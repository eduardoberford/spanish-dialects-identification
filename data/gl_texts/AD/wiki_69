{"id": "519437", "revid": "89787", "url": "https://gl.wikipedia.org/wiki?curid=519437", "title": "Majk Johansen", "text": "Majk (Mykhailo) Hervasiiovych Johansen ou Mike Johansen (en , pseud\u00f3nimo Villi Vetselius [Willy Wetzelius] e M. Kramar) nado en Kh\u00e1rkiv, Ucra\u00edna, o 28 de outubro de 1896 e finado en K\u00ediv, Ucra\u00edna, o 27 de outubro de 1937, foi un poeta, escritor de prosa, dramaturgo, tradutor, cr\u00edtico e ling\u00fcista. Foi un dos fundadores de VAPLITE.\nTraxectoria.\nMajk Johansen naceu o 16 de outubro de 1895 en Kh\u00e1rkiv. O seu pai, un emigrante let\u00f3n era un profesor de alem\u00e1n, e asegurouse de que o seu fillo tivera unha educaci\u00f3n adecuada. Majk Johansen recibiu a s\u00faa educaci\u00f3n secundaria no Terceiro Ximnasio de Kh\u00e1rkiv. Al\u00ed estudou xunto con Hryhoriy Petnikov e Bohdan Hordeev (pseud\u00f3nimo: Bozhidar), quen m\u00e1is tarde se converteron en co\u00f1ecidos poetas-futuristas, as\u00ed como con Yuriy Platonov, un xe\u00f3grafo e escritor de prosa. Despois, Majk Johansen estudou na Universidade de Kh\u00e1rkiv, da cal se graduou en 1917, especializ\u00e1ndose en lat\u00edn. Na Universidade de Kh\u00e1rkiv, os profesores de Majk Johansen de ling\u00fc\u00edstica inclu\u00edron a Leonid Bulakhovskyi e Oleksa Syniavskyi.\nM\u00e1is tarde, Majk Johansen mencionou o nome de Oleksa Syniavskyi na s\u00faa famosa novela \u2018\"Podorozh doktora Leonardo po Slobozhans\u2019kii Shvaitsari\u00ef\"\u2019, (en galego, \"As viaxes do doutor Leonardo pola Su\u00edza de Slobidska Ucra\u00edna\"), 1928:\nAquela mesma noiti\u00f1a Don Xos\u00e9 Pereira reservou billetes de tren para el e Rodolfo. \u00c1 ma\u00f1\u00e1 seguinte, tivo a sorte de atopar no mercado de Barcelona a \"Gram\u00e1tica\" de Syniavsky. Non se separou del que ata que chegou \u00e1s estepas. Gozaba moito cos sons da lingua ucra\u00edna.\nMajk Johansen tam\u00e9n colaborou cos seguintes ucra\u00ednos famosos: Mykola Khvylovy, Ostap Vyshnya, Yuriy Tyutyunnyk e Volodymyr Sosiura.\nEn 1925 Majk Johansen cun grupo dos seus colegas fundaron VAPLITE. O mesmo ano, cando VAPLITE viuse obrigado a se disolver, en xaneiro de 1928, Majk Johansen fundou o Grupo Tecno-Art\u00edstico A, o cal foi oficialmente prohibido en 1930. En 1934 Majk Johansen uniuse \u00f3s Uni\u00f3n Sovi\u00e9tica de Escritores de Ucra\u00edna. \nO 18 de agosto de 1937 os comisarios do NKVD levaron a Majk Johansen do seu apartamento. Durante os seus interrogatorios Yohansen non escondeu as s\u00faas opini\u00f3ns pol\u00edticas. Entre outras cousas, acusou o goberno sovi\u00e9tico de perseguir \u00f3s escritores ucra\u00ednos e outros membros da intelectualidade ucra\u00edna.\nMajk Johansen foi acusado de pertencer a unha \"organizaci\u00f3n terrorista nacionalista burguesa ucra\u00edna ficticia\". O Colexio Militar do Tribunal Supremo da Uni\u00f3n Sovi\u00e9tica condenouno a morte por fusilamento.\nA sentenza foi levada a cabo o 27 de outubro de 1937 na prisi\u00f3n do NKVD en K\u00ediv. A tumba simb\u00f3lica do escritor est\u00e1 localizada no cemiterio de Lukyanivka.\nTraballos literarios.\nNo comezo da s\u00faa carreira literaria Majk Johansen escribiu (especialmente poes\u00eda) maioritariamente en alem\u00e1n e ruso. Con todo, desde 1919 empezou a escribir s\u00f3 en ucra\u00edno, despois de ter presenciando a brutalidade das redadas rusas en Kh\u00e1rkiv.\nPoes\u00eda.\nDependendo do per\u00edodo da carreira de escritura do autor, os cr\u00edticos definen a poes\u00eda Majk Johansen como segue: rom\u00e1ntica, social-nacional e experimental, \"D'hori\" (\"Ao Pico\", 1921), \"Revoliutsiia\" (\"Revoluci\u00f3n\", 1923), \"Krokoveie kolo\" (\"O C\u00edrculo de Danza\", 1923), \"Proloh do komuny\" (\"Pr\u00f3logo \u00e1 Comuna\", 1924), e \"Dorobok\" (\"Funciona ata agora\", 1924); sofisticada, \"Yasen\" (\"O Freixo\", 1930); e social-realista, \"Baliady pro viinu i vidbudovu\" (\"Ballads sobre Guerra e Reconstruci\u00f3n\", 1933).\nProsa.\nEn canto \u00e1 prosa de Majk Johansen, as s\u00faas obras caracter\u00edzanse por ser maxistrais e \"excelentemente modernas\", vangardistas, experimentais, \u201cmistificaci\u00f3ns literarias sofisticadas\u201d e \u201ctransformaci\u00f3ns modernistas\u201d. A s\u00faa novela experimental m\u00e1is co\u00f1ecida \u00e9 \"As viaxes do doutor Leonardo pola Su\u00edza de Slobidska Ucra\u00edna\" (\"Podorozh doktora Leonardo po Slobozhans'kii Shvaitsari\u00ef\", 1928).\n1925 \u2013 \"17 khvylyn\" (\"17 Minutos\"), colecci\u00f3n de historias curtas.\n1925 \u2013 \"Pryhody Mak-Leistona, Harri Ruperta ta inshykh\" (\"As Aventuras de MacLayston, Harry Rupert, e Outros\"), novela.\n1928 \u2013 \"Podorozh doktora Leonardo po Slobozhans'kii Shvaitsari\u00ef\" (\"As viaxes do doutor Leonardo pola Su\u00edza de Slobidska Ucra\u00edna\"), novela experimental.\n1931 \u2013 \"Zhyttia Haia Serhiievycha Shaiby\" (\"A Vida de Haia Serhiievych Shaiba\"), colecci\u00f3n de historias curtas.\n1931 \u2013 \"Opovidannia pro Maikla Parkera\" (\"Historias sobre Michael Parker\"), colecci\u00f3n de historias curtas.\n1932 \u2013 \"Podorozh liudyny pid kepom\" (\"A Viaxe dun Home con Sombreiro\"), esbozo de viaxe.\n1933 \u2013 \"Podorozh u Dagestan\" (\"Unha Viaxe a Daguest\u00e1n\"), esbozo de viaxe.\n1936 \u2013 \"Kos-Chahyl na Embi\" (\"Kos-Chagil no r\u00edo Emba\"), esbozo de viaxe.\nTraduci\u00f3ns.\nMajk Johansen sab\u00eda grego antigo, lat\u00edn, alem\u00e1n, franc\u00e9s e ingl\u00e9s. Tam\u00e9n tivo un bo co\u00f1ecemento de escandinavo e varias linguas eslavas. As s\u00faas traduci\u00f3ns incl\u00faen traballos de Friedrich Schiller, William Shakespeare, Edgar Allan Poe e outros.\nGui\u00f3ns.\nMajk Johansen \u00e9 autor de varios gui\u00f3ns para produci\u00f3ns teatrais. En varias ocasi\u00f3ns colaborou co famoso Les Kurbas e o seu teatro Berezil. Algunhas das s\u00faas obras m\u00e1is not\u00e1beis incl\u00faen unha adaptaci\u00f3n ucra\u00edna do \"Mikado\" de Gilbert e Sullivan e:\n1927 \u2013 gui\u00f3n da pel\u00edcula muda \"Zvenigora\" de Aleksandr Dovzhenko. O filme \u00e9 considerado un fito do cine ucra\u00edno. Majk Johansen coescribiu o gui\u00f3n con Yuriy Tyutyunnyk.\n1929 \u2013 adaptaci\u00f3n de \"Allo na khvyli 477\" (\"Ola en Frecuencia 477\"), en colaboraci\u00f3n con Mykola Khvylovy e Ostap Vyshnya-\nNon Ficci\u00f3n.\nMajk Johansen participou nalg\u00fans proxectos importantes sobre a lingua ucra\u00edna. Participou na creaci\u00f3n da ortograf\u00eda ucra\u00edna estandarizada, que foi oficialmente adoptada en 1928, e traballou na latinizaci\u00f3n do ucra\u00edno. Escribiu estudos sobre a recompilaci\u00f3n de dicionarios e sobre fon\u00e9tica, as\u00ed como pronuncia ucra\u00edna literaria e dialectal, particularmente das rexi\u00f3ns de Shyshaky e Myrhorod.\n1922 \u2013 \"Elementarni zakony versyfikatsi\u00ef\" (\"Regras elementais de versification\")1926 \u2013 \"Iak buduvaty opovidannia\" (\"Como Constru\u00edr unha historia curta\")1926 \u2013 \"Dicionario ruso-ucra\u00edno\", en colaboraci\u00f3n con Mykola Nakonechnyi, Kostiantyn Nimchynov, e Borys Tkachenko.1929 \u2013 \"Dicionario ruso-ucra\u00edno de Refr\u00e1ns Populares\", en colaboraci\u00f3n con H. Mlodzinskyi.\nReco\u00f1ecementos.\nO aniversario n\u00famero 120 de Mike Johansen celebrouse a nivel estatal."}
{"id": "519438", "revid": "1131", "url": "https://gl.wikipedia.org/wiki?curid=519438", "title": "Igrexa de Santa Eufemia de Amb\u00eda", "text": ""}
{"id": "519439", "revid": "23204", "url": "https://gl.wikipedia.org/wiki?curid=519439", "title": "Constanza de Castro e Osorio", "text": "Constanza de Castro e Osorio, nada en Viveiro c. 1430 e finada na mesma localidade en 1489, foi unha nobre e relixiosa galega. Co\u00f1ecida como beata polo pobo, comezou o proceso de beatificaci\u00f3n.\nTraxectoria.\nConstanza era se\u00f1ora dos coutos de Sil\u00e1n e Codesido. Casara con Roi D\u00edaz de Andrade, se\u00f1or de San Pantale\u00f3n das Vi\u00f1as, que faleceu na guerra de Granada. Antes de morrer, Roi enviou \u00e1 s\u00faa esposa unha carta escrita en galego, como despedida e testamento, xa que lle dixo que se morr\u00eda na batalla, ela e o seu fillo H\u00e9ctor eran herdeiros dos seus bens e ela deber\u00eda administralos; a carta ten data do 13 de agosto de 1450.\nConstanza permaneceu vi\u00fava durante corenta anos. Era unha terciaria franciscana dedicada \u00e1 oraci\u00f3n e \u00e1 caridade, e atribu\u00edronlle milagres. Morreu en estado de santidade e foi enterrada no convento de San Francisco de Viveiro.\nVeneraci\u00f3n.\nO seu corpo foi atopado incorrupto cando se trasladou a tumba en 1611; realizado o milagre, comezou o proceso de beatificaci\u00f3n, que foi interrompido. A pesar diso, \u00e9 co\u00f1ecida popularmente como a \"beata\" e aparece as\u00ed nalg\u00fans santorais, como o martiroloxio da Orde de San Francisco, que lle asigna a data de celebraci\u00f3n do 14 de xu\u00f1o e establece arbitrariamente a data da morte en 1286. A Igrexa concedeulle o t\u00edtulo de venerable."}
{"id": "519440", "revid": "47401", "url": "https://gl.wikipedia.org/wiki?curid=519440", "title": "Constanza de Castro Osorio", "text": ""}
{"id": "519441", "revid": "47401", "url": "https://gl.wikipedia.org/wiki?curid=519441", "title": "Constanza de Castro y Osorio", "text": ""}
{"id": "519442", "revid": "1131", "url": "https://gl.wikipedia.org/wiki?curid=519442", "title": "Praza de Galicia (A Coru\u00f1a)", "text": "A praza de Galicia \u00e9 un espazo p\u00fablico do Ensanche da cidade da Coru\u00f1a, situado entre as r\u00faas de Ferrol e do Notariado.\nHistoria.\nA praza de Galicia constru\u00eduse como un dos espazos abertos no Ensanche coru\u00f1\u00e9s. Como as prazas de Vigo, Lugo e Pontevedra, e as r\u00faas de Betanzos, Ferrol e Compostela, recibiu como nome un top\u00f3nimo. Na d\u00e9cada de 1920 decidiuse constru\u00edr nela o Pazo de Xustiza.\nA finais da d\u00e9cada de 1980 constru\u00eduse na praza un aparcadoiro subterr\u00e1neo.\nArquitectura.\nOs edificios catalogados na praza de Galicia son:"}
{"id": "519443", "revid": "23204", "url": "https://gl.wikipedia.org/wiki?curid=519443", "title": "William Darrell Mays Jr.", "text": ""}
{"id": "519445", "revid": "12452", "url": "https://gl.wikipedia.org/wiki?curid=519445", "title": "Jos\u00e9 Pedro Cea Urriza", "text": ""}
{"id": "519446", "revid": "12452", "url": "https://gl.wikipedia.org/wiki?curid=519446", "title": "Pedro Cea Urriza", "text": ""}
{"id": "519448", "revid": "5863", "url": "https://gl.wikipedia.org/wiki?curid=519448", "title": "Dusseldorf", "text": ""}
{"id": "519449", "revid": "1505", "url": "https://gl.wikipedia.org/wiki?curid=519449", "title": "Mike Johansen", "text": ""}
{"id": "519450", "revid": "89787", "url": "https://gl.wikipedia.org/wiki?curid=519450", "title": "Lista de embaixadores italianos na Rep\u00fablica Democr\u00e1tica do Congo", "text": "O embaixador italiano en Kinshasa \u00e9 o representante oficial do Goberno de Roma na Rep\u00fablica Democr\u00e1tica do Congo. A d\u00eda 18 de maio de 2021, o posto contin\u00faa vacante. "}
{"id": "519451", "revid": "45576", "url": "https://gl.wikipedia.org/wiki?curid=519451", "title": "Guerino Bertocchi", "text": "\"'Guerino Bertocchi\" nado o 29 de outubro de 1907 e finado o 13 de abril de 1981 foi un mec\u00e1nico e piloto italiano co\u00f1ecido pola s\u00faa asociaci\u00f3n de toda a vida con Maserati.\nBertocchi debutou como mec\u00e1nico e copiloto xunto a Alfieri Maserati na Targa Florio de 1926. En 1947 ascendeu ao papel de mec\u00e1nico xefe e piloto de probas do equipo Maserati de F\u00f3rmula 1, as\u00ed como probador de coches de estrada como o 5000 GT. En 1957 pilotou o coche que lle deu a Juan Manuel Fangio o seu quinto e \u00faltimo t\u00edtulo mundial. A \u00fanica entrada na F\u00f3rmula Un de Bertocchi \u00e9 o Gran Premio de Espa\u00f1a de 1954 como piloto de reserva. Bertocchi nunca volveu participar nunha carreira de F\u00f3rmula Un. Entre 1931 e 1963 competiu trece veces na Mille Miglia, unha na Targa Florio, unha nas 12 Horas de Pescara e unha nas 24 Horas de Le Mans."}
{"id": "519458", "revid": "89787", "url": "https://gl.wikipedia.org/wiki?curid=519458", "title": "Mykhailo Drahomanov", "text": "Mykhailo Petrovych Drahomanov (en ) nado en Hadiach o 18 de setembro de 1841 e finado en Sof\u00eda o 2 de xullo de 1895, foi un te\u00f3rico pol\u00edtico ucra\u00edno, economista, historiador, fil\u00f3sofo, etn\u00f3grafo e figura p\u00fablica en K\u00ediv.\nTraxectoria.\nNacido na familia nobre de Petro Yakymovych Drahomanov quen era de ascendencia cosaca, Mykhailo Drahomanov comezou a s\u00faa educaci\u00f3n en casa, logo estudou na escola Hadiach, na escola superior Poltava e na Universidade Nacional Taras Shevchenko de K\u00ediv. Tam\u00e9n foi t\u00edo da poeta ucra\u00edna Larysa Kosach (Lesya Ukrainka) e irm\u00e1n de Olha Drahomanova-Kosach (Olena Pchilka). O t\u00edo de Drahomanov, Yakiv Drahomanov, era un membro do movemento Decembrista e prisioneiro pol\u00edtico por participar na Sociedade secreta de Eslavos Unidos. A s\u00faa muller era a famosa actriz Ludmila Dragomanova. A parella tivo unha filla, Lidia Shishmanova.\nDurante o traslado dos restos de Taras Shevchenko desde San Petersburgo \u00f3 outeiro Taras, Drahomanov deu un discurso sobre a s\u00faa tumba cando parou en K\u00ediv.\nDrahomanov deu clases na Universidade de K\u00ediv desde 1870 a 1875, pero debido \u00e1s represi\u00f3ns contra o movemento ucra\u00edno, que alcanzaron o seu punto \u00e1lxido en 1876 co Ems Ukaz, foi obrigado a deixar o Imperio ruso e emigrou a Xenebra. Na emigraci\u00f3n continuou coas s\u00faas actividades pol\u00edticas, acad\u00e9micas e editoriais. En 1885\u201395, foi profesor na Universidade de Sof\u00eda do seu xenro Ivan Shishmanov. Drahomanov escribiu o primeiro programa pol\u00edtico sistem\u00e1tico para o movemento nacional ucra\u00edno. El mesmo definiu as s\u00faas convicci\u00f3ns pol\u00edticas como \"socialismo \u00e9tico\", e estaba profundamente impresionado pola literatura socialista dende adolescente.\nHromada e socialismo.\nDrahomanov foi un dos dirixentes da hromada de K\u00ediv (m\u00e1is tarde co\u00f1ecido como a Vella Hromada), mentres continuaba coa a s\u00faa carreira acad\u00e9mica. Sendo membro da Sociedade Xeogr\u00e1fica Rusa, estableceu contactos con ucra\u00ednos de Austria (en Galitzia). Baixo a s\u00faa influencia, o C\u00edrculo Acad\u00e9mico de Lemberg (Lviv) adoptou a plataforma democr\u00e1tica ucra\u00edna. Como v\u00edtima das medidas represivas contra os ucra\u00ednos por parte do goberno ruso, en 1875 Drahomanov foi despedido da Universidade de K\u00ediv.\nEn 1876 Drahomanov converteuse en portavoz de Hromada no estranxeiro (Europa Occidental) mentres se instalaba en Xenebra, Su\u00edza. Entre 1878-1882 publicou a revista pol\u00edtica ucra\u00edna \"Hromada\" e varios panfletos en ruso. Drahomanov tam\u00e9n creou unha organizaci\u00f3n socialista ucra\u00edna, o C\u00edrculo de Xenebra. En 1886 a s\u00faa postura pol\u00edtica non se ali\u00f1aba coas opini\u00f3ns pol\u00edticas da Hromada, o que resultou nunha fenda entre eles, polo que a sociedade en Ucra\u00edna perdeu o seu apoio financeiro.\nLegado.\nO legado duradeiro de Drahomanov pode discernirse en toda a tradici\u00f3n ucra\u00edna de partidos pol\u00edticos de esquerda e activismo pol\u00edtico. Influ\u00edu persoalmente nunha manchea de intelectuais ucra\u00ednos m\u00e1is novos na Galicia dos Habsburgo a finais da d\u00e9cada de 1870, en primeiro lugar Ivan Franko e Mykhailo Pavlyk, que aceptaron as s\u00faas ideas a\u00ednda que as reelaboraron m\u00e1is tarde segundo o seu propio molde. En 1890 estes intelectuais fundaron o primeiro partido pol\u00edtico ucra\u00edno, o Partido Radical Ruteno-ucra\u00edno. O programa m\u00e1ximo deste partido era socialista, e polo tanto, o partido pode ser visto como un dos primeiros partidos socialistas en Europa do Leste.\nDrahomanov tam\u00e9n tentou popularizar unha reforma ortogr\u00e1fica, chamada \"Drahomanivka\" na s\u00faa honra.\nEn 1991, a \"Universidade Pedag\u00f3xica Estatal de Kyivan co nome de Mykhaylo Drahomanov\" en K\u00ediv foi fundada coa base da antiga \"Universidade Pedag\u00f3xica Estatal de Kyivan co nome de Maxim Gorky\". En 1991, a universidade obtivo o estado de \"Universidade Nacional\"."}
{"id": "519459", "revid": "5863", "url": "https://gl.wikipedia.org/wiki?curid=519459", "title": "N\u00e4silinna", "text": "N\u00e4silinna \u00e9 un palacio neobarroco situado no parque de N\u00e4sinpuisto en Tampere, Finlandia. Foi constru\u00eddo por Wilhelm von Nottbeck, fillo de Peter von Nottbeck. Finalizado en 1898, o seu nome orixinal era Milavida. O edificio foi dese\u00f1ado polo arquitecto Karl August Wrede. Desco\u00f1\u00e9cese o significado e a historia do nome Milavida.\nTraxedia familiar.\nO Milavida, onde viv\u00eda a familia Nottbeck, era unha vila de madeira ao lado de N\u00e4sikallion. Con todo, non toda a familia chegou vivir no novo Milavida; s\u00f3 os nenos viviron al\u00ed un par de anos co servizo. A muller de Peteri, Olga von Nottbeck, morreu cando estaba a dar a luz a xemelos en outubro de 1898 en Baden-Baden, e medio ano despois o propio Peter morreu nunha cirurx\u00eda de colon nun hospital de Par\u00eds. Os nenos quedaron baixo a titela de Edvard von Nottbeck, e en 1905 vendeu o palacio \u00e1 cidade de Tampere..\nN\u00e4silinna.\nA cidade mudou o nome do palacio a N\u00e4silinna, e en 1908 abriu o museo de H\u00e4me, dirixido por Gabriel Engberg. Engberg tam\u00e9n viviu en N\u00e4silinna. Durante a guerra civil finlandesa a principios do ano 1918, o hospital da Cruz Vermella e a base vermella operaron no edificio, qe sufriu graves danos durante a guerra. Durante a batalla de Tampere N\u00e4silinna mudou de mans tres veces entre os d\u00edas 3 e 4 de abril. O edificio recibiu en torno a 4\u00a0000 disparon. Na segunda guerra mundial o palacio acolleu pola forza antia\u00e9rea xunto con gardas da li\u00f1a f\u00e9rrea Tampere-Pori.\nO museo de H\u00e4me operou no palacio entre 1908 e 1997. A partir de 1998 o edificio permaneceu pechado durante 17 anos en espera dunha renovaci\u00f3n.\nN\u00e4silinna foi restaurado entre 2013 e 2015. O custo total do proxecto ascendeu a cinco mill\u00f3ns de Euros. As estancias do primeiro andar foron devoltas ao estilo orixinal dos von Nottbeckin e inclu\u00edse un restarante, unha cafeter\u00eda e unha recepci\u00f3n para o museo. No segundo andar mant\u00edvose a divisi\u00f3n da d\u00e9cada de 1950 e agora acolle o Museo Milavida.\nMuseo Milavida.\nO Museo Milavida \u00e9 un museo fundado en 2015 en N\u00e4silinna que presenta d\u00faas exhibici\u00f3ns que van cambiando a diferentes ritmos. As colecci\u00f3ns adoitan realizarse con colecci\u00f3ns propias dos museos de Tampere, e presentan a historia de N\u00e4silinna, a familia von Nottbeck e o museo de H\u00e4me.\nO Milavida orixinal.\nA Milavida orixinal foi constru\u00eddo en 1860 por Wilhelm von Nottbeck e era unha vila de madeira e estaba situada en N\u00e4sipuisto ao final da actual r\u00faa N\u00e4sijarvi (en fin\u00e9s \"N\u00e4sij\u00e4rvenkatu\"). Converteuse en propiedade da cidade de Tampere en 1905, cando foi arrendada a un comerciante que abriu al\u00ed un restaurante e unha hospeder\u00eda en 1906. A vila foi gravemente danada por un incendio en 1913 e foi demolida. O \u00fanico que queda \u00e9 unha adega subterr\u00e1nea de 35 metros cadeados e d\u00faas habitaci\u00f3ns unha entrada de ladrillo vermello ornamentada. A adega \u00e9 un dos Adoptoi monumentti Tampere e foi restaurado en 2016. Abriu as s\u00faas portas en ver\u00e1n de 2017.\nNa cultura popular.\nO filme de Claes Olsson de 2012 \"Taistelu N\u00e4silinnasta 1918\" trata sobre a loita por N\u00e4silinna durante a batalla de Tampere na guerra civil finlandesa de 1918."}
{"id": "519460", "revid": "19415", "url": "https://gl.wikipedia.org/wiki?curid=519460", "title": "Palacio de N\u00e4silinna", "text": ""}
{"id": "519462", "revid": "23204", "url": "https://gl.wikipedia.org/wiki?curid=519462", "title": "Adam Gabriel Garcia", "text": ""}
{"id": "519463", "revid": "127505", "url": "https://gl.wikipedia.org/wiki?curid=519463", "title": "Los Chikos del Ma\u00edz", "text": "Los Chikos del Ma\u00edz \u00e9 un grupo de rap pol\u00edtico formado polos rapeiros Nega e Toni el Sucio, xunto co Dj Plan B. As letras do grupo tratan temas como a monarqu\u00eda, a cr\u00edtica social, a situaci\u00f3n laboral ou a escena do hip hop en Espa\u00f1a. Os seus membros declar\u00e1ronse marxistas e antifascistas, e as s\u00faas canci\u00f3ns salientan pola utilizaci\u00f3n do humor negro. \nO nome do grupo prov\u00e9n dun dos relatos titulado (Children of the Corn) que forma parte do libro de relatos curtos \"Night Shift\", escrito en 1977 por Stephen King, do que se adaptou unha serie de filmes de terror iniciada en 1984 con \"Children of the Corn\".\nTraxectoria.\nO grupo nace da uni\u00f3n no ano 2005 de \"El Toni\", pertencente daquela ao grupo \"La Nota M\u00e1s Alta\", e \"El Nega\", quen formaba parte ent\u00f3n do grupo \"13 Pasos\". Ese mesmo ano sae \u00e1 luz a maqueta, coa que se dan a co\u00f1ecer e a partir da cal organizan varios concertos na provincia de Valencia. Dous anos m\u00e1is tarde, o grupo publica a maqueta \"A D10s le Pido\", dedicada ao futbolista Diego Maradona. Logo destas canci\u00f3ns a s\u00faa popularidade medra e comezan a dar concertos en distintos lugares de Espa\u00f1a.\nEn 2008, Nega publica en solitario a maqueta \"Geometr\u00eda y Angustia\", que se converteu nun grande \u00e9xito de descargas en Internet. No tema desta maqueta \u00abVais a tragar saliva\u00bb, a instrumental \u00e9 un sampler de \u00abDie Another Day\u00bb de Madonna. Un ano despois, en 2009, Nega anuncia a fichaxe por un selo discogr\u00e1fico e a preparaci\u00f3n do esperado \"Pasi\u00f3n de Talibanes\". Ese mesmo ano, tras a onda de detenci\u00f3ns de membros de Segi, Los Chikos del Ma\u00edz publicaron un manifesto proclamando a s\u00faa solidariedade cos detidos. \nO 7 de febreiro de 2011, Los Chikos del Ma\u00edz sacan un adianto do disco \"Pasi\u00f3n de talibanes\", chamado \u00abConfesiones\u00bb. Un mes despois, sacan o seu primeiro videoclip \u00abEl de en medio de los Run DMC\u00bb, cadrando co 80\u00ba aniversario da Segunda Rep\u00fablica Espa\u00f1ola. O disco viu a luz finalmente o 31 de maio dese mesmo ano da man de Boa Music, alcanzando o posto 48 na lista Promusicae dos discos m\u00e1is vendidos en Espa\u00f1a. En novembro, o grupo visita Venezuela, participando no festival urbano \"Aragua teno todo\", que tivo lugar na cidade venezolana de Aragua. Durante o ano 2012, Los Chikos del Ma\u00edz visitaron Colombia para clausurar na cidade de Cartaxena de Indias \"El Cabildo Nacional de Juventud\", dentro das mobilizaci\u00f3ns da Marcha Patri\u00f3tica, movemento pol\u00edtico e social de corte popular e bolivariano. O 4 de setembro, lanzan unha reedici\u00f3n do \u00e1lbum \"Pasi\u00f3n de talibanes\", acompa\u00f1ado dun DVD documental con entrevistas e concertos, e tres temas in\u00e9ditos: \u00abCultura y compromiso\u00bb, \u00abEl secreto del acero\u00bb e \u00abTerrorismo\u00bb.\nOs dous anos seguintes, en 2013, o grupo publica unha nova maqueta como \"agasallo de reis\" xunto \u00e1 banda de hardcore punk Habeas Corpus, titulada \"United Artists of Revolution\" baixo o sobrenome de Riot Propaganda, que foi gravada en Corleone Estudio en decembro do 2012. O ano seguinte, en 2014, sacan o seu segundo disco, \"La Estanquera de Saig\u00f3n\", xunto cun libro con textos de pol\u00edticos como Alberto Garz\u00f3n de Esquerda Unida (EU), Pablo Iglesias, secretario xeral de Podemos, Tania S\u00e1nchez Melero, membro de Convocatoria por Madrid e Deputada de Podemos, entre outras personalidades da esquerda espa\u00f1ola.\nEn 2016 anuncian un par\u00f3n temporal con motivo do seu novo \u00e1lbum e posterior xira con Riot Propaganda. O seu \u00faltimo concerto foi o 31 de decembro de 2016.\nLogo dun hiato de m\u00e1is de dous anos, volveron cun novo sinxelo, \u00abBarrionalistas\u00bb o 12 de abril de 2019. Finalmente o 4 de outubro de 2019, lanzan o seu sexto \u00e1lbum, \"Comancher\u00eda\" e anunciaron unha nova xira por Espa\u00f1a e Latinoam\u00e9rica entre finais do 2019 e todo o 2020.\nEstilo.\nLos Chikos del Ma\u00edz caracter\u00edzanse dentro do movemento hip hop polas s\u00faas constantes alusi\u00f3ns a temas de actualidade pol\u00edtica e polo uso de referencias culturais, salientando as referencias cinematogr\u00e1ficas. Ambos os integrantes defenden a liberdade de expresi\u00f3n e manifestaron abertamente opini\u00f3ns contrarias \u00e1 Igrexa, \u00e1 monarqu\u00eda e ao capitalismo.\nA s\u00faa cultura est\u00e1 altamente asociada \u00e1 de grupos marxistas, onde gozan de gran popularidade. Mant\u00e9\u00f1ense m\u00e1is fieis \u00e1 corrente que utiliza o rap como canci\u00f3n protesta que \u00e1 corrente que utiliza o movemento hip-hop para un desenvolvemento l\u00edrico, musical e creativo.\nPol\u00e9mica.\nO 7 de abril de 2010, Los Chikos del Ma\u00edz prop\u00fa\u00f1anse dar un concerto nun festival organizado por Esquerda Unida (EU) en Sevilla con motivo do aniversario da II Rep\u00fablica, cando o Partido Popular (PP) da cidade, e a Asociaci\u00f3n de V\u00edtimas do Terrorismo (AVT) denunciaron ao grupo por enaltecemento do terrorismo e pediron ao concello de Sevilla que prohibise o concerto. O PP e a AVT xustificaban a denuncia base\u00e1ndose na letra das canci\u00f3ns \u00abTrabajador@s\u00bb, \u00abA D10s le pido\u00bb e \u00abSpain is different\u00bb.\nLos Chikos del Ma\u00edz publicaron un manifesto no que declaraban que eles en todo momento condenaron as acci\u00f3ns armadas de ETA, e que se trataba simplemente de humor negro. O concerto levouse a cabo sen incidentes e con preto de 4.000 asistentes segundo o consistorio sevillano. Tras iso, o PP sevillano e diferentes medios conservadores, encabezados pola exalcaldesa e eurodeputada Soledad Becerril, pediron a dimisi\u00f3n do alcalde Alfredo S\u00e1nchez Monteseir\u00edn por permitilo. Finalmente, o xu\u00edz Fernando Andreu da Audiencia Nacional optou por arquivar a denuncia, a\u00ednda que Jos\u00e9 Alcaraz declarou na cadea COPE que recorrer\u00edan e chegar\u00edan at\u00e9 o final.\nSegundo declararon os mesmos Chikos del Ma\u00edz, recibiron ameazas de morte de grup\u00fasculos neonazis e/ou fascistas.\nO 10 de xaneiro de 2020, Los Chikos del Ma\u00edz ti\u00f1an programado un concerto en Salamanca, este concerto estaba dentro dunha programaci\u00f3n municipal, mais uns d\u00edas antes, o 2 de xaneiro, o concello da cidade decide cancelar o concerto alegando a incitaci\u00f3n \u00e1 violencia nas letras das canci\u00f3ns do grupo. O grupo respondeu pechando un concerto na cidade, na mesma data e hora nunha sala privada. Ademais doaron os 500\u20ac de indemnizaci\u00f3n por romper o contrato \u00e1 Asociaci\u00f3n de Memoria Hist\u00f3rica e declararon que o concello cometera un claro acto de censura."}
{"id": "519464", "revid": "23204", "url": "https://gl.wikipedia.org/wiki?curid=519464", "title": "Joshua Luis Wiener", "text": ""}
{"id": "519465", "revid": "23204", "url": "https://gl.wikipedia.org/wiki?curid=519465", "title": "Katherine Soucie", "text": ""}
{"id": "519466", "revid": "23204", "url": "https://gl.wikipedia.org/wiki?curid=519466", "title": "Michael Elliot Epps", "text": ""}
{"id": "519467", "revid": "23204", "url": "https://gl.wikipedia.org/wiki?curid=519467", "title": "William Connolly", "text": ""}
{"id": "519468", "revid": "23204", "url": "https://gl.wikipedia.org/wiki?curid=519468", "title": "The Big Yin", "text": ""}
{"id": "519469", "revid": "23204", "url": "https://gl.wikipedia.org/wiki?curid=519469", "title": "Steven Ralph Schirripa", "text": ""}
{"id": "519470", "revid": "23204", "url": "https://gl.wikipedia.org/wiki?curid=519470", "title": "O'Shea Jackson", "text": ""}
{"id": "519471", "revid": "23204", "url": "https://gl.wikipedia.org/wiki?curid=519471", "title": "Hip Hop", "text": ""}
{"id": "519472", "revid": "23204", "url": "https://gl.wikipedia.org/wiki?curid=519472", "title": "Daniel Mann", "text": ""}
{"id": "519473", "revid": "89787", "url": "https://gl.wikipedia.org/wiki?curid=519473", "title": "Crip Camp", "text": "Crip Camp: A Disability Revolution \u00e9 un filme documental estadounidense de 2020 dirixido, escrito e coproducido por Nicole Newnham e James LeBrecht. Barack e Michelle Obama foron os produtores executivos baixo o seu selo Higher Ground Productions. Estreouse internacionalmente no Festival de Cinema de Sundance o 23 de xaneiro de 2020, onde ga\u00f1ou o Premio da Audiencia. Estreouse en li\u00f1a a trav\u00e9s de Netflix o 25 de marzo de 2020 e recibiu a aclamaci\u00f3n da cr\u00edtica.\nSinopse.\nA comezos da d\u00e9cada dos 70, os adolescentes con discapacidades ti\u00f1an un futuro marcado polo illamento, discriminaci\u00f3n e institucionalizaci\u00f3n. O campamento de ver\u00e1n chamado Jened, que se atopaba en Hunter, Nova York ofrec\u00eda un lugar seguro para que todos os adolescentes con diferente tipos de discapacidades se divertisen e socializasen. Foi al\u00ed onde un grupo de persoas con discapacidades se decataron de que ti\u00f1an que loitar polos seus dereitos. Deste xeito, decidiron unirse m\u00e1is al\u00f3 de cuesti\u00f3ns recreativas e converterse en activistas."}
{"id": "519475", "revid": "98510", "url": "https://gl.wikipedia.org/wiki?curid=519475", "title": "Workin' Moms", "text": "Workin' Moms \u00e9 unha serie de televisi\u00f3n de comedia de situaci\u00f3n de orixe canadense que se estreou o 10 de xaneiro de 2017. Est\u00e1 protagonizada por Catherine Reitman, Jessalyn Wanlim, Dani Kind e Juno Rinaldi que interpretan un grupo de amigas que lidan cos retos de seren nais traballadoras. A serie est\u00e1 producida por Wolf + Rabbit Entertainment, a compa\u00f1\u00eda de produci\u00f3n de Reitman e o seu marido, Philip Sternberg. En febreiro de 2019, no medio da terceira tempada, a serie estreouse globalmente a trav\u00e9s de Netflix. O 29 de maio de 2019, \"Workin' Moms\" foi renovada para unha cuarta tempada, a cal se estreou o 18 de febreiro de 2020. En abril de 2020, a serie foi renovada para unha quinta tempada, que se estreou o 16 de febreiro de 2021."}
{"id": "519476", "revid": "98629", "url": "https://gl.wikipedia.org/wiki?curid=519476", "title": "Leonid Osyka", "text": "Leonid Osyka (en ), nado en K\u00ediv o 8 de marzo de 1940 e finado na mesma cidade o 16 de setembro de 2001, foi un director de cine, produtor, e guionista ucra\u00edno.\nTraxectoria.\nL\u00e9onide Ossyka naceu en K\u00ediv o 8 de marzo de 1940. Estudou na Escola de Artes Teatrais de Odesa (1959) e logo cinema no Instituto Gerasimow de Cinematograf\u00eda dende 1965. \nComezou a s\u00faa carreira no estudio de cinema Alexander Dowschenko como maquillador antes de converterse en guionista e director. A s\u00faa primeira pel\u00edcula, a curtametraxe \"\u0412\u0445\u043e\u0434\u044f\u0449\u0430\u044f \u0432 \u043c\u043e\u0440\u0435\" (\"Entrando no mar\", 1965) foi etiquetada como \"existencialista e con elementos tomados da \"New Wave\"\". O director continuou \u00f3 ano seguinte con \"\u041a\u0442\u043e \u0432\u0435\u0440\u043d\u0451\u0442\u0441\u044f \u2014 \u0434\u043e\u043b\u044e\u0431\u0438\u0442\" (\"Quen volva - amar\u00e1\", 1966), unha pel\u00edcula b\u00e9lica na que o son \u00e9 interrompido por poemas escritos durante a Segunda guerra mundial, en particular os de Semion Goudzenko. En 1971, o seu drama hist\u00f3rico \"Zakhar Berkout\", adaptado do conto hom\u00f3nimo de Ivan Franko que relata a invasi\u00f3n mongol de Rusia, ga\u00f1ou o \"Premio \u00e1 preservaci\u00f3n das tradici\u00f3ns do folclore \u00e9pico\" no Festival de Cine de toda Rusia en Tbilisi. En 1976, volveu ser premiado no Festival de toda Rusia, esta vez en Frounz\u00e9, onde a s\u00faa pel\u00edcula \"\u0422\u0440\u0438\u0432\u043e\u0436\u043d\u0438\u0439 \u043c\u0456\u0441\u044f\u0446\u044c \u0432\u0435\u0440\u0435\u0441\u0435\u043d\u044c\" (\"Ansioso mes de setembro\") ga\u00f1ou o \"Premio \u00f3 desenvolvemento dun tema patri\u00f3tico militar\". En 1982, o director adicouse \u00f3 x\u00e9nero documental con \"\u2026\u043a\u043e\u0442\u043e\u0440\u043e\u0433\u043e \u043b\u044e\u0431\u0438\u043b\u0438 \u0432\u0441\u0435\" (\"...a quen todos amaban\"), que rinde homenaxe \u00f3 actor e director ucra\u00edno Leonid Bykov. A biograf\u00eda ficticia de Mikha\u00efl Vroubel n\u00e1rrase en \"\u042d\u0442\u044e\u0434\u044b \u043e \u0412\u0440\u0443\u0431\u0435\u043b\u0435\" (\"Estudos sobre Vrubel\"), para a que tam\u00e9n escribiu o gui\u00f3n con Sergei Paradjanov (1989).\nO premio nacional Taras Shevchenko foille outorgado en 1997, polas pel\u00edculas \"\u041a\u0430\u043c\u0435\u043d\u043d\u044b\u0439 \u043a\u0440\u0435\u0441\u0442\" (1968), Zakhar Berkout (1971), \"\u041f\u043e\u0434\u0430\u0440\u0443\u043d\u043e\u043a \u043d\u0430 \u0456\u043c\u0435\u043d\u0438\u043d\u0438\" (1991) e \"\u0413\u0435\u0442\u044c\u043c\u0430\u043d\u0441\u044c\u043a\u0456 \u043a\u043b\u0435\u0439\u043d\u043e\u0434\u0438\" (1993). Tam\u00e9n foi galardoado co t\u00edtulo honor\u00edfico de Artista do Pobo de Ucra\u00edna en 1998.\nFinado en K\u00ediv en 2001, L\u00e9onide Ossyka est\u00e1 enterrado no cemiterio de Baikove.\nEstilo.\nOssyka \u00e9 un gran usuario da linguaxe po\u00e9tica. \u00c9 parte, xunto con Ivan Dratch, Yuri Illienko e Tenguiz Abouladz\u00e9 da escola de K\u00ediv, tam\u00e9n chamada \"escola pict\u00f3rica\"."}
{"id": "519477", "revid": "98629", "url": "https://gl.wikipedia.org/wiki?curid=519477", "title": "Poro (ciencias naturais)", "text": "En biolox\u00eda denom\u00ednase poro a calquera orificio invis\u00edbel a simple vista polo seu pequeno tama\u00f1o, que hai na superficie dos animais e vexetais. \nDentro das ciencias naturais o termo \u00fasase tam\u00e9n en f\u00edsica e en qu\u00edmica.\nEtimolox\u00eda.\nO termo deriva do grego antigo \u03c0\u03cc\u03c1\u03bf\u03c2 \"p\u00f3ros\", \"paso\", \"pasaxe\", \"conduto\", e foi empregado no sentido de \"orificio polo que pasan flu\u00eddos\", por Arist\u00f3teles, no s\u00e9culo IV a.C. aplicado aos vexetais, e por Hip\u00f3crates, referido \u00e1 anatom\u00eda, no s\u00e9culo V a.C. Do grego pasou ao lat\u00edn vulgar como \"porus\" e, de a\u00ed, ao lat\u00edn cient\u00edfico e ao franc\u00e9s medieval como \"pore\" e a outros romances medievais como \"poro\".\nHistoria.\nBiolox\u00eda.\nEn franc\u00e9s empregouse por primeira vez a finais do s\u00e9culo XIII como \"ouverture imperceptible dans la peau\" ('abertura impercept\u00edbel na pel', falando dos poros do coiro) nuha traduci\u00f3n do \"De Arte venandi cum avibus \" do emperador do Sacro Imperio Frederico II.\nNo setido de orificio moi pequeno na superficie dun corpo, ou de cavidade moi pequena nun corpo, como poros da madeira, da casca de ovo, das esponxas etc., na cita \"Les pores absorbans des parois du tube alimentaire ou intestinal\" (Os poros absorbentes das paredes do tracto alimentario ou intestinal) en Lamarck, \"Philos. Zool\"., t. 2, 1809, p. 133.\nEn bot\u00e1nica, como sin\u00f3nimo antigo de estoma, en 1870: \"Dans les \u00e9tamines, les anth\u00e8res op\u00e8rent quelquefois leur d\u00e9hiscence (...) par un pore\". (Nos estames, as anteras \u00e1s veces efect\u00faan a s\u00faa dehiscencia (...) por un poro).\nF\u00edsica.\nEn f\u00edsica, como \"intersticio que separa as mol\u00e9culas dun corpo\" en \"Nous nous repr\u00e9sentons les parties intimes de tous les corps de la nature, s\u00e9par\u00e9es les unes des autres par des espaces vides, que nous appelons les pores de la substance\" (Imaxinamos as partes privadas de todos os corpos da natureza, separados entre si por espazos baleiros, aos que chamamos poros da substancia), en Poisson, M\u00e9can., t. 2, 1811, p. 2.\nQu\u00edmica.\n\"Le brunissage est un travail assez co\u00fbteux mais qui a l'avantage de durcir par \u00e9crouissage les d\u00e9p\u00f4ts galvaniques et d'en resserrer les pores\" (O brunido \u00e9 un traballo bastante caro, pero ten a vantaxe de endurecer os dep\u00f3sitos galv\u00e1nicos e apertar os seus poros). En Gasnier, \"D\u00e9p\u00f4ts m\u00e9tall\"., 1927, p. 256.\n\"La magn\u00e9sie (...) reste pulv\u00e9rulente et remplit les pores du ciment\" (A magnesia (...) permanece en po e enche os poros do cemento). En Cl\u00e9ret de Langavant, \"Ciments et b\u00e9tons\", 1953, p. 77."}
{"id": "519478", "revid": "1410", "url": "https://gl.wikipedia.org/wiki?curid=519478", "title": "Ra\u00fal V\u00e1squez S\u00e1ez", "text": "Ra\u00fal V\u00e1squez S\u00e1ez, nado o 6 de febreiro de 1954 en La Villa de Los Santos (Panam\u00e1) e finado o 20 de outubro de 2008 na Cidade de Panam\u00e1, foi un pintor e poeta paname\u00f1o, encadrado dentro da denominada \"Escola de Azuero\", da cal se lle considera o iniciador.\nTraxectoria.\nDe formaci\u00f3n esencialmente autodidacta, Ra\u00fal V\u00e1squez recibiu influencias de Paul Klee, Joan Mir\u00f3, Jean Dubuffet, Antoni T\u00e1pies, Rufino Tamayo e Francisco Toledo, pero especialmente, dos pintores rupestres, os primitivos australianos, os primitivos africanos, e mais dos pr\u00e9-colombianos.\nFoi disc\u00edpulo do pintor paname\u00f1o e docente Juan Manuel P\u00e9rez, ao que alg\u00fans autores consideran a orixe da \"Escola de Azuero\", antes que V\u00e1squez, nunha controversia a\u00ednda non resolta polos especialistas.\nRealizou a s\u00faa primeira exposici\u00f3n individual en 1977, no Centro de Arte e Cultura da cidade de Panam\u00e1. Despois de ter ga\u00f1ado ese ano unha bolsa que lle permitiu unha breve estancia formativa na Academia de Belas Artes de Florencia, cuxa experiencia levoulle a renunciar desde o inicio ao academicismo da arte occidental, trasladouse a M\u00e9xico onde ingresou na Escola Nacional de Pintura, Escultura e Gravado \"La Esmeralda\", onde entrou en contacto coa arte pr\u00e9-colombiana.\nDesde 1975, Ra\u00fal V\u00e1squez expuxo individualmente nos principais museos e galer\u00edas de arte de Panam\u00e1, as\u00ed como noutros espazos estranxeiros como Montpellier, Santo Domingo ou Miami. Colectivamente, a s\u00faa participaci\u00f3n foi vasta, expondo en Buenos Aires, Monterrey, Bogot\u00e1, Hollywood, Guatemala, Santo Domingo, Miami, Caracas, S\u00e3o Paulo, Cuenca (Ecuador), Nagoya, Tokio, Set\u00fabal, Valparaiso, San Xos\u00e9 (Costa Rica), Toluca, Michoac\u00e1n... \nFaleceu o 20 de outubro de 2008.\nObra.\nComo pintor.\nA s\u00faa pintura, figurativa, \u00e1s veces con incursi\u00f3ns no abstracto, realizada con t\u00e9cnicas mixtas, mostra seres on\u00edricos e fant\u00e1sticos, de cores saturadas con gran presenza da figura feminina e da infancia. A s\u00faa obra explora e indaga nos ritos m\u00e1xicos e nas ra\u00edces ancestrais, plasmando imaxes relacionadas coa tradici\u00f3n pl\u00e1stica do mundo precolombiano, algo que se ve reflectido no uso das cores e dos materiais utilizados, como a terra ou a area.\nNos temas das s\u00faas pinturas emanan as lembranzas da infancia a trav\u00e9s da visi\u00f3n c\u00f3smica do artista, influ\u00eddos pola s\u00faa pr\u00e1ctica do xamanismo, que destaca a relaci\u00f3n do ancestral e o espiritual en todos os aspectos da natureza.\nV\u00e1squez recorre aos contidos e \u00e1s estruturas m\u00edticas co prop\u00f3sito de atopar respostas para o presente, invocando, na s\u00faa alquimia, as formas do pasado por medio do di\u00e1logo cos materiais elixidos, nunha forma de animismo que lle capacita para esa comunicaci\u00f3n.\nColecci\u00f3ns permanentes.\nRa\u00fal V\u00e1squez pos\u00fae cadros en diversas colecci\u00f3ns permanentes:\nComo poeta.\nRa\u00fal V\u00e1squez S\u00e1ez publicou exactamente tres libros:"}
{"id": "519479", "revid": "89787", "url": "https://gl.wikipedia.org/wiki?curid=519479", "title": "Ernesto Doural Campos", "text": "Ernesto Doural Campos, nado en Vigo en 1904 e finado na mesma cidade o 9 de decembro de 1996, foi un loitador antifranquista galego.\nTraxectoria.\nTransportista de peixe. Militante do PCE dende 1931. Chegou a Madrid o mesmo d\u00eda que se produciu o golpe de Estado do 18 de xullo de 1936. Combateu no ex\u00e9rcito republicano como tanquista e alcanzou o grao de capit\u00e1n. Coa fin da guerra foi detido, estivo preso na prisi\u00f3n do partido de Cieza, e permaneceu na cadea at\u00e9 1943. Posto en liberdade, volveu a Vigo e foi secretario de organizaci\u00f3n do Comit\u00e9 Rexional de Galicia do PCE. Foi detido de novo en Vigo en 1944 e condenado a 12 anos de cadea. Finou en Vigo o 9 de decembro de 1996."}
{"id": "519484", "revid": "23204", "url": "https://gl.wikipedia.org/wiki?curid=519484", "title": "Espermateca", "text": "A espermateca \u00e9 un \u00f3rgano do aparato reprodutor das femias de certos insectos, moluscos e alg\u00fans outros invertebrados, no que estas almacenan o esperma dos machos tras a c\u00f3pula. \nEtimolox\u00eda.\nO termo est\u00e1 formado polos elementos \"esperma\"- e -\"teca\", ambos os dous derivados das voces do grego antigo \u03c3\u03c0\u03ad\u03c1\u03bc\u03b1, \u03c3\u03c0\u03ad\u03c1\u03bc\u03b1\u03c4\u03bf\u03c2 \"sp\u00e9rma, sp\u00e9rmatos\" \"semite\", \"seme\", e \u03b8\u03ae\u03ba\u03b7 th\u1e17k\u0113 \"caixa\", \"dep\u00f3sito\".\nEste neoloxismo emprgouse por primeira vez na linguaxe cient\u00edfica en 1826 no ingl\u00e9s.\nFunci\u00f3n.\nO prop\u00f3sito da espermateca \u00e9 o de recibir e almacenar a esperma do macho e, xelamente, \u00e9 al\u00ed onde ten lugar a fecundaci\u00f3n, \u00e9 dicir, a uni\u00f3n do gameto feminino con masculino, cando o \u00f3vulo est\u00e1 maduro.\nA espermateca est\u00e1 recuberta de epitelio e ten forma vari\u00e1bel; algunhas son tubos finos e enroscados, outras son evaxinaci\u00f3ns do aparato reprodutor. \nAlgunhas especies te\u00f1en m\u00e1is de unha espermateca.\nC\u00f3mpre non confundir este termo con espermat\u00f3foro, estrutura que cont\u00e9n espermatozoides, que \u00e9 precisamente a que os machos introducen na espermateca das feminias durante a c\u00f3pula."}
{"id": "519485", "revid": "85894", "url": "https://gl.wikipedia.org/wiki?curid=519485", "title": "Revoluci\u00f3n h\u00fangara de 1848", "text": "A Revoluci\u00f3n h\u00fangara de 1848 foi unha das moitas revoluci\u00f3ns dese ano e estivo estreitamente relacionada coas revoluci\u00f3ns na \u00e1rea dos Habsburgos e Borb\u00f3ns. A diferenza das outras, a revoluci\u00f3n en Hungr\u00eda chegou a converterse nunha guerra pola independencia h\u00fangara do Imperio austr\u00edaco. Por iso, con posterioridade este feito converteuse nun dos fitos hist\u00f3ricos do nacionalismo h\u00fangaro. Moitos dos seus l\u00edderes, inclu\u00edndo a Lajos Kossuth, S\u00e1ndor Pet\u0151fi e M\u00f3r J\u00f3kai, son das maiores figuras nacionais na Historia h\u00fangara, e o aniversario do d\u00eda en que comezou a revoluci\u00f3n, o 15 de marzo, \u00e9 un dos tres d\u00edas festivos nacionais.\nAntecedentes da revoluci\u00f3n.\nTras a batalla de Moh\u00e1cs en 1526, a coroa h\u00fangara pasou a mans do monarca Fernando I de Habsburgo e a partir dese momento suced\u00e9ronse unha serie de monarcas desta Casa que gobernaron distanciados dos intereses da nobreza h\u00fangara e da poboaci\u00f3n h\u00fangara en xeral. Produc\u00edronse varias guerras independentistas conducidas por pr\u00edncipes h\u00fangaros de Transilvania, como Estevo Bocskai e Gabriel Bethlen, que tentaron lograr a separaci\u00f3n da figura do monarca de Habsburgo, mais todas estas fracasaron.\nO impulso recibido polo crecente nacionalismo h\u00fangaro no s\u00e9culo XIX foi calando paulatinamente na sociedade h\u00fangara, at\u00e9 que finalmente d\u00e9ronse as circunstancias para a rebeli\u00f3n contra os Habsburgo influenciada pola guerra de independencia hispanoamericana. O Parlamento de Hungr\u00eda foi reconvocado en 1825 para ocuparse das finanzas. Un partido liberal xurdiu no Parlamento, que se concentraba en representar o labrego simbolicamente, xa que era incapaz de reunir os requisitos m\u00ednimos para outros traballadores. Lajos Kossuth rebelouse como l\u00edder das clases baixas.\nDesenvolvemento.\nInicio da Revoluci\u00f3n.\nO 15 de marzo de 1848, un grupo de mozos intelectuais h\u00fangaros, reunidos no caf\u00e9 Pilvax en Pest, redactaron consignas e versos, as\u00ed como \"os 12 puntos\" para esixir m\u00e1is independencia da coroa dos Habsburgo. O poeta S\u00e1ndor Pet\u0151fi lideraba os seus amigos intelectuais M\u00f3r J\u00f3kai, P\u00e1l Vasv\u00e1ri e Gyula Bulyovszky entre outros, quen en conxunto comezaron a recitar \"os 12 puntos\" e un poema de Pet\u0151fi co\u00f1ecido como \"Nemzeti dal\" (en h\u00fangaro: \"Toada Nacional\"). Pronto avanzaron polas r\u00faas de Pest seguidos por unha multitude de enxe\u00f1eiros, m\u00e9dicos, profesores e cidad\u00e1ns h\u00fangaros que continuaban dando a co\u00f1ecer as proclamas que pronto foron reproducidas nunha imprenta.\nDesta forma, a Revoluci\u00f3n comezou o 15 de marzo de 1848 con eventos pouco violentos en Pest e Buda, seguidos por insurrecci\u00f3ns ao longo do reino, que lle permitiron aos reformistas h\u00fangaros declarar a autonom\u00eda de Hungr\u00eda dentro do Imperio Habsburgo, baixo o goberno de Lajos Kossuth e, como Primeiro Ministro, Lajos Batthy\u00e1ny. O novo goberno aprobou unha serie de leis reformistas denominadas as \"Leis de Abril\", que creaban un Reino Nacional Aut\u00f3nomo de Hungr\u00eda co Emperador Habsburgo como rei. Tam\u00e9n se demandou que o goberno h\u00fangaro tivese o poder de recibir e gastar todos os impostos que se recadasen en Hungr\u00eda e que tivese autoridade sobre os rexementos h\u00fangaros do ex\u00e9rcito Habsburgo.\nConsciente de que segu\u00edan o cami\u00f1o cara a unha posible guerra civil, en xullo de 1848 os ministros do goberno h\u00fangaro pretenderon obter o apoio dos Habsburgo contra Josip Jela\u010di\u0107, un conservador da Croacia-Eslavonia, ao enviar tropas ao norte de Italia. A finais de agosto, o goberno imperial en Viena ordenoulle oficialmente ao goberno h\u00fangaro en Pest que terminase cos plans para un ex\u00e9rcito h\u00fangaro, e Jela\u010di\u0107 comandou militares contra o goberno h\u00fangaro.\nCon guerras que ameazaban desde tres fronteiras (contra os croatas, no Banato h\u00fangaro e en Transilvania), os radicais de Pest viron unha oportunidade, mais o Parlamento fixo concesi\u00f3ns en setembro para previr que os acontecementos culminasen en confrontaci\u00f3ns violentas. Con complicaci\u00f3ns por unha posible revoluci\u00f3n en Viena, Austria aceptou a autonom\u00eda h\u00fangara. Mais, logo de que a revoluci\u00f3n austr\u00edaca fose sufocada e de que Francisco Xos\u00e9 I sucedese no trono o seu t\u00edo Fernando I como emperador, este rexeitou novamente aceptar a independencia de Hungr\u00eda. A \u00faltima confrontaci\u00f3n entre Viena e Pest ocorreu cando o Conde de Lamberg asumiu como xeral de todos os ex\u00e9rcitos en Hungr\u00eda (inclu\u00edndo o de Jela\u010di\u0107). En resposta ao ataque que sufriu Lamberg ao chegar a Hungr\u00eda poucos d\u00edas despois, a corte imperial ordenou que se disolvese o goberno e o parlamento h\u00fangaro. A guerra pola independencia comezaba.\nGuerra pola independencia.\nDurante a guerra civil subsecuente, os maxiares xunto cos revolucionarios estranxeiros tiveron que loitar contra o ex\u00e9rcito austr\u00edaco, pero tam\u00e9n contra os serbios, croatas, eslovacos, romaneses e alem\u00e1ns que habitaban territorios do Reino de Hungr\u00eda, quen posu\u00edan as s\u00faas propias ideolox\u00edas nacionais e estaban en contra de aceptar un dominio dos maxiares. \nInicialmente, as forzas h\u00fangaras (\"Honv\u00e9ds\u00e9g\") conseguiron varias vitorias contra o ex\u00e9rcito austr\u00edaco (na batalla de P\u00e1kozd en setembro de 1848 e na batalla de Isaszeg en abril de 1849), co cal Hungr\u00eda declarou a s\u00faa total independencia de Austria en 1849. Debido ao triunfo da resistencia revolucionaria, Francisco Xos\u00e9 I tivo que pedir axuda ao tsar de Rusia, Nicolao I, e o ex\u00e9rcito ruso invadiu Hungr\u00eda dando lugar a antagonismos entre as partes h\u00fangaras e rusas.\nA guerra levou \u00e1 Crise de Outubro en Viena, cando grupos insurxentes atacaron a comandancia dunha gornici\u00f3n no seu cami\u00f1o a Hungr\u00eda para apoiar as forzas de Jela\u010di\u0107. Despois de que Viena fose recuperada polas forzas imperiais o 31 de outubro, o xeneral Windisch-Graetz e 70.000 soldados foron enviados a Hungr\u00eda para acabar coa \u00faltima ameaza para o Imperio austr\u00edaco. A finais de decembro, o goberno h\u00fangaro evacuaba Pest.\nJulius Jacob von Haynau, o xefe do ex\u00e9rcito austr\u00edaco que ocupou o goberno de Hungr\u00eda durante un meses, ordenou a execuci\u00f3n dos caudillos h\u00fangaros do ex\u00e9rcito en Arad e do primeiro ministro Batthy\u00e1ny en Pest. Desta forma, ocorreu o evento co\u00f1ecido como a execuci\u00f3n dos 13 M\u00e1rtires de Arad o 6 de outubro de 1849.\nRepresi\u00f3n da revoluci\u00f3n.\nLogo dos anos de guerra de 1848-49, o reino permaneceu pasivo. O arquiduque Alberte de Habsburgo asumiu o poder como gobernador do Reino de Hungr\u00eda, e desta vez Hungr\u00eda foi xermanizada.\nLajos Kossuth exiliouse en Estados Unidos (onde un condado en Iowa leva o seu nome), en Istambul, Turqu\u00eda e en Tur\u00edn, Italia. Confrontou as minor\u00edas en Hungr\u00eda e popularizou a idea dunha confederaci\u00f3n multi\u00e9tnica de rep\u00fablicas no Danubio, polo que orixinou grandes descontentos nas minor\u00edas \u00e9tnicas. Moitos dos seguidores de Kossuth no seu exilio, inclu\u00edndo os fillos dunha das s\u00faas irm\u00e1s, as\u00ed como quen apoiaban as revoluci\u00f3ns de 1848, permaneceron en EUA e loitaron na Uni\u00f3n na Guerra Civil estadounidense."}
{"id": "519486", "revid": "5132", "url": "https://gl.wikipedia.org/wiki?curid=519486", "title": "Pericos de Puebla", "text": "Os Pericos de Puebla son un equipo profesional de b\u00e9isbol mexicano que compite na Liga Mexicana de B\u00e9isbol (LMB). O club, fundado en 1934, ten a s\u00faa sede en Puebla de Zaragoza, Puebla. Os Pericos pos\u00faen no seu palmar\u00e9s catro t\u00edtulos de liga, conseguidos en 1963, 1979, 1986 e 2016. O seu parque como local \u00e9 o Estadio Hermanos Serd\u00e1n, recinto con capacidade para 12.112 espectadores."}
{"id": "519487", "revid": "5132", "url": "https://gl.wikipedia.org/wiki?curid=519487", "title": "\u00c1ngeles de Puebla", "text": ""}
{"id": "519488", "revid": "5132", "url": "https://gl.wikipedia.org/wiki?curid=519488", "title": "\u00c1ngeles Negros de Puebla", "text": ""}
{"id": "519489", "revid": "89787", "url": "https://gl.wikipedia.org/wiki?curid=519489", "title": "Carp\u00f3spora", "text": "En bot\u00e1nica, en setido xeral, o termo carp\u00f3spora apl\u00edcase a toda espora que, mediante un complicado proceso formativo, adoita orixinarse en corpos frut\u00edferos de forma determinada, e que desempe\u00f1a a funci\u00f3n de conservar a especie. \nEtimolox\u00eda.\nO termo est\u00e1 formado polos elementos \"carpo\"- e -\"spora\", ambos os dous derivados das voces do grego antigo \u03ba\u03b1\u03c1\u03c0\u03cc\u03c2 \"karp\u00f3s\", \"froito\", e \u03c3\u03c0o\u03c1\u03ac \"spor\u00e1\"', \"semente\".\nEste neolox\u00edsmo entrou na linguaxe cient\u00edfica no ano 1881 a trav\u00e9s do ingl\u00e9s. \nNas rod\u00f3fitas.\nNo caso concreto das rod\u00f3fitas, a carp\u00f3spora \u00e9 unha aplan\u00f3spora (espora transportada polo vento) diploide producida polas algas vermellas. orixinada nas c\u00e9lulas terminais dos filamentos resultantes da xerminaci\u00f3n dos carpogonios fecundados.\nDespois da fecundaci\u00f3n, o carpogonio da alga div\u00eddese en carp\u00f3sporas, que xeralmente son o tipo de esporas de maior tama\u00f1o (son m\u00e1is grandes que as b\u00edsporas, que son a\u00ednda m\u00e1is grandes que as tetr\u00e1sporas). A parede do carpogonio rompe ent\u00f3n, liberando as esporas no ambiente."}
{"id": "519490", "revid": "98629", "url": "https://gl.wikipedia.org/wiki?curid=519490", "title": "John Fitch", "text": "John Cooper Fitch, nado o 4 de agosto de 1917 en Indian\u00e1polis, Indiana, e finado o 31 de outubro de 2012, foi un piloto de carreiras e inventor estadounidense. Foi o primeiro estadounidense en competir con \u00e9xito en Europa na posguerra.\nDurante a s\u00faa carreira de piloto, que durou 18 anos, Fitch ga\u00f1ou carreiras de coches deportivos tan notables como o Gran Premio de Eva Duarte Per\u00f3n - Sport, 12 Horas de Sebring de 1953, Mille Miglia de 1955 (clase de autom\u00f3biles de produci\u00f3n), e o RAC Tourist Trophy de 1955, as\u00ed como numerosas carreiras do SCCA National Sports Car Championship. Tam\u00e9n estivo involucrado nos ambiciosos proxectos de Briggs Cunningham para Le Mans a comezos dos anos 50, e m\u00e1is tarde foi membro do equipo de coches deportivos Mercedes-Benz. Tam\u00e9n participou en dous Grandes Premios do Campionato Mundial.\nDespois da s\u00faa retirada en 1964, Fitch foi xerente do circu\u00edto de Lime Rock Park e xefe do equipo de carreiras de Chevrolet Corvette. O seu maior legado \u00e9 a seguridade nos deportes de motor, as\u00ed como o traballo pioneiro para mellorar a seguridade dos veh\u00edculos de estrada, isto axudou a salvar innumerables vidas. Traballou en sistemas avanzados de c\u00e1psulas de seguridade do condutor. Tam\u00e9n foi consultor en dese\u00f1o de circu\u00edtos, ademais de inventar moitos outros dispositivos de automoci\u00f3n. Ata os 90 anos, Fitch seguiu sendo consultor e apareceu en eventos hist\u00f3ricos. \nInicios.\nJohn Fitch naceu en Indian\u00e1polis, Indiana, en 1917. Era descendente do inventor do barco de vapor, John Fitch. O padrasto de Fitch era un executivo da Stutz Motor Company, que o introduciu nos coches e \u00e1s carreiras desde unha idade temper\u00e1. A finais dos anos trinta, Fitch asistiu ao Kentucky Military Institute e logo estudou enxe\u00f1er\u00eda civil na Lehigh University. En 1939, viaxou a Europa e viu a \u00faltima carreira de autom\u00f3biles en Brooklands antes do estalido da segunda guerra mundial. Regresou aos Estados Unidos e navegou ao redor do golfo de M\u00e9xico nunha goleta de 10 metros desde Sarasota a New Orleans.\nSegunda guerra mundial.\nA s\u00faa primeira paix\u00f3n non foron os coches, sen\u00f3n os avi\u00f3ns, polo que non foi de estra\u00f1ar que cando estalou a guerra se ofrecese voluntario para ser piloto, mentres estaba en Inglaterra nunha longa viaxe ao redor do mundo (1939). Na primavera de 1941, presentouse voluntario para o United States Army Air Corps. O seu servizo levouno ao norte de \u00c1frica, onde voou co A-20 Havoc e logo a Inglaterra. En 1944, o capit\u00e1n Fitch era piloto dun P-51 Mustang co cuarto grupo de caza en misi\u00f3ns de escolta de bombardeiros e converteuse nun dos estadounidenses que derrubou un avi\u00f3n de combate alem\u00e1n Messerschmitt Me 262. Tan s\u00f3 dous meses antes do final da guerra, foi abatido mentres fac\u00eda un terceiro pase de ametrallamento a un tren do Eixo e pasou o resto da guerra como prisioneiro de guerra. \nAndaina nas Carreira.\nCando Fitch regresou aos Estados Unidos, era un dos moitos pilotos novos que desenvolveron a necesidade de velocidade durante o conflito. Fitch abriu un concesionario de veh\u00edculos MG e tam\u00e9n comezou a competir cun MG-TC en circu\u00edtos como Bridgehampton, Thompson e Watkins Glen. A diferenza de moitos dos seus contempor\u00e1neos, Fitch era bo. Tan bo, de feito, que chamou a atenci\u00f3n do rico afecionado \u00e1s carreiras, Briggs Cunningham, que animou a Fitch a comezar a tempada de carreiras de 1951 na Arxentina.\nEn 1950, Fitch correu co seu Fiat 1100 con motor Ford flathead V8, que logo modificou no \"Fitch Model B\", e acabou o ano pilotando un Jaguar XK120 nas Sebring Grand Prix of Endurance Six Hours. En 1951, ademais de facer campa\u00f1a no seu Fitch-Whitmore, aumentou a s\u00faa reputaci\u00f3n ga\u00f1ando o Gran Premio de Eva Duarte Per\u00f3n - Spot no seu Allard-Cadillac J2. Como resultado desa vitoria, Juan Per\u00f3n outorgoulle xenerosamente a pertenza ao Partido Justicialista, mentres que Eva Per\u00f3n entregoulle o trofeo e deulle un bico. Tam\u00e9n obtivo o apoio de Cunningham, cuxa influencia econ\u00f3mica permitiu correr a Fitch. Conduciu un Cunningham C-2R para o equipo Cunningham en varias carreiras, inclu\u00edda as 24 Horas de Le Mans de 1951, logrando unha serie de impresionantes vitorias a principios dos anos 50, daquela en circu\u00edtos de estrada como Elkhart Lake e Watkins Glen, e foi coroado como o primeiro campi\u00f3n nacional de coches deportivos SCCA. En 1951, John competiu cun coche de F\u00f3rmula Tres Effyh, ga\u00f1ando en Bridgehampton e ga\u00f1ando unha clase en Giants Despair.\nEn 1952, Fitch seguiu competindo co Fitch-Whitmore e tam\u00e9n cun Cunningham C4-R con motor Chrysler para o equipo Cunningham en varias carreiras (unha vez m\u00e1is inclu\u00eddo Le Mans), e un Sunbeam oficial no Alpine Rally. Sete anos despois de loitar contra alem\u00e1ns, estaba a competir cos seus coches: un Porsche 356 nunha carreira no m\u00edtico N\u00fcrburgring, e un prototipo Mercedes-Benz 300 SL na Carrera Panamericana. Foi en Le Mans cando Fitch estivo a piques de facer realidade o so\u00f1o de Cunningham cunha vitoria de Le Mans totalmente am\u00e9ricana, cando, tras marcar a volta r\u00e1pida no seu C4-R, viuse obrigado a retirarse no final da carreira como resultado dun \"mal combustible\". Durante a carreira, Fitch quedou impresionado co novo Mercedes-Benz 300 SL, mentres que o enxe\u00f1eiro xefe do equipo de Mercedes, Rudolf Uhlenhaut, quedou impresionado co rendemento de Fitch, ofreceulle a Fitch a oportunidade de probar o coche en N\u00fcrburgring. Aconsellado polo director do equipo de Mercedes, Alfred Neubauer, que o tomase con calma, a axenda de Fitch foi m\u00e1is agresiva ao ver isto como unha proba para unirse ao equipo de Daimler. Pilotou as d\u00faas voltas asignadas coma se a s\u00faa carreira dependese diso. A resposta de Neubauer foi que Fitch fixera unha volta m\u00e1is para demostrar que non eran casualidades. Fitch rebaixou uns segundos da s\u00faa volta anterior e a sesi\u00f3n rematou co proverbial: \"Estaremos en contacto se xorde algo\". Decidiu facer que ocorrera \"algo\" e persuadiu a Neubauer de que enviara un equipo de 300 SL a M\u00e9xico para a \"Carrera Panamaricana\", unha carreira na que o equipo alem\u00e1n non \u00eda participar. A persistencia de Fitch deu resultado, e foi convidado a Cidade de M\u00e9xico para pilotar un do tr\u00edo de coches e pilotos do equipo Hermann Lang e Karl Kling, dous [[cup\u00e9]s para os alem\u00e1ns e un novo, pero sen probar, roadster para Fitch. O coche de Fitch gastaba as bandas de rodadura dos seus pneum\u00e1ticos e tam\u00e9n experimentou un rebent\u00f3n a alta velocidade que sacou un dos soportes do amortecedor, o que afectou \u00e1 suspensi\u00f3n dianteira. Con Kling e Lang acabando primeiro e segundo, volveron a colocar a Mercedes-Benz no mapa en Am\u00e9rica do Norte, en canto a Fitch, as reparaci\u00f3ns do seu coche foron ilegais e foi descualificado. Pode que non ga\u00f1ase a carreira, pero ga\u00f1ou o respecto de Nuebauer.. \n[[Ficheiro: Cunningham C4R.JPG | thumb | [[Briggs Cunningham | Cunningham-Chrysler C4-R]] no que Fitch ga\u00f1ou as [[12 Horas de Sebring de 1953]] con [[Phil Walters]].]]\nNo seu ano m\u00e1is notable, 1953, Fitch e o seu copiloto [[Phil Walters]] derrotaron ao poderoso equipo de [[Aston Martin]] nas [[12 Horas de Sebring de 1953| 12 Horas de Sebring]], nun [[Cunningham C4R]] con motor [[Chrysler]], para sorpresa do director do equipo ingl\u00e9s, [[John Wyer]]. Pensou que ga\u00f1ara a carreira \"Nunca imaxinei que ningu\u00e9n nos ga\u00f1ar\u00eda. Especialmente non os estadounidenses\". Foi a primeira vitoria en [[Sebring International Raceway | Sebring]] para os pilotos estadounidenses nun coche americano. Fitch competiu en moitas carreiras europeas ese ano e foi nomeado \"Piloto de veh\u00edculos deportivos do ano\" pola revista [[Speed \u200b\u200bAge]]. Ademais de competir de novo cun Cunningham C4R e un [[Briggs Cunningham | Cunningham C5R]] para o equipo Cunningham, competiu en rallyes europeos nun Sunbeam-Talbot para o equipo Sunbeam e competiu cun Porsche 356 en [[N\u00fcrburgring]], tam\u00e9n competiu na [[Mille Miglia]] nun [[Nash-Healey]] para o equipo de f\u00e1brica, no Gran Premio [[Aix les Bains Circuit du Lac | Aix-les-Bains]] nun [[Cooper Car Company#Rear-engined revolution|Cooper Monaco]] para o equipo [[Cooper Car Company|Cooper]], a carreira [[RAC Tourist Trophy]] nun [[Frazer Nash]] oficial, logo fixo a primeira das d\u00faas sa\u00eddas nun Gran Premio do Campionato do Mundo, sen conseguir rematar o [[Gran Premio de Italia de 1953 | Gran Premio de Italia]] nun [[Hersham e Walton Motors | HWM-Alta]] en [[Autodromo Nazionale Monza | Monza]], e fixo a s\u00faa primeira carreira como novato nas [[500 Millas de Indian\u00e1polis]] nun [[Kurtis-Kraft]] - [[Offenhauser]] pero non clasificou para a carreira. Non obstante, mentres corr\u00eda cun Cunningham C5R, Fitch sobreviviu a un aterrador choque a 225 km/h, durante as [[12 Horas de Reims | 12 Heures internationales de Reims]]. \n[[Ficheiro: Mercedes-Benz 300 SLR 1986-08-16.jpg | thumb | esquerda | Un Mercedes-Benz 300 SLR, similar ao que pilotou Fitch en 1955]]\nEn 1954, Fitch pilotou para Cunningham nun Cunningham C4R, e tam\u00e9n para Ferrari, e de novo nun Mercedes-Benz 300 SL. En 1955, Fitch correu para o equipo de coches deportivos [[Mercedes-Benz # Competici\u00f3n | Daimler-Benz AG]] xunto a [[Juan Manuel Fangio]], [[Karl Kling]] e [[Stirling Moss]], sen d\u00fabida o equipo de carreiras m\u00e1is formidable de todos os tempos, dominando todos os niveis de competici\u00f3n, desde coches de [[F\u00f3rmula 1]] ata coches de [[Motor di\u00e9sel | di\u00e9sel]] de produci\u00f3n. Ese ano, Fitch ga\u00f1ou a clase Gran Turismo 1300 na [[Mille Miglia de 1955 | Mille Miglia]] ao volante dun Mercedes-Benz 300 SL de serie, quedando no quinto posto da xeral por detr\u00e1s dos seus compa\u00f1eiros de equipo Moss e Fangio nos seus [[Mercedes-Benz 300 SLR]]. Fitch informou de que a suspensi\u00f3n era tan mala que, \"tivemos que parar e amarrar o eixo cos nosos cintos\". Con todo, s\u00f3 foi derrotado por coches de carreiras oficiais. Fitch tam\u00e9n xogou unha man na vitoria de Moss, cando concibiu e constru\u00edu o famoso dispositivo \"mapa desprazable nunha caixa\" utilizado polo navegante de Moss [[Denis Jenkinson]], para guiar os seus 300 SLR polo traizoeiro circu\u00edto. M\u00e1is tarde esa tempada, asociouse con Moss para ga\u00f1ar o [[RAC Tourist Trophy de 1955 | RAC Tourist Trophy]] no [[Circu\u00edto de Dundrod]], en [[Irlanda do Norte]]. Considerou que o estreito circu\u00edto era perigoso e non apto para as carreiras de motor, como fixeron outros pilotos; e o Tourist Trophy mudouse ao circu\u00edto de Goodwood en Inglaterra. Mentres tanto, quedou noveno no seu \u00faltimo Gran Premio do Campionato do Mundo en Monza, pilotando un [[Maserati 250F]] no Gran Premio de Italia.\nAntes do Tourist Trophy, Fitch emparellouse con [[Pierre Levegh]] nun 300 SLR, nas [[24 Horas de Le Mans de 1955]]. Levegh pilotaba no momento do [[Traxedia de Le Mans de 1955 | peor accidente nas carreiras]], no que morreron 85 espectadores e, na confusi\u00f3n inicial, avisouse \u00e1 familia de Fitch nos Estados Unidos de que se estrelara. No momento do accidente, Fitch estaba no remolque de Mercedes despois dun caf\u00e9 coa esposa de Levegh, xusto detr\u00e1s dos boxes. Cando escoitaron a explosi\u00f3n, Fitch d\u00edxolle a Madame Levegh: \"Espera aqu\u00ed, vou ver o que pasou\". Atop\u00e1ndoo todo no caos, axudou a alg\u00fans xendarmes e xornalistas feridos. Despois volveu ao tr\u00e1iler. \"Supo\u00f1o que o meu rostro sombr\u00edo debeu dicilo todo, porque non ti\u00f1a que dicir\". Madame Levegh asentiu lentamente. \"Seino, Fitch. Foi Pierre. Est\u00e1 morto. Sei que est\u00e1 morto.\" O incidente espertou o seu interese polo resto da s\u00faa vida polas [[innovaci\u00f3ns en seguridade]] nas carreiras e nas estradas.\nCando regresou das carreiras en Europa ao final da tempada '55, Fitch foi elixido polo enxe\u00f1eiro xefe de Chevrolet [[Ed Cole]] para dirixir o novo equipo de carreiras [[Chevrolet Corvette]] con oito pilotos, durante dous anos. A\u00ednda que nese momento o Corvette era amplamente criticado por ter m\u00e1is estilo que substancia, baixo a direcci\u00f3n de Fitch o ano comezou establecendo un [[r\u00e9cord de velocidade terrestre]] para coches de produci\u00f3n en [[Daytona Beach]] de 233 km/h, seguido de d\u00faas vitorias de clase e unha vitoria por equipos en Sebring. Durante este per\u00edodo, Fitch seguiu correndo con \u00e9xito co equipo Cunningham, que agora compet\u00eda nos Estados Unidos cos [[Jaguar D-Type]]. Foi tanto xefe de equipo como piloto na aparici\u00f3n do [[Chevrolet Corvette SS | Corvette SS]] nas [[12 Horas de Sebring de 1957]]. A finais de 1957, Fitch comezara a correr en [[Maserati no automobilismo|Maserati]], co que seguiu correndo en 1958, principalmente no novo Lime Rock Park, onde fora fundamental na promoci\u00f3n da pista e onde fora director do circu\u00edto. \nEn 1959 pilotou un [[Porsche 718 | Porsche 718 RSK]] de f\u00e1brica nas [[12 Horas de Sebring de 1959 | 12 Horas de Sebring]], compartindo con [[Edgar Barth]] o segundo posto da clase e o quinto posto na xeral. Seguiu correndo co seu amigo Briggs Cunningham no seu Jaguar D-Type e [[Lister Cars | Lister Jaguar]], xunto co [[Corvette Stingray (concept car) | Stingray Racer]]] do dese\u00f1ador [[Bill Mitchell (dese\u00f1ador | Bill Mitchell]] de Chevrolet, e un Cooper Monaco. Foi no seu papel de director de circu\u00edto en Lime Rock cando organizou e pilotou na famosa carreira de F\u00f3rmula Libre, onde Rodger Ward sorprendeu aos caros e ex\u00f3ticos coches deportivos ao vencelos nun coche anano propulsado por un motor Offenhauser, normalmente considerado s\u00f3 para ser competitivo en pistas ovaladas.\nEn 1960, Fitch reincorporouse ao equipo de Briggs Cunningham para competir unha vez m\u00e1is en Le Mans. Os Corvettes preparados por Cunningham foran probados e perfeccionados en Bridgehampton, e despois correron nas [[12 Horas de Sebring de 1960| 12 Horas de Sebring]]. Con [[Bob Grossman]] como copiloto, o Corvette de produci\u00f3n do equipo Cunningham ocupou o primeiro posto na clase Grand Touring 5000 (e oitavo na xeral) en [[24 Horas de Le Mans de 1960 | Le Mans]], un r\u00e9cord de Corvette que estivo m\u00e1is de 40 anos. \nDespois diso, Fitch e Cunningham un\u00edronse para competir cun Maserati de dous litros en eventos de resistencia en Sebring e [[Road America]] ata 1961, e nun [[Jaguar E-Type]] en Sebring en 1962 e de novo en 1963. Fitch tam\u00e9n competiu cun [[Gilbern | Genie BMC]] en 1963, logo regresou a Cunningham para conducir un [[Porsche 904]] en Sebring en 1965 e 1966. O conmovedor conto da s\u00faa \u00faltima carreira comeza na [[12 Horas de Sebring de 1966 |carreira de Sebring de 1966]]. Fitch, Cunningham e Dave Jordan compart\u00edan un Porsche. Ben entrada a carreira, rompeu unha v\u00e1lvula e o coche quedou f\u00f3ra da competici\u00f3n. Nese momento, Fitch e Cunningham xa non estaban entusiasmados en competir para ga\u00f1ar; segundo Fitch, \"O pensamento de que esta ser\u00eda a nosa \u00faltima carreira nunca se nos ocorreu. Non obstante, houbo a sensaci\u00f3n de que realmente non planeamos ga\u00f1ar. No pasado, normalmente intentamos elaborar unha estratexia para ga\u00f1ar, pero esta vez non. Creo que estivemos al\u00ed porque s\u00f3 nos gustaba conducir. E en Sebring puidemos, durante 12 horas! Ademais, era o mellor lugar para ver a carreira\". As\u00ed, a rotura dunha v\u00e1lvula no coche en 1966, marcou o final das s\u00faas andainas nas carreiras para ambos. \nFitch seguiu pilotando en [[carreiras de \u00e9poca]], particularmente en Lime Rock Park, as\u00ed como en [[Goodwood Festival of Speed]] e no [[Monterey Historic Automobile Races]].\nNon obstante, Fitch volveu \u00e1 competici\u00f3n oficial automobil\u00edstica aos 87 anos de idade no 2003 e de novo no 2005, cando se uniu de novo cun Mercedes-Benz 300 SLR de 50 anos, propiedade de Bob Sirna, esta vez en [[Bonneville Salt Flats]] nun intento de bater o r\u00e9cord de velocidade terrestre da clase, un lugar novedoso tanto para o coche como para o piloto. Os intentos fallaron debido \u00e1 bomba de [[inxecci\u00f3n de combustible]] que limitou a velocidade m\u00e1xima a s\u00f3 241 km/h, pero o equipo prometeu volver o ano seguinte. Cun caracter\u00edstico humor autocr\u00edtico, Fitch sinalou que pilotara eses coches m\u00e1is r\u00e1pido que iso baixoa choiva, pola noite e nunha estrada con outros 60 coches. O extraordinario suceso est\u00e1 documentado nunha pel\u00edcula de Chris Szwedo titulada \"A Gullwing at Twilight: The Bonneville Ride of John Fitch\". Uns anos antes, Fitch estableceu un r\u00e9cord de velocidade, conducindo marcha atr\u00e1s, alcanzando os 96 km/h, fixado en Lime Rock.\nEnxe\u00f1ar\u00eda.\nDese\u00f1o de coches.\nEspeciais de carreiras.\nFitch dese\u00f1ou un total de cinco coches.\nEn 1950, Fitch constru\u00edu e competiu cun [[Fiat 1100 (1937) | Fiat 1100]] co pequeno (60 cabalos) [[motor Ford Flathead]] afinado para [[Midget cars | midget racing]], que logo modificou no \"Modelo B de Fitch\" engadindo un corpo [[Crosley]]. En 1951, ademais de facer campa\u00f1a no Fitch-Whitmore, un [[Jaguar XK120]] ao que cab\u00eda un corpo lixeiro de aluminio, aforrando 800 libras. John ga\u00f1ou o Gran Premio de Eva Duarte Per\u00f3n - Deporte nun Allard J2 propulsado por [[Cadillac]], que reconstru\u00edra a partir dun naufraxio. Para 1952, Fitch continuou correndo co seu Fitch-Whitmore ademais doutros coches. \nFitch Sprint.\nComo piloto de estrada, Fitch estaba especialmente interesado no [[Chevrolet Corvair]] como base para un coche potente orientado \u00e1s estradas e \u00e1 circu\u00edtos debido ao seu manexo, mentres que outros se concentraron m\u00e1is no [[Ford Falcon (Am\u00e9rica do Norte) | Ford Falcon]] ou no [[Ford Mustang]] con potencial de m\u00e1is potencia. O seu [[Chevrolet Corvair # John Fitch Corvair Sprint | Fitch Sprint]] s\u00f3 tivo pequenas modificaci\u00f3ns no motor, lev\u00e1ndoo a 155 CV (116 kW), pero a actualizaci\u00f3ns de [[amortecedor]]es e [[resorte]]s, axustes na [[ali\u00f1aci\u00f3n das rodas]], [[relaci\u00f3n de direcci\u00f3n]] m\u00e1is r\u00e1pida, rodas de aliaxe, melloras nos freos, volante con aro de madeira (coiro dispo\u00f1ible por 9,95 d\u00f3lares adicionais) e outras pequenas modificaci\u00f3ns fixeron que fose extremadamente competitivo cos coches deportivos europeos que custaban moito m\u00e1is. Estaban dispo\u00f1ibles opci\u00f3ns de carrozar\u00eda como [[Spoiler (automotive) | spoiler]], pero a opci\u00f3n m\u00e1is notable visualmente foi o \"Ventop\", unha capa de fibra de vidro superposta no [[Pilar C]] e a parte traseira do teito que daba ao coche un perfil de \"[[arcobotante]]\".\nFitch Phoenix.\n[[Ficheiro:Fitch Phoenix, front right side, Greenwich 2018.jpg | thumb | O Fitch Phoenix]]\nFitch seguiu dese\u00f1ando e constru\u00edndo un prototipo do Fitch Phoenix, un coche deportivo baseado no [[Chevrolet Corvair | Corvair]], que se asemella superficialmente a un Bizzarrini 1900 GT Europa (o superdeportivo italiano Bizzarrini GT Strada, baseado no Corvette) e unha versi\u00f3n m\u00e1is pequena [[Corvette Mako Shark (Concept car) | baseada no Corvette]]. Cun peso total de 885 kg, incluso cunha carrozar\u00eda de aceiro, e co [[motor Chevrolet Turbo-Air 6 | motor Corvair]] modificado con [[carburador Weber]] para entregar 175 CV ( 130\u00a0kW), o coche daba un potente rendemento por 8.760 $. Tam\u00e9n estiveron presentes a influencia intermecanica e as luces traseiras da berlina Fiat 1500C de 1964-1967. Desafortunadamente, a [[Lei de seguridade no tr\u00e1fico]] de 1966 impuxo restrici\u00f3ns \u00e1 capacidade de producir autom\u00f3biles a pequena escala, despois seguiu a decisi\u00f3n de Chevrolet de terminar a produci\u00f3n do Corvair, o que confirmou o final do plan de Fitch. Non obstante, conservou o prototipo e ocasionalmente o exhibiu en sal\u00f3ns de autom\u00f3biles. Vese brevemente na pel\u00edcula \"Gullwing at Twilight: The Bonneville Ride of John Fitch\", mencionada anteriormente.\nO Fitch Phoenix ten un papel importante nun episodio da serie [[Discovery Channel]] \"[[Chasing Classic Cars]]\" organizado por [[Wayne Carini]] onde lle fai unha pequena restauraci\u00f3n antes de que saia \u00e1 poxa. e vend\u00e9rase por 230.000 d\u00f3lares.\nOutros coches.\nA compa\u00f1\u00eda de Fitch, John Fitch &amp; Co., Inc., chegou a fabricar e comercializar o Fitch Firebird e Toronado Phantom, pero obtivo menos atenci\u00f3n que o Sprint.\nInvenci\u00f3ns de seguridade.\nDespois do [[Traxedia de Le Mans de 1955|desastre de Le Mans de 1955]], Fitch dedicou un grande esforzo \u00e1 tarefa de aumentar a seguridade nos deportes de motor e a conduci\u00f3n en xeral, como resultado fundou a s\u00faa compa\u00f1\u00eda, Impact Attenuation Inc. As s\u00faas innovaci\u00f3ns caracteriz\u00e1ronse non s\u00f3 pola s\u00faa eficacia, sen\u00f3n tam\u00e9n pola s\u00faa practicidade no mundo real, como soluci\u00f3ns accesibles e de f\u00e1cil instalaci\u00f3n e mantemento. \n[[Ficheiro: FitchBarrels2008.jpg | thumb | Barreira de Fitch]]\nInspirado nas latas de combustible cheas de area que usou para protexer a s\u00faa tenda de campa\u00f1a durante a guerra, ideou o sistema [[Fitch Barrier]], agora omnipresente nas autoestradas americanas, para a instalaci\u00f3n en torno a obxectos fixos en circu\u00edtos e autoestradas, para absorber o impacto. Normalmente, Fitch insist\u00eda en probar o sistema el mesmo. Desde que se utilizaron por primeira vez a finais dos anos 60, est\u00edmase que salvaron ata 17.000 vidas.\nOutros sistemas de absorci\u00f3n de impactos dese\u00f1ados por Fitch son a barreira de compresi\u00f3n Fitch, adecuada para pistas ovaladas e outras situaci\u00f3ns de alta velocidade con pouca \u00e1rea de escape, que consta dun conxunto de cilindros de elast\u00f3mero resistentes de paredes grosas, un di\u00e1metro de cerca du metro colocado entre o gardarail e o muro, absorbendo suavemente a enerx\u00eda do veh\u00edculo sen devolvela \u00e1 pista, e o gardarail Fitch Desprazable onde hai m\u00e1is espazo dispo\u00f1ible, unha varanda montada sobre pat\u00edns para que poida deslizarse cara a atr\u00e1s ao impactar, capturando o coche gradualmente. Isto reduce as forzas mec\u00e1nicas e redirixe o coche paralelo \u00e1 parede. \nComo modificaci\u00f3ns vehiculares para a seguridade nas carreiras, Fitch tam\u00e9n dese\u00f1ou a Fitch Driver Capsule, un asento f\u00e1cil de instalar que incorpora un respaldo que pivota integramente co cinto de seguridade para reducir a forza de inercia experimentada polo condutor. M\u00e1is tarde ampliou o principio coa Fitch Full Driver Capsule, ancorando o casco ao respaldo para evitar [[fractura basilar do cranio]] e a hiperextensi\u00f3n do [[pescozo]], dun xeito similar \u00e1 funci\u00f3n do dispositivo [[HANS]]. \nOutros inventos.\nFitch tam\u00e9n desenvolveu outras innovaci\u00f3ns automobil\u00edsticas, inclu\u00eddo o Evans Waterless Engine Cooling System, un sistema de refrixeraci\u00f3n baseado no [[propilenglicol]] que non require presurizaci\u00f3n, o DeConti Brake, un sistema de freada secundario arrefriado por l\u00edquido para cami\u00f3ns lixeiros, autobuses e veh\u00edculos similares, o Fitch Fuel [[Cat\u00e1lise]], que reduce a proporci\u00f3n de mol\u00e9culas de cadea lixeira (C1 - C4) na gasolina e inhibe a [[oxidaci\u00f3n]] e [[Combustible di\u00e9sel # Algas.2C microbios e auga | crecemento de microorganismos]] tanto na gasolina como no di\u00e9sel, sistemas autonivelantes de [[suspensi\u00f3n (mec\u00e1nica) | suspensi\u00f3n]] automotriz, polos que logrou varias patentes, a cheminea termo-sif\u00f3nica de Salisbury que utiliza a calor residual para proporcionar calefacci\u00f3n por convecci\u00f3n e a terapia de tracci\u00f3n de columna vertebral Fitch, que permite a liberdade de movemento na cama mentres contin\u00faa proporcionando tensi\u00f3n que alivia a presi\u00f3n do disco. \nFitch participou activamente na cruzada para aumentar a seguridade en circu\u00edtos e estradas, un\u00edndose a expertos m\u00e9dicos como [[Steve Olvey]] e [[Terry Trammel]], enxe\u00f1eiros como [[William F. Milliken, Jr. | Bill Milliken]] e [[Karl Ludvigsen]], e xornalistas como [[Chris Economaki]], [[Brock Yates]] e [[Mike Joy]], as\u00ed como moitos dos seus amigos pilotos de carreiras. Serviu como consultor de numerosas investigaci\u00f3ns e organizaci\u00f3ns gobernamentais sobre o tema da manipulaci\u00f3n e din\u00e1mica de veh\u00edculos, xa que se relacionan coa seguridade.\nEmpresas.\nDurante a s\u00faa vida, Fitch fundou ou estivo asociado a alto nivel con varias empresas, inclu\u00edndo John Fitch &amp; Co., Inc., Advanced Power Systems International, Race Safety, Inc.,\nImpact Attenuation, Inc., Impact Dynamics, LLC., Roadway Safety Service Inc., DeConti Industries Inc., Consulier Industries, Inc., Highway Safety Research Corp., as\u00ed como [[Lime Rock Park]].\nVida persoal.\nFitch era mari\u00f1eiro afeccionado. Estivo casado coa s\u00faa esposa Elizabeth ata a s\u00faa morte en 2009. Residiu en [[Connecticut]], preto de [[Lime Rock Park]].\nJohn e Elizabeth tiveron tres fillos, John, Christopher (Kip) e Stephen.\nFitch morreu o 31 de outubro de 2012 por [[carcinoma de c\u00e9lulas Merkel]] na s\u00faa casa de Connecticut.\nV\u00e9xase tam\u00e9n.\nBibliograf\u00eda.\nAdemais de numerosos artigos en revistas e na [[Encyclop\u00e6dia Britannica]], Fitch escribiu a s\u00faa autobiograf\u00eda (algo prematuramente, en 1960), \"Aventura sobre rodas\", publicada por [[G.P. Putnam &amp; Sons]]. En 1993 publicouse unha biograf\u00eda autorizada titulada \"John Fitch: Racing Through Life\", escrita por James Grinnell. O libro \"Racing Through Life\" de Carl Goodwin tam\u00e9n documenta a vida de Fitch. Fitch escribiu dos seus anos co equipo de carreiras de Mercedes-Benz no seu libro de 2005, \"Racing with Mercedes\" [[Photo Data Research]]. Ademais, estreouse en DVD un documental cinematogr\u00e1fico no que aparec\u00eda Fitch intentando bater un r\u00e9cord de velocidade nos salos de Bonneville, \"A Gullwing at Twilight: The Bonneville Ride of John Fitch\" [[Chris Szwedo Productions]] no sistema de radiodifusi\u00f3n p\u00fablica estadounidense en 2006.\nLigaz\u00f3ns externas.\n[[Categor\u00eda:Nados en 1917]]\n[[Categor\u00eda:Finados en 2012]]\n[[Categor\u00eda:Pilotos das 12 Horas de Reims]]\n[[Categor\u00eda:Pilotos das 12 Horas de Sebring]]\n[[Categor\u00eda:Pilotos das 24 Horas de Le Mans]]\n[[Categor\u00eda:Pilotos de F\u00f3rmula 1 dos Estados Unidos de Am\u00e9rica]]\n[[Categor\u00eda:Pilotos de F\u00f3rmula 1 de Hersham and Walton Motors]]\n[[Categor\u00eda:Pilotos da Mille Miglia]]"}
{"id": "519491", "revid": "89787", "url": "https://gl.wikipedia.org/wiki?curid=519491", "title": "Myroslav Slaboshpytskyi", "text": "Myroslav Mykhailovych Slaboshpytskyi (en ), nado en K\u00ediv o 17 de outubro de 1974, \u00e9 un director de filmes ucra\u00edno.\nTraxectoria.\nSlaboshpytskyi \u00e9 fillo do escritor ucra\u00edno e cr\u00edtico literario Mykhailo Slaboshpytskyi. At\u00e9 1982 viviu en Lviv.\nSlaboshpytskyi graduouse na Universidade Nacional de Teatro, Cine, e Televisi\u00f3n de K\u00ediv centr\u00e1ndose na direcci\u00f3n de cine e televisi\u00f3n. Traballou como reporteiro e escribiu gui\u00f3ns para cine e televisi\u00f3n. A comezos da d\u00e9cada de 1990 traballou nos Estudios de cine Dovzhenko.\nDesde o ano 2000 \u00e9 membro da Asociaci\u00f3n ucra\u00edna de Cineastas. Foi vicepresidente da Asociaci\u00f3n de Xoves Cineastas de Ucra\u00edna.\nEn 2006 rodou a s\u00faa primeira curtametraxe \"\u0416\u0430\u0445\" (\"O incidente\"), seleccionado en festivais de dezasete pa\u00edses.\nA s\u00faa segunda curtametraxe \"\u0414\u0456\u0430\u0433\u043d\u043e\u0437\" (\"Diagnose\") competiu polo Oso de Ouro na Berlinale en 2009, e \u00f3 ano seguinte o director foi seleccionado novamente pola s\u00faa curta \"\u0413\u043b\u0443\u0445\u043e\u0442\u0430\" (\"Sordeira\").\nEn 2014 Slaboshpytskyi deuse a co\u00f1ecer coa s\u00faa pel\u00edcula \u201cA Tribo\u201d que se estreou no Festival de Cine de Cannes. A pel\u00edcula est\u00e1 feita completamente en lingua de signos ucra\u00edna sen subtitulos. Ga\u00f1ou o Gran Premio Nespresso, as\u00ed como o Premio para Visionarios de Francia 4 e o Premio de Apoio \u00e1 Distribuci\u00f3n da Fundaci\u00f3n Gan na secci\u00f3n da Semana Internacional da Cr\u00edtica no Festival de Cannes de 2014.\nO 24 de outubro de 2018 deuse a co\u00f1ecer que Myroslav Slaboshpytskyi foi escollido para dirixir a pel\u00edcula \"Tigre\". A pel\u00edcula est\u00e1 baseada no libro de non ficci\u00f3n de 2010 de John Vaillant. Focus adquiriu os dereitos do libro en 2010 e a, comezos do proxecto, considerouse como un traballo para participaci\u00f3n de Brad Pitt coa direcci\u00f3n de Darren Aronofsky. Ao final os dous decidiron ficar como produtores e deixar a direcci\u00f3n a Slaboshpystskyi."}
{"id": "519495", "revid": "1131", "url": "https://gl.wikipedia.org/wiki?curid=519495", "title": "Chico Marx", "text": "Leonard Joseph \"Chico\" Marx, nado en Nova York o 22 de marzo de 1887 e finado en Hollywood o 11 de outubro de 1961, foi un c\u00f3mico, m\u00fasico e actor estadounidense. Foi membro dos irm\u00e1ns Marx (con Groucho, Harpo e Zeppo). A s\u00faa personaxe era a dun artista encantador, inculto mais astuto, aparentemente de orixe rural italiana, que levaba roupa cutre e luc\u00eda unha perruca de pelo rizado e un sombreiro tirol\u00e9s. Na pantalla, Chico adoitaba estar en alianza con Harpo, normalmente como compa\u00f1eiros de delito, e tam\u00e9n se v\u00eda con frecuencia intentando eliminar ou superar a Groucho. Leonard era o m\u00e1is vello dos irm\u00e1ns Marx que sobreviviu \u00e1 infancia (o primox\u00e9nito Manfred Marx falecera de neno). Ademais do seu traballo como int\u00e9rprete, desempe\u00f1ou un papel importante na xesti\u00f3n e desenvolvemento do acto nos seus primeiros anos.\nVida persoal.\nChico casou d\u00faas veces. O seu primeiro matrimonio foi con Betty Karp en 1917. Na s\u00faa uni\u00f3n tiveron unha filla chamada Maxine (1918-2009). Este matrimonio viuse afectado polas s\u00faas infidelidades, e rematou en divorcio en 1940. Chico estaba moi achegado \u00e1 s\u00faa filla Maxine e deulle clases de interpretaci\u00f3n.\nO segundo matrimonio de Chico foi con Mary De Vithas. Casaron en 1958, tres anos antes da s\u00faa morte.\nPremios e honras.\nNa transmisi\u00f3n dos Premios da Academia en 1974, Jack Lemmon entregou a Groucho un \u00d3scar Honor\u00edfico da Academia por unha ovaci\u00f3n. O premio tam\u00e9n foi para Harpo, Chico e Zeppo, aos que Lemmon mencionou polo seu nome. Foi unha das \u00faltimas aparici\u00f3ns p\u00fablicas de Groucho. \"Gustar\u00edame que Harpo e Chico puidesen estar aqu\u00ed para compartir comigo esta gran honra\", dixo, nomeando os dous irm\u00e1ns falecidos (Zeppo estaba vivo naquel momento e no p\u00fablico). Groucho tam\u00e9n eloxiou a falecida Margaret Dumont como unha gran muller recta que nunca entendeu ningunha das s\u00faas bromas."}
{"id": "519496", "revid": "89787", "url": "https://gl.wikipedia.org/wiki?curid=519496", "title": "Sh\u00e0oni\u00e1n d\u011b N\u01d0", "text": "Sh\u00e0oni\u00e1n d\u011b N\u01d0 (en ) \u00e9 un filme de Hong Kong de 2019 dirixido por Derek Tsang e protagonizado por Zhou Dongyu e Jackson Yee. O filme \u00e9 unha adaptaci\u00f3n da novela chinesa \"In His Youth, In Her Beauty\" escrita por Jiu Yuexi. Conta a historia dunha moza de instituto que sofre abusos dos seus compa\u00f1eiros, e dun adolescente problem\u00e1tico da r\u00faa, cuxas vidas cambian logo de encontrarse. A historia tam\u00e9n aborda os seus so\u00f1os e dese\u00f1os respecto do futuro e de que maneira se protexen o un \u00f3 outro. O filme estreouse o 25 de outubro de 2019 na China, e o 8 de novembro de 2019 nos Estados Unidos, o Reino Unido e o Canad\u00e1. Recadou un total de 227,3 mill\u00f3ns de d\u00f3lares en todo o mundo. Foi escollido como candidato de Hong Kong \u00f3 \u00d3scar \u00f3 mellor filme internacional na 93\u00aa edici\u00f3n dos premios, sendo finalmente nomeado."}
{"id": "519497", "revid": "23204", "url": "https://gl.wikipedia.org/wiki?curid=519497", "title": "Olayinka Koso-Thomas", "text": "Olayinka Koso-Thomas, nada en Abeokuta en 1937 \u00e9 unha m\u00e9dica xinec\u00f3loga e activista social nixeriana.\nTraxectoria.\nKoso-Thomas naceu en Nixeria, mais adoptou Serra Leoa como lugar de residencia. Estudou medicina na Leeds Medical School en Inglaterra e un curso de posgraduado na Universidade de Berkeley.\nTraballa en favor da abolici\u00f3n da mutilaci\u00f3n xenital femenina ou ablaci\u00f3n de cl\u00edtoris, o que provocou que estea ameazada de morte por diversos grupos de fan\u00e1ticos relixiosos. Membro de diferentes asociaci\u00f3ns m\u00e9dicas, presidiu o Comit\u00e9 Interafricano sobre as Pr\u00e1cticas Tradicionais que afectan a sa\u00fade das mulleres e da infancia.\nEn 1998 foi galardoada co Premio Princesa de Asturias de Cooperaci\u00f3n Internacional xunto con Fatiha Boudiaf, Rigoberta Mench\u00fa, Fatana Ishaq Gailani, Somaly Mam, Emma Bonino e Gra\u00e7a Machel polo \"seu traballo en defensa e pola dignidade da muller\".\nRecibiu o t\u00edtulo de Doutora Honoris Causa pola UNAM."}
{"id": "519501", "revid": "23204", "url": "https://gl.wikipedia.org/wiki?curid=519501", "title": "Khor\u0161id", "text": "Khor\u0161id (en ) \u00e9 un filme iraniano de 2020 coproducido, coescrito e dirixido por Majid Majidi. Estreouse no Festival Internacional de Cinema de Venecia, onde o neno actor Rouhollah Zamani ga\u00f1ou o Premio Marcello Mastroianni. Foi escollido como candidato de Ir\u00e1n para o \u00d3scar \u00f3 mellor filme internacional na 93\u00aa edici\u00f3n dos premios, chegando a clasificarse na lista curta de febreiro."}
{"id": "519503", "revid": "23204", "url": "https://gl.wikipedia.org/wiki?curid=519503", "title": "Kh\u014drsh\u012bd", "text": ""}
{"id": "519505", "revid": "89787", "url": "https://gl.wikipedia.org/wiki?curid=519505", "title": "Mateo D\u00edaz", "text": "Mateo D\u00edaz, nado o 6 de marzo de 2002 en Gualeguaych\u00fa, Entre R\u00edos, \u00e9 un xogador profesional de baloncesto arxentino con nacionalidade italiana. Cunha altura de 1,96 m xoga na posici\u00f3n de base. Actualmente xoga para o CB Almansa cedido polo R\u00edo Breog\u00e1n."}
{"id": "519506", "revid": "23204", "url": "https://gl.wikipedia.org/wiki?curid=519506", "title": "H\u00e5p", "text": "H\u00e5p \u00e9 un filme noruegu\u00e9s de 2019 dirixido por Maria S\u00f8dahl. Foi escollido como candidato de Noruega para o \u00d3scar \u00f3 mellor filme internacional na 93\u00aa edici\u00f3n dos premios, chegando a clasificarse na lista curta de febreiro.\nSinopse.\nA vida dunha parella queda esgazada cando a muller \u00e9 diagnosticada con cancro de cerebro."}
{"id": "519507", "revid": "1131", "url": "https://gl.wikipedia.org/wiki?curid=519507", "title": "Campos de concentraci\u00f3n nazis", "text": "A Alema\u00f1a nazi mantivo campos de concentraci\u00f3n (en , KZ ou KL) en todos os territorios que controlaba antes e durante a segunda guerra mundial. Os primeiros campos nazis erix\u00edronse en Alema\u00f1a en marzo de 1933, inmediatamente despois de que Adolf Hitler fose chanceler e o seu partido nazi recibise o control da polic\u00eda polo ministro do Interior do Reich, Wilhelm Frick, e o ministro do Interior prusiano, Hermann G\u00f6ring. Usados \u200b\u200bpara encarcerar e torturar opositores pol\u00edticos e membros de sindicatos, os campos reun\u00edan inicialmente uns 45\u00a0000 prisioneiros.\nAs SS de Heinrich Himmler tomaron o control total da polic\u00eda e dos campos de concentraci\u00f3n en toda Alema\u00f1a entre 1934 e 1935. Himmler ampliou o papel dos campamentos para manter os chamados \"elementos racialmente indesexables\", como xudeus, discapacitados, homosexuais, criminais e xitanos. O n\u00famero de persoas nos campamentos, que baixou a 7500, aumentou de novo a 21\u00a0000 ao comezo da segunda guerra mundial e alcanzou o seu m\u00e1ximo en 715\u00a0000 en xaneiro de 1945.\nOs campos de concentraci\u00f3n estiveron administrados desde 1934 pola Inspecci\u00f3n do Campo de Concentraci\u00f3n (CCI), que en 1942 se fusionou no SS-Wirtschafts-Verwaltungshauptamt e estivo custodiada polo SS-Totenkopfverb\u00e4nde (SS-TV).\nOs estudosos do Holocausto distinguen entre campos de concentraci\u00f3n e campos de exterminio, que foron establecidos pola Alema\u00f1a nazi para o asasinato masivo a escala industrial de xudeus nos guetos a trav\u00e9s de c\u00e1maras de gas.\nCampos preguerra.\nO uso da palabra \"concentraci\u00f3n\" xurdiu da idea de confinar a xente nun lugar porque pertence a un grupo que se considera indesexable dalg\u00fan xeito. O voc\u00e1bulo orixinouse en 1897, cando o xeneral Valeriano Weyler creou en Cuba \"campos de reconcentraci\u00f3n\". No pasado, o goberno dos Estados Unidos usou campos de concentraci\u00f3n contra os nativos americanos e os brit\u00e1nicos tam\u00e9n os empregaron durante a Segunda Guerra B\u00f3er. Entre 1904 e 1908, o ex\u00e9rcito imperial alem\u00e1n Schutztruppe operou campos de concentraci\u00f3n na \u00c1frica do Suroeste Alem\u00e1 como parte do xenocidio dos herero e os namaquas.\nCando os nazis chegaron ao poder en Alema\u00f1a, mov\u00e9ronse rapidamente para suprimir toda oposici\u00f3n real e potencial. O p\u00fablico en xeral quedou intimidado polo terror psicol\u00f3xico arbitrario empregado polos tribunais especiais (\"Sondergerichte\"). Especialmente durante os primeiros anos da s\u00faa existencia, cando estes tribunais \"tiveron un forte efecto disuasorio\" contra calquera forma de protesta pol\u00edtica.\nO primeiro campamento en Alema\u00f1a, Dachau, foi fundado en marzo de 1933. O anuncio de prensa dic\u00eda que \"o primeiro campo de concentraci\u00f3n deber\u00eda abrirse en Dachau con aloxamento para 5000 persoas. Todos os comunistas e, cando sexa necesario, o Reichsbanner e os socialdem\u00f3cratas que po\u00f1an en perigo a seguridade do Estado deben concentrarse al\u00ed, xa que a longo prazo non \u00e9 posible manter presos nos c\u00e1rceres do goberno sen sobrecargalos\". Dachau foi o primeiro campo de concentraci\u00f3n regular establecido polo goberno de coalici\u00f3n alem\u00e1n do Partido Nacional Socialista dos Traballadores Alem\u00e1ns (Partido Nazi) e do Partido Popular Nacionalista (disolto o 6 de xullo de 1933). Heinrich Himmler, ent\u00f3n xefe de polic\u00eda de M\u00fanic, describiu oficialmente o lugar como \"o primeiro campo de concentraci\u00f3n de presos pol\u00edticos\".\nO 26 de xu\u00f1o de 1933, Himmler nomeou a Theodor Eicke comandante de Dachau, que en 1934 tam\u00e9n foi nomeado o primeiro inspector de campos de concentraci\u00f3n (CCI). Ademais, os restantes campos xestionados polas SA foron asumidos polas SS. Dachau serviu como prototipo e modelo para os outros campos de concentraci\u00f3n nazis. Case todas as comunidades de Alema\u00f1a ti\u00f1an membros que foron levados al\u00ed. Os xornais informaban continuamente sobre \"a retirada de inimigos do Reich aos campos de concentraci\u00f3n\", facendo m\u00e1is consciente \u00e1 poboaci\u00f3n en xeral da s\u00faa presenza. Hab\u00eda tintineos que advert\u00edan xa en 1935: \"Querido Deus, d\u00e9ixame sen palabras, para que non ve\u00f1a a Dachau\".\nNa Alema\u00f1a de entreguerras, a cidade de Cottbus foi tam\u00e9n o lugar dun campo de concentraci\u00f3n para inmigrantes xudeus non desexados da Europa Oriental. Al\u00ed naceu Paul Winzer, oficial nazi que durante a guerra civil espa\u00f1ola foi xefe da Gestapo en Espa\u00f1a e Portugal e supervisou o campo de concentraci\u00f3n de Miranda de Ebro, que fora constru\u00eddo polos sublevados a imaxe dos campos alem\u00e1ns. Alg\u00fans autores sinalan a Winzer como un dos dese\u00f1adores da estrutura do campo, mentres que outros o sinalan como o dese\u00f1ador de todo o sistema de campos de concentraci\u00f3n franquistas.\nEntre 1933 e a ca\u00edda da Alema\u00f1a nazi en 1945, m\u00e1is de 3,5 mill\u00f3ns de alem\u00e1ns v\u00edronse obrigados a ir a campos de concentraci\u00f3n e prisi\u00f3ns por motivos pol\u00edticos e aproximadamente 77\u00a0000 alem\u00e1ns foron executados por tribunais tribunais especiais, tribunais marciais e o sistema de xustiza civil nazi. Moitos destes alem\u00e1ns serviron no goberno, militar ou en posici\u00f3ns civ\u00eds, o que lles permitiu subvertirse e conspirar contra os nazis.\nSegunda guerra mundial.\nDespois de setembro de 1939, co estalido da segunda guerra mundial, os campos de concentraci\u00f3n convert\u00e9ronse en lugares onde mill\u00f3ns de persoas com\u00fans foron escravizadas como parte do esforzo de guerra nazi, a mi\u00fado morrendo de fame, torturadas e, finalmente, asasinadas. Durante a guerra, estend\u00e9ronse novos campos de concentraci\u00f3n nazis para \"indesexables\" polo continente. Segundo as estat\u00edsticas do Ministerio de Xustiza alem\u00e1n, crearonse preto de 1200 campamentos e subcampos na Europa ocupada pola Alema\u00f1a nazi, mentres que a Jewish Virtual Library estima que o n\u00famero de campos nazis foi m\u00e1is pr\u00f3ximo aos 15\u00a0000 ocupados en toda Europa e que moitos destes campamentos mantiv\u00e9ronse por un per\u00edodo de tempo limitado antes de ser pechados. Os campos cre\u00e1ronse preto de densos n\u00facleos de poboaci\u00f3n, a mi\u00fado centrados en \u00e1reas con grandes comunidades xud\u00edas, intelectualidade polaca, comunistas ou xitanos. Dado que mill\u00f3ns de xudeus viv\u00edan en Polonia antes da guerra, a maior\u00eda dos campamentos estaban situados na zona do goberno xeral na Polonia ocupada, por motivos lox\u00edsticos. A situaci\u00f3n tam\u00e9n permitiu aos nazis eliminar rapidamente os xudeus alem\u00e1ns da propia Alema\u00f1a.\nEn 1940, o CCI quedou baixo o control do Verwaltung und Wirtschaftshauptamt Hauptamt (VuWHA, Oficina de Administraci\u00f3n e Empresas), que foi creado baixo o mando de Oswald Pohl. Posteriormente, en 1942, o CCR converteuse en Amt D (Oficina D) da oficina principal consolidada co\u00f1ecida como SS-Wirtschafts-Verwaltungshauptamt (Departamento Econ\u00f3mico e Administrativo das SS, WVHA) baixo Pohl. En 1942, as SS constru\u00edron unha rede de campos de exterminio para matar sistematicamente mill\u00f3ns de prisioneiros por gasificaci\u00f3n. Os campos de exerminio (\"Vernichtungslager\") e os campos da morte (\"Todeslager\") eran campos cuxa funci\u00f3n principal era o xenocidio. Os propios nazis distinguiron entre os campos de concentraci\u00f3n dos campos de exterminio.\nLiberaci\u00f3n.\nOs campos foron liberados polas forzas aliadas entre 1944 e 1945. O primeiro gran campamento, Majdanek, foi descuberto polo avance dos sovi\u00e9ticos o 23 de xullo de 1944. Auschwitz foi liberado, tam\u00e9n polos sovi\u00e9ticos, o 27 de xaneiro de 1945; Buchenwald polos estadounidenses o 11 de abril; Bergen-Belsen polos brit\u00e1nicos o 15 de abril; Dachau polos americanos o 29 de abril; Ravensbr\u00fcck polos sovi\u00e9ticos o mesmo d\u00eda; Mauthausen tam\u00e9n polos estadounidenses o 5 de maio; e Theresienstadt polos sovi\u00e9ticos o 8 de maio. Treblinka, Sobib\u00f3r e Be\u0142\u017cec nunca foron liberados, sen\u00f3n que foron destru\u00eddos polos nazis en 1943. O coronel William W. Quinn, do ex\u00e9rcito dos Estados Unidos, dixo de Dachau: \"As nosas tropas atoparon visi\u00f3ns, sons e manchas horr\u00edbeis al\u00e9n do imaxin\u00e1bel, crueldades tan enormes que son incomprensibles para a mente normal\".\nNa maior\u00eda dos campos descubertos polos sovi\u00e9ticos, case todos os prisioneiros xa foran retirados, con s\u00f3 uns poucos miles de persoas con vida; atop\u00e1ronse 7000 prisioneiros en Auschwitz, inclu\u00edndo 180 nenos que foron sometidos a experimentos m\u00e9dicos. A 11.\u00aa Divisi\u00f3n Blindada brit\u00e1nica descubriu preto de 60\u00a0000 prisioneiros en Bergen-Belsen, 13\u00a0000 cad\u00e1veres ao descuberto e outras 10\u00a0000 persoas morreron de tifo ou desnutrici\u00f3n nas semanas seguintes. Os brit\u00e1nicos obrigaron os restantes gardas das SS a recolleren os cad\u00e1veres e colocalos en fosas com\u00fans."}
{"id": "519508", "revid": "23204", "url": "https://gl.wikipedia.org/wiki?curid=519508", "title": "Colectiv", "text": "Colectiv \u00e9 un filme documental roman\u00e9s de 2019 dirixido, escrito, producido e editado por Alexander Nanau. O filme xira arredor dun grupo de xornalistas dun diario roman\u00e9s e a s\u00faa ardua loita por destapar unha fraude de seguros m\u00e9dicos p\u00fablicos, corrupci\u00f3n e mala administraci\u00f3n. O filme estreouse no Festival Internacional de Cinema de Venecia o 4 de setembro de 2019. Estreouse en Roman\u00eda o 28 de febreiro de 2020, e o 20 de novembro de 2020 noutros pa\u00edses.\nRecibiu a aclamaci\u00f3n por parte da cr\u00edtica, e recibiu varios premios, entre eles os Premios do Cinema Europeo e da Sociedade Nacional de Cr\u00edticos de Cinema. Foi escollido como candidato de Roman\u00eda para o \u00d3scar \u00f3 mellor filme internacional e o \u00d3scar \u00f3 mellor documental na 93\u00aa edici\u00f3n dos premios, sendo finalmente nomeado."}
{"id": "519509", "revid": "47401", "url": "https://gl.wikipedia.org/wiki?curid=519509", "title": "Campo de concentraci\u00f3n nazi", "text": ""}
{"id": "519510", "revid": "98629", "url": "https://gl.wikipedia.org/wiki?curid=519510", "title": "Dorogie tovarishchi!", "text": "Dorogie tovarishchi! (en ) \u00e9 un filme ruso de 2020 producido, coescrito e dirixido por Andrei Konchalovsky. Bas\u00e9ase en feitos reais e conta o masacre de Novocherkassk. Participou no Festival Internacional de Cinema de Venecia, onde ga\u00f1ou o Premio Especial do Xurado. Foi escollido como candidato de Rusia para o \u00d3scar \u00f3 mellor filme internacional na 93\u00aa edici\u00f3n dos premios, chegando a clasificarse na lista curta de febreiro."}
{"id": "519513", "revid": "89787", "url": "https://gl.wikipedia.org/wiki?curid=519513", "title": "Israel Guti\u00e9rrez", "text": "Jos\u00e9 Israel Guti\u00e9rrez Zerme\u00f1o, nado o 6 de marzo de 2002 en Pachuca, Hidalgo, \u00e9 un xogador profesional de baloncesto internacional mexicano. Cunha altura de 2,08 m xoga na posici\u00f3n de pivote. Actualmente xoga para o Panteras de Aguascalientes."}
{"id": "519514", "revid": "23204", "url": "https://gl.wikipedia.org/wiki?curid=519514", "title": "L'Homme qui a vendu sa peau", "text": "L'Homme qui a vendu sa peau \u00e9 unha coproduci\u00f3n internacional de 2020 dirixida por Kaouther Ben Hania. \u00c9 unha coproduci\u00f3n entre Tunisia, Francia, Alema\u00f1a, B\u00e9lxica, Suecia, Turqu\u00eda e Chipre. O argumento do filme est\u00e1 inspirado na obra \"Tim\" (2006) de Wim Delvoye. Foi escollido como candidato de Tunisia para o \u00d3scar \u00f3 mellor filme internacional na 93\u00aa edici\u00f3n dos premios, sendo finalmente nomeado.\nSinopse.\nConta a historia dun refuxiado sirio que, para poder viaxar por Europa, acepta deixarse tatuar por un artista e converter o seu corpo nunha prestixiosa obra de arte."}
{"id": "519518", "revid": "23204", "url": "https://gl.wikipedia.org/wiki?curid=519518", "title": "Volodymyr Dakhno", "text": "Vladymyr Dakhno (en ), nado en Zaporizhia o 7 de marzo de 1932 e finado en K\u00ediv o 28 de xullo de 2006, foi un animador, director de cine de animaci\u00f3n e guionista ucra\u00edno. \nTraxectoria.\nDakhno naceu o 7 de marzo de 1932 en Zaporozhye, URSS. Despois da escola ingresou no Instituto M\u00e9dico de K\u00ediv. Case de inmediato, trasladouse \u00f3 Instituto de Enxe\u00f1ar\u00eda Civil de K\u00ediv, onde estudou na clase de Joseph Karakis, gradu\u00e1ndose en 1955.\nComezou a s\u00faa carreira como arquitecto en K\u00ediv antes de ser invitado a traballar en Kievnauchfilm.\nFoi galardoado co Premio Nacional Shevchenko de Ucra\u00edna en 1988, e foi Artista do Pobo de Ucra\u00edna en 1996. Dakhno foi m\u00e1is co\u00f1ecido pola serie de animaci\u00f3n \"Cosacos\" (\u041a\u0430\u0437\u0430\u043a\u0438). Traballou en Kievnauchfilm, que dende ent\u00f3n foi rebautizado como Ukranimafilm.\nRetirouse na d\u00e9cada de 1990 despois da desintegraci\u00f3n da Uni\u00f3n Sovi\u00e9tica e o peche da produtora cinematogr\u00e1fica.\nO 28 de xullo de 2006, Dakhno morreu dun ataque \u00f3 coraz\u00f3n mentres durm\u00eda na s\u00faa casa de K\u00ediv. Est\u00e1 enterrado no cemiterio de Baikove.\nO 7 de marzo de 2013 Google liberou un Doodle na memoria de Dakhno."}
{"id": "519519", "revid": "72012", "url": "https://gl.wikipedia.org/wiki?curid=519519", "title": "Cayetano P\u00e9rez de Limia", "text": " \nCayetano de Parada y P\u00e9rez de Limia, nado en Ver\u00edn ou Xinzo de Limia, circa 1744 e finado en Alcabre en 1821 ou 1823, foi un alcalde galego, l\u00edder na Reconquista de Vigo durante a Guerra da Independencia espa\u00f1ola.\nTraxectoria.\nConcello de Bouzas\nReco\u00f1ecementos.\nUnha r\u00faa de Bouzas, Vigo, leva o seu nome, sinalizada como \"Cayetano P. Limia\"."}
{"id": "519520", "revid": "4817", "url": "https://gl.wikipedia.org/wiki?curid=519520", "title": "PSLV-DL", "text": ""}
{"id": "519521", "revid": "5863", "url": "https://gl.wikipedia.org/wiki?curid=519521", "title": "Cayetano de Parada y P\u00e9rez de Limia", "text": ""}
{"id": "519522", "revid": "5863", "url": "https://gl.wikipedia.org/wiki?curid=519522", "title": "Cayetano Parada y P\u00e9rez de Limia", "text": ""}
{"id": "519523", "revid": "89787", "url": "https://gl.wikipedia.org/wiki?curid=519523", "title": "Rally Safari", "text": "O Rally Safari \u00e9 unha competici\u00f3n de rally disputada anualmente desde 1953 en Kenya, e nalgunhas edici\u00f3ns en pa\u00edses veci\u00f1os como Uganda e Tanganica. Desde 1973 ata 2002, exceptuando en 1995, foi puntuable para o Campionato do Mundo de Rally. Desde 2003, pertence ao calendario do Campionato Africano de Rally e as edici\u00f3ns de 2007 e 2009 foron parte do Desaf\u00edo Intercontinental de Rally. O Safari atravesa diferentes puntos da xeograf\u00eda africana. Nos seus inicios cruzou pa\u00edses como Kenya, Uganda e Tanzania, a\u00ednda que o percorrido variou moito co paso dos anos e a data de 2021 comp\u00edtese unicamente por Kenya.\nO Safari \u00e9 unha proba at\u00edpica, distinta a todas as que se celebraron no campionato do mundo, un dos m\u00e1is duros e cun formato que se asemella m\u00e1is a un raid (incluso ao Rally Dakar) que ao dun rally convencional. A inexistencia de tramos cronometrados, disputados en estradas abertas, a dureza das condici\u00f3ns climatol\u00f3xicas e a presenza de m\u00faltiples obst\u00e1culos como outros veh\u00edculos, animais e persoas, fan do Safari unha proba diferente. As caracter\u00edsticas das s\u00faas pistas, var\u00edan en funci\u00f3n de se chove ou non. Cando a chuvia fai acto de presenza, as estradas enl\u00e1manse, crece o risco de que se produzan subidas de r\u00edos e o lodo, moi esvarad\u00edo, penetra nos coches e p\u00e9gase aos elementos mec\u00e1nicos provocando avar\u00edas. Polo contrario, se non chove, o fino po en suspensi\u00f3n, as altas temperaturas e as continuas fochancas nas estradas, son os grandes inimigos dos pilotos.\nA lonxitude e a dureza da proba provocaron que en moitas ocasi\u00f3ns, piloto e copiloto altern\u00e1ranse ao volante e incluso, alg\u00fans equipos decid\u00edran enviar a dous pilotos para ga\u00f1ar en competitividade. Estas condici\u00f3ns fan do Safari unha proba \u00fanica e incluso con a homoxeneizaci\u00f3n imposta pola FIA en 1997, o Safari conservou o seu car\u00e1cter e a s\u00faa dureza. Estas caracter\u00edsticas conv\u00e9rtenno xunto a Montecarlo e o Rally de Gran Breta\u00f1a, nunha das probas m\u00e1is populares do Campionato do Mundo.\nOutro trazo distintivo da proba son os coches que participan nela. A dureza de seus tramos, fai que os equipos modifiquen substancialmente seus veh\u00edculos, montando reforzos estructurais, reforzando os motores, chasis e suspensi\u00f3ns, todo iso d\u00e1ndolles maior peso pero ga\u00f1ando en fiabilidade e resistencia. Outros elementos caracter\u00edsticos son as tomas de aire elevadas, os faros de longo alcance, dous enganches para seren remolcados, en caso de tal necesidade, e uns pneum\u00e1ticos reforzados. A lox\u00edstica \u00e9 tam\u00e9n un punto importante a ter en conta polos equipos, que te\u00f1en que realizar costosos test previos \u00e1 carreira e dispo\u00f1er de maior n\u00famero de pezas de recambio.\nHistoria.\nNaceu como unha idea concibida entre Eric Cecil, responsable das competici\u00f3ns automobil\u00edsticas nas, por ent\u00f3n colonias brit\u00e1nicas do leste de \u00c1frica, e o seu primo Neil Vincent, afecionado ao deporte motor. A primeira edici\u00f3n tivo lugar en 1953 e o pretexto do que se serviron foi a coronaci\u00f3n da reina Isabel II, que xunto a Ian Craigie levaron a cabo o primeiro Coronation Rally. Esa edici\u00f3n tivo seu punto de partida e a meta en Nairobi, rodeaba o lago Vitoria, atravesaba Uganda e Tanzania e contaba cun itinerario de m\u00e1is de 6.000 km.\nNos seus inicios a carreira constaba dunha sa\u00edda e unha meta. O vencedor era o piloto que primeiro cruzase a li\u00f1a de meta. Co paso do tempo e o feito de alcanzar popularidade pero sobre todo, o ga\u00f1ar car\u00e1cter internacional e o ser reco\u00f1ecido pola FIA, fixo que o Safari sufrira grandes modificaci\u00f3ns no seu percorrido: inclu\u00edronse unha serie de controis de paso, onde os participantes selaban seu carnet de ruta, e as\u00ed en funci\u00f3n do tempo invertido en cada un obte\u00f1\u00edase o vencedor. Con este sistema cada participante ti\u00f1a un tempo para chegar a cada control pero as condiciones da carreira imped\u00edan cumprir cos tempos, por iso todos os pilotos obte\u00f1\u00edan penalizaci\u00f3ns.\nEn 1986 inclu\u00edronse os primeiros tramos cronometrados e nos 90 a FIA obrigou a modificar o sistema de clasificaci\u00f3n por puntos, a\u00ednda que a cambio permitiu que a quilometraxe total, e incluso dos tramos, fose superior ao m\u00e1ximo permitido pola federaci\u00f3n. Dos 5.000 km das primeiras d\u00e9cadas pas\u00e1ronse aos 2.000, dos cales, a metade eran cronometrados, a\u00ednda que coa peculiaridade de que os tramos segu\u00edan sen pecharse ao tr\u00e1fico e alg\u00fans alcanzaba o cento de quil\u00f3metros.\nDurante os primeiros anos a proba foi coto privado para pilotos non locales. Ata 1972 cando a proba foi puntuable para o Campionato Internacional de Marcas, o piloto ga\u00f1ador non era africano, sendo polo tanto o finland\u00e9s Hannu Mikkola cun Ford Escort TC, o realizador de tal feito. Ata 1983 os pilotos africanos seguiron dominando a proba, exceptuando as vitorias de Waldegaard en 1977 e de Jean Pierre Nicolas en 1978. En 1985 e a bordo dun Toyota Celica TC, Juha Kankkunen logrou a faza\u00f1a de vencer na primera participaci\u00f3n, feito que ning\u00fan piloto lograra antes, xa que a experiencia era un punto fundamental para vencer na proba. Ademais dos pilotos locais, no Safari, moitos coches que conseguiron vitorias nas probas europeas do mundial, fracasaban estrepitosamente en terras africanas. O Porsche 911, o Alpine-Renault A110, o Lancia Stratos, o Fiat 131 Abarth, o Audi Quattro, o Lancia 037, o Peugeot 205 T16 ou o 206 WRC nunca conseguiron unha vitoria, e polo contrario, coches como o Peugeot 404, o Peugeot 504, o Datsun 240 Z, o Datsun 160 J ou o Mitsubishi Colt lograron varias vitorias, mentres que en Europa xamais alcanzaron un podio.\nEn 2003 o Safari, caeu do calendario mundialista, en parte pola homoxeneizaci\u00f3n imposta pola FIA e no seu lugar disputouse o Rally de Turqu\u00eda. Dende ent\u00f3n a proba segue organiz\u00e1ndose como data puntuable para o Campionato Africano e incluso en 2009 foi puntuable para o IRC.\nPalmar\u00e9s.\nGa\u00f1adores.\nOs pilotos que ga\u00f1aron m\u00e1is veces o Rally Safari son Shekhar Mehta e Carl Tundo, con cinco vitorias cada un. Outros pilotos que venceron neste rally son Hannu Mikkola, Miki Biasion, Carlos Sainz, Juha Kankkunen, Tommi M\u00e4kinen, Colin McRae e Richard Burns.\nRally Safari Hist\u00f3rico.\nO Rally Safari Hist\u00f3rico, oficialmente \"East African Safari Rally Classic\" \u00e9 unha competici\u00f3n de hist\u00f3ricos que se celebra desde 2003 e cada dous anos."}
{"id": "519524", "revid": "72012", "url": "https://gl.wikipedia.org/wiki?curid=519524", "title": "Hoplocarida", "text": ""}
{"id": "519525", "revid": "5863", "url": "https://gl.wikipedia.org/wiki?curid=519525", "title": "Cayetano Parada de Limia", "text": ""}
{"id": "519526", "revid": "5863", "url": "https://gl.wikipedia.org/wiki?curid=519526", "title": "Cayetano P\u00e9rez Limia", "text": ""}
{"id": "519527", "revid": "5863", "url": "https://gl.wikipedia.org/wiki?curid=519527", "title": "Cayetano Parada Limia", "text": ""}
{"id": "519529", "revid": "54334", "url": "https://gl.wikipedia.org/wiki?curid=519529", "title": "Sfera", "text": "Sfera ou Geoid, \u00edndice GRAU 11F621, foi unha serie de sat\u00e9lites artificiais da Uni\u00f3n Sovi\u00e9tica lanzados entre 1968 e 1978 adicados \u00e1 xeodesia.\nCaracter\u00edsticas.\nOs sat\u00e9lites Sfera foron os primeiros sat\u00e9lites sovi\u00e9ticos adicados \u00e1 xeodesia para mellorar a precisi\u00f3n dos seus mapas. Os sat\u00e9lites ti\u00f1an forma cil\u00edndrica e dispo\u00f1\u00edan de luces parpadeantes para poder ser fotografiados desde terra e localizalos cunha preci\u00f3ns de entre 3 e 6 segundos de arco, permitindo precisi\u00f3ns de entre 25 e 30 na determinaci\u00f3n de distancias sobre a superficie terrestre. Tam\u00e9n levaban a bordo un transmisor de radio que permit\u00eda determinar a velocidade dos sat\u00e9lites cunha precisi\u00f3n de 0,1 m/s mediante efecto Doppler. A \u00f3rbita t\u00edpica dos sat\u00e9lites Sfera era de 1200 km de altura cunha inclinaci\u00f3n de 74\u00ba. Os sat\u00e9lites ti\u00f1an unha vida prevista de 6 meses, pero a maior\u00eda super\u00e1rona. O sistema foi usado ata 1980, cando foron substitu\u00eddos polos sat\u00e9lites Geo-IK. Lanz\u00e1ronse un total de 18 sat\u00e9lites Sfera, todos eles mediante foguetes Kosmos 3M, cun deles non chegando a \u00f3rbita por problemas do lanzador."}
{"id": "519530", "revid": "4817", "url": "https://gl.wikipedia.org/wiki?curid=519530", "title": "Geoid", "text": ""}
{"id": "519531", "revid": "4817", "url": "https://gl.wikipedia.org/wiki?curid=519531", "title": "11F621", "text": ""}
{"id": "519542", "revid": "89787", "url": "https://gl.wikipedia.org/wiki?curid=519542", "title": "Hoploc\u00e1ridos", "text": "A dos hoploc\u00e1ridos (\"Hoplocarida\") \u00e9 unha subclase de crust\u00e1ceos da clase dos malacostr\u00e1ceos.\nTaxonom\u00eda.\nDescrici\u00f3n.\nA subclase foi descrita en 1904 polo zo\u00f3logo escoc\u00e9s, especialista en carcinolox\u00eda, William Thomas Calman.\nOrde.\nA subclase s\u00f3 comprende unha \u00fanica orde actual:\nPor\u00e9n, exist\u00edron outras d\u00faas ordes no Paleozoico: \"Aeschronectida\" e \"Palaeostomatopoda\".\nCaracter\u00edsticas.\nO grupo dos hoplocaridos caracter\u00edzase pola diferenciaci\u00f3n do primeiro par de ap\u00e9ndices articulados do pereion (perei\u00f3podos) chamados vulgarmente \"patas secuestradoras\". Unha segunda caracter\u00edstica importante \u00e9 que o pereion que non est\u00e1 cuberto cunha casca continua. S\u00f3 os primeiros 3 met\u00e1meros do perion est\u00e1n soldados dorsalmente. Estes met\u00e1meros soldados forman unha placa dorsal, os outros permanecen libres (polo tanto, o perion est\u00e1 parcialmente segmentado dorsalmente).\nA subclase dos hoploc\u00e9ridos \u00e9 co\u00f1ecida polos seus principais representantes, as \"galeras\" pertencentes ao x\u00e9nero \"Squilla\". Son grandes depredadores, que viven exclusivamente nos h\u00e1bitats mari\u00f1os. No Mediterr\u00e1neo, a especie m\u00e1is com\u00fan \u00e9 \"Squilla mantis\".\nAs \"patas secuestradoras\".\nO par de \"patas secuestradoras\" xorde da diferenciaci\u00f3n do primeiro par de ap\u00e9ndices articulados do pereion. Estes \u00f3rganos te\u00f1en a aparencia de \"anzois\" que os hoploc\u00e1rides usan para depredar. Son capaces de golpear con forza con elas, atontando \u00e1s s\u00faas presas por pouco tempo. Posteriormente, utilizan este par de patas modificado para inmobilizar \u00e1s s\u00faas presas evitando que fuxan.\nAs \"patas secuestradoras\" non son exclusivas dos hoploc\u00e1ridos. Tam\u00e9n se presenta noutros grupos e ref\u00edrese m\u00e1is xeralmente a un par de ap\u00e9ndices modificados en forma de \"gancho\" usado para a depredaci\u00f3n. \u00c9 o caso da \"Mantis religiosa\" (dicti\u00f3ptero), de \"Mantispa styriaca\" (neur\u00f3ptero) ou de \"Nepa cinerea\" (hem\u00edptero), que te\u00f1en tam\u00e9n h\u00e1bitos depredadores."}
{"id": "519547", "revid": "785", "url": "https://gl.wikipedia.org/wiki?curid=519547", "title": "San Rosendo de Celanova", "text": ""}
{"id": "519548", "revid": "1131", "url": "https://gl.wikipedia.org/wiki?curid=519548", "title": "Indalecio Armesto Cobi\u00e1n", "text": ""}
{"id": "519551", "revid": "98629", "url": "https://gl.wikipedia.org/wiki?curid=519551", "title": "Estomat\u00f3podos", "text": "A dos estomat\u00f3podos (\"Stomatopoda\") \u00e9 unha orde de crust\u00e1ceos da clase dos malacostr\u00e1ceos, a \u00fanica da subclase dos hoploc\u00e1ridos.\nTaxonom\u00eda.\nDescrici\u00f3n.\nA orde foi descrita en 1817 polo zo\u00f3logo franc\u00e9s Pierre Andr\u00e9 Latreille.\nClasificaci\u00f3n.\nA orde comprende unha soa suborde, a dos unipeltados, coas superfamilias seguintes: \nCaracter\u00edsticas.\nOs estomat\u00f3podos son crust\u00e1ceos mari\u00f1os carn\u00edvoros, que diverxeron doutros membros da clase dos malacostr\u00e1ceos hai uns 340 mill\u00f3ns de anos. \nNormalmente alcanzan os 10 cm de lonxitude, a\u00ednda que alg\u00fans poden alcanzar os 38 cm. A especie m\u00e1is grande capturada ti\u00f1a unha lonxitude de 46 cm; foi apa\u00f1ada no r\u00edo Indian preto de Fort Pierce, Florida, Estados Unidos.\nA casca destes animais cobre s\u00f3 a parte traseira da cabeza e os primeiros catro segmentos do t\u00f3rax. As s\u00faas cores son variadas, e van desde tons marr\u00f3ns at\u00e9 cores vivas. Co\u00f1\u00e9cense m\u00e1is de 450 especies de estomat\u00f3podos, que est\u00e1n entre os depredadores m\u00e1is importantes en moitos h\u00e1bitats mari\u00f1os de pouca profundidade, nos mares tropicais e subtropicais. Por\u00e9n, a pesar de ser moi com\u00fans, son mal co\u00f1ecidos, xa que moitas especies pasan a maior parte da s\u00faa vida escondidas en buratos."}
{"id": "519552", "revid": "72012", "url": "https://gl.wikipedia.org/wiki?curid=519552", "title": "Stomatopoda", "text": ""}
{"id": "519553", "revid": "89787", "url": "https://gl.wikipedia.org/wiki?curid=519553", "title": "Museo Milavida", "text": "O Museo Milavida \u00e9 un museo de historia cultural inaugurado en 2015 situado no palacio N\u00e4silinna, na cidade de Tampere, Finlandia. A exposici\u00f3n principal est\u00e1 adicada \u00e1 historia da familia von Nottbeck, propietaria da f\u00e1brica de algod\u00f3n Finlayson.\nAdemais da exposici\u00f3n principal, Milavida conta con exposici\u00f3ns temporais, especialmente relacionadas coa moda e o dese\u00f1o. O museo acolleu mostras de zapatos de Salvatore Ferragamo, vestidos de noite de Valentino, e tecidos estampados de Timo Sarpaneva. En 2018 exhibiuse a coroa dese\u00f1ada para o rei de Finlandia.\nAs salas de exposici\u00f3n est\u00e1n situadas no segundo andar de N\u00e4silinna. O Museo Milavida \u00e9 m\u00e1is pequeno que o anterior museo de H\u00e4me, que estivo no mesmo edificio entre 1908 e 1998. Milavidalla ten tam\u00e9n o seu propio perfil de exposici\u00f3n, non \u00e9 un museo xeral como o era o mseo de H\u00e4me.\n\"Milavida\" \u00e9 o nome orixinal do palacio N\u00e4silinna.."}
{"id": "519554", "revid": "22795", "url": "https://gl.wikipedia.org/wiki?curid=519554", "title": "Esqu\u00edlidos", "text": "A soa esqu\u00edlidos (\"Squillidae\") \u00e9 unha familia de crust\u00e1ceos da clase dos malacostr\u00e1ceos, subclase dos hoploc\u00e1ridos, orde dos estomat\u00f3podos, suborde dos unipeltados, e da s\u00faa \u00fanica superfamilia, a dos esquiloideos.\nTaxonom\u00eda.\nDescrici\u00f3n.\nTanto a superfamilia como a familia foron descritas en 1802 polo zo\u00f3logo franc\u00e9s Pierre Andr\u00e9 Latreille.\nSin\u00f3nimos.\nA familia, ademais de polo seu nome cu\u00f1ado por Latreille, e actualmente v\u00e1lido, co\u00f1eceuse tam\u00e9n polos sin\u00f3nimos:\nX\u00e9neros.\nNa actualidade, na familia reco\u00f1\u00e9cense os x\u00e9neros seguintes:"}
{"id": "519555", "revid": "72012", "url": "https://gl.wikipedia.org/wiki?curid=519555", "title": "Esquiloideos", "text": ""}
{"id": "519556", "revid": "72012", "url": "https://gl.wikipedia.org/wiki?curid=519556", "title": "Squillidae", "text": ""}
{"id": "519557", "revid": "17467", "url": "https://gl.wikipedia.org/wiki?curid=519557", "title": "Squilloidea", "text": ""}
{"id": "519560", "revid": "22795", "url": "https://gl.wikipedia.org/wiki?curid=519560", "title": "Squilla", "text": "Squilla \u00e9 un x\u00e9nero de crust\u00e1ceos da clase dos malacostr\u00e1ceos, subclase dos hoploc\u00e1ridos, orde dos estomat\u00f3podos, suborde dos unipeltados, superfamilia do esquiloideos e familia dos esqu\u00edlidos, da que \u00e9 o seu x\u00e9nero tipo.\nTaxonom\u00eda.\nDescrici\u00f3n.\nO x\u00e9nero foi descrito en 1787 polo naturalista dan\u00e9s Johan Christian Fabricius.\nEspecies.\nNa actualidade reco\u00f1\u00e9cense no x\u00e9nero as especies seguintes:"}
{"id": "519562", "revid": "89787", "url": "https://gl.wikipedia.org/wiki?curid=519562", "title": "Mustela nigripes", "text": "Mustela nigripes \u00e9 unha especie de must\u00e9lido orixinario de Am\u00e9rica do Norte e Central. Est\u00e1 clasificado como especie en perigo pola IUCN debido \u00e1s s\u00faas poboaci\u00f3ns pequenas e restrinxidas. A especie declinou durante o s\u00e9culo XX, principalmente como resultado da diminuci\u00f3n das poboaci\u00f3ns de cans das pradeiras (\"Cynomys spp\") e polas pestes silvestres. Creuse extinto ata que o can de Lucille Hogg levou un exemplar morto ata a porta da s\u00faa casa en Meeteetse, Wyoming, en 1981. A poboaci\u00f3n remanente dunhas poucas ducias de tour\u00f3ns durou ata que se considerou a especie como extinta en liberdade en 1996. Por\u00e9n, o Servizo de Pesca e Vida Silvestre dos Estados Unidos lanzou un programa de cr\u00eda en catividade e reintroduciu a especie en oito estados dos Estados Unidos, no Canad\u00e1 e en M\u00e9xico dende 1991 a 2009. Existen 1\u00a0000 exemplares maduros nados en liberdade divididos en 18 poboaci\u00f3ns, con cinco poboaci\u00f3ns estables en Dacota do Sur, Arizona e Wyoming. Foi clasificado como \"especie en perigo\" en 1982, \"extinto en liberdade\" en 1996 e de novo \"en perigo\" na Lista Vermella da IUCN en 2008.\nEn febreiro de 2021, o primeiro exemplar clonado da especie, unha femia chamada Elizabeth Ann, foi presentada \u00f3 p\u00fablico."}
{"id": "519565", "revid": "89787", "url": "https://gl.wikipedia.org/wiki?curid=519565", "title": "Lydia Cacho", "text": "Lydia Cacho Ribeiro, nada o 12 de abril de 1963 na Cidade de M\u00e9xico, \u00e9 unha xornalista mexicana, activista feminista e defensora dos dereitos humanos.\nEn 2023 foi nomeada Escritora Galega Universal de 2023, unha distinci\u00f3n outorgada pola Asociaci\u00f3n de Escritoras e Escritores en Lingua Galega (AELG). Cacho, con ra\u00edces galegas, \u00e9 reco\u00f1ecida \"desde o profundo respecto e afecto \u00e1 s\u00faa persoa e a valoraci\u00f3n da alt\u00edsima calidade da s\u00faa obra\".\nTraxectoria.\nAs\u00ed escribe en 1980 desde Galicia, terra de parte da s\u00faa familia: \"Estou moi emocionada de co\u00f1ecer a terra dos meus devanceiros, sinto que cando pisas un lugar novo todas as historias que che contaron v\u00f3lvense m\u00e1is reais e ent\u00f3n xa non ves o mundo da mesma forma ca antes (traducido do castel\u00e1n)\".\nComezou a s\u00faa carreira na secci\u00f3n cultural do xornal, \"Novedades de Canc\u00fan\", e uns anos despois comezou a publicar artigos sobre a prostituci\u00f3n de nenas arxentinas e cubanas na cidade de Canc\u00fan, que \u00e9 un destino moi frecuente para estudantes americanos durante as vacaci\u00f3ns de primavera. En 2003, no xornal \"Por Esto\", escribiu artigos sobre abusos sexuais cometidos contra menores.\nNo seu libro, \"Los Demonios del Ed\u00e9n\", denuncia a mafia pederasta en M\u00e9xico, na que participan varias figuras p\u00fablicas, inclu\u00eddo Jean Succar Kuri, filmado por unha c\u00e1mara oculta. Tam\u00e9n acusa a Emilio Gamboa Patr\u00f3n, Miguel \u00c1ngel Yunes e Kamel Nacif Borge de traballar para tratar de cubrir a Kuri. Nacif Borge dem\u00e1ndaa por difamaci\u00f3n. Mentres tanto, \u00e9 arrestada e despois extraditada dun estado a outro sen ser acusada de ning\u00fan cargo. Finalmente ser\u00e1 liberada despois do pago dunha multa.\nO 14 de febreiro de 2006, varias conversas telef\u00f3nicas entre Nacif Borge e o gobernador do estado de Puebla, Mario Mar\u00edn, son publicadas por \"La Jornada\", un diario da Cidade de M\u00e9xico. Revelan conversas que tiveron lugar antes da detenci\u00f3n de Lydia Cacho entre Mar\u00edn e Nacif Borge nas que planifican a detenci\u00f3n do xornalista, as\u00ed como varias malleiras f\u00edsicas que ter\u00eda que sufrir no c\u00e1rcere para silenciala. A publicaci\u00f3n destas conversas creou un gran rebumbio nos medios mexicanos e tam\u00e9n o interese p\u00fablico. O 29 de novembro de 2007, o Tribunal Supremo mexicano, o m\u00e1ximo \u00f3rgano xudicial do pa\u00eds, decide, por 6 votos contra 4, que Mar\u00edn non poder\u00eda ser respons\u00e1bel da detenci\u00f3n de Cacho nin da intimidaci\u00f3n que sufriu. \nExiliouse en Espa\u00f1a en 2021, temendo pola s\u00faa vida en M\u00e9xico. Obtivo a nacionalidade espa\u00f1ola por carta de natureza."}
{"id": "519567", "revid": "23204", "url": "https://gl.wikipedia.org/wiki?curid=519567", "title": "I Am Sam", "text": "I Am Sam (estilizado como i am sam) \u00e9 un filme estadounidense de 2001 coescrito e dirixido por Jessie Nelson, e protagonizado por Sean Penn como un pai cunha discapacidade intelectual, Dakota Fanning como a s\u00faa brillante e inquisitiva filla e Michelle Pfeiffer como a s\u00faa avogada. Dianne Wiest, Loretta Devine, Richard Schiff e Laura Dern aparecen nos papeis secundarios.\nO filme recibiu valoraci\u00f3ns negativas por parte da cr\u00edtica. Recadou m\u00e1is de 97 mill\u00f3ns de d\u00f3lares sobre un orzamento de 22 mill\u00f3ns. Pola s\u00faa intepretaci\u00f3n como Sam, Penn foi nomeado \u00f3 \u00d3scar \u00f3 mellor actor na 74\u00aa edici\u00f3n dos premios, en 2002. O filme lanzou a carreira como actriz infantil de Dakota Fanning, que daquela ti\u00f1a sete anos e s\u00f3 tivera dous pequenos papeis antes de \"I Am Sam\". Converteuse na actriz m\u00e1is nova en ser nomeada \u00f3 Premio do Sindicato de Actores."}
{"id": "519569", "revid": "98629", "url": "https://gl.wikipedia.org/wiki?curid=519569", "title": "Convecci\u00f3n do manto", "text": "A convecci\u00f3n do manto \u00e9 o movemento lento e deslizante no manto do silicato s\u00f3lido da Terra causado polas correntes de convecci\u00f3n que transportan a calor desde o interior \u00e1 superficie do planeta.\nA litosfera da superficie da Terra cabalga sobre a astenosfera e as d\u00faas forman os compo\u00f1entes do manto superior. A litosfera div\u00eddese nunha serie de placas que est\u00e1n continuamente cre\u00e1ndose e consum\u00edndose nos seus l\u00edmites de placa. A acreci\u00f3n prod\u00facese a medida que o manto se agrega aos bordos de crecemento dunha placa, asociado coa expansi\u00f3n do fondo oce\u00e1nico. Este material engadido quente arrefr\u00edase por conduci\u00f3n e convecci\u00f3n de calor. Nos bordos de consumo da placa, o material contr\u00e1ese t\u00e9rmicamente at\u00e9 volverse denso, e af\u00fandese baixo o seu propio peso no proceso de subduci\u00f3n, xeralmente nunha fosa oce\u00e1nica.\nEste material subducido af\u00fandese a trav\u00e9s do interior da Terra. Algo de material subducido parece acadar o manto inferior, mentres que noutras rexi\u00f3ns, imp\u00eddese que este material se afunda a\u00ednda m\u00e1is, posiblemente debido a unha transici\u00f3n de fase de espinela a silicato de perovskita e magnesiustustita, unha reacci\u00f3n endot\u00e9rmica.\nA codia oce\u00e1nica subducida desencadea o vulcanismo, a\u00ednda que os mecanismos b\u00e1sicos son variados. O vulcanismo pode ocorrer debido a procesos que agregan flotabilidad ao parcialmente fundido manto, o que causar\u00eda un fluxo cara a arriba da masa parcial fundida debido a unha diminuci\u00f3n na s\u00faa densidade. A convecci\u00f3n secundaria pode causar vulcanismo superficial como consecuencia da extensi\u00f3n intraplacas e plumas do manto.\nA convecci\u00f3n do manto fai que as placas tect\u00f3nicas se movan ao redor da superficie da Terra. Este proceso semella ter sido moito m\u00e1is activo durante o per\u00edodo Hadeico, o que resultou nunha clasificaci\u00f3n gravitacional do ferro fundido m\u00e1is pesado, n\u00edquel e sulfuros cara ao n\u00facleo, e minerais de silicato m\u00e1is livi\u00e1ns no manto.\nTipos de convecci\u00f3n.\nA finais do s\u00e9culo XX, houbo un debate importante dentro da comunidade xeof\u00edsica sobre si era probable que a convecci\u00f3n fose \u00aben capas\u00bb ou \u00abcompleta\u00bb. A\u00ednda que os elementos deste debate a\u00ednda contin\u00faan, os resultados da tomograf\u00eda s\u00edsmica, as simulaci\u00f3ns num\u00e9ricas da convecci\u00f3n do manto e o exame do campo gravitatorio da Terra est\u00e1n a suxerir a existencia da convecci\u00f3n \"completa\" do manto, polo menos na actualidade. Neste modelo, fr\u00edo, a subducente litosfera oce\u00e1nica descende toda desde a superficie at\u00e9 o l\u00edmite entre o n\u00facleo e o manto (core\u2013mantle boundary, CMB) e as quentes plumas el\u00e9vanse desde o CMB at\u00e9 a superficie. Esta imaxe bas\u00e9ase en grande medida nos resultados do modelos de tomograf\u00eda s\u00edsmica globais, que adoitan mostrar anomal\u00edas de laxas e plumas que cruzan a zona de transici\u00f3n do manto.\nA\u00ednda que agora est\u00e1 ben aceptado que as laxas de subducci\u00f3n cruzan a zona de transici\u00f3n do manto e descenden at\u00e9 o manto inferior, o debate sobre a existencia e continuidade das plumas persiste, con importantes implicaci\u00f3ns para o estilo de convecci\u00f3n do manto. Este debate est\u00e1 vinculado \u00e1 controversia acerca de si o vulcanismo intraplaca \u00e9 causado por procesos superficiais do manto superior ou por plumas do manto inferior. Moitos estudos de xeoqu\u00edmica argumentaron que as lavas que irromperon nas \u00e1reas intraplaca son diferentes en composici\u00f3n das derivadas superficiais de basaltos de dorsais oce\u00e1nicas (mid-ocean ridge basalts, MORB). Especificamente, tipicamente te\u00f1en elevadas proporci\u00f3ns de 3He /4He. Ao ser un nucleido primordial, o 3He non se produce naturalmente na terra. Tam\u00e9n se escapa rapidamente da atmosfera terrestre cando entra en erupci\u00f3n. A elevada relaci\u00f3n 3He /4He de basaltos de illas oce\u00e1nicas (Ocean Island Basalts, OIB) suxire que deben de proceder dunha parte da terra que non sexa previamente fundida e reprocesada da mesma maneira que o foi a fonte MORB. Isto interpretouse como dunha orixe nunha rexi\u00f3n diferente, menos ben mesturada, que se suxire como o manto inferior. Outros, con todo, sinalaron que as diferenzas xeoqu\u00edmicas poder\u00edan indicar a inclusi\u00f3n dun pequeno compo\u00f1ente de material pr\u00f3ximo \u00e1 superficie da litosfera.\nForma e vigor da convecci\u00f3n.\nNa Terra, o n\u00famero de Rayleigh para convecci\u00f3n dentro do manto da Terra est\u00edmase da orde 107, o que indica unha convecci\u00f3n vigorosa. Este valor corresponde \u00e1 convecci\u00f3n do manto completo (\u00e9 dicir, a convecci\u00f3n que se estende desde a superficie da Terra at\u00e9 o bordo co n\u00facleo). Nunha escala global, a expresi\u00f3n superficial desta convecci\u00f3n son os movementos das placas tect\u00f3nicas e, polo tanto, ten velocidades duns poucos cm/ano. As velocidades poden ser m\u00e1is r\u00e1pidas para a convecci\u00f3n a pequena escala que se produce en rexi\u00f3ns de baixa viscosidade debaixo da litosfera, e m\u00e1is lentas no manto inferior onde as viscosidades son m\u00e1is grandes. Un ciclo de convecci\u00f3n superficial simple toma da orde de 50 mill\u00f3ns de anos, a\u00ednda que a convecci\u00f3n m\u00e1is profunda pode estar m\u00e1is preto de 200 mill\u00f3ns de anos.\nNa actualidade, crese que a convecci\u00f3n de manto completo incl\u00fae o declive a grande escala debaixo das Am\u00e9ricas e do Pac\u00edfico occidental, ambas as rexi\u00f3ns cunha longa historia de subducci\u00f3n, e o fluxo de emerxencia debaixo do Pac\u00edfico central e \u00c1frica, que presentan unha topograf\u00eda din\u00e1mica compatible co elevamiento. Este patr\u00f3n de fluxo a grande escala tam\u00e9n \u00e9 consistente cos movementos das placas tect\u00f3nicas, que son a expresi\u00f3n superficial da convecci\u00f3n no manto da Terra e actualmente indican unha converxencia de grao-2 cara ao Pac\u00edfico occidental e as Am\u00e9ricas, e a diverxencia af\u00e1stase do Pac\u00edfico central e de \u00c1frica. A persistencia da diverxencia tect\u00f3nica neta f\u00f3ra de \u00c1frica e do Pac\u00edfico durante os \u00faltimos 250 mill\u00f3ns de anos indica a estabilidade a longo prazo deste patr\u00f3n xeral de fluxo do manto, e \u00e9 consistente con outros estudos que suxiren unha estabilidade a longo prazo das rexi\u00f3ns LLSVP do manto inferior que forman a base destes xurdimentos.\nFluencia no mando.\nDado que o manto est\u00e1 composto principalmente de olivino &lt;chem&gt;((Mg,Fe)2SiO4)&lt;/chem&gt;, as caracter\u00edsticas reol\u00f3xicas do manto son en gran parte as deste mineral. Ademais, debido \u00e1s temperaturas e presi\u00f3ns variables entre o manto inferior e superior, p\u00f3dense producir unha variedade de procesos de fluencia, dominando a dislocaci\u00f3n no manto inferior e a fluencia difusional dominando ocasionalmente no manto superior. Emporiso, hai unha grande rexi\u00f3n de transici\u00f3n nos procesos de fluencia entre o manto superior e inferior e incluso dentro de cada secci\u00f3n, as propiedades da fluencia poden cambiar fortemente coa localizaci\u00f3n e, polo tanto, coa temperatura e a presi\u00f3n . Nas rexions de fluencia da lei de potencia, a ecuaci\u00f3n de fluencia axustada aos datos con n = 3\u20134 \u00e9 est\u00e1ndar.\nConvecci\u00f3n do manto noutros corpos celestes.\nUn proceso similar de convecci\u00f3n lenta probablemente ocorra (ou ocorreu) no interior doutros planetas (por exemplo, Venus, Marte) e alg\u00fans sat\u00e9lites (por exemplo, Europa, Enc\u00e9lado)."}
{"id": "519573", "revid": "5863", "url": "https://gl.wikipedia.org/wiki?curid=519573", "title": "Cayetano Pereira Limia", "text": ""}
{"id": "519574", "revid": "23204", "url": "https://gl.wikipedia.org/wiki?curid=519574", "title": "Child's Play (filme de 1988)", "text": "Child's Play \u00e9 un filme estadounidense de 1988 dirixido e coescrito por Tom Holland, e producido por David Kirschner a partir dunha historia de Don Mancini. \u00c9 o primeiro filme da franqu\u00eda cinematogr\u00e1fica de \"Child's Play\". Est\u00e1 protagonizado por Brad Dourif, Catherine Hicks, Chris Sarandon, Alex Vincent e Dinah Manoff. Hicks interpreta unha nai vi\u00fava que lle d\u00e1 como agasallo un boneco \u00f3 seu fillo, o cal ten no seu interior a alma dun asasino en serie interpretado por Dourif.\n\"Child's Play\" estreouse nos Estados Unidos o 9 de novembro de 1988 a trav\u00e9s de MGM/UA Communications Co. Recadou m\u00e1is de 44 mill\u00f3ns de d\u00f3lares sobre un orzamento de 9 mill\u00f3ns. O filme converteuse nun cl\u00e1sico de culto, e o seu \u00e9xito de recadaci\u00f3n motivou a creaci\u00f3n dunha serie de filmes, produtos de mercadotecnia, libros de banda dese\u00f1ada e un remake co mesmo t\u00edtulo que se estreou no ver\u00e1n de 2019. \"Child's Play\" foi distribu\u00eddo por Metro-Goldwyn-Mayer, malia que os dereitos da serie foron vendidos a Universal Pictures en 1990, xusta antes da produci\u00f3n de \"Child's Play 2\"."}
{"id": "519577", "revid": "23204", "url": "https://gl.wikipedia.org/wiki?curid=519577", "title": "Child's Play 2", "text": "Child's Play 2 \u00e9 un filmes estadounidense de 1990 escrito por Don Mancini e dirixido por John Lafia. \u00c9 o segundo t\u00edtulo e a secuela directa de \"Child's Play\", estando a historia dous anos despois dos eventos do primeiro filme. Est\u00e1 protagonizado por Alex Vincent, no papel de Andy, Gerrit Graham e Jenny Agutter como os pais adoptivos de Andy, Christine Elise como Kyle e Brad Dourif como a voz de Chucky. \u00c9 o debut no cinema de Adam Wylie.\n\"Child's Play 2\" estreouse nos cinemas o 9 de novembro de 1990, xusto dous anos despois da estrea do primeiro filme, e recadou m\u00e1is de 35 mill\u00f3ns de d\u00f3lares sobre un orzamento de 13 mill\u00f3ns. Tivo unha secuela, \"Child's Play 3\", estreada un ano despois."}
{"id": "519580", "revid": "23204", "url": "https://gl.wikipedia.org/wiki?curid=519580", "title": "The Babysitter (filme de 2017)", "text": "The Babysitter \u00e9 un filme estadounidense de 2017 dirixido por McG e escrito por Brian Duffield. Est\u00e1 protagonizado por Samara Weaving, Judah Lewis, Hana Mae Lee, Robbie Amell e Bella Thorne. O filme estreouse a trav\u00e9s de Netflix o 13 de outubro de 2017, e recibiu valoraci\u00f3ns positivas por parte da cr\u00edtica. A s\u00faa secuela, \"\", estreouse o 10 de setembro de 2020."}
{"id": "519584", "revid": "15490", "url": "https://gl.wikipedia.org/wiki?curid=519584", "title": "Tambor (arquitectura)", "text": "En arquitectura, o tambor \u00e9 un elemento arquitect\u00f3nico estrutural sobre o que se asenta unha c\u00fapula e prolonga esta. Na maior\u00eda dos casos a s\u00faa forma \u00e9 cil\u00edndrica a\u00ednda que pode ser poligonal, xeralmente octogonal. \nTam\u00e9n se refire, a cada unha das pezas cil\u00edndricas que forma o fuste dunha columna; especialmente no estilo d\u00f3rico da arte grega antiga. \nCaracter\u00edsticas.\nA s\u00faa funci\u00f3n principal consiste en eleva-la c\u00fapula respecto do corpo principal da edificaci\u00f3n. As\u00ed mesmo, ao contar con xanelas ou vans que permiten a entrada de luz, brinda \u00e1 c\u00fapula un efecto de lixeireza ou sensaci\u00f3n de estar \"a flotar\", ademais de incrementar a luminosidade interior.\nO tambor, na arquitectura rom\u00e1nica, como elemento estrutural transmite as cargas da c\u00fapula cara aos arcos torais."}
{"id": "519585", "revid": "89787", "url": "https://gl.wikipedia.org/wiki?curid=519585", "title": "Mohenjo-daro", "text": "Mohenjo-daro (en , \"Outeiro dos Mortos\"; en ) \u00e9 un xacemento arqueol\u00f3xico na provincia de Sindh, Paquist\u00e1n. Constru\u00eddo arredor do 2500\u00a0a.C., foi un dos maiores asentamentos da antiga civilizaci\u00f3n do val do Indo e unha das primeiras cidades importantes do mundo, contempor\u00e1neas \u00e1s civilizaci\u00f3ns do antigo Exipto, Mesopotamia, Creta minoica e Norte Chico. Mohenjo-daro foi abandonado no s\u00e9culo XIX\u00a0a.C. cando a civilizaci\u00f3n do val do Indo diminu\u00edu e o lugar non foi redescuberto ata a d\u00e9cada de 1920. Dende ent\u00f3n realiz\u00e1ronse importantes escavaci\u00f3ns no lugar da cidade, que foi designada Patrimonio da Humanidade pola UNESCO en 1980. O xacemento est\u00e1 ameazado pola erosi\u00f3n e unha restauraci\u00f3n inadecuada.\nEtimolox\u00eda.\nDesco\u00f1\u00e9cese o nome orixinal da cidade. Baseado na s\u00faa an\u00e1lise dun selo de Mohenjo-daro, Iravatham Mahadevan especulou con que o nome antigo da cidade poder\u00eda ser Kukkutarma (\"a cidade [-rma] do galo [kukkuta]\"). [6] A loita de galos puido ter un significado ritual e relixioso para a cidade, con gali\u00f1as domesticadas criadas al\u00ed con fins sagrados, en lugar de como fonte de alimento. Mohenjo-daro tam\u00e9n puido ser un punto de difusi\u00f3n para a eventual domesticaci\u00f3n mundial das gali\u00f1as.\nMohenjo-daro, o nome moderno do sitio, foi interpretado de varias maneiras como \"Outeiro dos Mortos\" en sindhi e como \"Outeiro de Mohan\" (onde Mohan \u00e9 Krishna).\nSituaci\u00f3n.\nMohenjo-daro est\u00e1 situado ao oeste do r\u00edo Indo no distrito de Larkana, Sindh, Paquist\u00e1n, nunha posici\u00f3n central entre o r\u00edo Indo e o r\u00edo Ghaggar-Hakra. Est\u00e1 situado nunha cordilleira do Plistoceno no medio da chaira inundable do val do r\u00edo Indo, a uns 28 quil\u00f3metros da cidade de Larkana. A dorsal destacaba durante a \u00e9poca da civilizaci\u00f3n do val do Indo, permitindo \u00e1 cidade situarse por riba da inundaci\u00f3n circundante, mais as inundaci\u00f3ns posteriores soterraron a maior parte da dorsal en dep\u00f3sitos de limo. O Indo a\u00ednda fl\u00fae ao leste do xacemento, pero o leito do r\u00edo Ghaggar-Hakra no lado occidental est\u00e1 seco.\nContexto hist\u00f3rico.\nMohenjo-daro foi constru\u00eddo no s\u00e9culo XXVI\u00a0a.C. Foi unha das cidades m\u00e1is grandes da antiga civilizaci\u00f3n do val do Indo, tam\u00e9n co\u00f1ecida como a civilizaci\u00f3n Harappa, que se desenvolveu arredor do 3000\u00a0a.C. a partir da cultura prehist\u00f3rica do Indo. No seu apoxeo, a civilizaci\u00f3n do Indo abrangu\u00eda gran parte do que hoxe \u00e9 Paquist\u00e1n e o norte da India, estend\u00e9ndose cara ao oeste ata a fronteira iraniana, ao sur ata Gujarat na India e cara ao norte ata un posto avanzado en Bactria, cos principais centros urbanos en Harappa, Mohenjo-daro, Lothal, Kalibangan, Dholavira e Rakhigarhi. Mohenjo-daro foi a cidade m\u00e1is avanzada do seu tempo, cunha enxe\u00f1ar\u00eda civil e unha planificaci\u00f3n urban\u00edstica moi sofisticadas. Cando a civilizaci\u00f3n do Indo entrou en repentino declive arredor do 1900\u00a0a.C., Mohenjo-daro foi abandonada.\nRedescubrimento e escavaci\u00f3n.\nAs ru\u00ednas da cidade permaneceron indocumentadas durante uns 3700 anos ata que R.D. Banerji, oficial do Arqueological Survey of India, visitou o xacemento entre 1919 e 1920 identificando o que pensou que era unha estupa budista (150-500\u00a0d.C.) que se sab\u00eda que estaba al\u00ed e atopar un raspador de s\u00edlex que o convenceu da antig\u00fcidade do sitio. Isto levou a escavaci\u00f3ns a grande escala de Mohenjo-daro dirixidas por Kashinath Narayan Dikshit en 1924\u201325 e John Marshall en 1925\u201326. Na d\u00e9cada de 1930 realiz\u00e1ronse importantes escavaci\u00f3ns no lugar baixo o liderado de Marshall, D. K. Dikshitar e Ernest Mackay. Mortimer Wheeler e o seu aprendiz, Ahmad Hasan Dani, levaron a cabo outras escavaci\u00f3ns en 1945. As \u00faltimas grandes series de escavaci\u00f3ns foron realizadas en 1964 e 1965 por George F. Dales. Despois de 1965 prohib\u00edronse as escavaci\u00f3ns debido aos danos causados \u200b\u200bpola intemperie nas estruturas expostas e os \u00fanicos proxectos permitidos no lugar foron escavaci\u00f3ns de salvamento, levantamentos superficiais e proxectos de conservaci\u00f3n. Na d\u00e9cada de 1980, grupos de sondaxes alem\u00e1ns e italianos dirixidos por Michael Jansen e Maurizio Tosi empregaron t\u00e9cnicas arqueol\u00f3xicas menos invasivas, como documentaci\u00f3n arquitect\u00f3nica, levantamentos superficiais e sondaxes localizadas, para recoller m\u00e1is informaci\u00f3n sobre Mohenjo-daro. Unha perforaci\u00f3n de n\u00facleo seco realizada en 2015 polo Fondo Nacional de Paquist\u00e1n para Mohenjo-daro revelou que o xacemento era m\u00e1is grande que a \u00e1rea desenterrada."}
{"id": "519586", "revid": "47401", "url": "https://gl.wikipedia.org/wiki?curid=519586", "title": "Mohenjo-Daro", "text": ""}
{"id": "519587", "revid": "47401", "url": "https://gl.wikipedia.org/wiki?curid=519587", "title": "Mohenjo Daro", "text": ""}
{"id": "519588", "revid": "47401", "url": "https://gl.wikipedia.org/wiki?curid=519588", "title": "Mohenjodaro", "text": ""}
{"id": "519589", "revid": "47401", "url": "https://gl.wikipedia.org/wiki?curid=519589", "title": "Moenjodaro", "text": ""}
{"id": "519590", "revid": "23204", "url": "https://gl.wikipedia.org/wiki?curid=519590", "title": "Malcolm McDowell", "text": "Malcolm John Taylor, nado en Horsforth (Leeds) o 13 de xu\u00f1o de 1943, \u00e9 un actor ingl\u00e9s, co\u00f1ecido como Malcolm McDowell. Criouse en Liverpool e formouse na Academia de M\u00fasica e Artes Dram\u00e1ticas de Londres antes de emprender unha carreira que se estendeu durante m\u00e1is de cincuenta anos.\nMcDowell \u00e9 co\u00f1ecido polos pol\u00e9micos papeis de Alex DeLarge en \"A Clockwork Orange\" de Stanley Kubrick (1971), a personaxe principal de \"Caligula\" (1979) e Mick Travis na trilox\u00eda formada por \"if...\" (1968), \"O Lucky Man!\" (1973) e \"Britannia Hospital\" (1982). Apareceu en filmes como \"Time After Time\" (1979), \"Cat People\" (1982), \"Gulag\" (1985), \"Star Trek Generations\" (1994), \"Tank Girl\" (1995), \"Gangster No. 1\" (2000), \"Easy A\" (2010), \"The Artist\" (2011) e \"O esc\u00e1ndalo\" (2019). Tam\u00e9n apareceu como o doutor Samuel Loomis no remake de 2007 \"Halloween\" e a s\u00faa secuela de 2009, \"Halloween II\".\nMcDowell tam\u00e9n tivo unha serie de papeis en series de televisi\u00f3n como personaxes recorrentes en \"Entourage\" (2005-2011) e \"Heroes\" (2006-2007); e protagonizou \"Franklin &amp; Bash\" (2011-2014) e \"Mozart in the Jungle\" (2014-2018). Posteriormente na s\u00faa carreira converteuse nun prol\u00edfico actor de voz en filmes, series de televisi\u00f3n e videoxogos como \"Metalocalypse\" (2007\u20132012), \"Bolt\" (2008), \"Fallout 3\" (2008), \"God of War III\" (2010), \"The Elder Scrolls Online\" (2014) e \"\" (2015). Recibiu unha estrela no Paseo da Fama de Hollywood en 2012. En 2021, tivo un papel recorrente na serie c\u00f3mica de terror paranormal \"Truth Seekers\".\nVida persoal.\nMcDowell co\u00f1eceu a actriz e publicista Margot Bennett en marzo de 1969, e estiveron casados entre abril de 1975 e setembro de 1980. Co\u00f1eceu a actriz Mary Steenburgen en 1978 mentres filmaban \"Time After Time\" e casaron en setembro de 1980. Tiveron dous fillos xuntos, Lilly (nada o 22 de xaneiro de 1981) e o cineasta Charlie (nado o 10 de xullo de 1983), antes de divorciarse en 1990. Casou con Kelley Kuhr, 24 m\u00e1is nova ca el, en 1991. Viven en Ojai, California, e te\u00f1en tres fillos: Beckett (nado o 29 de xaneiro de 2004), Finnian (nado o 23 de decembro de 2006) e Seamus (nado o 7 de xaneiro de 2009).\nMcDowell f\u00edxose fan do Liverpool F.C. cando se mudou a Liverpool de pequeno, pasando gran parte da s\u00faa infancia en Anfield, e continuou a apoiar o equipo."}
{"id": "519591", "revid": "89787", "url": "https://gl.wikipedia.org/wiki?curid=519591", "title": "Satakunnansilta", "text": " \nO Satakunnansilta (en galego \"Ponte de Satakunta\") \u00e9 unha ponte situada no centro da cidade de Tampere (Finlandia), cruzando o Tammerkoski. A ponte forma parate da r\u00faa Satakunnankatu e \u00e9 empregada tanto como para tr\u00e1fico rodado como para pe\u00f3ns.\nA ponte de pedra conta con seis arcos de 17 metros. A ponte ten 11,75 metros de ancho e unha lonxitude de 112,6 metros.\nHistoria.\nPequena ponte.\nAntes da construci\u00f3n do Satakunnansilta exist\u00eda no mesmo lugar outra ponte chamada Pikkusilta (en galego \"Pequena ponte\") e constru\u00edda en 1858. Era unha ponte de madeira estreita feita s\u00f3 para cami\u00f1ar. A ponte foi constru\u00edda para facilitar o paso \u00e1s persoas que traballaban na f\u00e1brica. Ti\u00f1a d\u00faas partes e pasaba por Konsulinsaari. A parte occidental da ponte comezaba no mesmo lugar que a ponte actual e descend\u00eda abruptamente ata Konsulinsaari. A parte oriental estaba pr\u00f3xima \u00e1 superficie da auga e o seu punto final estaba pr\u00f3ximo \u00e1 factor\u00eda de Tampella. Estaba tan pr\u00f3ximo \u00e1 auga que cando o Tammerkoski medraba en primavera non se pod\u00eda cruzar a ponte cos p\u00e9s secos. Foi a segunda ponte sobre o Tammerkoski. Daquela a ponte que estaba situada no lugar que actualmente ocupa H\u00e4meensilta era co\u00f1ecida co nome de Isoksisillaksi.\nConstruci\u00f3n de Satakunnansilta.\nEntre 1870\u00a0e 1900 a \u00e1rea de Tampere triplicouse e a s\u00faa poboaci\u00f3n multiplicouse por cinco. Ao mesmo tempo tam\u00e9n se incrementou o volume de tr\u00e1fico e a construci\u00f3n dunha nova v\u00eda de entrada converteuse nuun tema de interese e actualidade. A ponte foi dese\u00f1ada polo enxe\u00f1eiro Karl Snellman. Foi constru\u00edda entre 1897 e 1900 e inaugurada o 9 de outubro de 1900. Cando se finalizou a s\u00faa construci\u00f3n en 1900 a ponte cubriu unha gran parte da Konsulinsaari. Ao mesmo tempo bloqueouse o acceso \u00e1 illa e as operaci\u00f3ns do restaurante finalizaron.\nRenovaci\u00f3n da ponte.\nEn 2013 as varandas da ponte renov\u00e1ronse ao dese\u00f1o orixinal, e en 2014 as farolas reempraz\u00e1ronse co dese\u00f1o orixinal."}
{"id": "519592", "revid": "6551799", "url": "https://gl.wikipedia.org/wiki?curid=519592", "title": "Asociaci\u00f3n Cultural O Carballo", "text": "A Asociaci\u00f3n Cultural e Deportiva O Carballo \u00e9 unha asociaci\u00f3n cultural fundada en Taboada en 1985.\nTraxectoria.\nFoi fundada o 26 de novembro de 1985 por unha trintena de veci\u00f1os e veci\u00f1as de Taboada. Desenvolveu importantes actividades, entre as que destaca a organizaci\u00f3n da primeira festa do caldo de \u00f3sos, en 1986, responsabilidade que a partir do ano seguinte asumir\u00eda o Concello. A gama de actividades que levou a cabo foi, con todo, m\u00e1is variada, inclu\u00edndose palestras e conferencias de diverso tipo, festas de tem\u00e1tica natalicia ou grupo de teatro. \nTivo a \u00fanica escola de m\u00fasica e baile tradicionais do concello at\u00e9 2009, ano en que esta pasou ao grupo de nova creaci\u00f3n Os D'eiqu\u00ed, de onde sair\u00eda, por s\u00faa vez, o grupo Os Rechouch\u00edos en 2015. \nDesde 2012, a vocaci\u00f3n da asociaci\u00f3n pasou a ser fundamentalmente deportiva, pondo en marcha a carreira popular \"Entre pazos e carballos\", que alcanzou en 2022 a s\u00faa novena edici\u00f3n. Desde 2020, organiza tam\u00e9n rutas de sendeirismo, est\u00e1 a acondicionar unha zona de escalada deportiva e promove outras actividades culturais, como sesi\u00f3ns de cinema ou teatro.\nDesde o 2 de xullo de 2023 o seu Presidente \u00e9 Fabricio Sampedro Viana. "}
{"id": "519594", "revid": "23204", "url": "https://gl.wikipedia.org/wiki?curid=519594", "title": "Felk\u00e9sz\u00fcl\u00e9s meghat\u00e1rozatlan ideig tart\u00f3 egy\u00fcttl\u00e9tre", "text": "Felk\u00e9sz\u00fcl\u00e9s meghat\u00e1rozatlan ideig tart\u00f3 egy\u00fcttl\u00e9tre \u00e9 un filme h\u00fangaro de 2020 dirixido por Lili Horv\u00e1t. Foi escollido como candidato de Hungr\u00eda para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nUn doutor deixa a s\u00faa vida nos Estados Unidos para regresar \u00f3 seu fogar en Budapest logo de namorar dunha doutora."}
{"id": "519595", "revid": "98629", "url": "https://gl.wikipedia.org/wiki?curid=519595", "title": "Jallikattu (filme de 2019)", "text": "Jallikattu (en ) \u00e9 un filme indio de 2019 dirixido por Lijo Jose Pellissery e rodado en lingua malayalam. O gui\u00f3n foi escrito por S. Hareesh e R. Jayakumar, e bas\u00e9ase na historia curta \"Maoist\" de Hareesh. Est\u00e1 protagonizado por Antony Varghese, Chemban Vinod Jose, Sabumon Abdusamad e Santhy Balachandran e conta a historia dun touro que escapa dun matadoiro e t\u00f3dolos homes da vila re\u00fanense para darlle caza.\nFoi escollido como candidato da India para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado. Foi o terceiro filme en malayalam en ser escollido como candidato nos \u00d3scar, logo de \"Guru\" e \"Adaminte Makan Abu\". "}
{"id": "519596", "revid": "23204", "url": "https://gl.wikipedia.org/wiki?curid=519596", "title": "Perempuan Tanah Jahanam", "text": "Perempuan Tanah Jahanam \u00e9 un filme indonesio de terror de 2019 escrito e dirixido por Joko Anwar. Est\u00e1 protagonizado por Tara Basro, Marissa Anita, Christine Hakim, Asmara Abigail e Ario Bayu. \"Perempuan Tanah Jahanam\" estreouse en Indonesia o 17 de outubro de 2019. Foi proxectado no Festival de Cinema de Sundance o 26 de xaneiro de 2020, e nos Estados Unidos a trav\u00e9s de Shudder o 23 de xullo de 2020.\nFoi escollido como candidato de Indonesia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nMaya e Dini son amigas e traballan na peaxe da autoestrada. Unha noite, Maya \u00e9 atacada no traballo por un home cun \"golok\". O seu atacante di que \u00e9 da aldea de Harjosari e chama a Maya por outro nome, Rahayu.\nSeguindo a inscrici\u00f3n dunha antiga foto que mostra a Maya de nena cunha parella diante dunha gran casa, Maya e Dini viaxan \u00e1 remota Harjosari para buscar a casa coa esperanza de vendela. En Harjosari atopan alde\u00e1ns fr\u00edos e suspicaces."}
{"id": "519597", "revid": "23204", "url": "https://gl.wikipedia.org/wiki?curid=519597", "title": "Pirrolizidina", "text": "A pirrolizidina \u00e9 un composto org\u00e1nico heteroc\u00edclico formado por dous aneis de pirrol adxacentes. \u00c9 a forma hidroxenada da pirrolizina, e \u00e9 a estrutura central dos chamados alcaloides da pirrolizidina. \nA s\u00faa f\u00f3rmula emp\u00edrica \u00e9 C7H13N (C 75,62 %, H 11,79 %, N 12,6 %).\n\u00c9 un alcaloide que se encontra na natureza, xeralmente en moitas especies de plantas das familias das boraxin\u00e1ceas, aster\u00e1ceas e fab\u00e1ceas.\nEste alcaloide \u00e9 hepatot\u00f3xico, \u00e9 dicir, que pode danar o f\u00edgado. "}
{"id": "519598", "revid": "23204", "url": "https://gl.wikipedia.org/wiki?curid=519598", "title": "Agnes Joy", "text": "Agnes Joy \u00e9 un filme island\u00e9s de 2019 dirixido por Silja Hauksd\u00f3ttir. Foi escollido como candidato de Islandia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nUnha nai cun traballo aburrido ten que lidar coa s\u00faa filla rebelde."}
{"id": "519600", "revid": "23204", "url": "https://gl.wikipedia.org/wiki?curid=519600", "title": "Asia (filme)", "text": "Asia (en ) \u00e9 un filme israel\u00ed de 2020 dirixido por Ruthy Pribar e protagonizado por Alena Yiv e Shira Haas. O filme estreouse en li\u00f1a no Festival de Cinema de Tribeca (por mor da pandemia de COVID-19), onde ga\u00f1ou o premio \u00e1 mellor actriz (Shira Haas), \u00e1 mellor fotograf\u00eda (Daniella Nowitz) as\u00ed como o premio Nora Ephron (Ruthy Pribar). Despois de ga\u00f1ar o premio \u00f3 mellor filme na 30\u00aa edici\u00f3n dos Premios da Academia Israel\u00ed (Premios Ophir), foi automaticamente escollido como candidato de Israel para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado. O filme ga\u00f1ou oito premios m\u00e1is da Academia Israel\u00ed (Premios Ophir) dun total de doce nomeamentos. Menemsha Films conseguiu os dereitos de distribuci\u00f3n en Am\u00e9rica do Norte en xu\u00f1o de 2020, e anunciou a s\u00faa estrea en Film Forum de Nova York en 2020.\nSinopse.\nAsia \u00e9 unha muller de trinta e cinco anos que vive en Xerusal\u00e9n coa s\u00faa filla Vika e traballa como enfermeira nun hospital."}
{"id": "519601", "revid": "5863", "url": "https://gl.wikipedia.org/wiki?curid=519601", "title": "Cayetano Parada P\u00e9rez de Limia", "text": ""}
{"id": "519602", "revid": "23204", "url": "https://gl.wikipedia.org/wiki?curid=519602", "title": "Notturno (filme)", "text": "Notturno \u00e9 un filme documental internacionalmente coproducido entre Italia, Francia e Alema\u00f1a, estreado en 2020 e dirixido por Gianfranco Rosi. Estreouse no Festival Internacional de Cinema de Venecia o 8 de setembro de 2020. Foi escollido como candidato de Italia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nRodado durante o curso de tres anos entre Siria, Iraq, Kurdist\u00e1n e o L\u00edbano, \"Notturno\" segue diferentes persoas de zonas en guerra do Medio Oriente que tentan comezar de novo as s\u00faas vidas."}
{"id": "519603", "revid": "75439", "url": "https://gl.wikipedia.org/wiki?curid=519603", "title": "Espermatof\u00edlax", "text": "En zoolox\u00eda denom\u00edmase espermatof\u00edlax \u00e1 parte do espermat\u00f3foro dos machos dos artr\u00f3podos, que cont\u00e9n gran cantidade de substancias nutritivas que queda f\u00f3ra das v\u00edas xenitales da femia \u00e1 espera de entrar no seu aparato reprodutor.\nEtimolox\u00eda.\nEste neolox\u00edsmo cient\u00edfico est\u00e1 formado polos elementos \"espermmato\"- e -\"f\u00edlax\" ambos os dous derivados das voces do grego antigo \u03c3\u03c0\u03ad\u03c1\u03bc\u03b1, -\u03bc\u03b1\u03c4\u03bf\u03c2 \"sp\u00e9rma\", -\"matos\", \"semente\"', \"seme\" , e \u03c6\u03cd\u03bb\u03b1\u03be, -\u03ba\u03bf\u03c2 \"ph\u00fdlax\" -\"kos\", \"gardi\u00e1n\", unidos por un -o- epen\u00e9tico.\nFunci\u00f3n.\nO epermatof\u00edlax \u00e9 unha especie de b\u00f3la xelatinosa, abrancazada, comest\u00edbel, que alg\u00fans insectos e ar\u00e1cnidos machos expulsan durante a c\u00f3pula coas femias a trav\u00e9s dos seus aparatos reprodutores, xunto cos espermat\u00f3foros, e que funciona como suplemento nutritivo para a femia.\nPor exemplo, os machos dos salt\u00f3ns da familia dos tetigon\u00edidos, ou dos \"insectos folla\" (familia dos f\u00edlidos), dan agasallos nupciais \u00e1s femias en forma dun espermatof\u00edlax, cuxa funci\u00f3n \u00e9 incrementar o tempo en que a femia permanece unida ao espermat\u00f3foro do macho e as\u00ed o macho incrementa as s\u00faas posibilidades de paternidade.\nO espermatof\u00edlax excr\u00e9tase durante a c\u00f3pula coa femia, a trav\u00e9s do \u00f3rgano copulador, xunto co espermat\u00f3foro, ao que est\u00e1 pegado. As femias t\u00f3mano do macho normalmente inmediatamente despois da copulaci\u00f3n. Despois comen o espermatof\u00edlax, de 1 a 7 minutos despois de consumir completamente o espermat\u00f3foro. Por\u00e9n, a transferencia completa dos espermatozoides require que o bulbo permaneza unido \u00e1 femia durante polo menos 50 m, que \u00e9 o tempo medio despois do cal as femias se libran do bulbo. (52,0 \u00b1 2,2 minutos despois do apareamento). O alimento reprodutor ofrecido polo macho \u00e1 femia ter\u00eda, polo tanto, a funci\u00f3n de disuadir \u00e1 femia de que non retire o bulbo de seme antes de que se complete a transferencia do esperma.\nSuponse que o espermatof\u00edlax mellora o \u00e9xito reprodutivo, \u00e1 vez que ten unha funci\u00f3n nutricional para a femia. Os machos parasitados producen menos espermatofilax e, polo tanto, reducen o \u00e9xito reprodutivo. Non se demostrou que as femias prefiran os machos que producen m\u00e1is espermatof\u00edlax, pero parece que existen conexi\u00f3ns entre a calidade reprodutiva do macho e a cantidade de espermatof\u00edlax producida.."}
{"id": "519605", "revid": "23204", "url": "https://gl.wikipedia.org/wiki?curid=519605", "title": "Barua", "text": "Barua \u00e9 un filme kenyano de 2019 dirixido por Maia Lekow e Chris King. Foi escollido como candidato de Kenya para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nUn home novo visita a vila da s\u00faa avoa para descubrir que foi acusada de bruxer\u00eda."}
{"id": "519606", "revid": "22570", "url": "https://gl.wikipedia.org/wiki?curid=519606", "title": "Rabela", "text": "A rabela, tam\u00e9n chamada mui\u00f1eira das casta\u00f1olas e danza do galo, \u00e9 un tipo de mui\u00f1eira vella. Foi documentada en recollas etnogr\u00e1ficas na comarca de Santiago e nas zonas costeiras lim\u00edtrofes, desde Rianxo at\u00e9 Santa Comba. \nCaracter\u00edsticas.\nBail\u00e1bana un home e un n\u00famero impar de mulleres (tres, cinco, sete, nove, etc.). O home, asistido de casta\u00f1olas, mov\u00edase facendo puntos, con amplitude de movementos e total liberdade. Marcaba o inicio e as mudanzas do baile e guiaba os desprazamentos coreogr\u00e1ficos do grupo de mulleres, segu\u00edndoas e entrelaz\u00e1ndose con elas, no que poder\u00eda considerarse como un baile de cortexo. As mulleres pola s\u00faa parte acompa\u00f1aban os movementos do bailador con pasos mi\u00fados semellantes aos da mui\u00f1eira vella. Adoitaban estar en posici\u00f3n de media l\u00faa ou en fila, en ocasi\u00f3ns collidas do brazo, e facer desprazamentos en roda ou taboa. Exist\u00eda unha bailadora principal que se colocaba no medio das outras mulleres e que acostumaba ser a ra\u00ed\u00f1a das festas. \nNa actualidade acomp\u00e1\u00f1ase coa m\u00fasica da gaita e do tambor, se ben antigamente bail\u00e1base ao son da m\u00fasica dun rabel, motivo do que deriva o seu nome. O baile garda similitude co corri-corri asturiano e con outro, sempre acompa\u00f1ado dun rabel, existente na zona de Braga. \nPor ser un baile case extinto non est\u00e1 presente no repertorio da maior\u00eda dos grupos de baile tradicional galego, con algunha excepci\u00f3n, como a agrupaci\u00f3n cultural Xacarandaina da Coru\u00f1a."}
{"id": "519607", "revid": "5863", "url": "https://gl.wikipedia.org/wiki?curid=519607", "title": "Xunta Superior de Subsidios, Armamento e Defensa do Reino de Galicia", "text": ""}
{"id": "519608", "revid": "23204", "url": "https://gl.wikipedia.org/wiki?curid=519608", "title": "Running to the Sky", "text": "Running to the Sky \u00e9 un filme kirguiz de 2019 dirixido por Mirlan Abdykalykov. Foi escollido como candidato de Kirguizist\u00e1n para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nUn neno de escola consegue grandes oportunidades logo de amosar talento para correr."}
{"id": "519609", "revid": "132357", "url": "https://gl.wikipedia.org/wiki?curid=519609", "title": "Sobrealimentador", "text": "Un sobrealimentador (tem\u00e9n chamado frecuentemente supercargador, como traduci\u00f3n da palabra inglesa supercharger) \u00e9 un compresor de aire que aumenta a presi\u00f3n ou densidade do aire subministrado a un motor de combusti\u00f3n interna. Isto d\u00e1 a cada ciclo de admisi\u00f3n do motor m\u00e1is os\u00edxeno, deix\u00e1ndoo queimar m\u00e1is combustible e facer m\u00e1is traballo, aumentando as\u00ed a potencia de sa\u00edda. \nA potencia do sobrealimentador proporci\u00f3nase mecanicamente mediante correas, cadeas ou eixes conectados ao veo de manivelas do motor. Dependendo de que tipo de sobrealimentador se trate, no caso dun centr\u00edfugo, esta enerx\u00eda converte un rotor con pas que introduce aire presurizado no motor. Isto proporciona a cada ciclo de admisi\u00f3n de motor m\u00e1is os\u00edxeno, permitindo que se queime m\u00e1is combustible e faga m\u00e1is traballo, aumentando a potencia do combustible.\nO uso com\u00fan restrinxe o termo \"sobrealimentador\" a unidades accionadas mecanicamente, cando a enerx\u00eda \u00e9 subministrada por unha turbina alimentada por gases de escape, o sobrealimentador co\u00f1\u00e9cese como \"turbocompresor\" ou s\u00f3 \"turbo\", ou no pasado un \"turbosupercargador\".\nHistoria.\nEn 1848 ou 1849, G. Jones de Birmingham, Inglaterra presentou un compresor de estilo Roots. \nEn 1860, os irm\u00e1ns Philander e Francis Marion Roots, fundadores da Roots Blower Company de Connersville, Indiana, patentaron o dese\u00f1o dun motor de aire para o seu uso en alto fornos e outras aplicaci\u00f3ns industriais.\nDugald Clerk \u200b\u200bfabric\u00f3u o primeiro motor sobrealimentado funcional e realmente probado do mundo, que o usou para o primeiro motor de dous tempos en 1978.&lt;! - A finais do s\u00e9culo XIX chegou a Alema\u00f1a, onde un enxe\u00f1eiro chamado Krigar inventou unha bomba de aire que utilizaba dous eixes rotativos que comprim\u00edan o aire. A combinaci\u00f3n do par de invenci\u00f3ns resultou nunha terceira. -&gt; Gottlieb Daimler recibiu unha patente alem\u00e1 para sobrealimentar un motor de combusti\u00f3n interna en 1885. Louis Renault patentou un sobrealimentador centr\u00edfugo en Francia en 1902. Lee Chadwick de Pottstown, Pensilvania constru\u00edu un coche de carreiras sobrealimentado, en 1908 que supostamente alcanzou unha velocidade de 160 km/h.\nOs primeiros coches producidos en serie do mundo con sobrealimentadores foron os Mercedes 6/25/40\u00a0hp e Mercedes 10/40 / 65\u00a0hp. Ambos modelos present\u00e1ronse en 1921 e ti\u00f1an sobrealimentadores Roots. Distingu\u00edronse como modelos \"Kompressor\", a orixe da insignia Mercedes-Benz que contin\u00faa na actualidade.\nO 24 de marzo de 1878, o alem\u00e1n Heinrich Krigar obtivo a patente n\u00ba 4121, patentando o primeiro compresor tipo parafuso. M\u00e1is tarde ese mesmo ano o 16 de agosto obtivo a patente n\u00ba 7116 despois de modificar e mellorar o seu dese\u00f1o orixinal. Os seus dese\u00f1os mostran un conxunto de rotor de dous l\u00f3bulos con cada rotor coa mesma forma que o outro. A\u00ednda que o dese\u00f1o se asemellaba ao compresor de estilo Roots, os \"parafusos\" amos\u00e1ronse claramente con 180 graos de torsi\u00f3n ao longo da s\u00faa lonxitude. Desafortunadamente, a tecnolox\u00eda da \u00e9poca non era suficiente para producir tal unidade e Heinrich non avanzou m\u00e1is co compresor de parafuso. Case medio s\u00e9culo despois, en 1935, Alf Lysholm, que traballaba para Ljungstr\u00f6ms \u00c5ngturbin AB (m\u00e1is tarde co\u00f1ecido como Svenska Rotor Maskiner AB ou SRM en 1951), patentou o dese\u00f1o con cinco rotores femia e catro machos. Tam\u00e9n patentou o m\u00e9todo para mecanizar os rotores do compresor.\nFuncionamento.\nOs sobrealimentadores nos anos 90 son simplemente compresores \u00e9 o aire que reciben o seu mando do motor, \u00e9 dicir, son alimentados pola potencia do motor. Usados \u200b\u200bnos turismos, os sobrealimentadores reciben a forza por unha correa desde o eixo do veo de maivelas, a un ritmo que vai coa velocidade do motor. A\u00ednda que o supercargador consome certa potencia do motor, a ganancia de potencia obtida \u00e9 maior.\nExisten varios tipos de dese\u00f1os de sobrealimentadores, sendo o m\u00e1is com\u00fan a variedade Rootes. Neste dese\u00f1o, a potencia do motor acciona un eixe que percorre toda a lonxitude da tapa do sobrealimentador. Este eixe est\u00e1 acoplado a trav\u00e9s de engrenaxes a un segundo eixe, paralelo a el, tam\u00e9n dentro da tapa. Ambos os eixos te\u00f1en rotores con l\u00f3bulos que se engrenan entre si, como unha engrenaxe moi grosa de 2 ou 3 dentes.\nOs rotores xiran de xeito que os l\u00f3bulos se separan xusto na admisi\u00f3n da tapa, absorvendo aire dentro da tapa. Mentres os rotores xiran e os seus l\u00f3bulos separanse un doutro, cada un leva ao interior da tapa o aire fr\u00edo atrapado nos l\u00f3bulos. Cando os l\u00f3bulos volven atoparse no escape da tapa, os l\u00f3bulos mesturadores dos rotores obrigan a que o aire fl\u00faa cara ao colector de admisi\u00f3n.\nO xiro constante dos rotores trae m\u00e1is aire ao motor do que pode consumir, provocando que a acumulaci\u00f3n de aire presione o colector. Cando se abren as v\u00e1lvulas individuais de admisi\u00f3n do cilindro, o aire presurizado \u00e9 forzado dentro dos cilindros.\nPara evitar subidas de presi\u00f3n perigosas na admisi\u00f3n, \u00e1brese unha v\u00e1lvula controlada polo ordenador do motor, que permite que o aire volva circular cara ao lado de admisi\u00f3n do sobrealimentador. Esta v\u00e1lvula tam\u00e9n regula o nivel de potencia segundo as condici\u00f3ns de funcionamento do motor.\nComo o sobrealimentador est\u00e1 conectado directamente ao motor mediante unha correa, o seu reforzo cons\u00e9guese a todas as velocidades do motor. Isto proporciona un mellor rendemento en todo o rango de velocidades, inclu\u00eddas as de cruceiro."}
{"id": "519610", "revid": "88215", "url": "https://gl.wikipedia.org/wiki?curid=519610", "title": "Trofeo Teresa Herrera 2017", "text": "O Trofeo Teresa Herrera de 2017 foi a 72\u00aa edici\u00f3n do torneo. Celebrouse na Coru\u00f1a o 5 de agosto de 2017 a partido \u00fanico. O campi\u00f3n foi o Deportivo da Coru\u00f1a, que derrotou por 2-0 ao West Bromwich ingl\u00e9s, conquistando o seu 21\u00ba t\u00edtulo."}
{"id": "519611", "revid": "45576", "url": "https://gl.wikipedia.org/wiki?curid=519611", "title": "Supercharger", "text": ""}
{"id": "519612", "revid": "5132", "url": "https://gl.wikipedia.org/wiki?curid=519612", "title": "Club Central Entrerriano", "text": "O Club Central Entrerriano \u00e9 un equipo profesional de baloncesto arxentino con sede na cidade de Gualeguaych\u00fa, Entre R\u00edos. Fundado en 1913, xoga na Liga Nacional de B\u00e1squet, m\u00e1xima categor\u00eda do baloncesto arxentino. O club conta tam\u00e9n con secci\u00f3ns noutros deportes como balonm\u00e1n, f\u00fatbol, h\u00f3ckey sobre pat\u00edns, rugby, voleibol ou xadrez."}
{"id": "519613", "revid": "23204", "url": "https://gl.wikipedia.org/wiki?curid=519613", "title": "Dv\u0113se\u013cu putenis", "text": "Dv\u0113se\u013cu putenis \u00e9 un filme let\u00f3n de 2019 dirixido por Dzintars Dreibergs. Estreouse o 8 de novembro de 2019 en Letonia e o 20 de febreiro de 2020 internationalmente. O filme \u00e9 unha adaptaci\u00f3n da novela hom\u00f3nima de Aleksandrs Gr\u012bns que conta a historia dun soldado let\u00f3n durante a primeira guerra mundial. Foi escollido como candidato de Letonia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nDespois de presenciar o asasinato da s\u00faa nai por tropas alem\u00e1s invasoras, o adolescente de dezaseis anos Art\u016brs, xunto co seu pai, decide alistarse no batall\u00f3n nacional let\u00f3n do Ex\u00e9rcito Imperial Ruso co obxectivo de conseguir vingarse e atopar a gloria. Art\u016brs vai loitar na Fronte oriental, onde perde \u00f3 seu pai e irm\u00e1n e axi\u00f1a queda devastado. Posteriormente, Art\u016brs regresa \u00f3 seu pa\u00eds acabado de proclamar para loitar na guerra de independencia de Letonia e comezar de novo.\nAcollida.\nDurante as cinco primeiras semanas logo da estrea o filme foi visto por m\u00e1is de 200\u00a0000 persoas, sendo o filme let\u00f3n m\u00e1is visto dende a restauraci\u00f3n da independencia de Letonia."}
{"id": "519615", "revid": "5132", "url": "https://gl.wikipedia.org/wiki?curid=519615", "title": "Central Entrerriano", "text": ""}
{"id": "519616", "revid": "5132", "url": "https://gl.wikipedia.org/wiki?curid=519616", "title": "Astros de Jalisco", "text": "O Astros de Jalisco \u00e9 un equipo profesional de baloncesto mexicano con sede na cidade de Guadalaxara, Xalisco. Fundado en 1913, xoga na Liga Nacional de Baloncesto Profesional, m\u00e1xima categor\u00eda do baloncesto de M\u00e9xico."}
{"id": "519617", "revid": "5312", "url": "https://gl.wikipedia.org/wiki?curid=519617", "title": "Motor de seis cilindros en li\u00f1a", "text": "Un motor de seis cilindros en li\u00f1a \u00e9 unha configuraci\u00f3n de motores de combusti\u00f3n interna na que os seis cilindros e os pist\u00f3ns est\u00e1n dispostos nunha soa fila en posici\u00f3n vertical, inclinada ou incluso parcialmente inclinada ou horizontal. O motor de seis cilindros \u00e9 o dese\u00f1o de motor m\u00e1is sinxelo para ter un motor ben equilibrado, tanto primario como secundario, o que resulta en moita menos vibraci\u00f3n que os motores con menos cilindros. este ten mellor traballo que aqueles que te\u00f1en menos cilindros.\nOs motores de seis cilindros ciclo Otto xeralmente te\u00f1en unha cubicaxe entre 2500 e 4000 cm\u00b3 (2,5 e 4,0 litros), e os motores di\u00e9sel te\u00f1en m\u00e1is de catro litros e poden alcanzar ata 16 litros en cami\u00f3ns. En barcos poden alcanzar un desprazamento de m\u00e1is de mil litros. Unha variante desenvolvida no s\u00e9culo XXI foi o motor de cinco cilindros en li\u00f1a de 2,5 litros, que neste caso ten unha distribuci\u00f3n e rendemento equivalentes a un motor de seis cilindros en li\u00f1a de 2,0 litros.\nRango de desprazamento.\nNos autom\u00f3biles, o dese\u00f1o de seis cilindros \u00fasase para desprazamentos que van desde aproximadamente 2,0 a 5,0 litros. Tam\u00e9n se usa para motores m\u00e1is pequenos, pero estes tenden a ser bastante caros de fabricar en relaci\u00f3n \u00e1 potencia entregada. Dado que a lonxitude dun motor \u00e9 aproximadamente proporcional ao n\u00famero de cilindros nun banco, a disposici\u00f3n en li\u00f1a \u00e9 necesariamente m\u00e1is longa que as disposici\u00f3ns alternativas como as L4, V4, V6 ou V8.\nUn dos motores seis en li\u00f1a m\u00e1is pequenos de produci\u00f3n atopouse na moto Benelli 750, cunha cilindrada de 747,7 cc (0,7477 L). Honda e Mike Hailwood correron na d\u00e9cada de 1960 co motor de 250 cc (0,25 L) RC166 de seis cilindros de 24 v\u00e1lvulas. Os motores previos \u00e1 segunda guerra mundial eran bastante grandes segundo os est\u00e1ndares modernos, como o motor de 7,4 litros do Rolls-Royce Silver Ghost e o 13,5 litros dos anos 1910 das marcas Peerless, Pierce e Fageol.\nO maior motor de seis cilindros en li\u00f1a de produci\u00f3n incl\u00fae a versi\u00f3n VAM de 4,6 L dos motores AMC. Un motor de 4,2 litros at\u00f3pase en varios modelos Jaguar; as\u00ed como o 4.0 TVR Speed \u200b\u200bSix, 4.0 Ford Barra, Chevrolet 250, Chevrolet Vortec 4200, 4.3 Chrysler Hemi Six, 4.2 Toyota Land Cruiser (di\u00e9sel e gasolina), 4.5 e 4.8 Nissan, 4.8 Chevrolet, 4.9 Ford e 5,0 L do Hudson H-145 (producido ata 1957). A partir de 2009, o motor da serie B de Cummins utilizado nos cami\u00f3ns Dodge Ram, coa s\u00faa cilindrada de 6,7 litros, \u00e9 o maior en produci\u00f3n empregado en veh\u00edculos lixeiros.\nOs Gipsy Six e Gipsy Queen, fabricados pola De Havilland Engine Company desde 1935 ata 1950, eran motores de seis cilindros invertidos cunha cilindrada da orde de 9,2 litros. Us\u00e1ronse nunha gran variedade de avi\u00f3ns, inclu\u00eddo o De Havilland Dragon Rapide e o helic\u00f3ptero experimental Cierva W.9. Os motores est\u00e1ndar da primeira guerra mundial usados \u200b\u200bpolos avi\u00f3ns Luftstreitkr\u00e4fte do Imperio alem\u00e1n posu\u00edan desprazamentos a\u00ednda maiores, coa familia Mercedes D.III refrigerada por l\u00edquido dobre ignici\u00f3n, v\u00e1lvula SOHC e 14 cilindros de 8 litros.\nDebido a que \u00e9 unha configuraci\u00f3n totalmente equilibrada, os motores de seis cilindros en li\u00f1a p\u00f3dense escalar ata tama\u00f1os moi grandes para o seu uso en cami\u00f3ns pesados, veh\u00edculos comerciais e como motores mari\u00f1os, como o Volvo de 16,0 litros e o Cummins ISX de 15 litros usado en veh\u00edculos pesados. Os m\u00e1is grandes \u00fasanse para alimentar os barcos e usan fuel como combustible. A configuraci\u00f3n en li\u00f1a de seis cilindros p\u00f3dese ver como un compo\u00f1ente modular escalable de motores m\u00e1is grandes, como o V12, o \"flat\" 12 e o W18.\nUsos.\nNos autom\u00f3biles, os motores de seis cilindros en li\u00f1a eran m\u00e1is com\u00fans que os motores V6, xa que a lonxitude do motor non ti\u00f1a inconvenientes nos coches con tracci\u00f3n traseira. Actualmente o seu uso est\u00e1 diminu\u00edndo, xa que son moito m\u00e1is longos que os V6, o que dificulta o seu uso en veh\u00edculos equipados con tracci\u00f3n dianteira e con motor disposto transversalmente.\nEn veh\u00edculos con tracci\u00f3n traseira, por exemplo, en BMW, hai unha ampla gama de motores de 6 cilindros (nas series 25, 30 ou 35 di\u00e9sel ou gasolina serie 3 ou 5).\nEn cami\u00f3ns, os motores de seis cilindros en li\u00f1a son moi empregados na maior\u00eda dos cami\u00f3ns con m\u00e1is de catro litros de cilindrada, xa que nestes o motor est\u00e1 disposto lonxitudinalmente e a tracci\u00f3n \u00e9 traseira. "}
{"id": "519618", "revid": "45576", "url": "https://gl.wikipedia.org/wiki?curid=519618", "title": "6 en li\u00f1a", "text": ""}
{"id": "519621", "revid": "839", "url": "https://gl.wikipedia.org/wiki?curid=519621", "title": "Iuri Shargin", "text": "Iuri Georgiievich Shargin, nado en Engels (Saratov) (oblast de Saratov) o 20 de marzo de 1960, \u00e9 un cosmonauta ruso que participou nas misi\u00f3ns Soiuz TMA-4 e Soiuz TMA-5.\nTraxectoria.\nShargin graduouse en enxe\u00f1er\u00eda mec\u00e1nica en 1982 polo Instituto de Enxe\u00f1er\u00eda Militar A. F. Mozhayski e participou nas misi\u00f3ns Soiuz TMA-4 e Soiuz TMA-5, pasando un total de 9,90 d\u00edas no espazo."}
{"id": "519622", "revid": "54334", "url": "https://gl.wikipedia.org/wiki?curid=519622", "title": "Substancia (f\u00edsica)", "text": "En F\u00edsica denom\u00ednase substancia a calquera elemento ou conxunto de elementos l\u00edquidos, s\u00f3lidos ou gasosos de que est\u00e1n formados os corpos."}
{"id": "519623", "revid": "98629", "url": "https://gl.wikipedia.org/wiki?curid=519623", "title": "Salizhan Sharipov", "text": "Salizhan Shakirovich Sharipov, nado en Uzgen (oblast de Osh, Kirguizist\u00e1n) o 24 de agosto de 1964, \u00e9 un cosmonauta de Kirguizist\u00e1n que participou nas misi\u00f3ns Soiuz TMA-5 e STS-89 e foi membro da Expedici\u00f3n 10 \u00e1 Estaci\u00f3n Espacial Internacional.\nTraxectoria.\nSharipov graduouse na Escola de Pilotos da Forza A\u00e9rea en 1987, traballando posteriormente como instrutor. Graduouse en cartograf\u00eda en 1994 na Universidade do Estado en Moscova.\nFoi seleccionado como candidato a cosmonauta en 1990, pasando o adestramento de dous anos. Participou nas misi\u00f3ns Soiuz TMA-5 e STS-89 e foi membro da Expedici\u00f3n 10 \u00e1 Estaci\u00f3n Espacial Internacional, pasando un total de 201,62 d\u00edas no espazo."}
{"id": "519625", "revid": "85894", "url": "https://gl.wikipedia.org/wiki?curid=519625", "title": "Rakesh Sharma", "text": "Rakesh Sharma, nado en Patiala (India o 13 de xaneiro de 1949 foi o primeiro astronauta da India. Participou nas misi\u00f3ns Soiuz T-10 e Soiuz T-11.\nTraxectoria.\nSharma pertenc\u00eda \u00e1 Forza A\u00e9rea da India cando participou como primeiro indio nas misi\u00f3ns Soiuz T-10 e Soiuz T-11, pasando un total de 7,90 d\u00edas no espazo."}
{"id": "519627", "revid": "5863", "url": "https://gl.wikipedia.org/wiki?curid=519627", "title": "Agasallo nupcial", "text": "En etolox\u00eda denom\u00ednase agasallo nupcial, galano nupcial, obsequio nupcial, presente nupcial, ou regalo nupcial, ao comportamento animal adoptado por un macho que presenta alimentos ou substancias nutritivas \u00e1 femia mentres a cortexa, se aparea con ela ou incluso despois de copular. \nEste comportamento forma parte dos ritos nupciais da selecci\u00f3n sexual.\nO agasallo nupcial como parte da selecci\u00f3n sexual.\nRealmente \u00e9 un conxunto de comportamentos m\u00e1is ou menos estereotipados espec\u00edficos de cada especie, pero cuxos detalles poden variar ou non dun individuo a outro. Esta inxesti\u00f3n de alimentos pode adoptar diferentes formas: presa capturada, abandono dunha parte do corpo que constit\u00fae unha estratexia adaptativa contra o canibalismo das femias (por exemplo en certas ara\u00f1as ou na \"Mantis religiosa\"), secreci\u00f3ns do macho posibelmente relacionadas coa transferencia de espermatozoides (como nos salt\u00f3ns da familia dos tetigon\u00edidos).\nFormalmente, un agasallo nupcial \u00e9 unha presentaci\u00f3n material a un destinatario por parte dun doante durante ou en relaci\u00f3n \u00e1s relaci\u00f3ns sexuais que non son simplemente gametos para mellorar a aptitude reprodutiva do doante. Moitas veces, este agasallo tam\u00e9n mellorar\u00e1 a forma f\u00edsica do destinatario. Esta definici\u00f3n implica agasallos neutros, agasallos caros e agasallos beneficiosos sobre a aptitude do destinatario. \nO agasallo nupcial at\u00f3pase na intersecci\u00f3n da selecci\u00f3n sexual, a ecolox\u00eda nutricional e a teor\u00eda da historia da vida, creando un v\u00ednculo entre estes tres aspectos.\nPropux\u00e9ronse d\u00faas hip\u00f3teses para explicar a funci\u00f3n adaptativa destes agasallos: estimulaci\u00f3n da femia para prolongar o apareamento e limitar a competencia dos espermatozoides; investimento parental do macho que, alimentando \u00e1 femia, aumenta a aptitude fenot\u00edpica da s\u00faa descendencia.\nAgasallos nupciais comest\u00edbeis e non comest\u00edbeis.\nMoitos agasallos nupciais son unha fonte de nutrici\u00f3n para o destinatario. En moitas especies de animais, inclu\u00edndo aves, insectos e ara\u00f1as, isto toma a forma dun alimento que se transfire dun macho a unha femia xusto antes da c\u00f3pula. Este \u00e9 un comportamento que se co\u00f1ece como alimentaci\u00f3n de cortexo.\nOs agasallos non comest\u00edbeis poden inclu\u00edr elementos como un fragmento de folla ou de p\u00f3la ou un globo de seda.\nFormas de recibir os agasallos.\nHai tres xeitos de recibir un agasallo. O primeiro \u00e9 un agasallo oral, que se absorbe a trav\u00e9s do aparato dixestivo do receptor. O segundo \u00e9 un agasallo xenital, no que o agasallo \u00e9 absorbido a trav\u00e9s do aparato reprodutor. Por \u00faltimo, hai agasallos transd\u00e9rmicos que o doador inxecta na parede corporal do receptor."}
{"id": "519628", "revid": "72012", "url": "https://gl.wikipedia.org/wiki?curid=519628", "title": "Galano nupcial", "text": ""}
{"id": "519629", "revid": "72012", "url": "https://gl.wikipedia.org/wiki?curid=519629", "title": "Obsequio nupcial", "text": ""}
{"id": "519630", "revid": "72012", "url": "https://gl.wikipedia.org/wiki?curid=519630", "title": "Presente nupcial", "text": ""}
{"id": "519631", "revid": "72012", "url": "https://gl.wikipedia.org/wiki?curid=519631", "title": "Regalo nupcial", "text": ""}
{"id": "519633", "revid": "23204", "url": "https://gl.wikipedia.org/wiki?curid=519633", "title": "Broken Keys", "text": "Broken Keys \u00e9 un filme liban\u00e9s de 2020 dirixido por Jimmy Keyrouz. Foi escollido como candidato do L\u00edbano para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nUn pianista tenta reconstru\u00edr o seu instrumento logo de que fose destru\u00eddo por ISIS."}
{"id": "519634", "revid": "23204", "url": "https://gl.wikipedia.org/wiki?curid=519634", "title": "Nova Lituania", "text": "Nova Lituania \u00e9 un filme lituano de 2019 dirixido por Karolis Kaupinis. Foi escollido como candidato de Lituania para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nUn xe\u00f3grafo lituano artella un plan para comezar unha colonia de ultramar antes do comezo da segunda guerra mundial."}
{"id": "519635", "revid": "23204", "url": "https://gl.wikipedia.org/wiki?curid=519635", "title": "Riel camboxano", "text": "O riel camboxano () ou simplemente riel \u00e9 a unidade monetaria de Camboxa, dividida en 100 sen (\u179f\u17c1\u1793). O seu c\u00f3digo ISO 4217 \u00e9 KHR e o seu s\u00edmbolo monetario \u17db.\nO riel estableceuse en 1953 e, logo do per\u00edodo 1975-1980, en que Camboxa careceu de moeda, en 1980 retomouse como unidade monetaria do pa\u00eds.\nO seu nome deriva do \"real\" espa\u00f1ol da ceca de M\u00e9xico, que pola fineza da s\u00faa aliaxe circulou amplamente entre os comerciantes malaios, indios e chineses durante o s\u00e9culo XIX.\nPrimeiro riel (1953-1975).\nNa \u00e9poca da colonizaci\u00f3n francesa, Camboxa utilizaba a piastra da Indochina Francesa, que foi substitu\u00edda polo riel en termos paritarios (1 riel = 1 piastra).\nEn 1953, a delegaci\u00f3n camboxana do \"Institut d'\u00c9mission des \u00c9tats du Cambodge, du Laos et du Vietnam\" emitiu unha serie de moedas con dobre denominaci\u00f3n en piastras e rieis, cun valor \u00e1 par, e as outras d\u00faas delegaci\u00f3ns fixeron o propio co dong de Vietnam do Sur e co kip de Laos.\nInicialmente, estes rieis divid\u00edanse en 100 c\u00e9ntimos (\"centimes\") mais en 1959 cambiou a moeda fraccionaria e pasou a dividirse en 100 sen. \nA primeira emisi\u00f3n de billetes foi a de 1955-1956, composta polos valores de 1, 5, 10 e 50 rieis. A partir de a\u00ed suced\u00e9ronse varias series de billetes ata 1973, con valores que chegaron ata os 5.000 rieis. \nCanto \u00e1s moedas, en 1953 emitiuse unha primeira serie de 10, 20 e 50 c\u00e9ntimos (\"cents.\") en aluminio, co mesmo tama\u00f1o que as correspondentes en \"att\" e en \"xu\", as moedas divisionarias de Laos e de Vietnam do Sur. En 1959 volveuse cu\u00f1ar a moeda de medio riel, xa co valor de 50 sen, en lugar de 50 \"cents\". Finalmente, en 1970 emitiuse a moeda dun riel, cu\u00f1ada en cupron\u00edquel, como parte do programa de emisi\u00f3n de moedas da FAO, a\u00ednda que esta moeda non chegou a entrar en circulaci\u00f3n, por mor do derrocamento do Goberno de Norodom Sihanouk por Lon Nol.\n[[Ficheiro:Cambodge_500_riels.jpg|miniatura|215x215px| \nNa \u00e9poca dos [[Khmer vermellos|Khmer Vermellos]], durante o Goberno de [[Pol Pot]] entre [[1975]] e [[1979]], a circulaci\u00f3n monetaria e o sistema de [[banco]]s foron abolidos. No entanto, en 1975 chegou a producirse a impresi\u00f3n dunha serie de billetes (de 0,1 rieis a 100 rieis), a\u00ednda que non chegaron a p\u00f3rse en circulaci\u00f3n por mor de tal abolici\u00f3n.\nEn 1979, o r\u00e9xime que, apoiado polos vietnamitas, derrocou a Pol Pot emitiu unha derradeira serie deste primeiro riel, con valores de entre 5 e 500 rieis.\nSegundo riel (desde 1980).\nLogo da invasi\u00f3n vietnamita de [[1978]], a Rep\u00fablica Popular de Kampuchea (1979-1992) viuse na necesidade de restaurar a moeda. Nos primeiros meses de existencia do novo r\u00e9xime utiliz\u00e1ronse o [[Dong vietnamita|dong]] survietnamita e o [[baht]] [[Tailandia|tailand\u00e9s]], ata que o [[1 de abril]] de [[1980]] se restableceu o riel como a unidade monetaria oficial de Camboxa, dividido en 10 kak ou 100 sen e, inicialmente, coa paridade de 4 rieis = 1 [[D\u00f3lar estadounidense|d\u00f3lar]]. Como non hab\u00eda unha moeda para substitu\u00edr e tendo en conta que o sistema econ\u00f3mico quedara seriamente danado polo r\u00e9xime dos Khmer Vermellos, o Goberno central decidiu repartir a nova moeda entre a poboaci\u00f3n para estimular o seu uso.\nMoedas.\nA primeira moeda cu\u00f1ada foi a de 5 sen de aluminio, en 1979. Ata 1994 non se produciron novas cu\u00f1axes e nese ano emitiuse unha serie de 50, 100, 200 e 500 rieis que, malia seguiren en circulaci\u00f3n, te\u00f1en unha presenza escasa na circulaci\u00f3n.\nBilletes.\nEstes son os billetes en circulaci\u00f3n en Camboxa, do sistema do riel:\nUso doutras divisas.\nNas zonas rurais, o riel util\u00edzase para practicamente todas as compras coti\u00e1s; no entanto, o d\u00f3lar estadounidense tam\u00e9n se utiliza, sinaladamente nas \u00e1reas m\u00e1is [[Cidade|urbanas]] e nas zonas [[Turismo|tur\u00edsticas]]. En [[Battambang]] e noutras zonas pr\u00f3ximas \u00e1 [[fronteira]] [[Tailandia|tailandesa]], como [[Pailin]], tam\u00e9n se acepta o [[baht]] tailand\u00e9s.\nA dolarizaci\u00f3n comezou na [[d\u00e9cada de 1980]] e continou nos comezos da [[D\u00e9cada de 1990|d\u00e9cada seguinte]], cando as Naci\u00f3ns Unidas contribu\u00edron con axuda humanitaria, os [[refuxiado]]s comezaron a enviar remesas e a [[inflaci\u00f3n]] alcanzou o 177 %, coa conseguinte erosi\u00f3n da confianza no riel.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Moedas de Camboxa]]\n[[Categor\u00eda:ISO 4217]]"}
{"id": "519636", "revid": "65337", "url": "https://gl.wikipedia.org/wiki?curid=519636", "title": "Riel", "text": ""}
{"id": "519637", "revid": "65337", "url": "https://gl.wikipedia.org/wiki?curid=519637", "title": "KHR", "text": ""}
{"id": "519638", "revid": "82922", "url": "https://gl.wikipedia.org/wiki?curid=519638", "title": "Danza do galo", "text": ""}
{"id": "519639", "revid": "82922", "url": "https://gl.wikipedia.org/wiki?curid=519639", "title": "Mui\u00f1eira das casta\u00f1olas", "text": ""}
{"id": "519640", "revid": "23204", "url": "https://gl.wikipedia.org/wiki?curid=519640", "title": "Cuentos del r\u00edo", "text": "Cuentos del r\u00edo \u00e9 un filme documental luxemburgu\u00e9s de 2020 en lingua castel\u00e1 dirixido por Julie Schroell. Foi escollido como candidato de Luxemburgo para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nA car\u00f3n do r\u00edo San Juan en Nicaragua, un profesor e os seus alumnos montan unha obra de teatro que explora a identidade local e a historia colonial e ambiental do r\u00edo."}
{"id": "519641", "revid": "23204", "url": "https://gl.wikipedia.org/wiki?curid=519641", "title": "Vrba", "text": "Vrba (en ) \u00e9 un filme macedonio de 2019 dirixido por Milcho Manchevski. \u00c9 unha historia sobre tres mulleres e o control sobre os seus corpos, a tradici\u00f3n e a adopci\u00f3n. O filme estreouse no Festival de Cinema de Roma en 2019. Foi escollido como candidato de Macedonia do Norte para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519642", "revid": "23204", "url": "https://gl.wikipedia.org/wiki?curid=519642", "title": "Roh (filme)", "text": "Roh \u00e9 un filme malaisiano de 2019 dirixido por Emir Ezwan. Estreouse nos cinemas de Malaisia e Singapur o 6 de agosto de 2020. Foi escollido como candidato de Malaisia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519643", "revid": "23204", "url": "https://gl.wikipedia.org/wiki?curid=519643", "title": "Le Miracle du saint inconnu", "text": "Le Miracle du saint inconnu (en ) \u00e9 un filme marroqu\u00ed de 2019 dirixido por Alaa Eddine Aljem. Foi escollido como candidato de Marrocos para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nUn ladr\u00f3n enterra o seu bot\u00edn na parte superior dun monte no deserto. Cando regresa anos m\u00e1is tarde descobre que hai un santuario sobre el."}
{"id": "519644", "revid": "23204", "url": "https://gl.wikipedia.org/wiki?curid=519644", "title": "Die Adern der Welt", "text": "Die Adern der Welt \u00e9 un filme mongol de 2020 dirixido por Byambasuren Davaa e escrito por Davaa xunto con Jiska Rickels. Estreouse no Festival Internacional de Cinema de Berl\u00edn o 23 de febreiro de 2020. Foi escollido como candidato de Mongolia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519645", "revid": "23204", "url": "https://gl.wikipedia.org/wiki?curid=519645", "title": "Grudi", "text": "Grudi \u00e9 un filme montenegrino de 2020 dirixido por Marija Perovi\u0107 e rodado en lingua montenegrina. Foi escollido como candidato de Montenegro para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nCatro amigas asisten a unha reuni\u00f3n do colexio, e unha delas sofre cancro de mama."}
{"id": "519646", "revid": "23204", "url": "https://gl.wikipedia.org/wiki?curid=519646", "title": "The Milkmaid", "text": "The Milkmaid \u00e9 un filme nixeriano de 2020 dirixido por Desmond Ovbiagele. Foi escollido como candidato de Nixeria para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado. Est\u00e1 protagonizado por Anthonieta Kalunta, Gambo Usman Kona e Maryam Booth."}
{"id": "519647", "revid": "23204", "url": "https://gl.wikipedia.org/wiki?curid=519647", "title": "Bulad\u00f3", "text": "Bulad\u00f3 \u00e9 un filme neerland\u00e9s de 2020 dirixido por Ech\u00e9 Janga. Estreouse no Festival de Cinema dos Pa\u00edses Baixos o 2 de outubro de 2020. O filme ga\u00f1ou o premio Golden Calf \u00f3 mellor filme. Foi escollido como candidato dos Pa\u00edses Baixos para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519650", "revid": "1410", "url": "https://gl.wikipedia.org/wiki?curid=519650", "title": "Divisi\u00f3n de Honra de Rugby 2020-2021", "text": "A tempada 2020-2021 da Divisi\u00f3n de Honra da liga nacional de rugby foi a 54\u00aa edici\u00f3n da principal competici\u00f3n entre clubs de rugby en Espa\u00f1a.\nO torneo contou con doce equipos participantes: tres castel\u00e1ns, dous vascos, dous catal\u00e1ns, dous madrile\u00f1os, un c\u00e1ntabro, un valenciano e un andaluz. O Getxo Rugby Taldea e o Club Polideportivo Les Abelles ocuparon as prazas que deixaron o Hernani Club de Rugby Elkartea (descendido) e o Club de Rugby Santander (renunciou).\nFormato.\nPor mor da pandemia da COVID o formato da competici\u00f3n foi modificado de xeito que o torneo quedou dividido en d\u00faas fases anteriores \u00e1s eliminatorias. Na primeira fase os 12 equipos participantes se enfrontaron todos entre eles unha vez, completando unha volta de 11 xornadas. \u00d3 remate desta primeira fase os seis primeiros equipos da t\u00e1boa (do 1\u00ba \u00f3 6\u00ba) pasaron \u00f3 Grupo A, e os seis \u00faltimos equipos da t\u00e1boa (do 7\u00ba \u00f3 12\u00ba) pasaron \u00f3 Grupo B. Na segunda fase os seis equipos de cada grupo se enfrontaron entre eles unha vez, completando unha volta de 5 xornadas. Os resultados e puntos acadados na primeira fase entre os equipos clasificados para o mesmo grupo foron arrastrados \u00e1 segunda fase. Rematada a segunda fase o t\u00edtulo se decidiu polo sistema de eliminatorias a partido \u00fanico no que participaron os seis equipos do Grupo A e os dous primeiros do Grupo B, sendo os cuartos de final do seguinte xeito:\nNas semifinais se enfrontaron os vencedores as\u00ed:\nNa final se enfrontaron os ga\u00f1adores das d\u00faas semifinais. T\u00f3dolos encontros tiveron lugar no campo do equipo mellor clasificado na liga regular.\nPrimeira fase.\nDende a tempada 2019-2020 o bonus ofensivo ac\u00e1dase ga\u00f1ando o encontro anotando tres ensaios ou m\u00e1is que o equipo rival. Por outra banda os puntos bonus defensivos seguen acad\u00e1ndose cando se perde o encontro por unha diferenza de sete puntos ou inferior.\nEliminatoria.\nA final da Divisi\u00f3n de Honra tivo lugar no Campo de Las Terrazas (Alcobendas) o 30 de maio de 2021 e nela enfront\u00e1ronse os equipos Club Alcobendas Rugby e Valladolid Rugby Asociaci\u00f3n Club, que vi\u00f1an de ser primeiro e segundo da liga regular e de eliminar en semifinais a Futbol Club Barcelona e Club de Rugby El Salvador. O encontro chegou \u00f3 descanso con empate a seis e rematou con vitoria para o equipo visitante, o VRAC, que dese xeito acadou o seu 11\u00ba t\u00edtulo de liga.\nDescenso e promoci\u00f3n.\nO \u00faltimo clasificado da liga foi o Getxo Rugby Taldea, polo tanto perdeu a s\u00faa praza na categor\u00eda, que pasou a mans do Club de Rugby La Vila, campi\u00f3n da Divisi\u00f3n de Honra B. O pen\u00faltimo clasificado da primeira divisi\u00f3n (Independiente Rugby Club) e o segundo clasificado da segunda divisi\u00f3n (Gernika Rugby Taldea) disputaron a promoci\u00f3n o 29 de maio nos Campos de Pepe Rojo de Valladolid, resultando vencedor o equipo vasco por 34 puntos a 21. Deste xeito o resultado final da tempada foi:\n Ascenso: Club de Rugby La Vila, Gernika Rugby Taldea\n Descenso: Getxo Rugby Taldea, Independiente Rugby Club"}
{"id": "519651", "revid": "23204", "url": "https://gl.wikipedia.org/wiki?curid=519651", "title": "Gaza mon amour", "text": "Gaza mon amour (en ) \u00e9 un filme palestino de 2020 dirixido por Tarzan Nasser e Arab Nasser. \u00c9 unha coproduci\u00f3n entre Palestina, Francia, Alema\u00f1a, Portugal e Qatar. Estreouse no Festival Internacional de Cinema de Venecia, e posteriormente no Festival Internacional de Cinema de Toronto, onde ga\u00f1ou o premio NETPAC \u00f3 mellor filme asi\u00e1tico do festival. Foi escollido como candidato de Palestina para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519654", "revid": "23204", "url": "https://gl.wikipedia.org/wiki?curid=519654", "title": "Operaci\u00f3n causa justa", "text": "Operaci\u00f3n causa justa \u00e9 un filme paname\u00f1o de 2019 dirixido por Luis Franco Brantley e Luis Pacheco. Foi escollido como candidato de Panam\u00e1 para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519655", "revid": "23204", "url": "https://gl.wikipedia.org/wiki?curid=519655", "title": "Zindagi Tamasha", "text": "Zindagi Tamasha \u00e9 un filme paquistan\u00ed de 2019 dirixido por Sarmad Khoosat, cuxo t\u00edtulo est\u00e1 inspirado nunha canci\u00f3n de \"Naukar Wohti Da\" (1974). Foi producido pola irm\u00e1 de Khoosat, Kanwal Khoosat e foi escrito por Nirmal Bano. Est\u00e1 protagonizado por Arif Hassan, Eman Suleman, Samiya Mumtaz e Ali Kureshi. \nO filme ti\u00f1a prevista a s\u00faa estrea o 24 de xaneiro de 2020 baixo o selo Khoosat Films, mais a Xunta Central de Censores de Cinema de Paquist\u00e1n pediulle \u00f3 director que se achegase \u00f3 Consello de Ideolox\u00eda Isl\u00e1mica para que revisase criticamente o seu filme. O filme amosa un retrato \u00edntimo dunha familia que vive en Lahore.\nFoi escollido como candidato de Paquist\u00e1n para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519657", "revid": "98629", "url": "https://gl.wikipedia.org/wiki?curid=519657", "title": "Corona Gonz\u00e1lez Est\u00e9vez", "text": "Corona Gonz\u00e1lez Est\u00e9vez, nada en Ba\u00f1os de Molgas en 1889 e finada en R\u00edo de Xaneiro o 29 de abril de 1963, foi unha xornalista galega. Colaborou no semanario \"A Nosa Terra\" e na revista \"C\u00e9ltiga\" na segunda metade dos anos vinte, sempre en galego.\nTraxectoria.\nNada en Ba\u00f1os de Molgas, era filla dun ferroviario de Maceda de Trives e dunha muller valdeorresa. Cando era meni\u00f1a, a familia trasladouse a Valdeorras. S\u00e1bese que viaxou e viviu en distintas pa\u00edses xa que existen cartas e artigos datados desde A R\u00faa, Par\u00eds, Londres, Weymouth, R\u00edo de Xaneiro e a bordo dos vapores \"Arlanza\" e \"Itanag\u00e9\". Desde A R\u00faa dirixiu unha carta ao administrador da revista \"Lar\" en 1925 para indicar novo enderezo \"pois eu ve\u00f1o a vivir cuase sempre no estranxeiro\".\nDesde 1926 a 1930 publicou en \"A Nosa Terra\" os artigos: \"Para os da terri\u00f1a\" (n\u00ba 230, 232), \" Pr'os pais que tein fillas\" (n\u00ba 235), \"Como se encaran os diversos casos por eiqu\u00ed abaixo\" (n\u00ba 236), \"O egoismo de ultratumba\" (n\u00ba 237), \"Saudades\" (n\u00ba 241), \"Vaidades encol do reco\" (n\u00ba 244), \"O fogo\" (n\u00ba 245), \"\u00bfPorque ser\u00eda a batalla?\" (n\u00ba 248), \"A bordo do Arlanza\" (n\u00ba 258), \"\u00a1Sempre as ditosas saudades!\" (n\u00ba 246), \"Nunca se debe perder a esperanza\" (n\u00ba 269). \nNa revista \"C\u00e9ltiga\", que se editaba en Buenos Aires, publicou no per\u00edodo 1927-1929: \"La raison du plus fort est toujours la meilleure\" (n\u00ba 57), \"Os ingresos que van pra Hespa\u00f1a\" (n\u00ba 71), \"Dende terras lonxanas. A isca do reclamo\" (n\u00ba 74), \"Prosas galegas. A honradez dos yankis\" (n\u00ba 82), \"Non che nego a fermosura, cei\u00f1o d'esta terri\u00f1a... Mais... \u00a1quen che me dera na mi\u00f1a\" (n\u00ba 114)\nNos seus artigos mostrou un bo co\u00f1ecemento da cultura galega, das miserias da emigraci\u00f3n, dos males do analfabetismo, da necesidade de independencia econ\u00f3mica e psicol\u00f3xica das mulleres. Revelou unha gran apertura ideol\u00f3xica progresista, ademais do seu nacionalismo anticaciquil. Preocupouse pola defensa da lingua e defendeu a necesidade de que as mulleres tiveran acceso \u00e1 educaci\u00f3n regrada. \nNo artigo \"Pr\u2019os pais que tein fillas\" afirma:Aurelio Blanco Trincado definiuna como \u00abvalente, avanzada ao seu tempo e nacionalista convencida, pero de dereitas como moitos galeguistas amigos seus\u00bb. En relaci\u00f3n ao seu posicionamento ante o levantamento militar franquista, Xes\u00fas Gonz\u00e1lez G\u00f3mez referiuse nas s\u00faas investigaci\u00f3ns \u00e1s cartas a favor dos sublevados aparecidas no \"Diario de la Marina\" o 17 de marzo de 1937. Entre os fragmentos das cartas hai un onde Corona Gonz\u00e1lez escribiu ao seu curm\u00e1n: \"\"Nuestra familia se porta de maravillas en la salvaci\u00f3n de nuestra querida Espa\u00f1a. Tenemos varios h\u00e9roes..\".\" e cita varios familiares que loitaron no bando dos sublevados. \nConfusi\u00f3n con Corona Gonz\u00e1lez Santos.\nAurora Marco recolle no seu libro \"Irmandi\u00f1as (2020)\", que desde 2018, grazas ao traballo de Xes\u00fas Gonz\u00e1lez G\u00f3mez, desvelouse unha confusi\u00f3n que exist\u00eda ata o momento entre Corona Gonz\u00e1lez Est\u00e9vez e Corona Gonz\u00e1lez Santos (fil\u00e1ntropa e fot\u00f3grafa), dando por feito que as d\u00faas Corona eran unha \u00fanica persoa.\nReco\u00f1ecementos.\nAnt\u00eda Y\u00e1\u00f1ez homenaxeouna no seu libro \"Senlleiras\" \"(\"a\u00ednda que mestura datos hist\u00f3ricos das d\u00faas Coronas Gonz\u00e1lez como se foran a mesma persoa).\nEn 2018, o concelleiro do Partido Popular da R\u00faa, Avelino Garc\u00eda Ferradal, queixouse de que o equipo de goberno non lle dedicase unha r\u00faa. Este reco\u00f1eceu non co\u00f1ecer \u00e1 articulista e explicou que buscar\u00edan informaci\u00f3n para estudar unha posible homenaxe."}
{"id": "519658", "revid": "98629", "url": "https://gl.wikipedia.org/wiki?curid=519658", "title": "Helen Sharman", "text": "Helen Patricia Sharman, nada en Sheffield (Reino Unido) o 30 de maio de 1963, foi a primeira astronauta brit\u00e1nica. Participou nas misi\u00f3ns Soiuz TM-11 e Soiuz TM-12.\nTraxectoria.\nSharman graduouse qu\u00edmica, na Universidade de Sheffield, en 1984 e ten un doutoramento pola Facultade Birbeck de Londres. Participou nas misi\u00f3ns Soiuz TM-11 e Soiuz TM-12, pasando 7,88 d\u00edas no espazo."}
{"id": "519659", "revid": "785", "url": "https://gl.wikipedia.org/wiki?curid=519659", "title": "Trofeo Teresa Herrera 2018", "text": "O Trofeo Teresa Herrera de 2018 foi a 73\u00aa edici\u00f3n do torneo. Celebrouse na Coru\u00f1a o 14 de novembro de 2018 a partido \u00fanico. O campi\u00f3n foi o Athletic Club, que derrotou por na quenda de penaltis ao Deportivo da Coru\u00f1a, conquistando o seu 3\u00ba t\u00edtulo, 35 anos despois do anterior."}
{"id": "519660", "revid": "4817", "url": "https://gl.wikipedia.org/wiki?curid=519660", "title": "Vladimir Shatalov", "text": "Vladimir Aleksandrovich Shatalov, nado en Petropavlovsk (Casaquist\u00e1n) o 8 de decembro de 1927, foi un cosmonauta sovi\u00e9tico que participou nas misi\u00f3ns Soiuz 4, Soiuz 8 e Soiuz 10.\nTraxectoria.\nShatalov graduouse na Escola Kachinsk de Pilotos Militares en 1949 e na Academia Militar de Monino en 1956.\nAdestrouse como entre xaneiro de 1963 e xaneiro de 1965, participando despois nas misi\u00f3ns Soiuz 4, Soiuz 8 e Soiuz 10. Pasou un total de 9,91 d\u00edas no espazo."}
{"id": "519661", "revid": "4817", "url": "https://gl.wikipedia.org/wiki?curid=519661", "title": "Vladimir Aleksandrovich Shatalov", "text": ""}
{"id": "519662", "revid": "89787", "url": "https://gl.wikipedia.org/wiki?curid=519662", "title": "Brewster H. Shaw", "text": "Brewster Hopkinson Shaw Jr., nado en Cass City, M\u00edchigan, o 16 de maio de 1945, \u00e9 un astronauta dos Estados Unidos que participou nas misi\u00f3ns STS-9, STS-28 e STS-61-B.\nTraxectoria.\nShaw graduouse en enxe\u00f1ar\u00eda mec\u00e1nica pola Universidade de Wisconsin en 1968 e \u00e9 m\u00e1ster na mesma materia pola mesma universidade en 1969.\nFoi seleccionado pola NASA en xaneiro de 1978, participando nas misi\u00f3ns STS-9, STS-28 e STS-61-B e pasando un total de 22,24 d\u00edas no espazo."}
{"id": "519663", "revid": "72012", "url": "https://gl.wikipedia.org/wiki?curid=519663", "title": "Brewster Shaw", "text": ""}
{"id": "519664", "revid": "58761", "url": "https://gl.wikipedia.org/wiki?curid=519664", "title": "Gonzalo Men\u00e9ndez Pidal", "text": ""}
{"id": "519666", "revid": "88215", "url": "https://gl.wikipedia.org/wiki?curid=519666", "title": "Trofeo Teresa Herrera 2019", "text": "O Trofeo Teresa Herrera de 2019 foi a 74\u00aa edici\u00f3n do torneo. Celebrouse na Coru\u00f1a o 10 de agosto de 2019 a partido \u00fanico. O campi\u00f3n foi o Deportivo da Coru\u00f1a, que derrotou ao Betis, conquistando o seu 22\u00ba t\u00edtulo."}
{"id": "519667", "revid": "23204", "url": "https://gl.wikipedia.org/wiki?curid=519667", "title": "Matar a un muerto", "text": "Matar a un muerto \u00e9 un filme paraguaio de 2019 dirixido por Hugo Gim\u00e9nez. Foi escollido como candidato de Paraguai para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nDurante a ditadura militar en Paraguai na d\u00e9cada de 1970 dous homes enterran de maneira secreta as v\u00edtimas da ditadura ata que descobren que un dos corpos a\u00ednda est\u00e1 vivo."}
{"id": "519668", "revid": "47401", "url": "https://gl.wikipedia.org/wiki?curid=519668", "title": "Canci\u00f3n sin nombre", "text": "Canci\u00f3n sin nombre \u00e9 un filme peruano de 2019 dirixido por Melina Le\u00f3n. Estreouse na secci\u00f3n \"Directors' Fortnight\" do Festival Internacional de Cinema de Cannes de 2019. Foi escollido como candidato do Per\u00fa para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nO xornalista Pedro Campos (Tommy P\u00e1rraga) investiga a misteriosa desaparici\u00f3n do beb\u00e9 acabado de nacer dunha muller de Ayucucho, Georgina Condori (Pamela Mendoza Arpi) que migra a Lima por mor do terrorismo que azota a s\u00faa rexi\u00f3n. \nGeorgina busca axuda na comisar\u00eda e no Palacio de Xustiza sen atopala, mais chega \u00e1s oficinas do xornal local onde Pedro Campos toma o seu caso."}
{"id": "519669", "revid": "23204", "url": "https://gl.wikipedia.org/wiki?curid=519669", "title": "\u015aniegu ju\u017c nigdy nie b\u0119dzie", "text": "\u015aniegu ju\u017c nigdy nie b\u0119dzie \u00e9 un filme polaco-alem\u00e1n de 2020 dirixido por Ma\u0142gorzata Szumowska e Micha\u0142 Englert. Estreouse na competici\u00f3n principal do Festival Internacional de Cinema de Venecia. Foi escollido como candidato de Polonia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519671", "revid": "88215", "url": "https://gl.wikipedia.org/wiki?curid=519671", "title": "Vassilis Lambropoulos", "text": ""}
{"id": "519672", "revid": "23204", "url": "https://gl.wikipedia.org/wiki?curid=519672", "title": "Vitalina Varela (filme)", "text": "Vitalina Varela \u00e9 un filme portugu\u00e9s de 2019 dirixido por Pedro Costa. Ga\u00f1ou o Leopardo de Ouro e o premio \u00e1 mellor actriz no Festival Internacional de Cinema de Locarno. O filme conta a historia de Vitalina Varela, un personaxe que apareceu anteriormente noutro filme de Pedro Costa, \"Horse Money\". Foi escollido como candidato de Portugal para o \u00d3scar \u00f3 mellor filme internacional na 93\u00aa edici\u00f3n dos premios, logo de que a primeira proposta de Portugal, \"Listen\", fose descualificada.\nEstreouse subtitulado en galego o 27 de novembro de 2020, no Centro Galego de Artes da Imaxe (A Coru\u00f1a). Foi traducido por Samuel Solleiro."}
{"id": "519675", "revid": "23204", "url": "https://gl.wikipedia.org/wiki?curid=519675", "title": "Baamum Nafi", "text": "Baamum Nafi \u00e9 un filme senegal\u00e9s de 2019 dirixido por Mamadou Dia e rodado en lingua fula. Foi escollido como candidato do Senegal para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519683", "revid": "23204", "url": "https://gl.wikipedia.org/wiki?curid=519683", "title": "Dara iz Jasenovca", "text": "Dara iz Jasenovca (en ) \u00e9 un filme serbio de 2021 dirixido por Predrag Antonijevi\u0107. A historia est\u00e1 baseada nos testemu\u00f1os de superviventes do campo de concentraci\u00f3n de Jasenovac e conta os crimes e atrocidades ocorridos nel.\nFoi escollido como candidato de Serbia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519687", "revid": "1888", "url": "https://gl.wikipedia.org/wiki?curid=519687", "title": "Roberto L\u00f3pez Rodr\u00edguez", "text": "Roberto L\u00f3pez Rodr\u00edguez, co\u00f1ecido como Virnes e Pajarito, nado no Mazo (Vilamart\u00edn de Valdeorras) o 24 de decembro de 1914 e finado en Freixido (Pet\u00edn) o 29 de novembro de 1997, foi un guerrilleiro antifranquista galego.\nTraxectoria.\nVeci\u00f1o da R\u00faa. Logo do golpe de Estado do 18 de xullo de 1936 foi voluntario no ex\u00e9rcito republicano. Ferido no pulm\u00f3n. Coa ca\u00edda da fronte asturiana foi detido e xulgado en Asturias e condenado a pena de morte, que foi conmutada a cadea perpetua. Estivo na prisi\u00f3n de Ourense e despois en Palma, de onde sa\u00edu en liberdade condicional a principios da d\u00e9cada de 1940. Membro do grupo guerrilleiro comandado por Arturo L\u00f3pez Delgado que loitou na bisbarra de Valdeorras. O 6 de agosto de 1942 Arturo morreu nun enfrontamento coa Garda Civil preto da s\u00faa aldea natal, con Ovidio Gonz\u00e1lez V\u00e1zquez \"Pollon\", Ildefonso Fern\u00e1ndez Seoane \"Cu\u00f1eira\" e Manuel Monteser\u00edn \"Gerardo\". O grupo foi denunciado por un labrego que os aprovisionou de vi\u00f1o. Despois de comer e beber, os guerrilleiros estaban durmindo e foron sorprendidos pola Garda Civil. Roberto L\u00f3pez logrou fuxir.\nIncorporouse \u00e1 II Agrupaci\u00f3n da Federaci\u00f3n na zona de Ourense e en 1944 estivo \u00e1 fronte dunha das s\u00faas unidades. Cara a 1946 aparentemente pertenc\u00eda ao grupo comandado por Evaristo Gonz\u00e1lez P\u00e9rez e Guillermo Mor\u00e1n Garc\u00eda. Uniuse ao grupo de Mario de Langullo e participou con el nalgunhas acci\u00f3ns, como a do casar\u00edo da Mata en 1947. En xullo de 1950 foi reclamado polo xu\u00edz militar de Lugo xunto con Xos\u00e9 Castro Veiga, Augusto Di\u00e9guez Y\u00e1\u00f1ez e Ferm\u00edn G\u00f3mez Segura encartados na causa 144/50. Na primavera de 1949, despois dun importante n\u00famero de derrotas, formou parte dun grupo que volveu ao Bierzo do que formaban parte Silverio Yebra Granja, Pedro Juan M\u00e9ndez, Augusto Di\u00e9guez Y\u00e1\u00f1ez, Silvestre Garc\u00eda L\u00f3pez, Manuel Zapico Terente e Odilo Fern\u00e1ndez Rodr\u00edguez; pasou despois a La Cabrera onde se incorporou ao grupo de Manuel Gir\u00f3n Baz\u00e1n.\nLogo da morte de Manuel Gir\u00f3n en 1951, e da partida cara Francia dos sobreviventes do grupo, Roberto e Gloria Blanco Di\u00e9guez lograron pasar por Andorra a Francia en abril de 1952. Cruzaron a fronteira francesa con Odilio Fern\u00e1ndez \"Blas\" e a s\u00faa muller o 20 de abril de 1952. Dirix\u00edronse \u00e1 B\u00e9ziers (H\u00e9rault), onde estiveron na casa doutros exiliados, Bienvenido Pi\u00f1eiro, de Murcia, e a s\u00faa muller Dolores Fern\u00e1ndez Campos, de Freixido (Pet\u00edn). En agosto de 1957 chegou a Par\u00eds. Regresou a Espa\u00f1a despois da morte de Franco, e morreu en 1997 en Freixido, onde foron esparexidas as s\u00faas cinzas."}
{"id": "519701", "revid": "89787", "url": "https://gl.wikipedia.org/wiki?curid=519701", "title": "Valcambi", "text": "Valcambi \u00e9 unha compa\u00f1\u00eda su\u00edza dedicada \u00e1 afinaci\u00f3n de metais preciosos, con sede en Balerna, no cant\u00f3n de Tesino.\nA empresa \u00e9 propiedade da compa\u00f1\u00eda \"Global Gold Refineries Ltd\"., que pola s\u00faa banda est\u00e1 participada nun 95 % por \"REL Singapore PTE Ltd\"., de Singapur, e nun 5 % por \"Rajesh Exports Limited\", da India.\nValcambi \u00e9 unha das plantas de afinaci\u00f3n de metais preciosos m\u00e1is grandes do mundo e a de maior produci\u00f3n mundial (2.000 toneladas anuais). A compa\u00f1\u00eda afina ouro, prata, platino e paladio en diversas formas, maioritariamente as barras e lingotes fundidos e cu\u00f1ados, moedas cu\u00f1adas e outros produtos de fundici\u00f3n semiacabados. Ademais, ofrece tam\u00e9n servizos de ensaio, transporte e almacenaxe de metais preciosos.\nHistoria.\nValcambi foi fundada en xu\u00f1o de 1967 en Balerna, no cant\u00f3n su\u00edzo de Tesino, por cinco socios procedentes da vila de Mendrisio, no mesmo cant\u00f3n. O nome orxinal da compa\u00f1\u00eda era \"Valori &amp; Cambi SA\", mais esta denominaci\u00f3n cambiouse en xu\u00f1o de 1967 a \"Valcambi SA\", como combinaci\u00f3n da ambas as palabras do nome primitivo.\nEse mesmo 1967, o banco su\u00edzo \"Credit Suisse\" adquiriu o 50 % das acci\u00f3ns de Valcambi, en 1968 outro 30 % e, finalmente, en 1980 o 20 % restante, ata se facer coa propiedade total da compa\u00f1\u00eda.\nEn decembro de 2003, a empresa estadounidense de minar\u00eda do ouro \"Newmont Mining\" (subsidiaria de \"Mitsubishi Corporation\" nos EEUU) e varios dos investidores orixinais de Valcambi estableceron unha empresa conxunta participada ao 50 %, chamada \"European Gold Refineries SA\" (EGR), e esta nova compa\u00f1\u00eda comproulle a \"Credit Suissse\" a totalidade das acci\u00f3ns de Valcambi.\nA corporaci\u00f3n \"Mitsubishi International Corporation\" adquiriu en xullo de 2007 o 6,55 % das acci\u00f3ns de EGR, o que deixou a \"Newmont\" e o grupo de investidores su\u00edzos cunha participaci\u00f3n do 46,725 % cada parte. En abril de 2008, Newmont comproulle a s\u00faa participaci\u00f3n ao grupo de investidores e pasou a contar cun 56,67 % de participaci\u00f3n en EGR, que chegou ata o 60 % a finais dese mesmo ano cando \"Mitsubishi\" lle vendeu o 6,55 % co que contaba.\nEn xullo de 2015, a compa\u00f1\u00eda india \"Rajesh Exports\" adquiriu \"European Gold Refineries SA\" (EGR), propietaria do 100 % de Valcambi SA. Como veh\u00edculo para levar a cabo esta adquisici\u00f3n, a compa\u00f1\u00eda india creou en Su\u00edza en 2017 a entidade \"Global Gold Refineries AG\", rexistrada no cant\u00f3n de Lucerna. Esta operaci\u00f3n estivo financiada parcialmente por \"Rajesh Exports\" e tam\u00e9n pola concesi\u00f3n dun cr\u00e9dito de \"Credit Suisse\". "}
{"id": "519751", "revid": "25871", "url": "https://gl.wikipedia.org/wiki?curid=519751", "title": "Kostolac", "text": "Kostolac (en cir\u00edlico: \"\u041a\u043e\u0441\u0442\u043e\u043b\u0430\u0446\"; latinizado:\"Kostolac\"; en roman\u00e9s: \"Ca\u015ftelu\") \u00e9 unha vila de Serbia localizada \u00e1s marxes do Danubio e un dos dous municipios que forman a cidade de Po\u017earevac, pertencente ao distrito de Brani\u010devo, na rexi\u00f3n de Stig. A s\u00faa poboaci\u00f3n era de 9.313 habitantes segundo o censo de 2002. Kostolac \u00e9 o centro da \u00e1rea de Stig e ten minas de carb\u00f3n e centrais t\u00e9rmicas.\nHistoria.\nEn xu\u00f1o de 2009, descubriuse un esqueleto de mamut de 1,5 mill\u00f3ns de anos no xacemento de Viminacium. \nCrese que as tribos de Autariatae e Scordisci fund\u00edronse nunha nesta zona despois do 313 a.C., xa que as escavaci\u00f3ns mostran que os dous grupos fixeron enterramentos no mesmo campo de sepultura exacto en Pecine, preto de Kostolac. Nove tumbas de Autariatae datadas no s\u00e9culo IV a.C. e tumbas autarias e celtas dispersas ao redor das fosas anteriores mostran que os dous grupos chegaron a se mesturaren e isto provocou que o baixo val de Morava se convertese nunha zona de interacci\u00f3n celto-tracio-il\u00edrico. Durante as invasi\u00f3ns celtas de Grecia no 279 a.C. formouse o grupo subc\u00e9ltico dos escordiscos que, segundo Estrab\u00f3n, derrotar\u00edan e empurrar\u00edan aos poderosos tribalianos cara aos xetas. O\u00a0dominio das distintas rexi\u00f3ns da actual Serbia polos scordici rematou gradualmente coa conquista romana dos Balc\u00e1ns no s\u00e9culo I.\nViminacium, unha cidade importante da provincia romana de Moesia, e a capital de Moesia Superior estaba situada a 3 km ao leste do centro actual, na \u00e1rea de \"Stari Kostolac\" (\"o antigo Kostolac\"). Viminacium foi o campo base da Legio VII \"Claudia\" e acolleu durante alg\u00fan tempo a IV \"Flavia Felix\". Foi destru\u00eddo no 440 polos hunos, pero reconstru\u00edda por Xustiniano I. Durante as campa\u00f1as dos Balc\u00e1ns do emperador Mauricio, Viminacium foi invadida polos \u00e1varos e eslavos no 584 pero a partir do 600, o imperio bizantino pasou \u00e1 ofensiva e consgu\u00edu unha esmagadora derrota das forzas \u00e1varas na beira norte do Danubio, destru\u00edndo a s\u00faa reputaci\u00f3n de invencibilidade. \n\u0110or\u0111e Vajfert abriu minas de carb\u00f3n en Kostolac. Durante a Segunda guerra mundial, os alem\u00e1ns constru\u00edron a primeira central el\u00e9ctrica \"Mali Kostolac\" (\"pequena Kostolac\"). Despois da guerra, xentes de todas partes chegaron a constru\u00edla.\nDemograf\u00eda.\nSegundo o censo de 2002, na cidade, aparecen os seguintes grupos \u00e9tnicos: serbios (6.913), xitanos (1.756) e outros.\nEconom\u00eda.\nKostolac ten d\u00faas centrais t\u00e9rmicas:\nEstas d\u00faas centrais el\u00e9ctricas representan o 11% da produci\u00f3n el\u00e9ctrica total de Serbia.\nTurismo.\nNas proximidades de Kostolac est\u00e1 o lugar arqueol\u00f3xico de Viminacium, unha cidade do Imperio Romano con r\u00faas, luxosas vilas, ba\u00f1os e un anfiteatro, recentemente aberto ao p\u00fablico.\nAsentamentos.\nAdemais da cidade de Kostola, o concello consta dos seguintes asentamentos:"}
{"id": "519752", "revid": "89787", "url": "https://gl.wikipedia.org/wiki?curid=519752", "title": "Dido", "text": "En fontes gregas e romanas, Dido ou Elisa de Tiro (en fenicio \"Eli\u0161a\", \u2018I\u0161t) aparece como a fundadora e primeira ra\u00ed\u00f1a de Cartago, no actual Tunes. A s\u00faa fama d\u00e9bese principalmente ao relato inclu\u00eddo na \"Eneida\" do poeta romano Virxilio.\nEra filla do rei de Tiro Mat\u00e1n I e ti\u00f1a un irm\u00e1n: Pigmali\u00f3n (forma grega do fenicio Pu'mayyaton), quen herdou o trono de Tiro, e unha irm\u00e1, a pequena Ana.\nDido nas fontes cl\u00e1sicas.\nSiqueo (ou Acerbas), sacerdote do templo de Melkart en Tiro (divindade identificada con Heracles/H\u00e9rcules por gregos e romanos), posu\u00eda vastos tesouros escondidos. Pigmali\u00f3n cobiz\u00e1baos, e para saber o seu paradoiro obrigou \u00e1 s\u00faa irm\u00e1 Elisa a casar con Siqueo sen revelarlle o interese oculto nese matrimonio. Elisa non amaba a Siqueo, a\u00ednda que este a ela si. Un tempo despois, Pigmali\u00f3n comentoulle \u00e1 s\u00faa irm\u00e1 que ser\u00eda conveniente saber onde se escond\u00edan as riquezas de Siqueo. Entendendo que fora utilizada, Elisa pescudou onde estaban escondidas pero sen contar a verdade ao seu irm\u00e1n. Os tesouros foran enterrados no xard\u00edn do templo, e Elisa d\u00edxolle a Pigmali\u00f3n que se achaban ocultos debaixo do altar. Esa mesma noite, Pigmali\u00f3n enviou uns sicarios a matar a Siqueo. Tras levalo a cabo, os esbirros cavaron inutilmente unhafosa baixo o altar. Elisa atopou ao seu marido asasinado e correu a desenterrar o tesouro do xard\u00edn. Con el no seu poder, fuxiu de Tiro lev\u00e1ndose \u00e1 s\u00faa irm\u00e1 Ana e un s\u00e9quito de doncelas, axudada por amigos de Siqueo.\nElisa chegou \u00e1s costas de \u00c1frica, onde viv\u00edan os g\u00e9tulos ou getulos, unhatribo de libios cuxo rei era Jarbas. Pediu hospitalidade e un anaco de terra para instalarse nela co seu s\u00e9quito. Jarbas exp\u00faxolle que lle dar\u00eda tanta terra como ela puidese abarcar cunha pel de boi. Elisa, buscou un terreo xunto o mar e, a fin de que a pel abarcase a m\u00e1xima terra posible, f\u00edxoa cortar en finas tiras e trazando con ela unha semicircunferencia conseguiu circunscribir un extenso per\u00edmetro. Tras isto fixo erixir unha fortaleza chamada Birsa, que m\u00e1is tarde se converteu na cidade de Cartago ou Qart-Fada\u0161h (que en fenicio significaba \"Cidade Nova\"), sobre un promontorio existente entre o lago de Tunes e a lagoa Sebkah er-Riana, que desembocaba en mar aberto. Instaurada como soberana da cidadela, recibiu dos ind\u00edxenas o nome de Dido.\nAmor de Dido e Eneas.\nSegundo a Eneida de Virxilio, os troyianos, fuxindo da s\u00faa cidade destru\u00edda, chegan a Cartago desviados do seu rumbo cara a Italia por mor da tempestade provocada pola deusa Juno. Al\u00ed rec\u00edbeos Dido, a quen o caudillo Eneas solicita hospitalidade. Venus \u2013nai do heroe\u2013, para que esta acceda e non lle traizoe, env\u00eda a Cupido coa misi\u00f3n de que Dido nam\u00f3rese de Eneas. Dido xurara manterse fiel ao seu defunto marido Siqueo, pero nada pode facer alentada pola s\u00faa irm\u00e1 Ana e rendida pola intervenci\u00f3n de Cupido (que senta no seu colo adoptando a forma de Ascanio \u2013fillo de Eneas\u2013 para poder cravarlle as s\u00faas frechas).\nA instancias de Xuno, Venus acorda con ela propiciar que Dido e Eneas casen e reinen xuntos en Cartago. Xuno as\u00ed o desexa polo rancor que arrastra contra os troianos dende o famoso Xu\u00edzo de Par\u00eds e a Guerra de Troia (deste xeito vingar\u00edase conseguindo que Eneas nunca chegue a fundar a que no futuro ser\u00eda a gloriosa estirpe romana). Venus, sabendo cal \u00e9 o verdadeiro destino do seu fillo, finxe aceptar o trato para que os favores de Dido faciliten o reavituallamento da frota troiana. \nXuno manipula ent\u00f3n os acontecementos para que en Cartago organ\u00edcese unhacazar\u00eda, durante a cal desata unha tormenta que obriga a Dido e a Eneas a acubillarse nunha cova. Esa noite xacen xuntos, momento a partir do cal se entrete\u00f1en longamente nos praceres do amor. Ante o atraso que iso ocasiona, X\u00fapiter env\u00eda a Mercurio para que lle lembre a Eneas que non son eses os designios do hado, sen\u00f3n que debe partir cara a Italia. O heroe, pese \u00e1 dor que lle ocasiona, obedece a vontade divina e deixa Cartago. \nAo velo partir, Dido ordena levantar unha xigantesca pira, onde fai dispor a espada do heroe, algunhas roupas s\u00faas que quedaran en palacio e o tronco da \u00e1rbore que custodiaba a entrada da cova onde se amaron por primeira vez. Ao amencer sobe \u00e1 pira e af\u00fandese no peito a espada de Eneas. Antes de inmolarse, Dido exclama:\nE vos, oh Tiros! cebade os vosos odios\nno seu fillo e en todo o seu futuro li\u00f1axe, ofrecede\nese tributo \u00e1s mi\u00f1as cinzas. Nunca haxa \namizade, nunca alianza entre os dous\npobos.Alz\u00e1devos dos meus \u00f3sos, oh \nvengador, destinado a perseguir co\nlume e o ferro aos adventicios fillos de \nD\u00e1rdano! Eu pr\u00e9golle que agora e sempre,\ne en calquera ocasi\u00f3n na que haxa forza \nbastante, liden ambas naci\u00f3ns, praias\ncontra praias, ondas contra ondas, armas \ncontra armas, e que liden tam\u00e9n ata\nseus derradeiros descendentes!\nEneida, Libro IV v. 642 ss \nSegundo o poema as\u00ed nace o odio dos cartaxineses por Roma, que levar\u00e1 \u00e1s guerras p\u00fanicas e anuncia a An\u00edbal (o \"vengador\" de Dido). Tras a s\u00faa morte, a s\u00faa irm\u00e1 Ana, quen tentara disuadila do suicidio, ordena ent\u00f3n prender a pira funeraria. \nO poeta Ovidio glosou o episodio nunha (suposta) ep\u00edstola nos seus soados \"Heroidas\": a VII (carta de Dido a Eneas), na que a fundadora de Cartago manifesta a s\u00faa intenci\u00f3n de suicidarse ante a partida e traiz\u00f3n do seu amado. \nNo posterior cap\u00edtulo VI da \"Eneida\", cando Eneas descende ao inframundo grego con axuda da Sibila de Cumas, at\u00f3paa vagando polos Prados Asf\u00f3delos, entre os mortos por amor. Comprendendo ent\u00f3n que a ra\u00ed\u00f1a cometera suicidio \u00e1 s\u00faa partida, trata de explicarlle con gran pesar que el non quer\u00eda abandonala, que os deuses labraran as\u00ed o seu destino. Pero a pantasma de Dido parece non poder escoitarlle e contin\u00faa o seu absorto cami\u00f1o trala sombra de Siqueo.\nNoutra versi\u00f3n, anterior a Virxilio, Eneas quere realmente desposala, pero Dido \u00e9 a\u00ednda fiel ao recordo do defunto Siqueo. Crendo que se rexeitaba a Eneas este tomar\u00eda represalias contra dela e da s\u00faa xente, acepta, pero o d\u00eda da voda, antes de celebrala, Dido af\u00fandese un pu\u00f1al no peito.\nO problema de Dido.\nA historia da fundaci\u00f3n de Cartago, coa enxe\u00f1osa argucia de delimitar unha superficie mediante unha corda formada polas tiras cortadas dunha pel de boi, \u00e9 a orixe dun famoso problema matem\u00e1tico: \"achar a forma da maior superficie que se pode delimitar cun per\u00edmetro de lonxitude dada\". Este problema (enganosamente sinxelo) xunto a outros similares, son denominados: problemas de isoper\u00edmetro ou problemas isoperim\u00e9tricos\".\""}
{"id": "519753", "revid": "54334", "url": "https://gl.wikipedia.org/wiki?curid=519753", "title": "Conidioma", "text": "En ficolox\u00eda denom\u00ednase conidioma ao corpo frut\u00edfero asexual que cont\u00e9n conidios,caracter\u00edstico dos \"Deuteromycota\".\nTr\u00e1tase dunha estrutura na que aparcen agrupados os conidios dalg\u00fans fungos imperfectos (antigamente chamados \"fungos anamorfos\").\nEtimolox\u00eda.\nO termo est\u00e1 formado sobr e a ra\u00edz \"conidi\"- de conidio, coa adici\u00f3n do sufixo -\"oma\", tirado de grego antigo -\u03c9\u03bc\u03b1 -\"\u014dma\", que, no lat\u00edn cient\u00edfico expresa a idea de \"vulto\".\nEste neolox\u00edsmo comezou a usarse na d\u00e9cada de 1970.\nReproduci\u00f3n asexual dos fungos.\nA reproduci\u00f3n asexual dos fungos efect\u00faase nas seguintes fases:\nTipos de conidiomas.\nReco\u00f1\u00e9cense os seguintges tipos de conidiomas:\nImportancia dos conidiomas na propagaci\u00f3n dos axentes pat\u00f3xenos das plantas.\nA conidiox\u00e9nese \u00e9 un importante mecanismo de propagaci\u00f3n dos axentes pat\u00f3xenos das plantas. Nalg\u00fans casos, baixo a pel da planta h\u00f3spede f\u00f3rmanse estruturas especializadas de frutificaci\u00f3n macrosc\u00f3pica de aproximadamente 1 mm de di\u00e1metro que conte\u00f1en masas de conidios e logo erupcionan a trav\u00e9s da superficie e permiten a distribuci\u00f3n das esporas polo vento e a chuvia. Unhas destas estruturas son os conidiomas."}
{"id": "519772", "revid": "45576", "url": "https://gl.wikipedia.org/wiki?curid=519772", "title": "Alta GP", "text": ""}
{"id": "519778", "revid": "5863", "url": "https://gl.wikipedia.org/wiki?curid=519778", "title": "Paco Umbral", "text": ""}
{"id": "519788", "revid": "5863", "url": "https://gl.wikipedia.org/wiki?curid=519788", "title": "Francisco Alejandro P\u00e9rez Mart\u00ednez", "text": ""}
{"id": "519801", "revid": "23204", "url": "https://gl.wikipedia.org/wiki?curid=519801", "title": "Filmes propostos \u00f3 mellor filme internacional na 85\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 85\u00aa edici\u00f3n dos \u00d3scar para o mellor filme en lingua non inglesa. A Academia das Artes e das Ciencias Cinematogr\u00e1ficas (AMPAS) convidou as industrias cinematogr\u00e1ficas de varios pa\u00edses a presentar un filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados.\nOs filmes candidatos deb\u00edan terse estreado nos cinemas dos seus respectivos pa\u00edses entre o 1 de outubro de 2011 e o 30 de setembro de 2012.\nO 8 de outubro de 2012, a Academia anunciou a listaxe final de filmes elixibles, cun r\u00e9cord de 71. Kenya enviou un filme por primeira vez e Camboxa o seu segundo filme 18 anos despois do primeiro.\nA lista curta de nove candidatos anunciouse en decembro de 2012 e os cinco candidatos (Austria, o Canad\u00e1, Chile, Dinamarca e Noruega) anunci\u00e1ronse o 10 de xaneiro de 2013. O filme austr\u00edaco \"Amour\" de Michael Haneke ga\u00f1ou o premio.\nControversias.\nA Academia iraniana confirmou a s\u00faa participaci\u00f3n o 21 de setembro de 2012, indicando que considerou boicotear os \u00d3scars por mor do v\u00eddeo de YouTube \"Innocence of Muslims\" que se orixinou nos Estados Unidos, e planeou enviar unha carta por ese motivo. O 24 de setembro anunciouse que o comit\u00e9 de selecci\u00f3n oficial de Ir\u00e1n escollera \"Yek Habbeh Ghand\" de Reza Mirkarimi como proposta. O mesmo d\u00eda, o xefe da axencia do goberno iraniano que controlaba o cinema chamou ao boicot e Reuters informou de que o ministro Mohammad Hosseini confirmou que Ir\u00e1n boicotear\u00eda os premios."}
{"id": "519802", "revid": "45576", "url": "https://gl.wikipedia.org/wiki?curid=519802", "title": "ERA E-Type", "text": ""}
{"id": "519816", "revid": "45576", "url": "https://gl.wikipedia.org/wiki?curid=519816", "title": "ERA B-Type", "text": ""}
{"id": "519817", "revid": "45576", "url": "https://gl.wikipedia.org/wiki?curid=519817", "title": "ERA C-Type", "text": ""}
{"id": "519818", "revid": "45576", "url": "https://gl.wikipedia.org/wiki?curid=519818", "title": "ERA A-Type", "text": ""}
{"id": "519819", "revid": "45576", "url": "https://gl.wikipedia.org/wiki?curid=519819", "title": "ERA Tipo B", "text": ""}
{"id": "519820", "revid": "45576", "url": "https://gl.wikipedia.org/wiki?curid=519820", "title": "ERA Tipo A", "text": ""}
{"id": "519821", "revid": "45576", "url": "https://gl.wikipedia.org/wiki?curid=519821", "title": "ERA Tipo E", "text": ""}
{"id": "519829", "revid": "19415", "url": "https://gl.wikipedia.org/wiki?curid=519829", "title": "Kauppakatu, Tampere", "text": "Kauppakatu \u00e9 unha r\u00faa situada no barrio de Tammerkoski, no centro da cidade de Tampere, Finlandia. A r\u00faa discorre do leste ao oeste, unindo Keskustori\u00a0con H\u00e4meenpuisto. Ata finais do s\u00e9culo XIX Kauppakatu foi a r\u00faa principal da cidade."}
{"id": "519832", "revid": "22795", "url": "https://gl.wikipedia.org/wiki?curid=519832", "title": "Conidi\u00f3foro", "text": "En certos fungos, denom\u00ednase conidi\u00f3foro a unha estrutura microsc\u00f3pica especializada na produci\u00f3n asexual de miles de esporas llamadas conidios, da cal se desprenden cando chegan \u00e1 madureza.\nEtimolox\u00eda.\nO neoloxismo \"conidi\u00f3foro\" est\u00e1 formado pola uni\u00f3n dos elementos \"conidio-\" e -\"foro\". O primeiro \u00e9 a ra\u00edz do termo conidio, e o segundo unha adapaci\u00f3n do sufixo do grego antigo -\u03c6\u00f3\u03c1\u03bf\u03c2 -\"ph\u00f3ros\", \"que leva\", derivado do verbo \u03c6\u03ad\u03c1\u03c9 \"ph\u00e9r\u014d\" \"levar\".&lt;ref name=DM&gt;conidi\u00f3foro en dicciomed. Diccionario m\u00e9dico-biol\u00f3gico, hist\u00f3rico y etimol\u00f3gico. "}
{"id": "519833", "revid": "89787", "url": "https://gl.wikipedia.org/wiki?curid=519833", "title": "Gloria Blanco Di\u00e9guez", "text": " \nGloria Blanco Di\u00e9guez, nada en Freixido (Pet\u00edn) e finada en Francia, foi unha guerrilleira antifranquista galega.\nTraxectoria.\nLogo do golpe de Estado do 18 de xullo de 1936 sufriu persecuci\u00f3n por axudar e dar acubillo aos guerrilleiros antifranquistas. O seu home Eubaldo Blanco foi tam\u00e9n obxecto de persecuci\u00f3n e maltrato por antifascistra e finalmente asasinado. Gloria foi detida e estivo no c\u00e1rcere de Quiroga e no de Ourense. Cando foi liberada, foi novamente perseguida e denunciada. Marchou a Madrid e despois a Burgos. Volveu \u00e1 R\u00faa e novamente acosada, decidiu marchar ao exilio. Coa filla Gloria e outro fillo marcharon a Barcelona, onde se atoparon con Odilo Fern\u00e1ndez Rodr\u00edguez \"Blas\", mozo da filla, e Roberto L\u00f3pez Rodr\u00edguez cos que atravesaron os Pireneos nunha viaxe de cinco d\u00edas e chegaron a Francia o 20 de abril de 1952. Dirix\u00edronse \u00e1 B\u00e9ziers (H\u00e9rault), onde estiveron na casa doutros exiliados, Bienvenido Pi\u00f1eiro, de Murcia, e a s\u00faa muller Dolores Fern\u00e1ndez Campos, de Freixido (Pet\u00edn.). En Francia casou con Roberto L\u00f3pez."}
{"id": "519834", "revid": "98629", "url": "https://gl.wikipedia.org/wiki?curid=519834", "title": "Squilla empusa", "text": "Squilla empusa, \u00e9 unha especie de crust\u00e1ceo malacostr\u00e1ceo da subclase dos hoploc\u00e1ridos, orde dos estomat\u00f3podos e familia dos esqu\u00edlidos, unha das numerosas comprendidas no x\u00e9nero \"Squilla\".\nEnc\u00f3ntrase en zonas costeiras do Atl\u00e1ntico occidental, onde escava e ocupa un tobo en sedimentos brandos do que sae, principalmente pola noite, para alimentarse de peixes e invertebrados.\nTaxonom\u00eda.\nDescrici\u00f3n.\nA especie foi descrita en 1818 polo naturalista, bot\u00e1nico e entom\u00f3logo estadounidense Thomas Say, no seu traballo \"An account of the Crustacea of the United States, part 7\". \"Journal of the Academy of Natural Sciences of Philadelphia\" 1: 374-401.\nNon se co\u00f1ecen sin\u00f3nimos nin subespecies.\nCaracter\u00edsticas.\nAs primcipais caracter\u00edsticas de \"Squilla empusa\" son:\nDistribuci\u00f3n e h\u00e1bitat.\n\"Squilla empusa\" distrib\u00faese pola costa oriental dos Estados Unidos desde o cabo Cod at\u00e9 o golfo de M\u00e9xico. Pero tam\u00e9n se informou da s\u00faa `presenza no Brasil e no mar Mediterr\u00e1neo. \nVive nun tobo en forma de U que escava en sedimentos brandos do fondo mari\u00f1o, a profundidades que van desde a zona intermareal at\u00e9 uns 150 m. \nBiolox\u00eda.\nO tobo t\u00edpico de \"Squilla empusa\" consiste nun tubo con normalmente d\u00faas aberturas conectadas por un t\u00fanel horizontal duns 15 a 50 cm, baixo da superficie do sedimento. A secci\u00f3n horizontal normalmente ten d\u00faas curvas e un di\u00e1metro de at\u00e9 10 cm, dependendo do tama\u00f1o do ocupante. Nas partes m\u00e1is ao norte da s\u00faa \u00e1rea de distribuci\u00f3n, esta especie escava un tobo vertical no inverno de at\u00e9 4,1 m de profundidade. A esta profundidade do sedimento, o contido de ox\u00edxeno da auga dimin\u00fae, e a temperatura aumenta. Esta adaptaci\u00f3n do comportamento pode permitir que \"Squilla empusa\" poida habitar en lugares onde a temperatura da auga baixa demasiado no inverno para poder sobrevivir.\nEsta especie emprega dous m\u00e9todos principais de escavaci\u00f3n. Unha vigorosa acci\u00f3n de ventilaci\u00f3n dos ple\u00f3podos fai que as part\u00edculas de sedimento se suspendan e a corrente producida polo telson emp\u00farraas cara a atr\u00e1s. Usando este m\u00e9todo, o animal pode crear unha depresi\u00f3n tan grande coma el en dous minutos. Despois xira e utiliza os seus maxil\u00edpedos para formar unha especie de cesta coa que leva gromos de sedimento lonxe da escavaci\u00f3n. Este \u00e9 un proceso moi lento, pero sost\u00edbel durante un per\u00edodo moi longo. M\u00e1is escavaci\u00f3ns crean o t\u00fanel t\u00edpico cunha ou m\u00e1is aberturas, e este \u00e9 frecuentemente remodelado, a mi\u00fado ao longo dunhas horas. \"Squilla empusa\" pode escavar a unha profundidade de 20 cm en menos de unha hora. Cando o animal est\u00e1 dentro do tobo, \u00e1s veces usa os maxil\u00edpedos para crear unha corrente de auga que fl\u00fae cara a el. \n\"Squilla empusa\" \u00e9 territorial e defende seu tobo doutros membros da s\u00faa especie. \u00c9 de costumes principalmente nocturnos e alim\u00e9ntase de peixes, camar\u00f3ns, cangrexos, krill, vermes, moluscos e outros membros da s\u00faa especie. As s\u00faas \"patas secuestradofras\" m\u00f3vense con gran rapidez para apa\u00f1ar, cortar e inmobilizar \u00e1s s\u00faas presas, que son levadas dentro do tobo despois de seren capturadas. "}
{"id": "519835", "revid": "72012", "url": "https://gl.wikipedia.org/wiki?curid=519835", "title": "Thomas Say", "text": "Thomas Say, nado o 27 de xu\u00f1o de 1787 en Filadelfia, Pensilvania, e finado o 10 de outubro de 1834 en New Harmony, Indiana, foi un entom\u00f3logo, carcin\u00f3logo e herpet\u00f3logo estadounidense. \nTraxectoria.\nOs seus estudos sobre insectos e crust\u00e1ceos, as s\u00faas numerosas publicaci\u00f3ns en revistas cient\u00edficas e as s\u00faas expedici\u00f3ns cient\u00edficas a Florida, Xeorxia, as Monta\u00f1as Rochosas, M\u00e9xico e outros lugares, convert\u00e9rono nun naturalista de renome internacional. Say foi chamado o pai da entomolox\u00eda descritiva norteamericana e da carcinolox\u00eda norteamericana. \nExerceu de bibliotecario na Academia de Ciencias Naturais de Filadelfia, conservador da American Philosophical Society e profesor de Historia Natural na Universidade de Pensilvania."}
{"id": "519839", "revid": "1131", "url": "https://gl.wikipedia.org/wiki?curid=519839", "title": "Alex Dujshebaev", "text": "Alex Dujshebaev Dovichebaeva, nado en Santander, Cantabria, o 17 de decembro de 1992, \u00e9 un balonmanista internacional espa\u00f1ol. \u00c9 fillo do retirado xogador internacional e adestrador hispano-kirguiz Talant Dujshebaev e irm\u00e1n do tam\u00e9n internacional Daniel Dujshebaev. Forma parte do Vive Tauron Kielce polaco.\nTraxectoria.\nAlex Dujshebaev debutou en 2010 no equipo que adestraba o seu pai, o BM. Cidade Real, que despois ser\u00eda o BM. Atl\u00e9tico de Madrid, xa desaparecido. Na tempada 2010-2011 foi cedido ao Naturhouse A Rioxa. Na tempada 2012-2013 xogou na Caixa3 Balonm\u00e1n Arag\u00f3n, desde onde pasou ao BM. Atl\u00e9tico de Madrid. Na tempada 2013-2014 ficha polo RK Vardar macedonio, onde permanece ata a tempada 2017-2018, momento no que pasa \u00e1s filas do Kielce polaco.\nAlex foi parte da selecci\u00f3n xuvenil co\u00f1ecida como os hispanos de ouro campi\u00f3ns de Europa e do Mundo nos campionatos xuven\u00eds coa Selecci\u00f3n de balonm\u00e1n de Espa\u00f1a.\nDende o Campionato Mundial de Balonm\u00e1n Masculino de 2013, ao que non puido acudir por lesi\u00f3n, foi habitualmente convocado pola Selecci\u00f3n de balonm\u00e1n de Espa\u00f1a absoluta para todas as grandes citas internacionais.\nAlex \u00e9 co\u00f1ecido pola versatilidade do seu disparo e a s\u00faa calidade no 1 contra 1; \u00e9 un gran fintador e lanzador. \nEntre outros galard\u00f3ns, na tempada 2018/2019 alcanzou o de m\u00e1ximo goleador da liga de Campi\u00f3ns da EHF."}
{"id": "519840", "revid": "127505", "url": "https://gl.wikipedia.org/wiki?curid=519840", "title": "Yung Beef", "text": "Fernando G\u00e1lvez G\u00f3mez, nado en Granada o 23 de xaneiro de 1990, \u00e9 un cantante e produtor de trap e reguet\u00f3n espa\u00f1ol m\u00e1is co\u00f1ecido polo seu nome art\u00edstico Yung Beef. \u00c9 membro do grupo Los Santos (antes PXXR GVNG) e de La Mafia del Amor, a s\u00faa variante latina/salseira/reguetoneira. \u00c9 un dos fundadores do selo discogr\u00e1fico La Vendici\u00f3n, xunto con outros artistas do movemento.\nTraxectoria.\nPrimeiros anos.\nYung Beef naceu e viviu gran parte da s\u00faa vida en Granada, onde de pequeno viviu na pobreza, v\u00e9ndose obrigado a buscarse a vida como lle fose posible. \nTraballou desde pequeno; aos 13 anos xa recoll\u00eda chatarra xunto ao seu t\u00edo nas r\u00faas de Granada e os seus arredores. Aos 16 anos xa estaba f\u00f3ra do instituto, e ao cabo dun ano xa estaba a traballar no sector da hostalar\u00eda en Marsella. Durante esta \u00e9poca tam\u00e9n traballou nos sectores hoteleiro e tur\u00edsticos en Londres. Foi nestes dous sitios onde expandiu o seu af\u00e1n musical polo movemento underground do hip hop.\n2010-2013: Inicios musicais, Pxxr Gvng e La Mafia del Amor.\nComezou a s\u00faa carreira na m\u00fasica con Kefta Boyz en 2010. Lanzou en 2013, o seu mixtape: A.D.R.O.M.I.C.F.M.S. Ese mesmo ano, formou o grupo Pxxr Gvng (actual Los Santos), e en 2014 La Mafia Del Amor, cos rapeiros Kaydy Cain, Khaled, e o produtor uruguaio Steve Lean. \nA s\u00faa carreira continuou logo de mudarse a Barcelona coa PXXR GVNG, grupo pioneiro do trap espa\u00f1ol formado por G\u00e1lvez, Khaled, Steve Lean e Kaydy Cain, onde no ver\u00e1n de 2014, lanzaron o LP \"Los pobres\" coa multinacional Sony Music. O \u00e1lbum foi un dos mellores 50 discos nacionais da d\u00e9cada pola revista Rockdelux. Conta con homenaxes a Camar\u00f3n, ao Cigala e menci\u00f3ns a padri\u00f1os do hip hop americano como Gucci Mane ou Chief Keef.\n2017-2018: \"Traumatismo Kraneoencefalico\".\nEn 2017 e 2018 lanzou os discos \"ADROMICFMS 2\", \"Perreo de la muerte\" e \"Kowloon\". Comezou a publicar canci\u00f3ns en solitario baixo o selo discogr\u00e1fico La Vendicion Records e na promoci\u00f3n da s\u00faa mixtape A.D.R.O.M.I.C.F.M.S. 4, que se publicou o 1 de febreiro de 2018. Foi elixido o 27\u00ba mellor disco nacional da d\u00e9cada pola revista Rockdelux, superando a LP debut \"Los pobres\".\nO \u00e1lbum foi promocionado polo sinxelos \u00abInfierno\u00bb e \u00abMe Perd\u00ed en Madrid\u00bb, nun disco que case exclusivamente est\u00e1 formado por canci\u00f3ns de trap. En 2018, publicou outros dous mixtapes: \"The Plugg Mixtape\" o 3 de agosto, coa participaci\u00f3n de Papi Trujillo, Soto asa e Pablo Chill-e, entre outros, e \"Traumatismo Kraneoencefalico\" o 14 de decembro, que contou coa colaboraci\u00f3n de Goa.\n2019-presente: Novas versi\u00f3ns de \"Perreo de la muerte\".\nO artista colabora novamente con Primavera Sound cun escenario propio para visibilizar artistas emerxentes como La Albany e Ian Isiah en 2019; o escenario tam\u00e9n contar\u00eda con artistas do x\u00e9nero urbano como DJ Playero.\nEn 2020, pubicou \"Perreo de la muerte 2\" e a s\u00faa continuaci\u00f3n \"Perreo de la Muerte 2.5\". Para a s\u00faa promoci\u00f3n embarcouse nunha xira en cidades como Barcelona, Madrid e Granada,\u00a0e lanzou os temas \u00abCamino solo\u00bb con Soto Asa e o remix de \u00abSoy Bichote\u00bb.\u00a0Posteriormente, publicou \"Shishi Plugg\", un mixtape en colaboraci\u00f3n co rapeiro chileno Pablo Chill-e. No disco, formaron parte diversos produtores e artistas como: Papi Trujillo, PipoBeatz, Pochi, entre outros.\nOutros proxectos.\nExerceu como modelo de Calvin Klein en eventos internacionais. Apareceu en 2016, no anuncio FALL da marca no que aparece xunto a Zo\u00eb Kravitz, Frank Ocean e Young Thug. Ademais, participou en diferentes eventos relacionados co mundo da moda, desfilando en pasarela na semana da Moda de Par\u00eds e de Madrid para marcas como Pigalle e Hood By Air. Tam\u00e9n desfilou para Versace nunha ocasi\u00f3n. \nVida privada.\nEn 2016 tivo un fillo chamado Romeo con \u2018La Zowi\u2019, quen \u00e1 s\u00faa vez \u00e9 cantante de trap."}
{"id": "519843", "revid": "23204", "url": "https://gl.wikipedia.org/wiki?curid=519843", "title": "Alex Dujshebaev Dovichebaeva", "text": ""}
{"id": "519844", "revid": "23204", "url": "https://gl.wikipedia.org/wiki?curid=519844", "title": "Fernando G\u00e1lvez G\u00f3mez", "text": ""}
{"id": "519845", "revid": "23204", "url": "https://gl.wikipedia.org/wiki?curid=519845", "title": "Wet Season", "text": "Wet Season (en chin\u00e9s: \u70ed\u5e26\u96e8) \u00e9 un filme singapuriano de 2019 dirixido por Anthony Chen. No filme, unha profesora e un estudante da escola secundaria forman unha relaci\u00f3n moi especial. Est\u00e1 protagonizado por Yeo Yann Yann e Koh Jia Ler. Recibiu valoraci\u00f3ns positivas e estreouse o 28 de novembro de 2019 en Singapur. Foi escollido como candidato de Singapur para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519847", "revid": "23204", "url": "https://gl.wikipedia.org/wiki?curid=519847", "title": "Charter (filme)", "text": "Charter \u00e9 un filme sueco de 2020 dirixido por Amanda Kernell. Foi escollido como candidato de Suecia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nMentres agarda o veredicto final sobre a custodia tralo seu divorcio, unha nai secuestra os seus dous fillos e l\u00e9vaos a Tenerife."}
{"id": "519848", "revid": "23204", "url": "https://gl.wikipedia.org/wiki?curid=519848", "title": "Schwesterlein", "text": "Schwesterlein \u00e9 un filme su\u00edzo de 2020 dirixido por St\u00e9phanie Chuat e V\u00e9ronique Reymond. Foi escollido para competir polo Oso de Ouro na competici\u00f3n principal da 70\u00aa edici\u00f3n do Festival Internacional de Cinema de Berl\u00edn. Tam\u00e9n foi escollido como candidato de Su\u00edza para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nUnha dramaturga talentosa empurra \u00f3 seu irm\u00e1n xemelgo, un famoso actor de teatro, de novo no centro de atenci\u00f3n malia que sofre de cancro."}
{"id": "519849", "revid": "23204", "url": "https://gl.wikipedia.org/wiki?curid=519849", "title": "Toorbos", "text": "Toorbos \u00e9 un filme surafricano de 2019 dirixido por Rene van Rooyen. Conta a historia dunha muller nova que entra nun conflito entre os seus ideais e os do seu marido. Foi escollido como candidato de Sur\u00e1frica para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nPouco despois do estoupido da segunda guerra mundial, unha muller nova dunha comunidade de granxeiros humildes nam\u00f3rase e casa cun rico propietario. Ela comeza a adaptarse \u00f3 seu novo estilo de vida, inclu\u00edndo ser servil co seu home. Por\u00e9n, axi\u00f1a comeza a sentir irritada no seu novo papel e o seu malestar medra cando se decata do desprezo do seu esposo polo bosque do que ela prov\u00e9n."}
{"id": "519853", "revid": "23204", "url": "https://gl.wikipedia.org/wiki?curid=519853", "title": "Happy Old Year", "text": "Happy Old Year (en ) \u00e9 un filme tailand\u00e9s de 2019 dirixido por Nawapol Thamrongrattanarit. Foi escollido como candidato de Tailandia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519854", "revid": "23204", "url": "https://gl.wikipedia.org/wiki?curid=519854", "title": "Atlantyda", "text": "Atlantyda (en ) \u00e9 un filme ucra\u00edno dist\u00f3pico e postapocal\u00edptico de 2019 dirixido por Valentyn Vasyanovych. Estreouse na secci\u00f3n de Cinema Mundial Contempor\u00e1neo do Festival Internacional de Cinema de Toronto. No Festival de Venecia, ga\u00f1ou o premio \u00f3 mellor filme na secci\u00f3n Horizons. Foi escollido como candidato de Ucra\u00edna para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nNunha Ucra\u00edna devastada pola guerra e unha crise medioambiental, un soldado retirado perde o seu traballo nunha fundici\u00f3n. O seu novo traballo \u00e9 exhumar cad\u00e1veres."}
{"id": "519855", "revid": "72012", "url": "https://gl.wikipedia.org/wiki?curid=519855", "title": "Wikipedia anglosaxoa", "text": ""}
{"id": "519856", "revid": "23204", "url": "https://gl.wikipedia.org/wiki?curid=519856", "title": "Frances Hodgson Burnett", "text": "Frances Hodgson Burnett, nada en Manchester o 24 de novembro de 1849 e finada en Nova York o 29 de outubro de 1924, foi unha escritora e dramaturga brit\u00e1nica nacionalizada estadounidense en 1905.\nTraxectoria.\nA morte do pai provocou a ru\u00edna econ\u00f3mica da famlia e a necesidade de emigrar aos Estados Unidos de Am\u00e9rica en 1865. Con 23 anos, casou co doutor P. Burnett, co cal tivo dous fillos. En 1877 apareceu a s\u00faa primeira novela, \"That Lass O'Lowrie's\", pero o \u00e9xito non lle chegou at\u00e9 a publicaci\u00f3n de \"Little Lord Fauntleroy\" (1885), consolidado logo con \"The Little Princess\" (1905) e \"The Secret Garden\" (1910), que completan a s\u00faa trilox\u00eda para o p\u00fablico infantil.\nNo persoal, divorciouse do doutor Swann M. Burnett e casou de segundas co doutor Stephen Townsend, de quien tam\u00e9n se divorciar\u00eda. Residiu nas Bermudas e en Long Island. Tras a perda do seu primox\u00e9nito, dedicouse \u00e1 xardinar\u00eda, \u00e1 teosof\u00eda e ao espiritismo, at\u00e9 a s\u00faa morte en 1924."}
{"id": "519857", "revid": "1888", "url": "https://gl.wikipedia.org/wiki?curid=519857", "title": "\u00c1ngel Card\u00edn", "text": " "}
{"id": "519858", "revid": "23204", "url": "https://gl.wikipedia.org/wiki?curid=519858", "title": "Alel\u00ed (filme)", "text": "Alel\u00ed \u00e9 un filme uruguaio de 2019 dirixido por Leticia Jorge. Foi escollido como candidato do Uruguai para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nLogo da morte do seu pai, os fillos comezan a discutir sobre a venda da casa familiar."}
{"id": "519861", "revid": "23204", "url": "https://gl.wikipedia.org/wiki?curid=519861", "title": "Faridaning ikki ming qo'shig'i", "text": "Faridaning ikki ming qo'shig'i \u00e9 un filme uzbeko de 2020 dirixido por Yalkin Tuychiev. Foi escollido como candidato de Uzbekist\u00e1n para o \u00d3scar \u00f3 mellor filme internacional na 93\u00aa edici\u00f3n dos premios. Por\u00e9n, o filme foi descualificado debido a que non se enviou o formato correcto. Non obstante, volveu ser seleccionado o ano seguinte.\nSinopse.\nUn terratenente que xa ten tres esposas ve como a s\u00faa vida cambia cando chega unha cuarta esposa \u00e1 vila."}
{"id": "519862", "revid": "98629", "url": "https://gl.wikipedia.org/wiki?curid=519862", "title": "Google Classroom", "text": "Google Classroom \u00e9 un servizo web educativo gratu\u00edto desenvolvido por Google. Forma parte do paquete de \"G Suite for Education\", que incl\u00fae \"Documentos de Google\", \"Gmail\" e \"Google Calendar.\"\nA plataforma foi lanzada o 12 de agosto de 2014. O 29 de xu\u00f1o de 2015, Google anunciou unha API de Classroom e un bot\u00f3n para compartir para sitios web, permitindo aos administradores educativos e outros desenvolvedores incrementar o aproveitamento de Classroom. O 15 de marzo de 2017, Classroom estaba dispo\u00f1ible para contas personais de Google, en particular para as contas est\u00e1ndar de Gmail.\nConcibida nos seus inicios como unha forma de aforrar papel, entre as s\u00faas funci\u00f3ns est\u00e1 simplificar e distribu\u00edr tarefas as\u00ed como avaliar contidos. Permite a creaci\u00f3n de aulas virtuais dentro dunha mesma instituci\u00f3n educativa, facilitando o traballo entre os membros da comunidade acad\u00e9mica. Ademais, serve como nexo entre profesores, padres e alumnos axilizando todos os procesos de comunicaci\u00f3n entre eles.\nNos seus comezos, acusouse a Google de gardar historiais de busca e datos de uso doutros servizos de Classroom con obxectivos publicitarios. Tras perder un xu\u00edzo por este tema, Google decidiu non volver a recoller este tipo de datos en ningunha das \"Google Apps for Education\".\nPara poder utilizarlo c\u00f3mpre dispor dunha conta de Google, a\u00ednda que non \u00e9 necesario descargar ningunha aplicaci\u00f3n, todo est\u00e1 totalmente ao alcance do usuario conectado a Internet.\nDescrici\u00f3n.\nA partir dunha p\u00e1xina principal cr\u00e9anse aulas na que o profesor pode asignar tarefas con textos, sons, fotos e v\u00eddeos. Ao mesmo tempo pode por avisos, crear enquisas ou recibir respostas dos alumnos. Est\u00e1 dispo\u00f1ible nun amplo n\u00famero de linguas, concretamente 42. Ademais, funciona nos m\u00e1is co\u00f1ecidos dispositivos m\u00f3biles e lectores de pantalla. Esta ferramenta forma parte de \"G Suite for Education\", un programa que pretende introducir variedade de dispositivos e aplicaci\u00f3ns con fines educativos.\nDisp\u00f3n de catro pestanas: \nFusiona a aula virtual coa rede social e act\u00faa de maneira positiva como ferramenta de \"blended learning\" (aprendizaxe semipresencial) ou para aplicar t\u00e9cnicas de \"Flipped Classroom\" (aula invertida), xa que permite aloxar calquera tipo de informaci\u00f3n documental e multimedia para seguir a materia. Ademais, d\u00e1 acceso ao traballo colaborativo en Google Drive de xeito intuitivo e controlado.\nTarefas e avaliaci\u00f3ns.\nA colaboraci\u00f3n profesor-alumno sucede a trav\u00e9s das s\u00faas contas de \"G Suite\". Cada alumno ten o seu propio drive con capacidade ilimitada. Os profesores poden achegar arquivos para que os alumnos os vexan ou editen. Ademais poden mesmo crear un modelo editable, utilizando para iso outras ferramentas de \"G Suite\" como Documentos de Google, Follas de C\u00e1lculo ou Formularios.\nOs profesores poden crear en Google\u00a0Classroom tarefas, estas poden ir destinadas a un alumno (atendendo \u00e1s necesidades individuais), as\u00ed como a varios ou a un grupo de clase completo, o que facilita a formaci\u00f3n personalizada. O docente, cando inserta unha tarefa, pode engadir un t\u00edtulo, dar instruci\u00f3ns sobre como facela, indicar unha data de entrega e achegar material. As tarefas ofrecen a posibilidade de engadir prazo de entrega, temporalizando o traballo do alumnado. Cando a unha tarefa se lle engade a data de finalizaci\u00f3n, aparece no calendario de clase, que liga con Google Calendar e est\u00e1 compartido por profesor e alumnos.\nAs tarefas ou arquivos dirixidos aos alumnos te\u00f1en varias opci\u00f3ns:\nOs profesores poden ver os progresos que fan os alumnos, comentar nos arquivos destes ou editalos en tempo real. Para avaliar aos alumnos os mestres poden crear unha folla de c\u00e1lculo, p\u00f3dense instalar complementos como Flubaroo (que serve para corrixir exames tipo test e po\u00f1er comentarios). Os complementos facilitan a creaci\u00f3n de probas avaliables. Unha vez entregados e avaliados, os arquivos xa non poden volver ser modificados polo alumno.\nIncorpora un apartado denominado cualificaci\u00f3ns. O profesor poder\u00e1 cualificar as diferentes tarefas podendo elixir puntuaci\u00f3ns totais ou ponderadas e despois descargar as notas en formato follas de c\u00e1lculo de Google ou formato CSV. Tam\u00e9n poder\u00e1 organizar as tarefas por categor\u00edas de cualificaci\u00f3n, utilizar r\u00fabricas na avaliaci\u00f3n e sincronizar o libro de cualificaci\u00f3ns coa plataforma de xesti\u00f3n que utilice o centro.\nGoogle Classroom incl\u00fae unha nova ferramenta antiplaxio, para facilitar o labor do profesorado.\nOptimizaci\u00f3n de tempo.\n\u00c9 unha boa ferramenta para que os docentes poidan optimizar o tempo nas s\u00faas aulas. Estes non perder\u00e1n tempo en introducir aos alumnos na aula de Google Classroom, xa que poden engadir estudantes d\u00e1ndolles un c\u00f3digo para que se unan \u00e1 clase. Isto d\u00e1 m\u00e1is tempo para ensinar, xa que non \u00e9 necesario engadir manualmente aos alumnos un por un.\nAdemais poder\u00e1n mandar as tarefas a trav\u00e9s da plataforma, isto ten d\u00faas vantaxes:\nPor outra banda, ofrece a posibilidade de programar o traballo, para un d\u00eda e data concreta para as\u00ed manter a orde e horas presenciais do alumnado.\nTam\u00e9n permite\u00a0xestionar o aprendizaxe virtual\u00a0ou semipresencial \u00e1 comunidade educativa. P\u00f3dese conformar un curso e a partir de a\u00ed crear tanto as materias que imparta o titor, como aquelas que sexan dos especialistas, de maneira que todo quede optimizado nunha mesma pantalla.\nMellora a comunicaci\u00f3n cos pais para ver o progreso dos seus fillos e \u00e1 s\u00faa vez tam\u00e9n se favorece a retroalimentaci\u00f3n co alumnado a trav\u00e9s das notificaci\u00f3ns, correcci\u00f3ns de tarefas, videoconferencias...\n\u00c1 hora de avaliar os docentes afirman que a avaliaci\u00f3n en li\u00f1a \u00e9 m\u00e1is doada e r\u00e1pida que a impresa.\nDesde abril de 2020, \"G Suite\" incl\u00fae a posibilidade, de iniciar videochamadas a trav\u00e9s de Google Meet directamente desde Classroom facilitando un c\u00f3digo ao alumnado, o que fai moito m\u00e1is r\u00e1pidas e c\u00f3modas as clases na educaci\u00f3n a distancia.\nComunicaci\u00f3n profesor-alumno.\nO profesor, a trav\u00e9s de Classroom, pode por anuncios \u00e1 clase e os alumnos responder e viceversa. \u00c9 unha ferramenta que pretende facilitar a comunicaci\u00f3n entre estes colectivos. Ademais tam\u00e9n se poden crear enquisas, xa sexa de resposta aberta ou pechada, realizar debates na aula virtual, lanzar unha pregunta a modo de exercicio para realizalo en casa, decidir que d\u00eda se realiza unha excursi\u00f3n, un exame... As\u00ed mesmo, permite mandar correos electr\u00f3nicos a cada un dos alumnos por separado.\nOs anuncios poden inclu\u00edr diferentes recursos multimedia adxuntos, onde o docente comparte informaci\u00f3n cos seus alumnos, como por exemplo:\nVantaxes.\nComo ferramienta de apoio \u00e1 educaci\u00f3n presencial, p\u00f3dense citar m\u00faltiples vantaxes:\nAs\u00ed mesmo, tam\u00e9n presenta vantaxes como ferramenta para levar a cabo procesos de aula invertida:\nInconvenientes.\nPor outro lado, existen unha serie de inconvenientes. Algunhas delas ser\u00edan:\nAplicaci\u00f3n m\u00f3bil.\nGoogle Classroom \u00e9 un servizo con distintas oportunidades de acceso. \u00c9 posible acceder a trav\u00e9s de iOS, Android, Windows, Mac, Chrome e practicamente desde calquera outro dispositivo que poida executar unha cancela do navegador dentro del.\nEst\u00e1 dispo\u00f1ible para Android en Play Store, e en iOS en App Store (iOS). En ambos soportes, existe un apartado de preguntas frecuentes onde os profesores poden obter informaci\u00f3n sobre as funci\u00f3ns da mesma.\nA aplicaci\u00f3n para Google Chrome OS p\u00f3dese descargar en Chrome Web Store. Se no centro educativo se utiliza un dispositivo administrado por Chrome OS ou por IOS, os profesores poden acceder a Google Workspace e, desde a\u00ed, enviar a aplicaci\u00f3n aos dispositivos dos seus alumnos.\nExisten a disposici\u00f3n do usuario moitas aplicaci\u00f3ns educativas que poden ser combinadas con Google Classroom, a maior\u00eda delas tam\u00e9n compatibles con Google Chrome, iOS e Android, como:\nRecibimento e cr\u00edticas.\nE-Learning Industry fixo unha revisi\u00f3n con cr\u00edticas positivas e negativas. Entre os puntos fortes de Classroom atoparon:\nComo puntos d\u00e9biles estabelecen:\nEst\u00e1 en constante desenvolvemento. P\u00f3dese atopar no blog de Classroom unha listaxe actualizada de todas as novedades. Disp\u00f3n dunha gu\u00eda de uso no seu sitio web."}
{"id": "519864", "revid": "5863", "url": "https://gl.wikipedia.org/wiki?curid=519864", "title": "\u00c0lex Casademunt Gonz\u00e1lez", "text": ""}
{"id": "519865", "revid": "5863", "url": "https://gl.wikipedia.org/wiki?curid=519865", "title": "\u00c0lex Casademunt i Gonz\u00e1lez", "text": ""}
{"id": "519868", "revid": "23204", "url": "https://gl.wikipedia.org/wiki?curid=519868", "title": "\u00c9rase una vez en Venezuela, Congo Mirador", "text": "\u00c9rase una vez en Venezuela, Congo Mirador \u00e9 un filme documental venezolano de 2020 dirixido por Anabel Rodr\u00edguez R\u00edos. Foi escollido como candidato de Venezuela para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nOs habitantes arredor do lago de Maracaibo conviven coa corrupci\u00f3n e a poluci\u00f3n que ameaza os seus fogares."}
{"id": "519869", "revid": "23204", "url": "https://gl.wikipedia.org/wiki?curid=519869", "title": "M\u1eaft bi\u1ebfc", "text": "M\u1eaft bi\u1ebfc \u00e9 un filme vietnamita de 2019 dirixido por Victor Vu. Foi escollido como candidato de Vietnam para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519871", "revid": "89787", "url": "https://gl.wikipedia.org/wiki?curid=519871", "title": "Museo Finland\u00e9s do Boxeo", "text": "O Museo Finland\u00e9s do Boxeo (en fin\u00e9s Suomen nyrkkeilymuseo) \u00e9 un museo situado na r\u00faa Aleksanterinkadulla, no centro da cidade de Tampere, Finlanida. O museo recompila, preserva e presenta materiais relacionados co boxeo. O museo abriu as s\u00faas portas en 1991, e est\u00e1 administrado pola Tampereen Voimailuseura (en galego \"Club de Ximnasia de Tampere\"). O museo funciona coa axuda de forzas de apoio, polo que normalmente s\u00f3 \u00e9 visitable se se organiza unha visita. Dende 2014 o museo est\u00e1 aberto a todo o mundo cada primavera en relaci\u00f3n coa Noite dos Museos de Tampere.\nA colecci\u00f3n do Museo do Boxeo incl\u00fae m\u00e1is de 10\u00a0000 obxectos, dos cales 2\u00a0000 est\u00e1n exhibidos no museo. A exhibici\u00f3n amosa fotograf\u00edas, p\u00f3sters, revistas e libros relacionados co buuxeo, as\u00ed como medallas, premios e recordos de todo o mundo. A secci\u00f3n de equipamento informa sobre o desenvolvemento do equipamento e os accesorios. Os obxectos m\u00e1is antigos do museo son os selos con tem\u00e1tica do boxeo dos Xogos Ol\u00edmpicos de 1896 celebrados en Atenas."}
{"id": "519877", "revid": "89787", "url": "https://gl.wikipedia.org/wiki?curid=519877", "title": "Kiti M\u00e1nver", "text": "Mar\u00eda Isabel Ana Mantec\u00f3n Vernalte, nada en Antequera (M\u00e1laga) o 11 de maio de 1953, \u00e9 unha actriz espa\u00f1ola, co\u00f1ecida como Kiti M\u00e1nver. A s\u00faa traxectoria cinematogr\u00e1fica incl\u00fae filmes dirixidos por Pedro Almod\u00f3var, Jos\u00e9 Luis Garci e \u00c1lex de la Iglesia. Tam\u00e9n desenvolveu unha ampla traxectoria en produci\u00f3ns para a televisi\u00f3n e no teatro.\nNa sexta edici\u00f3n dos premios Goya, celebrada en 1992, recibiu o premio \u00e1 mellor actriz secundaria pola s\u00faa interpretaci\u00f3n no filme dirixido por Enrique Urbizu \"Todo por la pasta\". En 2014 foi reco\u00f1ecida co Premio Ceres polo seu papel na obra \"Las heridas del viento\" de Juan Carlos Rubio.\nTraxectoria.\nM\u00e1nver viviu en M\u00e1laga ata os trece anos, cando a s\u00faa familia se mudou a Madrid, a\u00ednda que mantivo o contacto co sur pola s\u00faa afecci\u00f3n \u00e1 actividade campesi\u00f1a, que a relaxa. Comezou a traballar no cinema con dezasete anos, e, a\u00ednda que protagonizou o primeiro espido do teatro espa\u00f1ol, como feminista posicionouse contra o \"destape\".\nTraballou con directores como Manuel Guti\u00e9rrez Arag\u00f3n, Pedro Almod\u00f3var, Manuel G\u00f3mez Pereira, Gerardo Vera, Jos\u00e9 Luis Garc\u00eda S\u00e1nchez, \u00c1lvaro Fern\u00e1ndez Armero, \u00c1lex de la Iglesia e Jos\u00e9 Luis Garci.\nObtivo o Premio Goya \u00e1 mellor interpretaci\u00f3n feminina secundaria en 1991 pola s\u00faa interpretaci\u00f3n no filme \"Todo por la pasta\", de Enrique Urbizu, que protagonizou xunto coa tam\u00e9n malague\u00f1a Mar\u00eda Barranco.\nEn 2017 foi a actriz principal da obra \"Las heridas del viento\" de Juan Carlos Rubio, que se presentou en Londres como parte del Festival de Teatro Espa\u00f1ol."}
{"id": "519879", "revid": "47401", "url": "https://gl.wikipedia.org/wiki?curid=519879", "title": "Kiti Manver", "text": ""}
{"id": "519880", "revid": "98629", "url": "https://gl.wikipedia.org/wiki?curid=519880", "title": "Banco Central (Espa\u00f1a)", "text": "O Banco Central (BC) foi un banco privado espa\u00f1ol que desapareceu como tal ao fusionarse co Banco Hispano Americano, formando o BCH, e posteriormente co Banco Santander, formando o BSCH.\nTi\u00f1a a s\u00faa sede no \"edificio das Cari\u00e1tides\" de Madrid desde a s\u00faa fusi\u00f3n co Banco Espa\u00f1ol del R\u00edo de la Plata, do que era sede anteriormente.\nHistoria.\nFoi creado en 1919 a partir da uni\u00f3n de oito bancos pequenos. Posteriormente continuou comprando bancos -entre eles o Banco Espa\u00f1ol del R\u00edo de la Plata (1947) e o Banco de Tortosa (1951)- at\u00e9 converterse no primeiro banco privado de Espa\u00f1a nos anos 1980.\nFoi un grande emprendedor industrial a principios do s\u00e9culo XX, creando empresas como Minero Sider\u00fargica de Ponferrada, Saltos del Sil, Cementos Cosmos etc.\nEn 1981 tivo lugar o atraco \u00e1 sucursal do banco en Barcelona, situado na praza de Catalu\u00f1a, no que durante 36 horas estiveron retidos m\u00e1is de 200 empregados e clientes.\nNos anos 1980 o banco realizou un proceso de expansi\u00f3n f\u00f3ra de Espa\u00f1a, principalmente en Latinoam\u00e9rica, coa adquisici\u00f3n de distintos bancos e a compra da maior\u00eda das acci\u00f3ns doutros, como:\nAdemais abriu sucursais noutros pa\u00edses, como, por exemplo, en Panam\u00e1 (1981),\u200b e no Per\u00fa (1984).\nFinalmente, o BC fusionouse co Banco Hispano Americano en 1991 para formar o Banco Central Hispano Americano, co\u00f1ecido comercialmente como Central Hispano (BCH). Nese momento o seu presidente era Alfonso Esc\u00e1mez.\nPosteriormente, o BCH fusionouse co Banco Santander para crear o Banco Santander Central Hispano, BSCH, que hoxe en d\u00eda recuperou o nome de Banco Santander."}
{"id": "519881", "revid": "1888", "url": "https://gl.wikipedia.org/wiki?curid=519881", "title": "Valeriano Barros", "text": "Valeriano Barros Iglesias foi un barbeiro e sindicalista galego.\nTraxectoria.\nBarbeiro en Pontevedra. Foi elixido secretario da sociedade Dependientes Peluqueros en 1911. Pertenceu \u00e1 directiva do Recreo de Artesanos de Pontevedra. Participou na velada organizada pola Juventud Socialista en agosto de 1918 para conmemorar o primeiro aniversario da folga xeral de agosto de 1917, xunto a Ricardo B\u00e9rtola, Dionisio Quintill\u00e1n Cardes\u00edn, Francisco Otero Juncal e Jos\u00e9 G\u00f3mez Osorio. Asistiu ao Congreso constitu\u00ednte da Federaci\u00f3n Comunista de Galicia celebrado en Pontevedra o 30 de abril de 1923, no que foi nomeado director de \"Nueva Aurora\". Acusado de militancia comunista, foi detido o 14 de abril de 1924 con Ramiro Paz Carbajal, Francisco Otero Juncal e Amando Guiance Pamp\u00edn. En 1931 mercou a Peluquer\u00eda Casiano de Pontevedra con Jos\u00e9 Barros Mera."}
{"id": "519882", "revid": "1888", "url": "https://gl.wikipedia.org/wiki?curid=519882", "title": "Valeriano Barros Iglesias", "text": ""}
{"id": "519889", "revid": "23204", "url": "https://gl.wikipedia.org/wiki?curid=519889", "title": "I\u00f3bates", "text": "I\u00f3bates foi un rei de Licia , relacionado coa lenda de Belerofonte e Quimera.\nAcolleu a Preto cando este foi expulsado de Argos polo seu irm\u00e1n Acrisio, e casouno coa s\u00faa filla Estenebea (ou Antea, segundo Homero); logo organizou un ataque contra Acrisio e restitu\u00edu a Preto no trono, conced\u00e9ndolle a cidade de Tirinto. Por outra banda, Belerofonte, fillo de Glauco, matara accidentalmente \u00f3 rei de Corinto, Del\u00edades (quizais irm\u00e1n de Belerofonte ), e tivo que fuxir da cidade. Foi a Tirinto, onde foi purificado por Preto.\nEstenebea intentou manter relaci\u00f3ns con Belerofonte pero este rexeitouna. Ent\u00f3n, ela acudiu \u00f3 seu home, Preto, dic\u00edndolle que Belerofonte intentara seducila, e Preto creuna. Por respecto \u00e1 lei de hospitalidade, Preto non pod\u00eda matar a Belerofonte coas s\u00faas mans, polo que o mandou onda I\u00f3bates a entregarlle unha carta na que lle ped\u00eda que o matara: \"Pr\u00e9goche que borres deste mundo \u00f3 portador desta carta. Intentou violar \u00e1 mi\u00f1a esposa, a t\u00faa filla\" .\n\u00cdobates, no canto de cumprir directamente o encargo, mandoulle buscar e matar a Quimera, un ser monstruoso con cabeza de le\u00f3n, corpo de cabra (ou unha cabeza de cabra nas costas) e cuartos traseiros de serpe ou drag\u00f3n. I\u00f3bates daba por feito que Belerofonte nunca o poder\u00eda conseguir e que morrer\u00eda no intento, pero este a matou a frechazos desde a seguridade que lle daba volar sobre o seu cabalo alado Pegaso.\nVindo que Belerofonte sobrevivira a este traballo, mandouno a loitar contra os s\u00f3limos, un pobo pr\u00f3ximo belicoso e moi feroz, e tam\u00e9n os venceu. Mandoulle ent\u00f3n a loitar contra as Amazonas, e tam\u00e9n resultou vitorioso. As\u00ed mesmo, acabou cunha banda de piratas \u00e1s ordes de Quim\u00e1rroo. Ent\u00f3n, I\u00f3bates decidiu acabar con el dunha vez e ordenou a un grupo escollido dos seus soldados que organizaran unha emboscada cando regresara, e que lle deran morte. Pero Belerofonte, que sab\u00eda da trampa que lle esperaba, pediu a Poseid\u00f3n que o protexera e o deus mandou grandes ondas que foron asolagando tras el a chaira do palacio. Como ningu\u00e9n pod\u00eda conseguir que se retirase, as mulleres da cidade foron n\u00faas cara el para deixarse posu\u00edr e aplacar a s\u00faa c\u00f3lera, pero Belerofonte rexeitounas e retirouse, e con el retir\u00e1ronse as augas . Outras fontes din, simplemente, que venceu \u00f3s soldados e matou a todos eles .\nAnte estes feitos, I\u00f3bates quedou admirado e reco\u00f1eceu a orixe divina do heroe. Mostroulle a carta recibida de Preto, pois xa non cr\u00eda que violara a Estenebea, e invitouno a quedar \u00f3 seu servizo, cas\u00e1ndoo coa s\u00faa filla Fil\u00f3noe (ou Anticlia, ou Casandra, ou Alc\u00edmene), coa que tivo dous fillos e unha filla, Laodam\u00eda, que se unir\u00eda a Zeus para enxendrar o heroe Sarped\u00f3n. Hixino conta que cando Estenebea o soubo, suicidouse .\nCando \u00cdobates morreu, Belerofonte herdou o reino.\nS\u00f3focles escribiu unha traxedia, baixo o t\u00edtulo de \"I\u00f3bates\", que non se conserva."}
{"id": "519892", "revid": "1131", "url": "https://gl.wikipedia.org/wiki?curid=519892", "title": "Tafisa", "text": "Tafisa (Tableros y Fibras, S. A.) foi unha f\u00e1brica galega de taboleiros de madeira. Tivo factor\u00edas en Pontevedra e Valladolid.\nTraxectoria.\nFundouse en 1958 froito dun encontro no Centro Escandinavo de Madrid entre o empresario espa\u00f1ol Jos\u00e9 M\u00aa Pena Rich e o t\u00e9cnico sueco Folke Pehrzon, que decidiron comezar a producir taboleiros de pi\u00f1eiro a partir de restos de poda e entresacas dos pi\u00f1eirais. Iniciouse as\u00ed unha actividade que se prolongar\u00eda durante m\u00e1is de 40 anos, at\u00e9 que en 2003 se asinou un convenio para reconverter o complexo da f\u00e1brica nunha grande \u00e1rea verde de equipamentos p\u00fablicos de 90 000 m2 e nunha zona residencial, comercial e hoteleira de 21\u00a0500 m2.\nEntre Tafisa e Ramafosa, a s\u00faa rama forestal, chegaron a ter 366 trablladores directos, deles uns 288 na f\u00e1brica do L\u00e9rez. \nA empresa, de capital sueco na s\u00faa orixe, encargou o dese\u00f1o da f\u00e1brica a un equipo de enxe\u00f1eiros e arquitectos locais. Folke Pehrzon encargouse de dirixir a montaxe e posta a punto da maquinaria. A mentalidade sueca non s\u00f3 se reflect\u00edu na parte t\u00e9cnica sen\u00f3n que abarcaba todo o \u00e1mbito sociolaboral da empresa. Seus traballadores benefici\u00e1banse dunhas condici\u00f3ns laborais moi avanzadas para a \u00e9poca: seus soldos pod\u00edan triplicar o habitual en Espa\u00f1a naqueles anos, chegando a cobrar at\u00e9 18 pagas ao ano, e dipo\u00f1\u00edan ademais dun club social e un economato, pistas de tenis e de balonm\u00e1n, campo de f\u00fatbol, piscina e incluso vivendas financiadas pola propia empresa.\nEn pouco tempo Pontevedra viuse encaixada entre d\u00faas f\u00e1bricas, Tafisa ao norte e Ence ao sur, condicionando o seu desenvolmento urbano pola marxe esquerda do r\u00edo. Foi precisamente a presi\u00f3n urban\u00edstica a que propiciou a venda dos terreos da f\u00e1brica a un grupo inmobiliario e o traslado de parte da produci\u00f3n a unha planta no veci\u00f1o concello de Ponte Caldelas no ano 2004, tras vender os terreos urbanos, previa recualificaci\u00f3n, ao Grupo Lar para a construci\u00f3n dunha urbanizaci\u00f3n.\nA presi\u00f3n urban\u00edstica era moi forte, e tam\u00e9n a medioambiental, a\u00ednda que a f\u00e1brica non utilizaba produtos qu\u00edmicos, a\u00ednda que os residuos da fibra tapaban o leito del r\u00edo, pero fix\u00e9ronse moitas melloras; instalouse unha depuradora e un sistema de reutilizaci\u00f3n da auga. Finalmente, o grupo portugu\u00e9s Sonae, \u00faltimo propietario da empresa, decidiu o seu peche en 2014, dez anos despois do traslado, a pesar de que houbo un momento en que as acci\u00f3ns de Tafisa cotiz\u00e1banse alt\u00edsimas e logo caeron en picado. Sonae entrara cunha pequena cantidade, o 5 % do capital, e acabou fac\u00e9ndose, cunha opa, con m\u00e1is do 99 %, que foi cando tom\u00f3u as rendas da f\u00e1brica.\nJos\u00e9 Manuel Moledo, delegado da UXT e presidente do comit\u00e9 de Tafisa, informou que Tableros de Fibras S. A. pu\u00f1a fin \u00e1 s\u00faa actividade en Pontevedra, unha d\u00e9cada despois de que a planta deixara a cidade do L\u00e9rez para trasladarse \u00e1 A Reigosa, Ponte Caldelas. A propia Tafisa informou que, entre os anos 2010 e 2013, viron diminu\u00edr de forma continuada os seus ingresos at\u00e9 un 52 %, o que fac\u00eda invi\u00e1bel o mantenmento da planta. Cifraron as perdas acumuladas en 9,7 mill\u00f3ns de euros.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Empresas de Galicia]]\n[[Categor\u00eda:Empresas forestais]]"}
{"id": "519902", "revid": "5863", "url": "https://gl.wikipedia.org/wiki?curid=519902", "title": "Minnesinger", "text": ""}
{"id": "519910", "revid": "1131", "url": "https://gl.wikipedia.org/wiki?curid=519910", "title": "Sodiga Galicia", "text": "Sodiga Galicia \u00e9 unha sociedade an\u00f3nima de capital risco galega, participada pola Xunta de Galicia.\nHistoria.\nA sociedade constitu\u00eduse o 14 de novembro de 1972 co nome de Sociedad para el Desarrollo Industrial de Galicia. Formaban parte dela o Instituto Nacional de Industria (51 %), as caixas de aforro de Galicia, o Banco Pastor e o Banco de Bilbao. En 1995 adquiriuna a Xunta de Galicia, que pos\u00fae o 76 % do capital, repart\u00edndose o resto entre Abanca, BBVA e Banco Santander. Desde 1999 est\u00e1 xestionada por Xesgalicia.\nEstivo presente en proxectos e iniciativas dos sectores industrial, naval, vitivin\u00edcola, pedra, enerx\u00eda ou as sociedades de garant\u00eda rec\u00edproca.\nCaracter\u00edsticas.\nAs inversi\u00f3ns de Sodiga dir\u00edxense a empresas con alto potencial de crecemento, xestionadas por empresarios de reco\u00f1ecida solvencia profesional e que te\u00f1an relaci\u00f3n co desenvolvemento e consolidaci\u00f3n da econom\u00eda e a industria de Galicia. \nO capital risco \u00e9 unha actividade financeira consistente en subministrar recursos a medio e longo prazo, pero sen vocaci\u00f3n de permanencia ilimitada. Desde o punto de vista financeiro, sup\u00f3n un incremento dos fondos propios, engadindo credibilidade e estabilidade financeira e, desde o punto de vista interno da empresa, axuda \u00e1 profesionalizaci\u00f3n da xesti\u00f3n empresarial, colaborando na busca de financiamento adicional, apoiando a internacionalizaci\u00f3n e outros servizos.\nSodiga regresou \u00e1s s\u00faas orixes da man dos orzamentos de 2017, nos que se dedicaron \u00e1 empresa 512\u00a0000 euros. Estaba previsto que en 2018 o orzamento se multiplicase por seis. En 2021 sa\u00edu do accionariado de Clesa e refinanciou a d\u00e9beda de Monbus."}
{"id": "519911", "revid": "12452", "url": "https://gl.wikipedia.org/wiki?curid=519911", "title": "Sociedade para o Desenvolvemento Industrial de Galicia", "text": ""}
{"id": "519912", "revid": "1888", "url": "https://gl.wikipedia.org/wiki?curid=519912", "title": "Amalia Figueroa Barros", "text": "Amalia Figueroa Barros foi unha obreira e pol\u00edtica galega.\nTraxectoria.\nObreira conserveira de Vigo. Foi candidata do PCE pola provincia de Pontevedra nas elecci\u00f3ns a Cortes de 1933. Foi xulgada en Vigo por atentado o 25 de novembro de 1933."}
{"id": "519913", "revid": "72012", "url": "https://gl.wikipedia.org/wiki?curid=519913", "title": "Jo\u00e1m Lopes Facal", "text": ""}
{"id": "519914", "revid": "72012", "url": "https://gl.wikipedia.org/wiki?curid=519914", "title": "Google Chrome OS", "text": ""}
{"id": "519917", "revid": "75439", "url": "https://gl.wikipedia.org/wiki?curid=519917", "title": "Associa\u00e7om de Estudos Galegos", "text": "A Associa\u00e7om de Estudos Galegos (AEG) \u00e9 un colectivo c\u00edvico-cultural, cient\u00edfico e laico sen fins de lucro que ten por obxectivo fundamental estabelecer e regular, a trav\u00e9s do seu \u00f3rgano acad\u00e9mico Comissom Ling\u00fc\u00edstica da AEG, unha norma do galego que, con criterio reintegracionista, sexa esencialmente solidaria e convenientemente aut\u00f3noma en relaci\u00f3n \u00e1s normas idiom\u00e1ticas en uso na \u00e1rea ling\u00fc\u00edstica e cultural galego-luso-africano-brasileira, ben como organizar actividades e elaborar materiais concibidos para a promoci\u00f3n social do galego e de tal padr\u00f3n ling\u00fc\u00edstico galego. A AEG naceu en 2016 na secuencia da dimisi\u00f3n da maior parte dos membros da Comissom Ling\u00fc\u00edstica da AGAL, ap\u00f3s o novo Consello desa Asociaci\u00f3n ter promovido, en contra do criterio prevalecente naquela Comisi\u00f3n, a chamada \"aglutinaci\u00f3n normativa\", que pretende fusionar a norma galega reintegracionista, tradicionalmente defendida pola AGAL e agora promovida pola AEG, coa norma lusitana.\nO primeiro Presidente da AEG (2016-2021) foi o economista Jo\u00e1m Lopes Facal, sucedido no cargo polo fil\u00f3logo Jorge Rodrigues Gomes. Presidente da Comissom Ling\u00fc\u00edstica da AEG, desde 2016, \u00e9 o ling\u00fcista Carlos Garrido Rodrigues, tendo actuado como Secretario da Comissom, entre 2016 e 2021, Jorge Rodrigues, e, a partir de 2022, o fil\u00f3logo Diego Bernal.\nA AEG, que disp\u00f3n do sitio intern\u00e9tico www.aeg.gal, edita a revista cultural \"Kallaikia: Revista de Estudos Galegos\", coordenada por Maur\u00edcio Castro e que publica traballos de investigaci\u00f3n e de alta divulgaci\u00f3n nos campos da filolox\u00eda, da historia, da econom\u00eda, da pol\u00edtica, da arte e das ciencias naturais. A Comissom Ling\u00fc\u00edstica da AEG ten at\u00e9 agora elaborado e publicado as seguintes obras: \"Dicion\u00e1rio Galego do Futebol: Galego-Portugu\u00eas, Espanhol, Ingl\u00eas, Alem\u00e1m\" (2016), \"Dicion\u00e1rio Galego do Basquetebol: Galego-Portugu\u00eas, Espanhol, Ingl\u00eas\" (2016), \"Comparativa dos Tr\u00eas Padrons: Galego, Luso, Brasileiro (I\u2013V)\" (2017), \"Comp\u00eandio Atualizado das Normas Ortogr\u00e1ficas e Morfol\u00f3gicas do Galego-Portugu\u00eas da Galiza\" (2017) e \"Prontu\u00e1rio de Apelidos Galegos\" (2019).\nFundaci\u00f3n.\nO s\u00e1bado d\u00eda 16 de xaneiro de 2016, tivo lugar na igrexa de San Domingos de Bonaval, en Santiago de Compostela o acto de presentaci\u00f3n da Associa\u00e7om de Estudos Galegos (AEG). Esta nova organizaci\u00f3n prometeu traballar para a \"padronizaci\u00f3n da nosa lingua a nivel acad\u00e9mico, cient\u00edfico e social\", misi\u00f3n que se realizar\u00e1 a partir de \"unha aposta clara na plena soberan\u00eda nacional e ling\u00fc\u00edstica do noso povo\"\nMembros fundadores.\nO grupo promotor da asociaci\u00f3n est\u00e1 formado polas seguintes persoas:"}
{"id": "519922", "revid": "12452", "url": "https://gl.wikipedia.org/wiki?curid=519922", "title": "Sodiga", "text": ""}
{"id": "519923", "revid": "1822", "url": "https://gl.wikipedia.org/wiki?curid=519923", "title": "Aretusa", "text": "O nome de Aretusa pode designar distintos conceptos:\nMitolox\u00eda grega.\nTam\u00e9n se chamaba Aretusa unha cadela, compo\u00f1ente da manda de cans de caza de Acte\u00f3n ."}
{"id": "519925", "revid": "72012", "url": "https://gl.wikipedia.org/wiki?curid=519925", "title": "Aretusa (n\u00e1iade)", "text": "Na mitolox\u00eda grega, Aretusa era unha n\u00e1iade que formaba parte do s\u00e9quito de Artemisa. Era filla dun deus fluvial e prometera manterse sempre virxe, dedic\u00e1ndose \u00e1 caza.\nO deus-r\u00edo Alfeo, un r\u00edo do Peloponeso, estaba namorado dela . Para conseguila, f\u00edxose cazador, pero non conseguiu ser aceptado por Aretusa. \u00d3 contrario, ela fuxiu ata a illa Ortixia, no centro do porto de Siracusa (Sicilia) pero Alfeo seguiuna ata al\u00ed. Aretusa pediu axuda a Artemisa, quen a transformou en fonte, na chamada no seu honor \"Fonte Aretusa\", e Alfeo recorreu a mesturar as s\u00faas augas coas da fonte Aretusa, materialiando as\u00ed o seu amor por ela. Tam\u00e9n se di que a transformaci\u00f3n tivo lugar xa no Peloponeso e que, perseguida por Alfeo, Aretusa dirixiuse baixo o mar ata xurdir como fonte na illa Ortixia.\nOvidio relata as\u00ed o mito: Aretusa regresaba de cazar no monte Est\u00ednfalo un d\u00eda de moita calor e atopou un r\u00edo manso e de augas transparentes. Espiuse e ba\u00f1ouse, ata que escoitou un rumor e sa\u00edu da auga, escoitando como Alfeo pregunt\u00e1balle que onde \u00eda con tanta pr\u00e9sa. Aretusa fuxiu a correr, n\u00faa como estaba, perseguida por Alfeo en forma humana. Suplicou a Artemisa que a axudara e a deusa envolveuna nunha densa nube, de forma que Alfeo non pod\u00eda saber onde estaba pero segu\u00eda dando voltas \u00f3 redor da nube, busc\u00e1ndoa. Nese momento, converteuse en manancial e Alfeo recuperou a s\u00faa forma l\u00edquida e mesturouse con ela.\nOs habitantes de Ortixia diviniz\u00e1rona e represent\u00e1rona nas s\u00faas moedas, rodeada de golfi\u00f1os."}
{"id": "519926", "revid": "72012", "url": "https://gl.wikipedia.org/wiki?curid=519926", "title": "Eurovisi\u00f3n 2021", "text": ""}
{"id": "519927", "revid": "72012", "url": "https://gl.wikipedia.org/wiki?curid=519927", "title": "Festival da Canci\u00f3n de Eurovisi\u00f3n de 2021", "text": ""}
{"id": "519928", "revid": "72012", "url": "https://gl.wikipedia.org/wiki?curid=519928", "title": "Festival da Canci\u00f3n de Eurovisi\u00f3n 2021", "text": ""}
{"id": "519933", "revid": "23204", "url": "https://gl.wikipedia.org/wiki?curid=519933", "title": "Ana Dopazo Gonz\u00e1lez", "text": "Ana Dopazo Gonz\u00e1lez \u00e9 unha investigadora e xenetista galega.\nTraxectoria.\n\u00c9 a directora da Unidade de Xen\u00f3mica do Centro Nacional de Doenzas Cardiovasculares (CNIC) do Instituto Carlos III. Anteriormente foi respons\u00e1bel do Centro Nacional de Investigaci\u00f3ns contra o Cancro. Ten publicado m\u00e1is de 114 publicaci\u00f3ns nos eidos da xen\u00e9tica, xen\u00f3mica e biolox\u00eda molecular."}
{"id": "519934", "revid": "15490", "url": "https://gl.wikipedia.org/wiki?curid=519934", "title": "Invasi\u00f3n celta de Grecia", "text": ""}
{"id": "519935", "revid": "88215", "url": "https://gl.wikipedia.org/wiki?curid=519935", "title": "Operaci\u00f3n Malaya", "text": ""}
{"id": "519936", "revid": "23204", "url": "https://gl.wikipedia.org/wiki?curid=519936", "title": "Faldriqueira", "text": "Unha faldriqueira \u00e9 unha pequena bolsa unida a un cinto que se leva ao redor da cintura por riba dos cadr\u00eds e que \u00e9 asegurada normalmente con algunha clase de fibela. \u00c9 usada para levar obxectos de pequeno tama\u00f1o.\nHistoria.\nOrixes.\nRealmente non se co\u00f1ece quen inventou este tipo de bolsos, a\u00ednda que se ten co\u00f1ecemento do seu uso dende hai miles de anos. Como \u00d6tzi, quen viviu hai 5000 anos e foi descuberto conxelado cunha bolsa con cinto para gardar algunhas das s\u00faas pertenzas.\nTam\u00e9n se sabe do seu uso polos ind\u00edxenas americanos, que usaban unha bolsa de pel de b\u00fafalo atada \u00e1 cintura xunto coas s\u00faas vestimentas.\nAuxe e deceso.\nA faldriqueira moderna alcanzou unha gran popularidade a finais dos anos 1980 e a comezos e mediados dos 1990. Por\u00e9n, pasou de moda e \u00e9 considerado parte do estereotipo do turista. Hoxe en d\u00eda adoitan levala ciclistas e excursionistas.\nPracticidade.\nA faldriqueira adoita ter grande utilidade para levar medicamentos ou outros obxectos importantes, non moi grandes. \u00c9 tam\u00e9n especialmente pr\u00e1ctica se se est\u00e1 de viaxe, nunha excursi\u00f3n ou en situaci\u00f3ns cr\u00edticas, xa que permite levar artigos b\u00e1sicos de supervivencia."}
{"id": "519937", "revid": "89787", "url": "https://gl.wikipedia.org/wiki?curid=519937", "title": "Arne Sorenson", "text": "Arne Morris Sorenson, nado en Tokio o 13 de outubro de 1958 e finado en Washington D. C. o 15 de febreiro de 2021, foi un executivo hoteleiro estadounidense que ocupou o cargo de presidente e director executivo de Marriott International. Graduouse de Luther College en Iowa, da Facultade de Dereito da Universidade de Minnesota. Anteriormente exerceu a avogac\u00eda en Washington, DC con Latham and Watkins (especializado en litixios de fusi\u00f3ns e adquisici\u00f3ns), e desempe\u00f1ouse como Director de Operaci\u00f3ns de Marriott.\nTam\u00e9n foi membro da xunta directiva de Microsoft Corporation e Walmart, as\u00ed como fideicomisario de Brookings Institution.\nTraxectoria.\nVida temper\u00e1.\nSorenson naceu na capital xaponesa o 13 de outubro de 1958. O seu pai, Morris \"Bo\" Sorenson, Jr., era pastor luterano no Xap\u00f3n no momento do seu nacemento. A s\u00faa nai, Dorothy (Austin), era mestra da escola p\u00fablica. A familia regresou aos Estados Unidos cando el ti\u00f1a sete anos. Creceu en Saint Paul, Minnesota. Graduouse do Luther College en Decorah, Iowa en 1980, con especializaci\u00f3n en negocios e relixi\u00f3n, e procedeu a obter o seu t\u00edtulo de JD na Facultade de Dereito da Universidade de Minnesota en 1983.\nCarreira profesional.\nSorenson comezou a s\u00faa carreira traballando co bufete de avogados Latham &amp;amp; Watkins, con sede en Washington, DC, onde se converteu en socio e especializouse en fusi\u00f3ns e adquisici\u00f3ns. Un dos seus clientes durante este tempo foi Marriott International, a quen se uniu como avogado xeral asociado en 1996. Logo converteuse en vicepresidente s\u00e9nior que se centrou no desenvolvemento comercial, as\u00ed como en fusi\u00f3ns e adquisici\u00f3ns. Durante este per\u00edodo, manexou a adquisici\u00f3n de Renaissance Hotels por valor de mil mill\u00f3ns de d\u00f3lares. Posteriormente converteuse en director financeiro e director de operaci\u00f3ns, antes de converterse en presidente e director executivo en 2012. Foi o primeiro executivo f\u00f3ra da familia Marriott en dirixir a empresa.\nUnha das decisi\u00f3ns claves polas que se co\u00f1ec\u00eda a Sorenson, como director executivo da empresa, foi a adquisici\u00f3n por 13.000 mill\u00f3ns de d\u00f3lares de Starwood Hotel &amp; Resorts Worldwide, Inc., que converteu \u00e1 empresa na cadea hoteleira mundial m\u00e1is grande con m\u00e1is de trinta marcas hoteleiras, entre elas Sheraton, W Hotels, Ritz-Carlton, Westin, entre outros, e ti\u00f1a m\u00e1is de 1.4 mill\u00f3ns de habitaci\u00f3ns en todo o mundo. A adquisici\u00f3n fixo que a compa\u00f1\u00eda vencese unha oferta dos hoteis Hyatt e unha oferta dunha compa\u00f1\u00eda de seguros chinesa, Anbang Insurance. A adquisici\u00f3n permitiu \u00e1 compa\u00f1\u00eda emerxer como un actor global dominante no negocio da hospitalidade con presenza en m\u00e1is de 70 pa\u00edses, e permitiu unha econom\u00eda m\u00e1is favorable con provedores como Expedia.\nAlg\u00fans dos outros movementos introducidos por Sorenson como director da compa\u00f1\u00eda incl\u00faen a diversificaci\u00f3n da carteira de marcas para atender a un p\u00fablico m\u00e1is novo, inclu\u00edda a asociaci\u00f3n con hoteis independentes que brindan unha experiencia distinta. Tam\u00e9n fixera que a empresa entrase no mercado de alugueiro de vivendas impulsada polos avances de novos participantes como Airbnb. Alg\u00fans dos desaf\u00edos que enfrontou durante o seu tempo inclu\u00edron unha brecha de seguridade en 2018 que comprometera m\u00e1is que os rexistros persoais, inclu\u00eddos os n\u00fameros de pasaporte, os detalles do cart\u00f3n de cr\u00e9dito e outra informaci\u00f3n persoal de m\u00e1is de trescentos mill\u00f3ns de h\u00f3spedes. Como l\u00edder durante a pandemia de COVID-19, iniciara licenzas e reduci\u00f3ns de persoal. En particular, mencionara nun v\u00eddeo, que se deu a co\u00f1ecer publicamente, que non cobrar\u00eda o seu salario durante o per\u00edodo.\nSorenson tam\u00e9n se desempe\u00f1ou como membro da xunta de Microsoft Corporation e Walmart, as\u00ed como membro da xunta de Olimp\u00edadas Especiais. Tam\u00e9n estivo asociado con Brookings Institution como fideicomisario.\nFoi nomeado \"CEO do ano\" en 2019 pola revista \"Chief Executive\", e recibiu o \"Premio ao liderado de CEO para todos\" en 2020 por \"Great Place to Work\".\nIncidencia pol\u00edtica.\nSorenson era un dem\u00f3crata rexistrado, pero doou \u00e1 campa\u00f1a electoral de 2012 de Mitt Romney. Tam\u00e9n avogara polos dereitos LGBT e op\u00faxose \u00e1 Lei de Restauraci\u00f3n da Liberdade Relixiosa proposta por Indiana. Era un de varios directores executivos que pediran a derrogaci\u00f3n total do proxecto de lei 2 da C\u00e1mara de Representantes de Carolina do Norte.\nSorenson pronunciouse en contra da Orde Executiva 13769 do ent\u00f3n presidente Trump, unha prohibici\u00f3n de viaxar desde sete pa\u00edses de maior\u00eda musulm\u00e1 como potencialmente dani\u00f1a para a industria do turismo dos Estados Unidos. Tam\u00e9n avogou por mellorar as relaci\u00f3ns con Cuba, inclu\u00eddo o aproveitamento do turismo como unha ferramenta estrat\u00e9xica para este prop\u00f3sito.\nVida persoal.\nSorenson co\u00f1eceu \u00e1 s\u00faa futura esposa, Ruth Christenson, cando el estudaba en Luther College e Christenson traballaba na xeadar\u00eda da s\u00faa familia en Decorah, Iowa. A parella casou en 1984 e tivo catro fillos.\nSorenson faleceu o 15 de febreiro de 2021 na s\u00faa casa de Washington D. C., a causa do cancro de p\u00e1ncreas que padecia. Ti\u00f1a 62 anos. Anteriormente, en 2019, anunciouse que estaba a recibir tratamento para o cancro de p\u00e1ncreas en etapa d\u00faas no Hospital Johns Hopkins. Continuou \u00e1 fronte da empresa durante este per\u00edodo. A compa\u00f1\u00eda anunciara a principios de febreiro de 2021 que tomar\u00eda unha reduci\u00f3n temporal nas horas de traballo para permitirlle o tratamento e pasar tempo coa s\u00faa familia."}
{"id": "519938", "revid": "89787", "url": "https://gl.wikipedia.org/wiki?curid=519938", "title": "Vulcano (planeta hipot\u00e9tico)", "text": "O Planeta Vulcano foi un hipot\u00e9tico planeta intramercurial proposto en setembro do 1859 polo matem\u00e1tico e astr\u00f3nomo franc\u00e9s Urbain Le Verrier.\nArgumentos da s\u00faa existencia.\nNo 1840, o director do \"Observatorio de Par\u00eds;\" Fran\u00e7ois Arago, e o matem\u00e1tico franc\u00e9s Urbain Jean Joseph Le Verrier trataron de explicar a variaci\u00f3n de 43 segundos de arco que se detectou no perihelio do planeta Mercurio. O seu estudo constru\u00eduse base\u00e1ndose na Lei da Gravitaci\u00f3n Universal de Isaac Newton.\nEn 1843, Le Verrier publicou a s\u00faa teor\u00eda na que propo\u00f1\u00eda a existencia dun pequeno planeta que perturbaba a \u00f3rbita de Mercurio, do mesmo xeito que a \u00f3rbita de Urano se ve perturbada pola \u00f3rbita de Neptuno, tal e como el mesmo predixera con anterioridade.\nProcura de Vulcano.\nTras a publicaci\u00f3n da hip\u00f3tese de Le Verrier,\nnumerosos astr\u00f3nomos afecionados e mesmo profesionais afirmaron velo. Entre 1826 e 1843 o astr\u00f3nomo afeccionado Heinrich Schwabe, farmac\u00e9utico de profesi\u00f3n, tentou atopar o planeta observando os arredores do Sol sen obter ning\u00fan resultado. Por\u00e9n, Schwabe descobre o ciclo decenal das manchas solares que se fac\u00edan visibles baixo a fotosfera solar, mentres buscaba infrutuosamente o hipot\u00e9tico planeta Vulcano.\nDebido \u00e1 s\u00faa proximidade ao Sol, m\u00e1is reducida que a de Mercurio, Vulcano era invisible practicamente todo o tempo. S\u00f3 durante as eclipses solares pod\u00eda tentarse a s\u00faa procura.\nMalia o prestixio de Urbain Le Verrier era, no momento, considerable, poucos astr\u00f3nomos cr\u00edan seriamente na existencia do devandito planeta. Tras a eclipse total de xullo no 1860 observada desde Espa\u00f1a, non foi posible enxergar a Vulcano ,a pesar das melloras instrumentais e fotogr\u00e1ficas. O astr\u00f3nomo alem\u00e1n Christian Heinrich Friedrich Peters confesou \u00e1 prensa: \u201cNon penso ser como un parrulo salvaxe, que voa detr\u00e1s dos \"paxaros\" m\u00edticos de Le Verrier\u201d. Tras o falecemento deste, o 23 de setembro de 1877, a existencia de Vulcano corr\u00eda perigo, ao perder un apoio tan importante.\nO cl\u00edmax da s\u00faa bald\u00eda busca chegou coa eclipse total de sol do 29 de xullo de 1878, visible nos Estados Unidos. Gran n\u00famero de astr\u00f3nomos norteamericanos desprazaron os seus instrumentos, reloxos e c\u00e1maras fotogr\u00e1ficas por boa parte da xeograf\u00eda nacional, para faceren un varrido sistem\u00e1tico das inmediaci\u00f3ns solares. Nunha das principais expedici\u00f3ns, dirixida polo astr\u00f3nomo James Craig Watson na cidade de Rawlins (Wyoming), estivo o propio Thomas Alva Edison non s\u00f3 para asistir ao evento sen\u00f3n para probar un dos seus novos inventos, un term\u00f3metro moi sensible \u00e1 calor solar. Outro equipo non menos importante, dirixido por Simon Newcomb, instalouse en Separtion (Wyoming), preto do equipo anterior. A\u00ednda que as observaci\u00f3ns non foron definitivas nin estaban claras, por mor da extensa coroa solar, Watson estivo convencido o resto da s\u00faa vida de observar non un, sen\u00f3n dous planetas intramercuriales. Peters criticou estas observaci\u00f3ns tras asegurar que s\u00f3 se trataban das estrelas. \nDurante a seguinte expedici\u00f3n a unha nova eclipse solar total, en 1883, o astr\u00f3nomo Edward S. Holden, sucesor de Watson, efectuou novamente delicadas observaci\u00f3ns das inmediaci\u00f3ns solares. Tampouco tivo \u00e9xito na s\u00faa procura, a pesar das melloras instrumentais.\nFin da procura.\nNo 1877, Le Verrier faleceu convencido de que descubrira outro planeta, a\u00ednda que a procura de Vulcano finalizou ao demostrarse err\u00f3nea a s\u00faa hip\u00f3tese.\nFinalmente, no 1915, Einstein explicou a orixe do corremento perih\u00e9lico de Mercurio utilizando a s\u00faa teor\u00eda da relatividade xeral. As variaci\u00f3ns na \u00f3rbita produc\u00edanse como subproduto da forza gravitacional do Sol. As s\u00faas ecuaci\u00f3ns predixeron a \u00f3rbita de Mercurio, as\u00ed como as do resto dos planetas, cunha precisi\u00f3n sen precedentes.\nDende ent\u00f3n, quedou descartada a hip\u00f3tese da existencia do planeta Vulcano."}
{"id": "519940", "revid": "89787", "url": "https://gl.wikipedia.org/wiki?curid=519940", "title": "Quique Gonz\u00e1lez", "text": "Enrique Gonz\u00e1lez Morais, co\u00f1ecido artisticamente como Quique Gonz\u00e1lez, nado en Madrid o 17 de outubro de 1973, \u00e9 un cantautor e m\u00fasico de rock espa\u00f1ol.\nTraxectoria musical.\nComezos (1993-1998).\nMoi afeccionado ao deporte, f\u00fatbol e baloncesto en especial, con trece anos tentou entrar no equipo de cadetes do Real Madrid, pero unha lesi\u00f3n truncou a s\u00faa carreira deportiva. Tras acabar os seus estudos e realizar diversos traballos en Mallorca (como animador tur\u00edstico nun hotel) e Londres (nun McDonald's), decidiu tentar dedicarse \u00e1 s\u00faa outra paix\u00f3n, a m\u00fasica. Regresa \u00e1 s\u00faa cidade e busca un profesor de guitarra, entrando en contacto con Carlos Raia, que se converteu no seu produtor e colaborador m\u00e1is habitual.\nO artista cacere\u00f1o Jos\u00e9 Cepeda, introduciuno nas pequenas salas madrile\u00f1as, nas que comezou a actuar. Nunha delas, o \"Rinc\u00f3n del Arte Nuevo\", adoita compartir escenario con Enrique Urquijo, para quen compuxo a canci\u00f3n \u00abAunque t\u00fa no lo sepas\u00bb, que apareceu no segundo disco de Enrique Urquijo e Los Problemas, \"Desde que no nos vemos\" (1998) e que os dous interpretaron xuntos no programa \"S\u00e9ptimo de Caballer\u00eda\" de TVE1 o 7 de decembro de 1998. Para compo-la canci\u00f3n inspirouse no poema hom\u00f3nimo de Lu\u00eds Garc\u00eda Montero.\nAs d\u00faas primeiras canci\u00f3ns que Quique Gonz\u00e1lez gravou e publicou, \u00abRomeo y Julieta\u00bb e \u00abArdiendo a un clavo\u00bb, apareceron no disco colectivo \"Cantautores, la nueva generaci\u00f3n\".\nEtapa en Universal (1998-2002).\nFichou pola discogr\u00e1fica Mercury e, en 1998, publicou un novo disco titulado \"Personal\", producido p\u00f2r Carlos Raya, que conti\u00f1a once canci\u00f3ns nas que destacaba o son da guitarra. Os textos mesturaban lembranzas da s\u00faa mocidade (\"Y los conserjes de noche\", \"Cuando \u00e9ramos reyes\"), reivindicaci\u00f3ns da s\u00faa personalidade como m\u00fasico (\"Personal\", \"M\u00fasico de guardia\", \"De tanto que lo intent\u00e9\") e canci\u00f3ns de amor (\"Se nos iba la vida\", \"Con vistas al mar\", \"Fito\"; esta \u00faltima dedicada a Fito P\u00e1ez). Por\u00e9n, o disco non tivo demasiada repercusi\u00f3n comercial e quedou sen compa\u00f1\u00eda de discos.\nEntre 1998 e 2001, escribiu canci\u00f3ns que foron gravadas por Carlos Raya e Jos\u00e9 Nortes, na casa do primeiro. A seguir, presentaron as maquetas a PolyGram, propietaria de Mercury, que estaba en proceso de fusi\u00f3n con Universal. A compa\u00f1\u00eda decidiu contratalo de novo e, en lugar de realizar unha nova gravaci\u00f3n de estudio, editou as maquetas cuns pequenos retoques. O resultado titulouse Salitre 48, que se publicou o 21 de maio de 2001 e conti\u00f1a dezaseis canci\u00f3ns en total.\nA produci\u00f3n ac\u00fastica, afastada do ton do seu debut, resaltou a vertente m\u00e1is intimista de Gonz\u00e1lez en canci\u00f3ns como \u00abSalitre\u00bb, \u00abLa ciudad del viento\u00bb, \u00abRompeolas\u00bb, \u00abBajo la lluvia\u00bb, \u00abDe haberlo sabido\u00bb ou \u00abPermiso para aterrizar\u00bb, a\u00ednda que outras canci\u00f3ns, como \u00ab39 grados\u00bb, \u00abPerdone agente\u00bb ou \u00abJukebox\u00bb, conservan o esp\u00edrito roquero de \"Personal\". O \u00e1lbum toma o seu t\u00edtulo dun domicilio madrile\u00f1o (Salitre, 48) onde residiu o m\u00fasico.\nTrala fusi\u00f3n con PolyGram, a discogr\u00e1fica Universal prescindiu de varios artistas, entre os que se inclu\u00edu a Quique Gonz\u00e1lez quen, de novo, volveu ser contratado logo duns cambios na empresa. Para o seu terceiro disco, \"P\u00e1jaros mojados\", que apareceu o 21 de outubro de 2002, buscou unha produci\u00f3n m\u00e1is elaborada, introducindo por primeira vez unha secci\u00f3n de vento e outorgando protagonismo ao piano, interpretado por Basilio Mart\u00ed, teclista habitual de Antonio Veiga, con quen tam\u00e9n colaborou nese momento o produtor do \u00e1lbum, Carlos Raya.\nFinalmente, tras novos problemas con Universal, Gonz\u00e1lez pediu a carta de liberdade e comezou unha nova etapa.\nManifesto e xiras independentes (2002-2006).\nO 9 de abril de 2003, coas listas de vendas de discos copadas por concursantes de \"Operaci\u00f3n Triunfo\" e as discogr\u00e1ficas aludindo a unha crise creativa, Quique Gonz\u00e1lez lanzou a trav\u00e9s da s\u00faa p\u00e1xina web unha carta aberta \u00e1 que d\u00e1 o t\u00edtulo \"Peleando a la contra\", que toma dun recompilatorio de Charles Bukowski. Nela dist\u00e1nciase das grandes compa\u00f1\u00edas discogr\u00e1ficas, considerando que tratan a m\u00fasica como un ben de consumo m\u00e1is, e detalla as raz\u00f3ns que lle levan a emprender un cami\u00f1o propio, a modo de artes\u00e1n. A continuaci\u00f3n programa unha xira indefinida durante a que contou co \u00fanico apoio de Rebeca Jim\u00e9nez.\nOs concertos desenvolv\u00e9ronse en locais de pequeno aforamento, cun car\u00e1cter moi intimista e logrando unha gran comunicaci\u00f3n co p\u00fablico, ao que pedia que escollese as canci\u00f3ns que, posteriormente , hab\u00eda interpretar, en solitario, con guitarra ac\u00fastica, piano ou harm\u00f3nica. As funci\u00f3ns convert\u00e9ronse nun escaparate at\u00edpico no que, \u00e1s veces, estreou temas ao pouco de compolos, moitos dos cales inclu\u00edu no seu seguinte disco. A\u00ednda as\u00ed, algunhas mantiv\u00e9onse in\u00e9ditas co paso do tempo, como a canci\u00f3n que deu colleu o nome da propia xira, \u00abPeleando a la contra\u00bb. Na s\u00faa p\u00e1xina web difundiu varias actuaci\u00f3ns, tanto da s\u00faa anterior etapa (na sala Aqualung) como do momento (en C\u00f3rdoba), as\u00ed como d\u00faas canci\u00f3ns gravadas na sala madrile\u00f1a Galileo Galilei, onde segue a se presentar con asiduidade na compa\u00f1a de distintos colaboradores.\nNesta nova xeira, o primeiro disco foi \"Kamikazes enamorados\", que apareceu en outubro de 2003 na discogr\u00e1fica Varsovia Records, creada ao efecto polo propio Quique Gonz\u00e1lez. O disco pretend\u00eda recoller a inspiraci\u00f3n da xira e \u00e9, polo tanto, intimista e parco en instrumentaci\u00f3ns: carece de bater\u00eda, baixo ou guitarras el\u00e9ctricas, e os instrumentos principais (guitarras ac\u00fasticas e piano) t\u00f3canos o propio Quique Gonz\u00e1lez e Carlos Raya, que as\u00ed mesmo achega unha guitarra \"slide\" e d\u00faas composici\u00f3ns instrumentais. Rebeca Jim\u00e9nez, que se converteu na s\u00faa parella sentimental en plena xira, cantou en \u00abR\u00faas de Madrid\u00bb; Pancho Varona fixo coros en \u00abPiedras y flores\u00bb e \u00abTe lo dije\u00bb; e Eduardo Ortega toca o viol\u00edn en \u00abPalomas en la Quinta\u00bb. A pesar de non soar nas radiof\u00f3rmulas, o disco alcanzou cifras de vendas similares \u00e1s dos discos publicados por Universal. Gonz\u00e1lez levou a cabo a xira de presentaci\u00f3n en teatros, xunto a Raya, Jim\u00e9nez e Ortega, ou en locais de pequeno aforamento, en solitario.\nTras un per\u00edodo de descanso, que inclu\u00edu unha mudanza a Cantabria con Rebeca Jim\u00e9nez, publicou \"La noche americana\" (2005), segunda referencia de Varsovia Records. A gravaci\u00f3n realizouse en apenas once d\u00edas, cunha banda tocando en directo e poucos retoques posteriores. Volven as guitarras el\u00e9ctricas, pero o son \u00e9 moito m\u00e1is cru que o de \"Personal\". Malia que a produci\u00f3n correu a cargo dos habituais Raya e Nortes, a masterizaci\u00f3n realizouna en Nashville Richard Dodd, enxe\u00f1eiro de Tom Petty, Johnny Cash ou George Harrison. Parte do repertorio proced\u00eda dun proxecto desistido: un disco conceptual ao redor da figura dun boxeador chamado Kid Chocolate. Pancho Varona colaborou na autor\u00eda de \u00abSe equivocaban contigo\u00bb, Jorge Drexler cantou en \u00abMe agarraste\u00bb e David Serrano dirixiu o v\u00eddeo do primeiro sinxelo, \u00abVidas cruzadas\u00bb. Para a presentaci\u00f3n do disco, levouse a cabo unha xira con banda, na que David Gwynn tocou a guitarra, en substituci\u00f3n de Carlos Raia, que estaba a traballar nese momento con M-Clan. Os concertos realiz\u00e1ronse en locais de aforamento superior a ocasi\u00f3ns anteriores.\nO final desta etapa coincidiu coa participaci\u00f3n de Quique Gonz\u00e1lez en Laboratorio \u00d1, proxecto conxunto con Iv\u00e1n Ferreiro, Leiva e Rub\u00e9n Pozo (Preguiza) e Xoel L\u00f3pez (Deluxe) que o levou a terras arxentinas durante tres semanas do mes de novembro de 2005.\nEtapa en Warner (2006-2008).\nA principios de 2006, cansado de realizar as tarefas alleas ao traballo de m\u00fasico que ti\u00f1a que desempe\u00f1ar coa s\u00faa compa\u00f1\u00eda Varsovia Records, Gonz\u00e1lez decide fichar por DRO Atlantic, filial da multinacional Warner. A firma do contrato refl\u00edctese na pronta publicaci\u00f3n de \"Ajuste de cuentas\", recompilatorio en directo dos seus mellores temas m\u00e1is catro novos, que interpretou en Madrid o 2 de febreiro de 2006 coas colaboraci\u00f3ns de Iv\u00e1n Ferreiro, Enrique Bunbury, Jorge Drexler ou Miguel R\u00edos.\nAo seu desenvolvemento art\u00edstico \u00fanenselle o reco\u00f1ecemento por parte do rock patrio e o lanzamento de \"Aver\u00eda y redenci\u00f3n #7\", o 7 en setembro de 2007. O \u00e1lbum, que esta vez aparece directamente c\"o\" selo de Warner, recibe os galard\u00f3ns de mellor \u00e1lbum nacional do ano na edici\u00f3n espa\u00f1ola da revista \"Rolling Stone\" e quinto mellor do ano para os lectores do suplemento \"EP3\" de \"El Pa\u00eds\" e o nomeamento na categor\u00eda de mellor \u00e1lbum de rock na duod\u00e9cima gala dos Premios da M\u00fasica. A banda \"La aristocracia del barrio\", que forman o guitarrista Javier Pedreira, o baixista Jacob Reguil\u00f3n e o bater\u00eda Carlos Aranzegui, apoiouno durante os m\u00e1is de sesenta concertos da xira, na que logrou esgotar todas as localidades en numerosos teatros espa\u00f1ois, actuar en festivais de ver\u00e1n e telonear a Bob Dylan en Xa\u00e9n.\nNa recta final de 2008, planificou varias actuaci\u00f3ns para despedirse da banda e conmemorar de paso o d\u00e9cimo aniversario da s\u00faa carreira. Nelas interpretou as canci\u00f3ns que os seus seguidores, a trav\u00e9s da s\u00faa web, seleccionaron de entre os seus seis discos de estudo.\nIndependencia e presente (desde 2009).\nTras romper coa discogr\u00e1fica Warner, volveu rexistrar as s\u00faas gravaci\u00f3ns coa s\u00faa firma Varsovia Records, distribu\u00edndoos a trav\u00e9s das canles de grandes discogr\u00e1ficas como Sony ou PRISA.\nEn 2009, gravou en Nashville o seu disco \"Daiquiri blues\" con Brad Jones, reputado produtor; Brian Owings, bater\u00eda de Emmylou Harris e Buddy Miller; e o instrumentista Al Perkins, colaborador de Bob Dylan, Rolling Stones (en \"Exile on Main St\".), Randy Newman ou Gram Parsons. Con devandito produtor tam\u00e9n gravou, en 2013, o \u00e1lbum \"Delantera m\u00edtica\".\nEn 2014, publicou a edici\u00f3n limitada dun sinxelo que incl\u00fae \u00abClase media\u00bb e \u00abEl d\u00eda de a\u00f1o nuevo\u00bb, no que participaron os m\u00fasicos da xira \"Delantera m\u00edtica\". Esta banda gravou \"Me matas si me necesitas\", que contou coa produci\u00f3n de Ricky Falkner e a voz de Nina de Juan, cantante da banda Morgan, no tema \u00abCharo\u00bb. O disc\"o\", que sa\u00edu o 4 de marzo de 2016, puidose escoitar un d\u00eda antes na web de \"El Pa\u00eds\".\nEn 2019, culminou un dos seus maiores anhelos creativos: a realizaci\u00f3n dun disco, \"Las palabras vividas\", composto sobre dez poemas de Lu\u00eds Garc\u00eda Montero, escritos expresamente para a ocasi\u00f3n.\nEstilo.\nAs referencias musicais no estilo de Quique proceden, sobre todo, de solistas de rock de tradici\u00f3n anglosaxoa como Neil Young, The Band, Lucinda Williams, Tom Petty, Bob Dylan,Van Morrison, Ryan Adams ou Gillian Welch, ademais de bandas como Wilco; e de espa\u00f1ois como Burning, Los Segretos, Antonio Vega e Joaqu\u00edn Sabina. Entre as s\u00faas referencias literarias at\u00f3panse as de poetas como Bukowski, Mario Benedetti, \u00c1ngel Gonz\u00e1lez, Jorge Manrique e o xa mencionado Lu\u00eds Garc\u00eda Montero.\nColaboradores.\nA\u00ednda que Quique Gonz\u00e1lez adoita asinar os seus discos co seu nome, nalgunhas xiras el\u00e9ctricas acompa\u00f1ouse de bandas como \"Los conserjes de noche\" (at\u00e9 \"P\u00e1jaros mojados\"), \"Los Taxidrivers\" (desde \"La noche americana\" at\u00e9 \"Ajuste de cuentas\"), \"La Aristocracia del Barrio\" (Aver\u00eda y redenci\u00f3n #7) ou \"Los Detectives\" (Me mata si me necesitas). Outros colaboradores habituais son:\nDiscograf\u00eda.\nOs sinxelos que tiveron videoclip sin\u00e1lanse en letra grosa.\nQuique Gonz\u00e1lez puxo na s\u00faa p\u00e1xina web varias gravaci\u00f3ns a disposici\u00f3n dos seus seguidores, entre as que se atopaban o concerto con banda en Aqualung do 1 de marzo de 2002 e os ac\u00fasticos en C\u00f3rdoba e a sala Galileo Galilei de Madrid, ambos de 2003.\nColaboraci\u00f3ns.\nCompuxo canci\u00f3ns que gravaron outros artistas, como \u00abAunque t\u00fa no lo sepas\u00bb (Enrique Urquijo e Los Problemas, no seu disco hom\u00f3nimo, 1998), \u00abDiscos de antes\u00bb (Los Segredos: \"Solo para escuchar\", 2002), \u00abAl vuelo\u00bb (Luz Casal: \"Sencilla alegr\u00eda\", 2004) ou \u00abPerdida en la universidad\u00bb (Stereotipos, no seu disco hom\u00f3nimo, 2007).\nTam\u00e9n cantou como convidado ou participado en \u00e1lbums colectivos:"}
{"id": "519941", "revid": "98629", "url": "https://gl.wikipedia.org/wiki?curid=519941", "title": "Iv\u00e1n Izquierdo", "text": "Iv\u00e1n Antonio Izquierdo, nado en Bos Aires o 16 de setembro de 1937 e finado en Porto Alegre o 9 de febreiro de 2021, foi un co\u00f1ecido cient\u00edfico arxentino, pioneiro no estudo da neurobiolox\u00eda da memoria e da aprendizaxe. \nTraxectoria.\nNaceu en 1937 en Bos Aires, Arxentina, fillo de Margarita Gobic, que chegou a Arxentina en 1913 cando ti\u00f1a 3 anos dende Croacia, e de Juan Izquierdo, orixinario de Barcelona. \nCompletou a carreira de medicina en 1961 e obtivo o seu doutoramento en Farmacolox\u00eda en 1962, sempre na Universidade de Bos Aires (UBA). Durante alg\u00fans anos actuou como docente na Universidade Nacional de C\u00f3rdoba (UNC), Arxentina, pero, en funci\u00f3n dunha confluencia de factores, tantos pol\u00edticos (o goberno militar) cantos persoais (o seu matrimonio con Ivone, que \u00e9 nativa do Brasil), emigrou ao Brasil no comezo dos anos setenta, e desde 1978 viviu na cidade de Porto Alegre, estado de Rio Grande do Sul, Brasil. \nDurante m\u00e1is de vinte anos, dirixiu o \"Centro de Memoria\" do Departamento de Bioqu\u00edmica, ICBS, Universidade Federal de R\u00edo Grande do Sul (UFRGS), onde tivo unha grande influencia sobre toda unha xeraci\u00f3n de mozos cient\u00edficos: formou 42 doutores ao longo de todos estes anos, a maior parte dos cales hoxe traballan en universidades do Brasil e tam\u00e9n no exterior. Xubilouse na Universidade p\u00fablica e instalouse na Pontif\u00edcia Universidade Cat\u00f3lica do Rio Grande do Sul (PUCRS), onde seguiu co seu labor de investigaci\u00f3n b\u00e1sica e de formaci\u00f3n de futuros cient\u00edficos. \nFaleceu o 9 de febreiro de 2021 aos 83 anos en Porto Alegre, Brasil.\nInvestigaci\u00f3ns.\nIv\u00e1n Izquierdo fixo numerosas contribuci\u00f3ns orixinais para a comprensi\u00f3n das bases celulares do almacenamento e evocaci\u00f3n da memoria. O seu traballo centrouse nos mecanismos biol\u00f3xicos dos procesos mnem\u00f3nicos e, para iso, empregou ferramentas experimentais que \u00edan dende a psicobiolox\u00eda comportamental at\u00e9 a neuroqu\u00edmica, a farmacolox\u00eda, a neurofisiolox\u00eda e a neurolox\u00eda experimental. A mi\u00fado, fixo microinfusiones intracerebrais de f\u00e1rmacos e observou os seus efectos sobre distintos procesos, sistemas de receptores cerebrais, e, en particular, sobre o desempe\u00f1o en distintas tarefas comportamentales. Foi un dos primeiros en demostrar os roles fisiol\u00f3xico-comportamentales da adrenalina, a dopamina, os p\u00e9ptidos opioides end\u00f3xenos e a acetilcolina na modulaci\u00f3n da consolidaci\u00f3n da memoria e da evocaci\u00f3n da memoria dependente de estado. M\u00e1is tarde, estudou a influencia dos benzodiazep\u00ednicos e do sistema GABA\u00e9rgico sobre a memoria.\nEntre os seus principais logros incl\u00faense as bases moleculares da formaci\u00f3n, evocaci\u00f3n, persistencia e extinci\u00f3n da memoria no enc\u00e9falo dos mam\u00edferos, a dependencia de estado end\u00f3xena e a discriminaci\u00f3n funcional entre as memorias de curta e de longa duraci\u00f3n.\nAo longo de case catro d\u00e9cadas, Iv\u00e1n Izquierdo publicou m\u00e1is de 500 artigos cient\u00edficos en publicaci\u00f3ns peri\u00f3dicas indexadas (\u00e9 dicir, nos cales hai avaliaci\u00f3n por cient\u00edficos pares) e foi un dos cient\u00edficos latinoamericanos m\u00e1is citados na literatura especializada: 13 dos seus artigos foron citados m\u00e1is de 100 veces, e, dende 1958, o conxunto da s\u00faa obra recibiu m\u00e1is 10 000 . Tam\u00e9n ten publicado 17 libros, 6 dos cales son de ficci\u00f3n ou de contos, a s\u00faa m\u00e1is recente paix\u00f3n.\nReco\u00f1ecementos.\nFoi membro de diversas Academias de Ciencias no Brasil e no mundo \u2015foi elixido, o maio de 2007, membro estranxeiro da Academia Nacional de Ciencias dos Estados Unidos\u2015 e foi honrado con m\u00e1is de 30 importantes premios nacionais e internacionais, incluso o m\u00e1is alto reco\u00f1ecemento civil brasileiro, a (2007). \nTam\u00e9n foi Doutor Honoris Causa da Universidade Federal de Paran\u00e1, e Premio en Ciencias da Funda\u00e7\u00e3o Conrado Wessel (2007). Na Arxentina, ademais de Profesor \"Honoris Causa\" da Universidade Nacional de C\u00f3rdoba (2007), Izquierdo foi a oitava persoa desde 1821, en ser nomeado Profesor Honorario da Universidade de Bos Aires; os outros sete foron laureados co premio Nobel."}
{"id": "519943", "revid": "85894", "url": "https://gl.wikipedia.org/wiki?curid=519943", "title": "A Barca, Anllo, Sober", "text": "A Barca \u00e9 un lugar da parroquia de Anllo, no concello de Sober. En 2020 ti\u00f1a unha poboaci\u00f3n de 5 habitantes, 4 homes e 1 muller.\nO lugar sit\u00faase a 200 m de altitude, xunto \u00e1 desembocadura do r\u00edo Cabe no r\u00edo Sil. Do outro lado do Cabe est\u00e1 a aldea da Barca (Front\u00f3n, Pant\u00f3n)."}
{"id": "519944", "revid": "89787", "url": "https://gl.wikipedia.org/wiki?curid=519944", "title": "Nevenka Fern\u00e1ndez", "text": "Nevenka Fern\u00e1ndez, nada en 1975, \u00e9 unha economista espa\u00f1ola. Foi concelleira de Facenda de Ponferrada entre 1999 e 2000.\n\u00c9 co\u00f1ecida por ser a primeira espa\u00f1ola en lograr a condena dun cargo pol\u00edtico, Ismael \u00c1lvarez, alcalde de Ponferrada, por acoso sexual despois de que se introducise o delito no C\u00f3digo Penal espa\u00f1ol de 1999. A inicios de 2021 resid\u00eda no Reino Unido a onde se exiliara tras denunciar o acoso.\nTraxectoria.\nLicenciada en Econ\u00f3micas pola Universidade CEU-San Pablo e co mestrado en Auditor\u00eda pola Universidade Complutense de Madrid, traballou en Arthur Andersen en Madrid. Acabou a carreira pouco antes das elecci\u00f3ns municipais de 1999 cando Carlos L\u00f3pez Riesco lle f\u00edxo a oferta de ser a n\u00famero tres da lista do Partido Popular de Ponferrada liderada por Ismael \u00c1lvarez. Tras a vitoria electoral asumiu a Concellar\u00eda de Facenda no Concello de Ponferrada. En setembro de 2000 pediu a baixa por depresi\u00f3n do Concello e en marzo de 2001 denunciou por acoso sexual o alcalde Ismael \u00c1lvarez. O Partido Popular non a apoiou e os seus compa\u00f1eiros pux\u00e9ronse de parte de Ismael \u00c1lvarez. Tras as dificultades por atopar traballo en Espa\u00f1a tras a denuncia por acoso sexual, trasladouse ao Reino Unido onde viv\u00eda a inicios de 2021.\nDenuncia de acoso sexual.\nEn setembro de 2000 pediu a baixa por depresi\u00f3n no Concello de Ponferrada e trasladouse a Madrid. Nevenka, que ent\u00f3n ti\u00f1a 24 anos, denunciou ser acosada sexualmente e laboralmente no ano 2000 polo ent\u00f3n alcalde de Ponferrada Ismael \u00c1lvarez, membro do seu propio partido, o Partido Popular tras finalizar a relaci\u00f3n que mantivera con el durante alg\u00fans meses, iniciada a finais de 1999. O 26 de marzo de 2001 Nevenka Fern\u00e1ndez denunciou publicamente a Ismael \u00c1lvarez por acoso sexual.\nEn abril de 2001 ratificou a querela por acoso ante o Tribunal Superior de Xustiza de Madrid declarando: \u00abFalar salvoume\u00bb.\nA Asociaci\u00f3n para a Defensa da Muller Acosada, que inicialmente exercera a acusaci\u00f3n particular, retirouse pouco antes de comezar o xu\u00edzo argumentando que perdera a confianza en Nevenka Fern\u00e1ndez.\nA sentenza, co\u00f1ecida o 30 de maio de 2002, impuxo ao seu exnoivo, o exalcalde de Ponferrada Ismael \u00c1lvarez, a pena m\u00ednima, mais o caso fixo historia: por primeira vez un pol\u00edtico espa\u00f1ol era condenado por acoso sexual.\nIsmael \u00c1lvarez foi condenado polo Tribunal Superior de Castela e Le\u00f3n a nove meses de c\u00e1rcere, unha multa de 6.480 euros e unha indemnizaci\u00f3n \u00e1 v\u00edtima de 12.000 euros por acoso sexual. Ismael \u00c1lvarez dimitiu pola s\u00faa propia vontade como alcalde de Ponferrada o mesmo d\u00eda que se fixo p\u00fablica a sentenza, nin o PP llo pediu nin ningunha lei llo exixiu. Ana Botella, muller do ent\u00f3n presidente do Goberno, Jos\u00e9 Mar\u00eda Aznar, encomiou a actuaci\u00f3n do acosador: \u00abHai que ter un respecto total polo alcalde de Ponferrada, que tivo unha postura impec\u00e1bel ao dimitir antes de que haxa unha sentenza firme\u00bb, sinalou. Da mesma postura foi o ent\u00f3n presidente do senado e do Partido Popular na Comunidade de Madrid, P\u00edo Garc\u00eda-Escudeiro.\nO fiscal, Jos\u00e9 Lu\u00eds Garc\u00eda Ancos, que terminou sendo apartado do caso, someteu a v\u00edtima a un pol\u00e9mico interrogatorio cuestionando a s\u00faa denuncia: \u00abVostede non \u00e9 a empregada de Hipercor que lle tocan o cu e ten que aturar porque \u00e9 o pan dos seus fillos!\u00bb e sinalando nunha entrevista de radio que dic\u00eda que, dun dos testemu\u00f1os do xu\u00edzo, \u00abdesprend\u00edase que se quer\u00eda dicir que Nevenka, sendo unha colexiala, era unha putilla\u00bb.\nDurante as conclusi\u00f3ns, tanto a fiscal\u00eda como a acusaci\u00f3n particular incidiron na importancia que ti\u00f1a para este caso a proba pericial, na que cinco especialistas en psiquiatr\u00eda e psicolox\u00eda coincidiron en que a denunciante non \"fabulaba\" cando presentou a querela e que os seus s\u00edntomas eran claramente os dunha persoa que se viu acosada.\nConsecuencias.\nNevenka ga\u00f1ou a batalla xudicial mais perdeu a batalla social. Tras a denuncia resultoulle dif\u00edcil atopar traballo en Espa\u00f1a e finalmente decidiu trasladar a s\u00faa residencia a Londres mentres \u00c1lvarez seguiu en Ponferrada e volveu presentarse \u00e1s elecci\u00f3ns municipais en 2011 obtendo 5.719 sufraxios, cinco concelleiros e un 16,53% dos apoios. Foi a terceira forza pol\u00edtica m\u00e1is votada e o apertado resultado pol\u00edtico outorgoulle un papel decisivo na configuraci\u00f3n da alcald\u00eda. O acosador tivo apoios da importancia de Amancio Prada. \nO xornalista Juan Jos\u00e9 Mill\u00e1s escribiu en 2004 o libro \"Hay algo que no es como me dicen: El caso de Nevenka Fern\u00e1ndez contra la realidad\" sobre o caso Nevenka.\nO caso converteuse nun referente hist\u00f3rico por ser a primeira espa\u00f1ola en lograr a condena dun cargo pol\u00edtico por acoso sexual despois de que se introducise o delito no C\u00f3digo Penal de 1999. E foi especialmente lembrado en 2017 cando xurdiu o movemento Me Too.\nDocuserie \"Nevenka\".\nNetflix anunciou a estrea para o 5 de marzo de 2021 a docuserie Nevenka, dirixida por Maribel S\u00e1nchez-Maroto, no que Nevenka Fern\u00e1ndez rompe o seu silencio tras 20 anos da s\u00faa denuncia e da sentenza.\nNotas.\n\u00a0"}
{"id": "519945", "revid": "98629", "url": "https://gl.wikipedia.org/wiki?curid=519945", "title": "Asa ga Kuru", "text": "Asa ga Kuru (en ) \u00e9 un filme xapon\u00e9s de 2020 dirixido por Naomi Kawase. Foi escollido para competir no Festival Internacional de Cinema de Cannes de 2020. Bas\u00e9ase na novela de 2015 de Mizuki Tsujimura. En xu\u00f1o de 2020, o Festival Internacional de Cinema de Toronto anunciou a participaci\u00f3n do filme no festiva de 2020. Foi escollido como candidato do Xap\u00f3n para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "519949", "revid": "5863", "url": "https://gl.wikipedia.org/wiki?curid=519949", "title": "Cum Laude", "text": ""}
{"id": "519950", "revid": "23204", "url": "https://gl.wikipedia.org/wiki?curid=519950", "title": "Dasatskisi", "text": "Dasatskisi (en ) \u00e9 un filme xeorxiano-franc\u00e9s de 2020 dirixido por D\u00e9a Kulumbegashvili. Foi escollido como candidato de Xeorxia para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nJana, a muller de David, un l\u00edder relixioso das Testemu\u00f1as de Xehov\u00e1, desilusi\u00f3nase coa s\u00faa vida dentro dunha comunidade relixiosa patriarcal despois de que o seu \"Sal\u00f3n dos Reinos\" fose queimado por extremistas violentos."}
{"id": "519952", "revid": "23204", "url": "https://gl.wikipedia.org/wiki?curid=519952", "title": "200 Meters", "text": "200 Meters (en ) \u00e9 un filme de 2020 dirixido por Ameen Nayfeh. Estreouse no Festival Internacional de Cinema de Venecia en setembro de 2020, onde ga\u00f1ou BNL People's Choice Audience. Foi escollido como candidato de Xordania para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nNa cidade palestiniana de Tulkarm, unha familia est\u00e1 separada pola barreira israel\u00ed de Cisxordania, e o pai tenta visitar o seu fillo do outro lado do muro."}
{"id": "519955", "revid": "1131", "url": "https://gl.wikipedia.org/wiki?curid=519955", "title": "Areas, Rosende, Sober", "text": "Areas \u00e9 un lugar da parroquia de Rosende, no concello de Sober. En 2020 ti\u00f1a unha poboaci\u00f3n de tres habitantes (tres homes).\nO lugar sit\u00faase a 237 m de altitude, xunto ao r\u00edo Cabe. At\u00f3pase na estrada que une Rosende con Acedre, xunto \u00e1 li\u00f1a de ferrocarril Monforte-Redondela. Hai un pequeno apeadoiro con servizos de media distancia. "}
{"id": "519956", "revid": "85894", "url": "https://gl.wikipedia.org/wiki?curid=519956", "title": "A Estaci\u00f3n, Front\u00f3n, Pant\u00f3n", "text": "A Estaci\u00f3n \u00e9 un lugar da parroquia de Front\u00f3n, no concello de Pant\u00f3n. En 2020 ti\u00f1a unha poboaci\u00f3n de 3 habitantes, 2 homes e 1 muller.\nO lugar sit\u00faase a 175 m de altitude, xunto ao r\u00edo Cabe. O n\u00facleo creceu arredor da estaci\u00f3n de Santo Estevo do Sil, situada na li\u00f1a de ferrocarril Monforte-Redondela, que conta con servizos de media distancia. "}
{"id": "519957", "revid": "85894", "url": "https://gl.wikipedia.org/wiki?curid=519957", "title": "San Pedro, Pombeiro, Pant\u00f3n", "text": "San Pedro \u00e9 un lugar da parroquia de Pombeiro, no concello de Pant\u00f3n. En 2020 estaba deshabitado.\nO lugar sit\u00faase a 150 m de altitude, xunto ao encoro de San Pedro do r\u00edo Sil. O n\u00facleo at\u00f3pase xunto \u00e1 li\u00f1a de ferrocarril Monforte-Redondela e hai un pequeno apeadoiro que conta con servizos de media distancia. "}
{"id": "519958", "revid": "98629", "url": "https://gl.wikipedia.org/wiki?curid=519958", "title": "Filmes propostos \u00f3 mellor filme internacional na 74\u00aa edici\u00f3n dos \u00d3scar", "text": "Os seguintes 51 filmes, todos eles de pa\u00edses diferentes, foron propostos na 74\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n da Arxentina, Bosnia e Hercegovina, Francia, a India e Noruega. O galard\u00f3n recaeu sobre Bosnia e Hercegovina, co filme \"Ni\u010dija zemlja\", dirixido por Danis Tanovi\u0107.\nArmenia e Tanzania presentaron filmes na categor\u00eda por vez primeira, e o Uruguai, cuxa proposta na 65\u00aa edici\u00f3n dos \u00d3scar foi descualificada, presentou un filme elixible por vez primeira."}
{"id": "519969", "revid": "1888", "url": "https://gl.wikipedia.org/wiki?curid=519969", "title": "Perfecto D\u00e1vila Ubeira", "text": "Perfecto da Vila Ubeira ou Perfecto D\u00e1vila Ubeira, finado en Vigo en 1934, foi un mestre e pol\u00edtico galego.\nTraxectoria.\nMestre interino no Rosal, foi reco\u00f1ecido como propietario en 1915. Foi mestre de Bembribe (Lavadores) en 1916, de Cadrelo (Mar\u00edn) en 1918, e mestre propietario de Matalobos (A Estrada) en outubro de 1919. Solicitou a excedencia a finais de 1919. Practicante en Pontevedra, foi nomeado secretario da Asociaci\u00f3n de practicantes da provincia de Pontevedra en abril de 1919, e en outubro dese ano foi comisionado para unha viaxe de propaganda polo pa\u00eds para constitu\u00edr a a Federaci\u00f3n Regional Galega de Practicantes. En 1922 reintegrouse ao maxisterio e foi nomeado mestre de Saxamonde (Redondela). Foi un dos fundadores do PCE e o primeiro secretario da Federaci\u00f3n Comunista de Galicia en 1923. Volveu solicitar a excedencia do maxisterio en 1927. Ao ano seguinte foi elixido secretario do Colexio de Practicantes de Vigo. Formou parte da candidatura comunista \u00e1s elecci\u00f3ns a Cortes Constitu\u00edntes de 1931 pola provincia da Coru\u00f1a encabezada por Jos\u00e9 Silva Mart\u00ednez. O 23 de agosto de 1931 foi elixido presidente do raio comunista de Vigo, continuando no posto at\u00e9 a s\u00faa morte a principios de 1934."}
{"id": "519970", "revid": "1888", "url": "https://gl.wikipedia.org/wiki?curid=519970", "title": "Perfecto da Vila Ubeira", "text": ""}
{"id": "519971", "revid": "89787", "url": "https://gl.wikipedia.org/wiki?curid=519971", "title": "Filmes propostos \u00f3 mellor filme internacional na 84\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 84\u00aa edici\u00f3n dos \u00d3scar para o mellor filme en lingua non inglesa. A Academia das Artes e das Ciencias Cinematogr\u00e1ficas (AMPAS) convidou as industrias cinematogr\u00e1ficas de varios pa\u00edses a presentar un filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados.\nOs filmes candidatos deb\u00edan terse estreado nos cinemas dos seus respectivos pa\u00edses entre o 1 de outubro de 2010 e o 30 de setembro de 2011.\nO 13 de outubro, a Academia anunciou que 63 pa\u00edses foran aceptados para participar. Nova Zelandia propuxo un filme por primeira vez.\nA lista curta de nove candidatos anunciouse o 18 de xaneiro de 2012 e os cinco candidatos (B\u00e9lxica, o Canad\u00e1, Ir\u00e1n, Israel e Polonia) anunci\u00e1ronse seis d\u00edas despois. O filme iraniano \"Joda\u00ed-e Nad\u00e9r az Sim\u00edn\" de Asghar Farhadi ga\u00f1ou o premio, primeiro para un filme de Ir\u00e1n."}
{"id": "519979", "revid": "89787", "url": "https://gl.wikipedia.org/wiki?curid=519979", "title": "Mar\u00eda Victoria D\u00edaz Riva", "text": "Mar\u00eda Victoria D\u00edaz Riva, nada en Lugo en 1904 e finada en M\u00e1laga en 1972, foi unha das primeiras inspectoras de ensino primario de Espa\u00f1a.\nTraxectoria.\nFoi filla de Nicol\u00e1s D\u00edaz L\u00f3pez, profesor de Lat\u00edn e director do Instituto de Santiago (nado en maio de 1871 en Lugo), e de Sabina Riva Moscoso (nada en 1880 en Ferrol). Tivo tres irm\u00e1ns que estudaron na universidade compostel\u00e1: Manuel e Nicol\u00e1s Antonio, que fixeron Medicina, e Elisa, que estudou Qu\u00edmica.\nMar\u00eda Victoria rematou os estudos de Maxisterio na Universidade de Santiago de Compostela en 1923. Posteriormente, iniciou estudos universitarios de Filosof\u00eda e Letras na Universidad Central de Madrid gradu\u00e1ndose en 1929. \nAprobou a oposici\u00f3n de mestra en 1925 e en 1929 ingresou no corpo de Inspectores de educaci\u00f3n primaria, sendo mestra e inspectora de Primeira ensinanza en Oviedo. Dende 1931 foi tam\u00e9n profesora vinculada ao Instituto-Escuela de Madrid. Ademais, ser\u00eda unha das pensionistas da JAE, o que lle permitiu ampliar estudos en Bordeos, Par\u00eds e Xenebra. Finalizada a Guerra civil foi depurada e separada do servizo de maxisterio e de inspecci\u00f3n en 1940 durante un per\u00edodo de dous anos. En 1942 puido reintegrarse \u00e1 Inspecci\u00f3n educativa e foi destinada \u00e1 provincia de M\u00e1laga, onde permaneceu ata a fin da s\u00faa carreira profesiona. "}
{"id": "519983", "revid": "98629", "url": "https://gl.wikipedia.org/wiki?curid=519983", "title": "Castro de Flores", "text": "O castro de Flores ou Flores de Turreiro, \u00e9 un castro situado no lugar de Flores na parroquia de Fe\u00e1s, no concello coru\u00f1\u00e9s de Aranga.\nDescrici\u00f3n.\nO castro de Flores consta dun recinto fortificado de planta ovalada do que se conservan parte das defensas, sobre todo no cuadrante sueste. Existe un recinto principal \u00f3 que seguen un sistema defensivo conformado por outros parapetos cos seus respectivos foxos.\n\u00d3 norte hai unha ca\u00edda moi forte cara ao r\u00edo Mandeo, que fai de defensa natural..\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non est\u00e1 visitable."}
{"id": "519987", "revid": "23204", "url": "https://gl.wikipedia.org/wiki?curid=519987", "title": "Luigi Ferdinando Marsigli", "text": "Luigi Ferdinando Marsili, m\u00e1is co\u00f1ecido como Luigi Ferdinando Marsigli, nado en Bolo\u00f1a o 10 de xullo de 1658, e finado na mesma cidade o 1 de novembro de 1730, foi un cient\u00edfico, militar, xe\u00f3logo e bot\u00e1nico italiano.\nTraxectoria.\nXuventude.\nMarsigli pertenc\u00eda a unha familia aristocr\u00e1tica de Bolo\u00f1a, sendo o segundo fillo do conde Carlo Francesco Marsili e da s\u00faa muller Margherita Hercolani. Herdou o t\u00edtulo de conde despois de que o seu irm\u00e1n Anton Felice renunciara ao seu dereito de primoxenitura. Non fixo estudos regulares, pero adquiriu unha vasta cultura asistindo \u00e1 Universidade de Bolo\u00f1a e a de Padua, estudando matem\u00e1ticas, anatom\u00eda e ciencias naturais con distinguidos mestres, como Geminiano Montanari e Marcello Malpighi.\nComezou a viaxar moi cedo, asociando observaci\u00f3ns cient\u00edficas coa recollida de datos sobre a organizaci\u00f3n militar. En 1671 marchou ao vicerreinado de N\u00e1poles, onde visitou os Campos Fl\u00e9greos (unha vasta caldeira volc\u00e1nica situada a 9 km ao noroeste da cidade de N\u00e1poles) e subiu ao Vesuvio. En 1679 marchou a `Constantinopla, ent\u00f3n Istambul, capital do Imperio otom\u00e1n, onde permaneceu durante aproximadamente un ano. O resultado da viaxe de volta, pola pen\u00ednsula dos Balc\u00e1ns, foron as s\u00faas \"Osservazioni intorno al Bosforo tracio o vero canale di Costantinopoli\", obra punlicada en 1680.\nVida militar.\nA partir de 1682 combateu como militar para a Rep\u00fablica de Venecia primeiro, alist\u00e1ndose despois no ex\u00e9rcito do emperador do Sacro Imperio Leopoldo I. Foi ferido e feito prisioneiro polos otom\u00e1ns nunha acci\u00f3n no r\u00edo Raba (no sur de Polonia) e vendido como escravo a un pax\u00e1 ao que acompa\u00f1ou \u00e1 batalla de Viena. Despois de pasar moitas penurias, foi redimido en 1684, volvendo \u00e1 vida militar como enxe\u00f1eiro. A actividade de Marsili consistiu principalmente no estudo do dese\u00f1o de fortificaci\u00f3ns e outras obras de enxe\u00f1ar\u00eda militar como estradas e pontes, no levantamento de planos topogr\u00e1ficos e en instalaci\u00f3ns lox\u00edsticas. Estas actividades militares permit\u00edronlllle continuar os seus estudos: son moi importantes os que se derivan do seu co\u00f1ecemento do Danubio, documentado polo monumental \"Danubius Pannonico-Mysicus\" (1726), que cont\u00e9n informaci\u00f3n sobre xeograf\u00eda, etnolox\u00eda, xeolox\u00eda e hidrolox\u00eda da rexi\u00f3n. Como militar, Marsili estivo en Hungr\u00eda, onde en 1686 participou no asedio e a conquista de Buda. M\u00e1is tarde, foi testemu\u00f1a da captura de Smederevo e da batalla de Vidin. Desempe\u00f1ou un papel importante nas negociaci\u00f3ns de paz co Imperio otom\u00e1n en 1691, e posteriormente nas que levaron \u00e1 paz de Carlowitz en 1699; entre outras cousas, foi el quen dirixiu a comisi\u00f3n de demarcaci\u00f3n en nome do Imperio austr\u00edaco para establecer as fronteiras co Imperio otom\u00e1n.\nA carreira de Marsili, que entrementres acadara o rango de coronel e fora ferido durante o asedio de Belgrado (1688), foi bruscamente interrompida durante a Guerra de Sucesi\u00f3n Espa\u00f1ola cando se lle mandou defender Breisach \u00e1s ordes do conde Giovanni Filippo d'Arco; despois da ca\u00edda da fortaleza, foi xulgado xunto co seu comandante. Este \u00faltimo, declarado culp\u00e1bel de capitular antes de que fose necesario, foi decapitado; Marsili foi degraodado e desposu\u00eddo das s\u00faas propiedades (18 de febreiro de 1704). Despois foi rehabilitado moitos anos despois, pero nunca volveu \u00e1 vida militar, ag\u00e1s nun breve intervalo.\nInvestigaci\u00f3ns cient\u00edficas na s\u00faa idade madura.\nMarsigli pasou os seus \u00faltimos anos en Bolo\u00f1a e presentou todo o material recollido no transcurso das s\u00faas investigaci\u00f3ns ao Senado de Bolonia en 1712 dando lugar ao Instituto das Ciencias (\"Istituto delle Scienze\"), probabelmente en 1715, que se incorporou a \"Academia dos Inquietos\" (\"Accademia degli Inquieti\"), fundada en 1691. Seis profesores foron nomeados para xestionar as distintas ramas do Instituto, que m\u00e1is tarde foi equipado cunha imprenta capaz de imprimir documentos, tanto co alfabeto latino, como cos alfabetos grego, hebreo e \u00e1rabe. A Academia estaba intimamente ligada ao Instituto. A doaz\u00f3n do riqu\u00edsimo material acumulado durante as s\u00faas viaxes e investigaci\u00f3ns deu vida ao primeiro n\u00facleo do museo do Instituto, ao que se sumaron os museos Aldrovandi e Cospi. En Bolo\u00f1a tam\u00e9n creou unha C\u00e1mara de xeograf\u00eda e n\u00e1utica (\"Camera di geografia e nautica\").\nDurante dous anos estivo en Francia, nas costas provenzais, e as observaci\u00f3ns met\u00f3dicas sobre os fen\u00f3menos do mar empregouna para a s\u00faa \"Histoire physique de la mer\" (1725), considerado como o primeiro tratado cient\u00edfico de hidrograf\u00eda.\nDurante unha estancia en Maderno, no lago de Garda (1725), fixo unha serie de observaci\u00f3ns sistem\u00e1ticas, compo\u00f1\u00e9ndoas nunha pequena obra, \"Osservazioni fisiche sul lago di Garda\", que \u00e9 o primeiro traballo puramente cient\u00edfico sobre o lago, considerado o primeiro traballo cient\u00edfico de limnolox\u00eda e hidrobiolox\u00eda.\nAlgunhas publicaci\u00f3ns.\nA calidade da actividade cient\u00edfica de Luigi Ferdinando Marsili \u00e9 moi alta, pero esqueceuse durante moito tempo. Foi avaliada de novo con motivo do segundo centenario da s\u00faa morte, celebrado con solemnidade en Bolo\u00f1a en 1930. Nesa ocasi\u00f3n, a Academia de Ciencias de Bolo\u00f1a publicou alg\u00fans escritos in\u00e9ditos, inclu\u00edndo unha autobiograf\u00eda, e varias memorias. O cat\u00e1logo dos manuscritos de Marsili xa fora publicado en 1928 por Lodovico Frati.\nAs s\u00faas principais obras son:\nHonores.\nFoi elixido membro da Academia de Ciencias de Francia, e da Royal Society (\u00e1 que foi presentado por Isaac Newton).\nEn honra ao erudito, leva o seu nome o volc\u00e1n submarino europeo m\u00e1is impresionante, o Marsili, que se eleva nas profundidades do mar Tirreno.\nEponimia.\nLinneo honrouno co x\u00e9nero \"Marsilea\", o tipo da familia das marsile\u00e1ceas.\nAbreviatura.\nA abreviatura L.Marsili empr\u00e9gase para reco\u00f1ecer a como autoridade na descrici\u00f3n e taxonom\u00eda en bot\u00e1nica."}
{"id": "519988", "revid": "1888", "url": "https://gl.wikipedia.org/wiki?curid=519988", "title": "Lois Blanco Penas", "text": ""}
{"id": "519996", "revid": "65337", "url": "https://gl.wikipedia.org/wiki?curid=519996", "title": "Aretusa (nereida)", "text": "Aretusa foi, na mitolox\u00eda grega, unha das Nereidas, as fillas de Nereo e D\u00f3ride (ou Doris), filla de Oc\u00e9ano.\nAs Nereidas eran unhas divindades mari\u00f1as que poden personificar as ondas do mar. Os diferentes mit\u00f3grafos dan diferentes cifras e nomes destes seres, \u00f3 redor de cincuenta pero alg\u00fan chega \u00e1s cen.\nAretusa s\u00f3 \u00e9 mencionada na relaci\u00f3n proporcionada por Hixino (\"F\u00e1bulas\", pr\u00f3logo, 8). Non se cita nas listas achegadas por Pseudo-Apolodoro (I, 2, 7), Hes\u00edodo (240-263) nin Homero (XVIII, 39 ss).\nHixino engade que, seducida por Poseid\u00f3n, tivo un fillo: Abante . Outras fontes, non obstante, din que este era fillo de Calc\u00f3n ."}
{"id": "519997", "revid": "5863", "url": "https://gl.wikipedia.org/wiki?curid=519997", "title": "Biblioteca Principal de Tampere", "text": "A Biblioteca Principal de Tampere (en fin\u00e9s Tampereen kaupungin p\u00e4\u00e4kirjasto), tam\u00e9n co\u00f1ecida como Metso, \u00e9 unha biblioteca p\u00fablica situada no centro da cidade de Tampere (Finlandia), na metade de H\u00e4meenpuisto. Tr\u00e1tase da biblioteca m\u00e1is importante da cidade."}
{"id": "519998", "revid": "85894", "url": "https://gl.wikipedia.org/wiki?curid=519998", "title": "Jos\u00e9 Mosquera Rey", "text": "Jos\u00e9 Mosquera Rey, nado en Cervo cara a 1909 e finado en Veigue (Sada) o 12 de agosto de 1936, foi un pol\u00edtico galego.\nTraxectoria.\nMari\u00f1eiro, era temoeiro nun mercante. Foi un dos fundadores da Asociaci\u00f3n Agraria de Meir\u00e1s, da que foi elixido secretario en 1931. Co golpe de Estado do 18 de xullo de 1936 agochouse en Meir\u00e1s con Juan Antonio Su\u00e1rez Picallo e os sindicalistas Antonio Carballeira Mu\u00f1iz, Manuel Prego Chas e Gumersindo Montero Montero. A comezos de agosto trasladouse con Antonio Carballeira e Manuel Prego \u00e1 Coru\u00f1a, onde foron delatados e capturados polos falanxistas. Logo de sufriren torturas, foron asasinados. Os seus cad\u00e1veres apareceron o 12 de agosto do ano 1936 no monte das Abeleiras, na parroquia de Veigue. Foi inculpado en causa militar en Ferrol por auxilio \u00e1 rebeli\u00f3n, e a s\u00faa causa foi sobresida."}
{"id": "520000", "revid": "22570", "url": "https://gl.wikipedia.org/wiki?curid=520000", "title": "Nereo", "text": "Na mitolox\u00eda grega, Nereo era fillo de Ponto (a personificaci\u00f3n masculina do mar) e Xea (a Terra), polo que se considera unha das forzas elementais do mundo e anterior \u00f3s deuses ol\u00edmpicos . Casou con D\u00f3ride (ou Doris), filla de Oc\u00e9ano, coa que tivo cincuenta fillas , co\u00f1ecidas como as Nereidas . Tam\u00e9n tiveron un fillo var\u00f3n especialmente fermoso, Nerites, unha divindade menor.\nAs Nereidas non adoitan singularizarse nas lendas a\u00ednda que si se pode individualizar algunha sobre as demais: Tetis, nai de Aquiles; Galatea, da que se namorou o ciclope Polifemo ; Anfitrite, esposa de Poseid\u00f3n; ou Ps\u00e1mate, esposa de \u00c9aco.\nNereo \u00e9 co\u00f1ecido como o \"Vello do Mar\"\" , e forma parte con moita frecuencia do folclore mari\u00f1o grego, anterior a Poseid\u00f3n, que terminar\u00eda desplaz\u00e1ndoo como deidade mari\u00f1a. Ti\u00f1a a capacidade de poder metamorfosearse en calquera outro ser ou obxecto, propiedade com\u00fan a outros deuses mari\u00f1os. Tr\u00e1tase dun deus protector e benevolente cos mari\u00f1eiros, \u00f3s que gustaba aconsellar, como, por exemplo, \u00f3s Argonautas.\nDestacaba pola s\u00faa sabidur\u00eda e bo xu\u00edzo, tras ter percorrido t\u00f3dolos mares e t\u00f3dalas costas.\nMitolox\u00eda.\nCando Heracles recibiu o encargo de roubar as maz\u00e1s de ouro do xard\u00edn das Hesp\u00e9rides, o \u00faltimo dos seus doce traballos, tivo que preguntar polo cami\u00f1o para chegar al\u00e1. As ninfas do r\u00edo Er\u00eddano dix\u00e9ronlle que o \u00fanico que pod\u00eda explicarllo era o deus Nereo, e lev\u00e1rono onda el cando durm\u00eda. Nereo intentou zafarse adoptando diversas formas pero Heracles conseguiu atalo e d\u00edxolle que non o soltar\u00eda ata que non lle indicara o itinerario, \u00f3 que Nereo non lle quedou outra que acceder, aconsell\u00e1ndolle tam\u00e9n que pedise a Atlas que fose el quen entrase no xard\u00edn e collese as maz\u00e1s, no canto de facelo Heracles directamente . \nIconograf\u00eda.\nRepres\u00e9ntase como un anci\u00e1n, de longa barba canosa, cabalgando sobre un Trit\u00f3n e por veces armado cun tridente ou un cetro. Adoita estar acompa\u00f1ado polas fillas e outros seres mari\u00f1os.\nA s\u00faa capacidade de metamorfosearse pode explicar que fose confundido con Trit\u00f3n (fillo de Poseid\u00f3n e da nereida Anfitrite) en vasos do Per\u00edodo Arcaico , represent\u00e1ndose habitualmente co medio corpo inferior en forma de cola de peixe ou de angu\u00eda. Posteriormente perdeu a cola e tomou a forma cl\u00e1sica de vello bondadoso."}
{"id": "520002", "revid": "72012", "url": "https://gl.wikipedia.org/wiki?curid=520002", "title": "Luigi Ferdinando Marsili", "text": ""}
{"id": "520005", "revid": "98629", "url": "https://gl.wikipedia.org/wiki?curid=520005", "title": "Geminiano Montanari", "text": "Geminiano Montanari, nado o 1 de xu\u00f1o de 1633 en M\u00f3dena e finado o 13 de outubro de 1687 en Padua, foi un astr\u00f3nomo italiano.\nAdemais de astr\u00f3nomo, foi fabricante de lentes, e defensor da aplicaci\u00f3n do m\u00e9todo experimental \u00e1 ciencia.\nFoi o primeiro astr\u00f3nomo en deixar constancia do brillo vari\u00e1bel da estrela Algol.\nTraxectoria.\nMontanari naceu en M\u00f3dena. Estudou dereito na Universidade de Florencia, e se graduouse na de Salzburgo. En 1662 ou 1663 trasladouse a Bolo\u00f1a, onde debuxou un detallado mapa da L\u00faa, para o que utilizou un micr\u00f3metro ocular da s\u00faa propia invenci\u00f3n. Tam\u00e9n realizou observaci\u00f3ns sobre a capilaridade, sobre cuesti\u00f3ns de est\u00e1tica, e suxeriu que a viscosidade dun l\u00edquido depend\u00eda da forma das s\u00faas mol\u00e9culas. \nEn 1669 sucedeu a Giovanni Cassini como profesor de astronom\u00eda na Universidade de Bolo\u00f1a. Traballou no observatorio de Panzano, cerca de M\u00f3dena, onde unha das s\u00faas obrigas era recompilar un almanaque astrol\u00f3xico. Na edici\u00f3n de 1665, deliberadamente, escribiu os progn\u00f3sticos do almanaque enteiramente ao chou, para demostrar que estas predici\u00f3ns \u00e1s toas ti\u00f1an tantas posibilidades de cumprirse como as baseadas na astrolox\u00eda. Pouco tempo despois, Galileo Galilei (partidario da experimentaci\u00f3n como Montanari), e este, sum\u00e1ronse \u00e1 batalla contra os puntos de vista m\u00e1is m\u00edsticos de cient\u00edficos como Donato Rossetti. \nO 21 de marzo de 1676 Montanari informou do avistamento dun cometa a Edmund Halley. \nAs observaci\u00f3ns de Montanari do \"Gran Cometa\" de 1680 foron citadas d\u00faas veces nos \"Principia\" de Isaac Newton.\nEn 1679 Montanari aceptou un oesto de profesor en Padua, pero case todos os rexistros deste per\u00edodo da s\u00faa vida perd\u00e9ronse. S\u00f3 quedou unha carta de 1682 rexistrando un avistamento do Cometa Halley.\nTam\u00e9n escribiu sobre econom\u00eda, observando que a demanda para unha mercador\u00eda particular \u00e9 fixa, e fixo comentarios sobre a acu\u00f1aci\u00f3n de moeda e o valor do di\u00f1eiro (1683).\nA estrela Algol.\nMontanari \u00e9 co\u00f1ecido por ter observado ao redor de 1667 o brillo vari\u00e1bel de Algol, tam\u00e9n co\u00f1ecida como \"Beta Persei\", o prototipo dunha clase de estrelas vari\u00e1beis chamadas binarias eclipsantes, e que \u00e9 a segunda estrela m\u00e1is brillante da constelaci\u00f3n de Perseo. \u00c9 prob\u00e1bel que outros astr\u00f3nomos xa tiveran observado anteriormente este efecto, pero Montanari foi o primeiro en deixar constancia escrita deste feito. \nOs nomes desta estrela en \u00e1rabe, hebreo e outras linguas, fan referencia ao concepto de \"ghoul\" ou \"demo\", o que poder\u00eda implicar que o seu comportamento tan pouco usual xa fora co\u00f1ecido desde a antig\u00fcidade."}
{"id": "520007", "revid": "72012", "url": "https://gl.wikipedia.org/wiki?curid=520007", "title": "Montanari", "text": ""}
{"id": "520019", "revid": "15490", "url": "https://gl.wikipedia.org/wiki?curid=520019", "title": "Sorsapuisto", "text": "Sorsapuisto (traducible ao galego como Parque de Patos) \u00e9 un parque situado no barrio de Tulli, na cidade de Tampere (Finlandia). O parque, de 4,2 hect\u00e1reas, foi creado na d\u00e9cada de 1930. En 1990 constru\u00eduse na esquina sur do parque o Tampere-talo, ao mesmo tempo que se renovou todo o parque. Entre 1964 e 1972 acolleu o Zool\u00f3xico de Tampere, coxas atracci\u00f3ns eran os le\u00f3ns Tam e Pere."}
{"id": "520021", "revid": "5863", "url": "https://gl.wikipedia.org/wiki?curid=520021", "title": "Burt Leavelle Monroe", "text": ""}
{"id": "520022", "revid": "5863", "url": "https://gl.wikipedia.org/wiki?curid=520022", "title": "William Harrison Pearson", "text": ""}
{"id": "520025", "revid": "89787", "url": "https://gl.wikipedia.org/wiki?curid=520025", "title": "Piastra da Indochina Francesa", "text": "A piastra da Indochina Francesa foi a unidade monetaria deste territorio de soberan\u00eda francesa no Sueste asi\u00e1tico desde 1885 ata 1952. Estaba dividida en 100 c\u00e9ntimos e cada un destes en 5 \"sap\u00e8ques\".\nO termo \"piastra\", de orixe italiana, aplic\u00e1base inicialmente aos reais de oito espa\u00f1ois do s\u00e9culo XVI e, por extensi\u00f3n, tam\u00e9n a outras moedas de prata de peso e tama\u00f1o similares de \u00e9poca m\u00e1is recente.\nHistoria.\nCon anterioridade da chegada dos Franceses a Indochina na segunda metade do s\u00e9culo XIX, na rexi\u00f3n que constitu\u00eda o actual Vietnam circulaban moedas similares \u00e1s utilizaban nas provincias chinesas, co\u00f1ecidas como \"cash\". Pola s\u00faa banda, na zona das actuais Camboxa e Laos utiliz\u00e1banse senllas variantes propias do baht tailand\u00e9s, co\u00f1ecido tam\u00e9n en occidente como \"tical siam\u00e9s\".\nFrancia comezou o seu imperio en Indochina en 1862 na rexi\u00f3n da Cochinchina e estendeuse axi\u00f1a ata abranguer Camboxa, que fora un Estado vasalo de Siam. En 1875, os franceses introduciron en Camboxa o franco camboxano (malia seren cu\u00f1adas en B\u00e9lxica entre 1875 e 1885, todas as moedas do franco camboxano amosan a data de 1860). A metr\u00f3pole estableceu tam\u00e9n unha moeda subsidiaria en c\u00e9ntimos (\"cents\") na Cochinchina cara ao final da d\u00e9cada de 1870, a\u00ednda que esta moeda non era divisionaria do franco, sen\u00f3n do real de oito espa\u00f1ol e dos seus herdeiros (peso mexicano, peso filipino etc.), que se utilizaban adoito nas relaci\u00f3ns comerciais en amplas zonas do Oriente, comunmente co\u00f1ecidos como \"piastra\".\nEn 1884, o imperio franc\u00e9s en Indochina continuou expand\u00edndose ata incorporar Annam e Tonk\u00edn. O ano seguinte, en 1885, os franceses introduciron unha nova moeda de comercio, a piastra de comercio, de prata, as\u00ed como outras moedas fraccionarias e subsidiarias desta en todas as colonias de Indochina, co fin de aumentar a estabilidade monetaria. Esta piastra equival\u00eda no momento da s\u00faa creaci\u00f3n ao peso espa\u00f1ol e ao mexicano, e ti\u00f1a un peso de 27,2 gramos e un contido de 24,49 gramos de prata pura.\nDurante os 11 primeiros anos do seu dominio colonial, Francia produciu na \"Monnaie de Paris\" mill\u00f3ns destas moedas mais, debido a que o seu contido en prata era lixeiramente superior ao dos pesos espa\u00f1ois e mexicanos, a poboaci\u00f3n local tend\u00eda a acaparar as piastras (efecto explicado pola Lei de Gresham). Por tal motivo, o 8 de xullo de 1895 decretouse que as novas piastras de comercio se cu\u00f1asen cun peso dous gramos inferior, o que lles permitiu manterse no mercado. Este descenso do peso repercutiuse tam\u00e9n proporcionalmente no resto das moedas de prata divisionarias da piastra.\nPola mesma raz\u00f3n, en 1897 tam\u00e9n a moeda de cobre con valor dun c\u00e9ntimo baixou dos 10 gramos iniciais aos 7,5 gramos, mediante un leve descenso do seu tama\u00f1o e o engadido dunha perforaci\u00f3n central.\nO gobernador da Indochina Francesa emitiu un decreto o 1 de xaneiro de 1906 polo que se lles retiraba a condici\u00f3n de moedas de curso legal aos pesos espa\u00f1ois, mexicanos e filipinos, a\u00ednda que se manter\u00eda en circulaci\u00f3n un gran n\u00famero de porci\u00f3ns recortadas destas moedas en metades, cuartos e oitavos, que se usaban a modo de moeda fraccionaria.\nA Indochina francesa foi un dos derradeiros lugares en abandonar o padr\u00f3n prata. A s\u00faa piastra mant\u00edvoo inicialmente ata 1920, cando por mor do aumento do prezo da prata logo da primeira guerra mundial pasou a asociar o seu valor ao do franco franc\u00e9s, a\u00ednda que cunha taxa variable. No entanto, un ano despois retomouse o padr\u00f3n prata e este mant\u00edvose ata 1930, cando a piastra se vinculou firmemente ao franco, cunha taxa de 1 piastra = 10 francos. Durante a invasi\u00f3n xaponesa da segunda guerra mundial, a piastra pasou a estar vinculada \u00e1 moeda dese pa\u00eds, cunha taxa de 1 ien = 0,976 piastras, mais ao que acabou a contenda, en decembro de 1945 estableceuse unha nova taxa co franco franc\u00e9s, de 1 piastra = 17 francos. Este aumento (de 10 a 17 francos) deu lugar a enormes operaci\u00f3ns financeiras de intercambio de piastras e francos, xa que o valor real das piastras se manti\u00f1a en torno aos 10 francos en Indochina; isto supuxo un importante atractivo para a delincuencia organizada e provocou o esc\u00e1ndalo financeiro que se co\u00f1eceu como \"Asunto das piastras\" (\"Affaire des piastres\").\nEn 1946 introduciuse o \u0111\u1ed3ng en Vietnam do Norte, que substitu\u00edu a piastra \u00e1 par nese territorio. En 1952 deuse a mesma situaci\u00f3n co kip en Laos e en 1953 co riel en Camboxa e co \u0111\u1ed3ng en Vietnam do Sur. Inicialmente, o papel moeda levaba unha dobre indicaci\u00f3n do seu valor en piastras e nas moedas respectivas, a\u00ednda que as novas moedas xa levaron desde o principio as novas denominaci\u00f3ns.\nBilletes.\nEn 1892, o Banco de Indochina puxo en circulaci\u00f3n billetes co valor facial dunha piastra e o ano seguinte completou a serie cos billetes de 5, 20 e 100 piastras. Entre 1920 e 1922, emit\u00edronse tam\u00e9n billetes de 10, 20 e 50 c\u00e9ntimos. En 1939 sumouse o valor m\u00e1is alto, de 500 piastras. As emisi\u00f3ns do Banco de Indochina continuaron con sucesivas series ata 1951, nas que se introduciron tam\u00e9n billetes de 10 e de 50 piastras.\nEn 1939, o Goberno Xeral de Indochina (\"Gouvernement General de l'Indochine\") emitiu billetes de 10, 20 e 50 c\u00e9ntimos, e nunha nova serie en 1942 sumouse a estes mesmos valores o billete de 5 c\u00e9ntimos.\nFinalmente, en 1953 pasou a facerse cargo da emisi\u00f3n de papel moeda o \"Institut d'Emission des Etats du Cambodge, du Laos et du Vietnam\". Ese mesmo ano emitiuse un billete dunha piastra a nome dos tres Estados; Camboxa, Laos e Vietnam. Ademais en cada un deles emit\u00edronse, entre 1953 e 1954, senllas series de billetes coa s\u00faa denominaci\u00f3n dobre, en piastras e na s\u00faa respectiva nova moeda: o riel de Camboxa, o kip de Laos e o \u0111\u1ed3ng de Vietnam."}
{"id": "520026", "revid": "23204", "url": "https://gl.wikipedia.org/wiki?curid=520026", "title": "Pronunciamento de Sagunto", "text": "Co\u00f1\u00e9cese como Pronunciamento de Sagunto ou Pronunciamento de Mart\u00ednez Campos ao pronunciamento feito polo xeneral Arsenio Mart\u00ednez Campos en Sagunto o 29 de decembro de 1874, que supuxo a Restauraci\u00f3n borb\u00f3nica en Espa\u00f1a e o fin do Sexenio Democr\u00e1tico (1868-1874) e da Primeira Rep\u00fablica Espa\u00f1ola (1873-1874).\nHistoria.\nO 27 de decembro de 1874, o xeneral Mart\u00ednez Campos sa\u00edu de Madrid cara a Sagunto, requirido polos afonsinos valencianos para que se pronunciase, recibindo un telegrama co texto \"Laranxas en condici\u00f3ns\", expresi\u00f3n en clave ideada polos conservadores valencianos, para que dirixise o movemento.\nEse mesmo d\u00eda, o xeneral de brigada Luis Dab\u00e1n, xefe da brigada de Segorbe (Castell\u00f3), trasladou parte da s\u00faa tropa (dous batall\u00f3ns de infantar\u00eda, varios escuadrones e algunhas pezas de artillar\u00eda, en total uns 1.800 homes) at\u00e9 Sagunto.\nO 29 de decembro, Mart\u00ednez Campos p\u00faxose \u00e1 fronte da brigada e, cos soldados formando un cadro nun lugar chamado \u00abAs Alquerietas\u00bb, preto de Sagunto, onde se inicia a estrada Sagunto-Burgos, arengou \u00e1 tropa, demostrando a necesidade de efectuar a restauraci\u00f3n borb\u00f3nica na persoa do pr\u00edncipe Afonso, fillo de Isabel II como Afonso XII, \"Rei de Espa\u00f1a e Indias\". Afonso herdara os dereitos de sucesi\u00f3n da Coroa de Espa\u00f1a, ao abdicar Isabel II no exilio (1870). Finalmente, rematou co berro de \"Viva don Afonso XII rei de Espa\u00f1a!\", sendo contestado por toda a tropa. Finalizado o pronunciamento, as tropas dirix\u00edronse a Valencia. \u00c1s 12 horas e 16 minutos da ma\u00f1\u00e1, o goberno de Madrid recibe o seguinte telegrama:\n\u00c1s poucas horas o pronunciamento a favor do pr\u00edncipe Afonso \u00e9 comunicado aos xefes militares, ao l\u00edder do afonsismo Antonio C\u00e1novas del Castillo e ao propio goberno, ent\u00f3n presidido polo l\u00edder do Partido Constitucional, Pr\u00e1xedes Mateo Sagasta. Este p\u00faxose en contacto por tel\u00e9grafo co Presidente do Poder Executivo da Rep\u00fablica, o xeneral Serrano, que se atopaba en Tudela dirixindo as operaci\u00f3ns militares na fronte do Norte en plena Terceira guerra carlista. Nesa conferencia telegr\u00e1fica o xeneral Serrano rexeitou abandonar a fronte e volver a Madrid para se enfrontar aos militares que na capital se adheriran ao pronunciamento, \u00abdeclinando toda resistencia\u00bb.\nEse mesmo d\u00eda 29 \u00e1s tres e media da tarde, o xeneral Jovellar, xefe do ex\u00e9rcito do centro, escribiu un telegrama ao Ministerio da Guerra, indicando que se un\u00eda ao pronunciamento. O mesmo 29, os xenerais De la Pezuela, Reyna, Gasset, San Rom\u00e1n, Quesada, Mac\u00edas, Larrocha e Molt\u00f3, reunidos na casa do primeiro, tam\u00e9n acordaron apoia-lo movemento. O ministro da Guerra telegrafiou ao xeneral Serrano: \u00abIsto non ten remedio\u00bb. Como destacou Ram\u00f3n Villares, \u00abo goberno de Sagasta... nin quixo nin tampouco puido defenderse ante o feito consumado de Sagunto. A maior\u00eda dos oficiais militares que non estaban na fronte do Norte apoiouno de forma t\u00e1cita ou expresa\u00bb. \nNa ma\u00f1\u00e1 do 30 de decembro, o xeneral Fernando Primo de Rivera, capit\u00e1n xeneral de Madrid, aceptou o pronunciamento e presentouse no Consello de Ministros convocado para analiza-la situaci\u00f3n, mostrando a adhesi\u00f3n da tropa de Madrid. Os ministros protestaron pero aceptaron formalmente as consecuencias do pronunciamento e entregaron o poder ao xeral Primo de Rivera.\nConsecuencias.\nPrimo de Rivera constitu\u00edu un goberno provisional o 31 de decembro de 1874 baixo a direcci\u00f3n de C\u00e1novas, que decreta a restauraci\u00f3n da monarqu\u00eda, pondo fin \u00e1 Primeira Rep\u00fablica Espa\u00f1ola.\nC\u00e1novas del Castillo, que fora inicialmente detido, foi finalmente agasallado na sede do goberno civil de Madrid. Despois nomeou aos membros do Ministerio-Rexencia que asumiu o poder conferido por Primo de Rivera at\u00e9 a volta do exilio do pr\u00edncipe Afonso, agora xa proclamado rei. No momento de producirse o pronunciamento este atop\u00e1base de viaxe a Par\u00eds, onde resid\u00eda a s\u00faa nai a ra\u00ed\u00f1a Isabel II, dende a Academia de Sandhurst, en Inglaterra, e foi informado do ocorrido en Espa\u00f1a a \u00faltima hora do d\u00eda 30 mediante unha nota que dic\u00eda en franc\u00e9s: \u00abVotre Majest\u00e9 a \u00e9t\u00e9 proclamei Roi hier soir par l'Arm\u00e9e espagnole\u00bb (en galego: \"Vosa Maxestade foi proclamado Rei onte pola tarde polo Ex\u00e9rcito espa\u00f1ol\"). Poucas horas despois C\u00e1novas enviaba un telegrama \u00e1 ra\u00ed\u00f1a Isabel II no que lle comunicaba \u00abeste gran triunfo, alcanzado sen loita nin derramamento de sangue\u00bb.\nDaquela, organizouse rapidamente a viaxe de regreso a Espa\u00f1a do pr\u00edncipe Afonso v\u00eda Marsella. Mentres tanto celebr\u00e1ronse Te Deums e repartiuse pan aos pobres nas principais cidades. O novo rei desembarcou en Barcelona, o 9 de xaneiro, onde foi recibido con gran x\u00fabilo pola Deputaci\u00f3n Provincial, moito maior que o que se dispensara ao rei Amadeu I catro anos antes. O 15 de xaneiro entraba en Madrid de forma \u00abapote\u00f3sica\u00bb segundo as cr\u00f3nicas.\nCarta.\nCarta de Mart\u00ednez Campos a C\u00e1novas do 27 de decembro de 1874, xustificando o pronunciamento"}
{"id": "520027", "revid": "23204", "url": "https://gl.wikipedia.org/wiki?curid=520027", "title": "Filmes propostos \u00f3 mellor filme internacional na 75\u00aa edici\u00f3n dos \u00d3scar", "text": "Os seguintes 54 filmes, todos eles de pa\u00edses diferentes, foron propostos na 75\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n da China, Finlandia, Alema\u00f1a, M\u00e9xico e os Pa\u00edses Baixos. O galard\u00f3n recaeu sobre Alema\u00f1a, co filme \"Nirgendwo in Afrika\", dirixido por Caroline Link.\nAfganist\u00e1n, Bangladesh e o Chad presentaron os seus filmes por vez primeira.\nControversias e cambios.\nO anuncio dos filmes elixibles aprazouse pola presenza de catro filmes que pod\u00edan non cumprir as regras:"}
{"id": "520035", "revid": "1131", "url": "https://gl.wikipedia.org/wiki?curid=520035", "title": "Mar\u00eda Bel\u00e9n Toimil", "text": ""}
{"id": "520037", "revid": "22795", "url": "https://gl.wikipedia.org/wiki?curid=520037", "title": "Donato Rossetti", "text": "Donato Rossetti, nado en Livorno en 1633 e finado en Tur\u00edn en 1686, foi un relixioso, cient\u00edfico e profesor universitario italiano.\nTraxectoria.\nRossetti naceu el Livorno, Gran Ducado de Toscana, e estudou na Universidade de Pisa onde foi alumno de distinguidos cient\u00edficos. Comezou a ensinar en Livorno, onde era c\u00f3engo, e a s\u00faa fama fixo que o cardeal Leopoldo de M\u00e9dici, fillo do Gran Duque, o enviara en 1666 \u00e1 illa de Gorgona para estudar os eclipses deL\u00faa. Obtivo a c\u00e1tedra L\u00f3xica, e logo a de Filosof\u00eda, na Universidade de Pisa. \u00c1 parte da docencia, ocupouse en moitos asuntos doutros campos; hai novas da s\u00faa contribuci\u00f3n no proxecto de mellora do porto de Livorno, e participou en moitos proxectos para constru\u00edr m\u00e1quinas e edificios.\nFoi moi activo no debate sobre diveras cuesti\u00f3ns cient\u00edficas da \u00e9poca como a estrutura da Terra, o fen\u00f3meno das mareas, o Cosmos, o movemento perpetuo, ou o atomismo, e foi convidado varias veces a admitir que os seus escritos e teor\u00edas eran \"obras de ficci\u00f3n\", ou \"m\u00edsticas\" como as cualificaron Galileo Galilei e Geminiano Montanari na s\u00faa controversia.\nPrecisamente, debido \u00e1s s\u00faas ideas viuse obrigado a abandonar o Gran Ducado de Toscana, traslad\u00e1ndose a Tur\u00edn, capital do Ducado de Savoia, onde faleceu."}
{"id": "520038", "revid": "54334", "url": "https://gl.wikipedia.org/wiki?curid=520038", "title": "Le Livre des trois vertus \u00e0 l'enseignement des dames", "text": "Le Livre des trois vertus \u00e0 l'enseignement des dames, tam\u00e9n co\u00f1ecido como Le tr\u00e9sor de la cit\u00e9 des dames (O Tesouro da Cidade das Damas) \u00e9 un manual de educaci\u00f3n da escritora medieval Cristina de Piz\u00e1n. Acabado en 1405 o igual que \"A cidade das mulleres\" e dedicado a Margarida de Borgo\u00f1a. O fin do libro era educar as mulleres de todos os estamentos, con consellos en diversos temas. Tanto \"A cidade das mulleres\" como \"Le Tr\u00e9sor de la cit\u00e9 des dames\" son as s\u00faas obras m\u00e1is co\u00f1ecidas.\nX\u00e9nese e descrici\u00f3n.\nNo \"Livre de la cit\u00e9 des dames\" Cristina de Piz\u00e1n fai unha defensa apaixonada e ben organizada das mulleres. Faino argumentando (a trav\u00e9s de diversas v\u00edas e m\u00e9todos) o valor das mulleres, refutando a vis\u00f3n de autores como Jean de Meun e citando exemplos relevantes de mulleres famosas e virtuosas. Na obra que lle seguiu, \"Le Tr\u00e9sor de la cit\u00e9 des dames\", afirmou que logo de rematar \"A cidade das mulleres\" todo o que quer\u00eda era descansar; mais, acusada de indolencia polas tres damas da Virtude (Raz\u00f3n, Rectitude e Xustiza) que a asistiran na escritura d\"'A cidade das mulleres\", aceptou continuar coa secuela. A miniatura m\u00e1is antiga do libro que a\u00ednda subsiste, supervisada por Piz\u00e1n e realizada polo mesmo mestre que ilustrara \"A cidade das mulleres\" m\u00f3straa deitada na cama, tentando descansar, pero coas tres Virtudes de p\u00e9 \u00e1 s\u00faa esquerda, tir\u00e1ndoa do leito polo brazo.No \"Tr\u00e9sor de la cit\u00e9 des dames\", ofrec\u00eda as lecci\u00f3ns aprendidas deses avatares femininos \u00e1s mulleres de \u00abtodos estamentos\u00bb, inclu\u00eddas as monxas, as prostitutas, as casadas ou as solteiras.\nT\u00edtulos e edici\u00f3ns.\nO primeiro manuscrito, dedicado a Margarida de Borgo\u00f1a, Delfina de Francia, leva como t\u00edtulo inicial \"Le Livre des trois vertus \u00e0 l'enseignement des dames\". Nos textos impresos publicados a partir de 1497, baixo o padroado de Ana da Breta\u00f1a, aparece baixo o t\u00edtulo \"Le Tr\u00e9sor de la cit\u00e9 des dames de degr\u00e9 en degr\u00e9 e de tous estatz\".\nVarios dos manuscritos a\u00ednda dispo\u00f1ibles a d\u00eda de hoxe est\u00e1n relacionados con Margarida de Borgo\u00f1a e as s\u00faas irm\u00e1s (todas elas utilizadas por Xo\u00e1n sen Medo, para vodas pol\u00edticas), permitindo unha ampla difusi\u00f3n do texto. O \"Tr\u00e9sor de la cit\u00e9 des dames\" \u00e1inda sobrevive nuns cantos manuscritos do s\u00e9culo XV e tres edici\u00f3ns impresas dos s\u00e9culos XV e XVI; a \u00faltima data de 1536 e foi impresa por Jehan Andr\u00e9 e Denis Janot.Cristina de Piz\u00e1n, que ga\u00f1aba a vida escribindo, estaba moi interesada en producir manuscritos suntuosamente ilustrados, e oito dos vinte manuscritos do s\u00e9culo XV que chegaron ata n\u00f3s son ilustrados. Preferiu utilizar o que Laura Rinaldi Dufresne denomina \u00abun estilo italiano sinxelo, e simple en lugar das versi\u00f3ns de intricada decoraci\u00f3n dos obradoiros franceses\u00bb. De Piz\u00e1n supervisou as primeiras miniaturas, que foron feitas por \u00abO mestre da Cidade das Damas\u00bb, t\u00edtulo que lle fora outorgado a Millard Meiss."}
{"id": "520041", "revid": "1131", "url": "https://gl.wikipedia.org/wiki?curid=520041", "title": "Universidade de Pisa", "text": "A Universidade de Pisa (en italiano \"Universit\u00e0 di Pisa\") \u00e9 unha das universidades m\u00e1is prestixiosas de Italia. A s\u00faa sede enc\u00f3ntrase en Pisa, Toscana.\nA universidade forma parte do sistema universitario de Pisa, xunto coa Escola Normal Superior e o Colexio Santa Ana de estudos superiores. \nA Universidade de Pisa \u00e9 a \u00fanica instituci\u00f3n educativa italiana que pertence \u00e1 prestixiosa organizaci\u00f3n \"Universities Research Association\" (URA), que re\u00fane a 89 universidades punteiras de varios pa\u00edses do mundo, entre cuxos sus membros enc\u00f3ntrans as Universidades Stanford e Harvard, o Instituto Tecnol\u00f3xico de California ou o University College London.\nFundaci\u00f3n.\nA Universidade foi fundada en 1343 polo papa Clemente VI, a\u00ednda que xa exist\u00edan estudos de Dereito desde o S\u00e9culo XI. Pos\u00fae o xard\u00edn bot\u00e1nico acad\u00e9mico m\u00e1is antigo de Europa, fundado en 1544.\nTitulaci\u00f3ns.\nA Universidade de Pisa actualmente ofrece 260 titulaci\u00f3ns de moi diversas disciplinas, que se agrupan en 20 departamentos, entre os que destacan os de Astrof\u00edsica, Enxe\u00f1ar\u00eda, Medicina e Ciencias da computaci\u00f3n, cuxo departamento, creado na d\u00e9cada de 1960, est\u00e1 considerado o mellor de Italia nesta materia.\nAlumnos not\u00e1beis.\nPola Universidade de Pisa pasaron importantes personalidades da historia italiana e mundial, entre eles os premios Nobel Enrico Fermi, Giosu\u00e8 Carducci e Carlo Rubbia, o astr\u00f3nomo Galileo Galilei, o matem\u00e1tico Bonaventura Cavalieri, o naturalista Francesco Redi, os papas Clemente XII, Le\u00f3n X e Paulo III, o pol\u00edtico Carlo Azeglio Ciampi, o escritor Andrea Camilleri e o cineasta Mario Monicelli. "}
{"id": "520042", "revid": "23204", "url": "https://gl.wikipedia.org/wiki?curid=520042", "title": "Pilularia", "text": "Pilularia \u00e9 un x\u00e9nero de pterid\u00f3fitas da clase das polipodi\u00f3psidas e orde das salviniais, un dos tres inclu\u00eddos na familia das marsile\u00e1ceas. \nO x\u00e9nero comprende especies de fieitos acu\u00e1ticos distribu\u00eddos polas rexi\u00f3ns temperadas; no hemisferio norte, en Norteam\u00e9rica, Europa e nas monta\u00f1as de Etiop\u00eda e, no hemisferio sur, en Australia, Nova Zelandia e o oeste de Am\u00e9rica do Sur.\nA especie tipo \u00e9 \"Pilularia globulifera\" \nTaxonom\u00eda.\nDescrici\u00f3n.\nO x\u00e9nero foi descrito en 1753 por Linneo na p\u00e1xina 1100 do tomo II da s\u00faa obra \"Species Plantarum\".\nEtimolox\u00eda.\nO [[nome cient\u00edfico]] \"Pilularia\" est\u00e1 foramdo pola uni\u00f3n dos elementos \"pilul\"- e -\"aria\". O primeiro est\u00e1 tirado do [[lingua latina|lat\u00edn]] \"pilula\", \"pequena b\u00f3la\", e o segundo \u00e9 unha desinencia do [[lat\u00edn cient\u00edfico]] derivada do lat\u00edn -\"arius, -aria, -arium\", elemento formador de adxectivos co significado de \"relacionado coa ra\u00edz derivativa.\"\nSin\u00f3nimos.\nAdemais de polo [[prot\u00f3nimo]] cu\u00f1ado por Linneo, e actualmmente v\u00e1lido (2021), o x\u00e9nero co\u00f1eceuse tam\u00e9n polo [[sin\u00f3nimo]]:\nEspecies.\nDependendo do [[taxonom\u00eda|tax\u00f3nomo]], o x\u00e9nero conta entre 3 e 6 [[especies]].\nTraballos recentes aceptan catro especies de \"Pilularia\", cunha quinta, \"P. novae-zealandiae\", conespec\u00edfica de \"[[Pilularia novae-hollandiae|P. novae-hollandiae]]\". Ademais, outra especie, \"[[Pilularia dracomontana|P. dracomontana]]\", foi descrita en [[Sur\u00e1frica]].\nCaracter\u00edsticas.\nSon plantas pequenas con [[fronde]]s semellantes a f\u00edos e con [[rizoma]]s rastreiros. Os [[esporanxio]]s est\u00e1n en [[esporocarpo]]s esf\u00e9ricos, que se forman nas axilas das frondes. \"Pilularia minuta\" do suoroeste de Europa \u00e9 un dos fieitos m\u00e1is pequenos.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Salviniales]]\n[[Categor\u00eda:Taxons descritos por Linn\u00e9]]"}
{"id": "520043", "revid": "89787", "url": "https://gl.wikipedia.org/wiki?curid=520043", "title": "Udo Kier", "text": "Udo Kierspe, nado en Colonia o 14 de outubro de 1944 \u00e9 un actor alem\u00e1n co\u00f1ecido como Udo Kier. Kier apareceu en m\u00e1is de 200 filmes en papeis protagonistas e secundarios en Europa e Am\u00e9rica do Norte. Colaborou con cineastas aclamados como Lars von Trier, Gus van Sant, Werner Herzog, Walerian Borowczyk, Kleber Mendon\u00e7a Filho, Dario Argento, Charles Matton ou Paul Morrissey.\nTraxectoria.\nKier naceu en Colonia, a finais da segunda guerra mundial. O hospital onde naceu foi bombardeado momentos despois do seu nacemento, e el e a s\u00faa nai tiveron que ser sacados dos cascallos. Creceu sen pai. Na s\u00faa mocidade, foi ac\u00f3lito e membro dun coro. Trasladouse ao Reino Unido aos dezaoito anos para aprender ingl\u00e9s.\nEn 1966, Kier foi elixido para o papel principal do filme \"Road to St. Tropez\". Un dos primeiros protagonistas foi \"Andy Warhol's Frankenstein\" (1973), que o levou a unha serie de filmes de terror art\u00edsticos, de baixo orzamento e tam\u00e9n \"mainstream\", inclu\u00eddos filmes sobre vampiros como \"Die Einsteiger\" (1985), \"Blade\" (1998), \"Modern Vampires\" (1998), \"Shadow of the Vampire\" (2000), \"Dracula 3000\" e \"Bloodrayne\" (2005). Tam\u00e9n se fixo famoso polo seu traballo con directores de culto, inclu\u00edndo Rainer Werner Fassbinder, Walerian Borowczyk, Gus Van Sant, Christoph Schlingensief e Dario Argento. Apareceu en case todos os filmes de Lars von Trier dende \"Epidemic\" en 1987.\nOs seus papeis m\u00e1is famosos de Hollywood incl\u00faen a s\u00faa aparici\u00f3n como Ron Camp en \"\" (1994), Curly en \"Barb Wire\", como psic\u00f3logo de voo da NASA en \"Armageddon\", como o malvado Lorenzini en \"The Adventures of Pinocchio\" e a s\u00faa \"secuela de 1999\", e como Ralfi en \"Johnny Mnemonic\". O seu traballo en videoclips incl\u00fae \"Deeper and Deeper\" de Madonna do \u00e1lbum \"Erotica\", \"Make Me Bad\" de Korn, \"Let Me Blow Ya Mind\" de Eve e \"Die Sch\u00f6ne und das Biest\" da banda alem\u00e1 Rauhfaser.\nTam\u00e9n traballou como actor de voz, interpretando o ps\u00edquico Yuri en ' e a s\u00faa expansi\u00f3n, '. Tam\u00e9n deu voz ao profesor Pericles en \"Scooby-Doo! Mystery Incorporated\".\na canle franco-alem\u00e1 Arte filmou un documental sobre a s\u00faa vida e carreira titulado \"ICH-UDO...der Schauspieler Udo Kier\" estreado en 2012. En 2013, o documental foi finalista no Festival de Nova York.\nVida persoal.\nKier \u00e9 abertamente homosexual. Kier e o director alem\u00e1n Rainer Werner Fassbinder foron amantes cando eran adolescentes e participaron na escena gay de Frankfurt durante os anos sesenta.\nTrasladouse a Palm Springs, California, en 1991."}
{"id": "520044", "revid": "15490", "url": "https://gl.wikipedia.org/wiki?curid=520044", "title": "Isabel de Armenia", "text": "Isabel (en armenio: \u0536\u0561\u057a\u0565\u056c, Zabel), nada o 27 de xaneiro de 1216 ou o 25 de xaneiro de 1217 e finada en Ked o 23 de xaneiro de 1252, foi a ra\u00ed\u00f1a reinante do reino armenio de Cilicia dende 1219 ata a s\u00faa morte.\nFoi proclamada ra\u00ed\u00f1a baixo a rexencia de Ad\u00e1n de Baghras, mais este foi asasinado e Constantino de Barbaron (da familia heth\u00famida) foi nomeado gardi\u00e1n. Nesta conxuntura, Raimundo-Rub\u00e9n, neto de Rub\u00e9n III (o irm\u00e1n m\u00e1is vello do pai de Isabel, o rei Le\u00f3n I) estableceu unha reclamaci\u00f3n ao trono de Cilicia. Por\u00e9n, foi derrotado, capturado e executado.\nConstantino de Barbaron axi\u00f1a foi convencido de buscar unha alianza co pr\u00edncipe Bohemundo IV de Antioqu\u00eda, e concertou un matrimonio entre a nova princesa e Filipe, un fillo de Bohemundo IV. Filipe, con todo, ofendeu a sensibilidade dos armenios e mesmo despoxou o palacio real, enviando a coroa real a Antioqu\u00eda; polo tanto, foi confinado nunha prisi\u00f3n de Sis (actualmente Kozan en Turqu\u00eda), onde morreu, presuntamente envelenado.\nA infeliz moza Isabel viuse obrigada a casar co fillo de Constantino de Baberon, Hethum; a\u00ednda que durante moitos anos se negou a vivir con el, ao final cedeu. A aparente unificaci\u00f3n no matrimonio das d\u00faas forzas din\u00e1sticas principais de Cilicia (\u00e9 dicir, os roup\u00e9nidas e os heth\u00famidas) puxo fin a un s\u00e9culo de rivalidade din\u00e1stica e territorial e levou os heth\u00famidas \u00e1 vangarda do dominio pol\u00edtico na Cilicia armenia.\nTraxectoria.\nPrimeiros anos.\nIsabel foi a \u00fanica filla do rei Le\u00f3n I e a s\u00faa segunda esposa, Sibila de Chipre. Foi prometida con Andr\u00e9, o terceiro fillo do rei Andr\u00e9 II de Hungr\u00eda en 1218, mais o compromiso rompeuse m\u00e1is tarde en favor dun matrimonio ruso m\u00e1is vantaxoso para o noivo.\nO rei Le\u00f3n I morreu en maio de 1219 e no seu leito de morte, nomeou a Isabella herdeira e liberou os bar\u00f3ns do xuramento de lealdade ao seu bisneto, Raimundo-Rub\u00e9n. Por\u00e9n, a proclamaci\u00f3n da s\u00faa filla de cinco anos foi rebatida por Raimundo-Rub\u00e9n e por Xo\u00e1n de Brienne.\nIsabel apareceu como a favorita dos nobres armenios gobernantes e as\u00ed foi proclamada ra\u00ed\u00f1a por aclamaci\u00f3n e colocada baixo a rexencia de Ad\u00e1n de Baghras. Pero Ad\u00e1n foi asasinado aos poucos meses e a rexencia pasou \u00e1 \u00fanica casa armenia influente que quedaba, a da familia heth\u00famida, que ti\u00f1a por xefe a Constantino de Barbaron.\nA reclamaci\u00f3n de Xo\u00e1n de Brienne base\u00e1base no seu matrimonio coa filla m\u00e1is vella de Le\u00f3n I, Rita. O papa Honorio III reco\u00f1eceu a reclamaci\u00f3n de Xo\u00e1n de Brienne de que a s\u00faa muller ou o seu fillo deber\u00edan sucedelo. Xo\u00e1n de Brienne recibiu o permiso do Papa para deixar a cruzada e visitar a Cilicia armenia en febreiro de 1220, mais cando se preparaba para navegar cara a Cilicia, a s\u00faa muller morreu e cando o seu fillo pequeno morreu poucas semanas despois, Xo\u00e1n de Brienne non ti\u00f1a m\u00e1is pretensi\u00f3ns sobre o trono armenio.\nRaymond-Roupen reclamou o trono en virtude da li\u00f1axe a trav\u00e9s da s\u00faa nai Alicia, sobri\u00f1a do rei Le\u00f3n I. Ademais, fora considerado durante moito tempo como o herdeiro do rei Le\u00f3n I. Raimundo-Rub\u00e9n achegouse aos cruzados en Damietta en 1219 para obter apoio para reclamar a Armenia cilicia, e puido regresar en 1221 con alg\u00fans deles e promesas do legado papal Pelaxio. Raimundo-Rub\u00e9n atopou certo apoio armenio en Tarso e os seus arredores, especialmente Vahram, castel\u00e1n de Corycus. Xuntos conquistaron de Tarso a Adana, mais posteriormente sufriron reveses e v\u00edronse obrigados a retirarse a Tarso, onde Raimundo-Rub\u00e9n foi capturado e rematou os seus d\u00edas no c\u00e1rcere en 1222. Este suceso deixou a Isabel como \u00fanica herdeira do trono do seu pai en gran parte incontestable.\nEsposa de Filipe de Antioqu\u00eda.\nA Armenia cilicia, debilitada polas guerras e que necesitaba un forte aliado, atopou unha soluci\u00f3n temporal nunha alianza co Principado de Antioqu\u00eda: o rexedor suxeriu que o pr\u00edncipe Bohemundo IV enviase o seu cuarto fillo, Filipe, para que casase con Isabel, insistindo s\u00f3 que o noivo se unise \u00e1 igrexa armenia separada. Filipe aceptou adoptar a fe, a comu\u00f1\u00f3n e os costumes armenios e respectar os privilexios de todas as naci\u00f3ns na Armenia cilicia.\nFilipe casou con Isabel en Sis en xu\u00f1o de 1222 e foi aceptado como rei. O goberno conxunto de Isabel e Filipe foi breve. O desd\u00e9n de Filipe polo ritual armenio, que prometera respectar, e o seu marcado favoritismo cara aos bar\u00f3ns latinos enfadaron a nobreza armenia. Filipe pasou o maior tempo posible en Antioqu\u00eda.\nCando se rumoreaba que Filipe quer\u00eda entregar a coroa e o trono a Antioqu\u00eda, Constantino de Barbaron liderou unha revolta a finais de 1224. Filipe e Isabel foron aprehendidos en Tall Hamdun (hoxe Toprakkale en Turqu\u00eda) no seu cami\u00f1o a Antioqu\u00eda e levados de volta a Sis, onde Filipe foi preso e probablemente envelenado a principios de 1225.\n\u00c1 morte do seu marido, Isabella decidiu abrazar a vida mon\u00e1stica e fuxiu ao castelo de Silifke. Buscou refuxio cos hospitalarios. Estes \u00faltimos non estaban dispostos a entregala a Constantino de Barbaron, mais tem\u00edan o poderoso rexente. Aliviaron a s\u00faa conciencia vend\u00e9ndolle a fortaleza con Isabel nela.\nBohemundo IV, enfadado, decidiuse pola guerra, a\u00ednda que ese conflito fora expresamente prohibido polo papa como prexudicial para toda a cristiandade. Bohemundo IV chamou o sult\u00e1n de Iconium, Kayqubad I, e asolou a alta Cilicia en 1225. Constantino de Barbaron arranxou para que o rexente de Alepo, Toghril, avanzase en Antioqu\u00eda. Cando este atacou Baghras, Bohemundo IV tivo que regresar \u00e1s s\u00faas propias terras.\nEsposa de Hethum de Barbaron.\nIsabel foi forzada a casar co fillo de Constantino de Barbaron que posteriormente foi coroado como o rei Hethum I en Tarso en xu\u00f1o de 1226. Dise que se negou a consumar o matrimonio durante varios anos.\nConstantino de Barbaron pensou ent\u00f3n que era aconsellable reconciliar Armenia co Papado: envi\u00e1ronse mensaxes fieis no nome da nova parella ao Papa e ao emperador Frederico II. A\u00ednda que Bohemundo IV e m\u00e1is tarde o seu fillo, Bohemundo V intentaron convencer o Papa para que ama\u00f1ase o divorcio entre Isabel e Hethum, mais tanto a el como ao rei Henrique I de Chipre Roma prohib\u00edulles especificamente atacar os armenios. O matrimonio foi legalizado por Roma en 1237.\nHai evidencias de que Isabel compart\u00eda un certo grao de poder real, porque de varias fontes s\u00e1bese que asinou co seu marido unha escritura oficial que trasladaba os cabaleiros da Orde Teut\u00f3nica ao castelo estrat\u00e9xico e a cidade de Haronie.\nFoi enterrada no mosteiro de Trazarg.\nDescendencia.\nDo seu primeiro matrimonio, en xu\u00f1o de 1222, con Filipe de Antioqu\u00eda, non tivo ningunha descendencia.\nEn 1226, casou con Hethum de Lampron, futuro Hethum I de Armenia con quen tivo 6 fillos:"}
{"id": "520045", "revid": "98629", "url": "https://gl.wikipedia.org/wiki?curid=520045", "title": "Susan Solomon", "text": "Susan Solomon, nada en Chicago (Estados Unidos) o 19 de xaneiro de 1956, \u00e9 unha qu\u00edmica atmosf\u00e9rica que traballou na National Oceanic and Atmospheric Administration -NOAA- (en galego, Administraci\u00f3n Nacional Oce\u00e1nica e Atmosf\u00e9rica) durante gran parte da s\u00faa carreira profesional, onde fixo grandes descubrimentos sobre a composici\u00f3n da atmosfera. Dende o 2011 ata a actualidade (2021) traballou como profesora no Instituto de Tecnolox\u00eda de Massachusetts. Dito instituto era co\u00f1ecido porque exercera Ellen Swallow Richards como profesora de ciencias de clima e qu\u00edmica atmosf\u00e9rica. \nFoi unha das primeiras persoas en sinalar que o burato da capa de ozono do Ant\u00e1rtico se orixinou debido aos clorofluorocarbonos e ao seu mecanismo de reacci\u00f3n de radicais libres. As\u00ed, o Protocolo de Montreal das Naci\u00f3ns Unidas, un protocolo que ten como fin a protecci\u00f3n da capa de ozono, est\u00e1 baseado no traballo e descubrimentos de Susan Solomon.\nSolomon \u00e9 membro da Academia Nacional de Ciencias dos Estados Unidos, da Academia Europea de Ciencias e da Academia Francesa de Ciencias. Tam\u00e9n pertence \u00e1 Xunta de Ciencia e Seguridade do \"Bulletin of the Atomic Scientists\" (en galego, \"Bolet\u00edn dos Cient\u00edficos At\u00f3micos\").\nNo 2002, a revista \"Discover\" reco\u00f1eceuna como unha das 50 mulleres m\u00e1is importantes da ciencia. No 2008, Solomon foi seleccionada pola revista \"Time\" como unha das 100 persoas m\u00e1is influ\u00edntes do mundo.\nTraxectoria.\nPrimeiros anos e educaci\u00f3n.\nO interese de Susan Solomon pola ciencia comezou cando era unha nena cando xa era afeccionada a ver programas de televisi\u00f3n relacionados coa natureza, como o de Jacques Cousteau. No instituto obtivo o seu primeiro reco\u00f1ecemento, quedou terceira na feira de ciencia nacional cun proxecto relacionado coa qu\u00edmica atmosf\u00e9rica que ti\u00f1a por obxectivo medir a porcentaxe de os\u00edxeno nunha mestura de gases. \nSusan licenciouse en qu\u00edmica polo Instituto de Illinois de Tecnolox\u00eda en 1977 e no ano 1981 obtivo o seu doutoramento en qu\u00edmica na Universidade de California en Berkeley, xunto a persoas altamente influentes como o futuro Nobel Paul Crutzen, e onde se especializou en qu\u00edmica atmosf\u00e9rica e os seus estudos sobre a composici\u00f3n da atmosfera tiveron un gran reco\u00f1ecemento.\nVida persoal.\nCasou con Barry Sidwell en 1988.\nA s\u00faa vida xirou \u00f3 redor os seus descubrimentos cient\u00edficos, alcanzando numerosos premios e reco\u00f1ecementos.\nVida laboral.\nComezou traballando na Administraci\u00f3n Naval e oce\u00e1nica e atmosf\u00e9rica, onde permanecer\u00eda durante gran parte da s\u00faa carreira, e descubriu entre outras cousas parte da composici\u00f3n da atmosfera. \nEntre 1986 e 1987, dirixiu d\u00faas expedici\u00f3ns durante o inverno ant\u00e1rtico (coas temperaturas extremas que se dan neses momentos e noites case constantes), co obxectivo de tomar datos da composici\u00f3n atmosf\u00e9rica mentes o burato do ozono se formaba. Neste momento xa era co\u00f1ecido pola comunidade cient\u00edfica que a carencia de ozono atmosf\u00e9rico provocaba aumentos nos niveis de radiaci\u00f3n ultravioleta na Terra, pero a\u00ednda estaba por descubrirse a consecuencia clim\u00e1tica das subidas de temperatura. Nestas grandes expedici\u00f3ns ao ant\u00e1rtico onde compre destacar a Expedici\u00f3n de Ozono Nacional ao Estreito de McMurdo onde o seu equipo mediu niveis de \u00f3xido de cloro cen veces m\u00e1is altos dos esperados na atmosfera, liberados pola descomposici\u00f3n de clorofluorocarburos por radiaci\u00f3n ultravioleta. Compre destacar que Susan foi a \u00fanica muller l\u00edder da expedici\u00f3n.\nNo ano 2007 o seu equipo cient\u00edfico chegou a unha realidade, e \u00e9 que o quentamento global era unha realidade. Nese mesmo ano foi galardoada cun Premio Nobel da Paz compartido e o ano seguinte ,2008, Susan foi escollida como unha das 100 persoas m\u00e1is influentes do mundo. \nNa actualidade, Susan Solomon \u00e9 catedr\u00e1tica no MIT, Instituto tecnol\u00f3xico de Massachusetts. Tam\u00e9n \u00e9 membro da Academia Nacional de Ciencias, Academia Europea de Ciencias e da Academia de Ciencias de Francia. Tam\u00e9n foi directora do Grupo de Qu\u00edmica e Procesos do Clima da Administraci\u00f3n Nacional Oce\u00e1nica e Atmosf\u00e9rica. Ademais, serve no Consello de ciencia e seguridade do Bolet\u00edn de Cient\u00edficos At\u00f3micos.\nSusan Solomon sempre tivo como obxectivo defender e mellorar o planeta, especializouse no cambio clim\u00e1tico e os seus estudos supuxeron un grande avance neste campo. grandes expedici\u00f3ns ao ant\u00e1rtico onde compre destacar a Expedici\u00f3n de Ozono Nacional ao Estreito de McMurdo onde o seu equipo mediu niveis de \u00f3xido de cloro cen veces m\u00e1is altos dos esperados na atmosfera,que foron liberados pola descomposici\u00f3n de clorofluorocarburos por radiaci\u00f3n ultravioleta. C\u00f3mpre destacar que Susan foi a \u00fanica muller l\u00edder da expedici\u00f3n.\nO quecemento global pasou a ser o seguinte principal tema de estudo de Solomon, recentemente alertou de que o quecemento global xa \u00e9 inevitable. Artigos desta muller afirman que a\u00ednda que se pararan as emisi\u00f3ns de gases derivados da actividade humana, estes efectos do cambio clim\u00e1tico far\u00e1n notarse durante miles de anos.\nOutro importante descubrimento foi que os volc\u00e1ns pod\u00edan acelerar as reacci\u00f3ns causadas polos clorofluorocarbonos, aumentando a deterioraci\u00f3n da capa de ozono. O seu traballo formou parte do Protocolo de Montreal das Naci\u00f3ns Unidas, un acordo internacional para regular substancias qu\u00edmicas nocivas e protexer a capa de ozono.\nFormou parte do Grupo intergobernamental sobre o cambio clim\u00e1tico. Participou no Terceiro informe de avaliaci\u00f3n do Grupo intergobernamental sobre o cambio clim\u00e1tico e nun dos grupos de traballo do Cuarto informe de avaliaci\u00f3n do Grupo intergobernamental sobre o cambio clim\u00e1tico.\nA misi\u00f3n de Susan foi sempre defender e mellorar o noso planeta, para iso especializouse no campo do cambio clim\u00e1tico e fixo notables faza\u00f1as como: dirixir grandes expedici\u00f3ns ao Ant\u00e1rtico, descubrir que o \u00f3xido de cloro ti\u00f1a niveis cen veces mais altos do que deber\u00eda debido a acci\u00f3n dos raios ultravioletas e outra moi importante como descubrir que os volc\u00e1ns pod\u00edan acelerar as reacci\u00f3n causadas polos clorofluorocarbonos.\nEstudo clorofluorocarburos.\nEn 1974, o mencionado Molina e Sherwood Rowland lanzaron unha hip\u00f3tese que foi recibida con escepticismo, pero que 21 anos despois lles gratificou co Nobel de Qu\u00edmica: os clorofluorocarbonos (CFC) que se usaban como refrixerantes, disolventes, propelentes para os envases a presi\u00f3n e na fabricaci\u00f3n de cortiza branca descomp\u00fa\u00f1anse na estratosfera e liberaban \u00e1tomos de cloro. Estes reaccionaban co ozono, o que significaba a s\u00faa destruci\u00f3n. At\u00e9 ese momento, ningu\u00e9n considerara a importancia que ten este gas para a vida na Terra, e a idea seguiu parecendo unha loucura ata que en 1985 os cient\u00edficos informaron de que a capa de ozono sobre a Ant\u00e1rtida minguaba durante a primavera austral. Ao ano seguinte, varios expertos, entre eles, Susan Solomon, foron enviados \u00e1 zona para realizar medici\u00f3ns.\nEntre agosto e outubro de 1986, Solomon estivo a traballar no escuro inverno polar e en 1987 volveu para culminar a tarefa. As\u00ed lembrou aqueles tempos durante a recepci\u00f3n do Premio Volvo de Medio Ambiente 2009: \"A pesar das dificultades, ir \u00e1 Ant\u00e1rtida resultou ser unha das experiencias m\u00e1is excitantes da mi\u00f1a vida, non s\u00f3 pola detecci\u00f3n da perda de ozono, sen\u00f3n porque constatamos os compo\u00f1entes qu\u00edmicos que causaban o buraco, en particular, os clorofluorocarbonos.\" O continente branco pode ser un lugar fr\u00edo, pero deixou pegada no coraz\u00f3n desta experta. As s\u00faas medici\u00f3ns deron cantidades de cloro infrecuentemente elevadas na atmosfera alta, pero, como ela mesma confesou, \"non ti\u00f1a a sensaci\u00f3n de que estaba a facer historia, polo menos ao comezo; ao final do segundo ano empecei a darme conta do serio que era o asunto\". Ent\u00f3n suxeriu en varios artigos \"que as nubes estratosf\u00e9ricas polares poder\u00edan xogar un papel nesta qu\u00edmica tan inusual\"; de feito, actuaban como unha especie de im\u00e1n que facilitaba os mecanismos de destruci\u00f3n do gas vital. \u00c1 volta, xa no seu laboratorio do NOAA, Solomon publicou un extraordinario estudo sobre o buraco de ozono que supuxo un punto de inflexi\u00f3n. Pouco despois, asinouse o hist\u00f3rico protocolo de Montreal que prohib\u00eda a fabricaci\u00f3n dos CFC.\nTam\u00e9n mostrou que os volc\u00e1ns poder\u00edan acelerar as reacci\u00f3ns causadas por clorofluorocarburos, aumentando o dano \u00e1 capa de ozono. O seu traballo formou a base do Protocolo de Montreal da ONU, un acordo internacional para regular substancias qu\u00edmicas dani\u00f1as e protexer as\u00ed a capa de ozono. \nPremios e reco\u00f1ecementos.\nAdemais, un glaciar da Ant\u00e1rtida leva o seu nome e \u00e9 doutora honoris causa por 12 universidades do mundo."}
{"id": "520047", "revid": "15490", "url": "https://gl.wikipedia.org/wiki?curid=520047", "title": "Batalla de Moh\u00e1cs", "text": "A batalla de Moh\u00e1cs foi un combate que supuxo a derrota do ex\u00e9rcito h\u00fangaro comandado polo rei mozo Lu\u00eds II de Hungr\u00eda, a mans do ex\u00e9rcito otom\u00e1n, ao mando do sult\u00e1n Suleiman o Magn\u00edfico. Esta batalla tivo lugar o 29 de agosto de 1526 en Moh\u00e1cs, a 170 km ao sur de Budapest.\nAntecedentes.\nAs tensi\u00f3ns entre Hungr\u00eda e o Imperio otom\u00e1n deron pronto en incursi\u00f3ns otom\u00e1s por territorio h\u00fangaro. Suleiman esixiulle o pago de tributos ao reino de Hungr\u00eda como prevenci\u00f3n, e cando este se negou, os otom\u00e1ns avanzaron cara ao norte cun ex\u00e9rcito formado por uns 65.000 soldados, 45.000 deles regulares, tomando Belgrado (onde executaron 500 prisioneiros) e chegando \u00e1 fronteira h\u00fangara. O rexente h\u00fangaro Xo\u00e1n Hunyadi, grande heroe na loita contra os turcos, morrera hab\u00eda case 70 anos; seu fillo o rei Mat\u00edas Corvino hab\u00eda 35, perd\u00e9ndose todo rastro do grande Ex\u00e9rcito Negro de Hungr\u00eda que representaba unha das forzas militares m\u00e1is poderosas da Europa da \u00e9poca. A crise econ\u00f3mica do reino, as\u00ed como a d\u00e9bil xesti\u00f3n dos seguintes reis Ladislau II de Hungr\u00eda e seu fillo Lu\u00eds II, foron levando o Estado ao abismo, que se agravou a\u00ednda m\u00e1is co fortalecemento do Imperio otom\u00e1n.\nAnte a resposta negativa do pago de impostos, Suleiman mobilizou as s\u00faas forzas militares desde Constantinopla at\u00e9 Hungr\u00eda para someter o reino e posteriormente continuar cara ao Sacro Imperio Romano Xerm\u00e1nico para derrotar os Habsburgo. Ante isto, Lu\u00eds II reuniu un numeroso ex\u00e9rcito, pero que non se equiparaba co do do Sult\u00e1n, e no canto de esperar os \u00faltimos reforzos de Croacia e Transilvania, avanzou cara ao sur desde Buda. O conde Xo\u00e1n de Z\u00e1polya, voivoda de Transilvania, apresurouse coas s\u00faas tropas, pero por falta de tempo non logrou reunirse coas do do rei, quen avanzou acompa\u00f1ado de Ladislau Szalkai, o arcebispo de Esztergom e o moi influente comandante militar Paulo Tomori, nomeado arcebispo de Kalocsa. Por outra banda, Xurxo de Z\u00e1polya, irm\u00e1n de Xo\u00e1n, si conseguiu unirse ao ex\u00e9rcito principal.\nLu\u00eds II non gozaba do apoio e simpat\u00eda dos seus s\u00fabditos checos, aos que non lles agradaba ser gobernados desde Buda, as\u00ed que as forzas do rei non contaron coas de Bohemia. As delicadas relaci\u00f3ns entre o Papa e o emperador Carlos V tam\u00e9n causaban cada vez m\u00e1is inconvenientes, suced\u00e9ndose a batalla de Pavia en febreiro de 1525, onde o rei Francisco I de Francia foi derrotado polas forzas imperiais e espa\u00f1olas. Pedindo asistencia a Suleiman contra os Habsburgo, as tropas turcas sentiron con m\u00e1is dereito de avanzar cara a Viena por territorios cristi\u00e1ns.\nA batalla.\nOs h\u00fangaros escolleron o campo de batalla, unha chaira aberta a car\u00f3n dunhas bra\u00f1as do Danubio. Os turcos avanzaron sen atopar oposici\u00f3n, asediaron cidades e cruzaron os r\u00edos Sava e Drava mentres Lu\u00eds II agardaba en Buda.\nA batalla apenas durou d\u00faas horas. Un ex\u00e9rcito de rumelios lanzou o primeiro ataque otom\u00e1n (13:00), que foi rexeitado polos h\u00fangaros de Paulo Tomori, o arcebispo de Kalocsa. Unha hora m\u00e1is tarde chegou de golpe todo o continxente turco, que atacou despois de varios bombardeos dos can\u00f3ns e mosquetes otom\u00e1ns. Os cristi\u00e1ns mandaron a s\u00faa cabalar\u00eda, pero esta foi repelida pola artillar\u00eda inimiga. Os europeos trataron de fuxir cara a unhas bra\u00f1as, onde miles afogaron polo peso das s\u00faas armaduras, inclu\u00eddo o rei h\u00fangaro. As forzas h\u00fangaras foron practicamente aniquiladas e o mesmo rei morreu na batalla. O papel que desenvolveu o Gran Visir do Imperio Otom\u00e1n, Pargal\u0131 \u0130brahim Pa\u015fa, foi fundamental para o plan de ataque e \u00e9xito tanto estrat\u00e9xico como en batalla para eliminar o inimigo.\nEntre outras v\u00edtimas que caeron na batalla de Moh\u00e1cs ach\u00e1banse o arcebispo Paulo Tomori de Kalocsa, as\u00ed como o conde Xurxo de Z\u00e1polya e Ladislau Szalkai, o arcebispo de Esztergom. Igualmente, Francisco Balassi, Nicolao Tharczai, membro da c\u00e1mara real, Xo\u00e1n Paksy de Pakos, Xo\u00e1n Istv\u00e1nffy, membro da corte real, Em\u00e9rico W\u00e1rday, Miguel Podmaniczki, Xurxo Orlovcsics, capit\u00e1n do castelo de Zeng, Estevo Acz\u00e9l, capit\u00e1n do castelo de Bratislava, o anci\u00e1n Sexismundo Pog\u00e1ny de Cs\u00e9b, portador da bandeira real e exdirector da c\u00e1mara de sal de M\u00e1ramaros, Xo\u00e1n de Tornalya, Xo\u00e1n e Estevo de L\u00e1nya, Xo\u00e1n Dr\u00e1gffy de B\u00e9ltek, xu\u00edz do reino, as\u00ed como Nicolao Forg\u00e1ch. Igualmente morreron preto de 500 nobres de alto rango, as\u00ed como miles de nobres de baixo rango e soldados.\nA arist\u00f3crata Dorotea de Kanizsa e 400 dos seus servos encarg\u00e1ronse xunto aos relixiosos da zona en dar sepultura a todos os ca\u00eddos na batalla, pasando a quedar inmortalizada en versos posteriores como o de Mih\u00e1ly Babits.\nConsecuencias.\nAs consecuencias para Hungr\u00eda foron nefastas. O rei Lu\u00eds II morreu sen deixar herdeiros, ante o cal Fernando I de Habsburgo, irm\u00e1n de Carlos V, reclamou o trono h\u00fangaro a trav\u00e9s dos seus dereitos matrimoniais con Ana Jagellon de Hungr\u00eda e Bohemia, irm\u00e1 do falecido monarca. Por outra banda, o conde Xo\u00e1n de Z\u00e1polya f\u00edxose coroar como rei Xo\u00e1n I de Hungr\u00eda, polo cal en poucos meses o reino, abatido polos turcos, contaba con dous reis.\nDespois de doce anos de guerra civil entre os dous reis, gran parte do pa\u00eds foi absorbido polo Imperio turco; s\u00f3 o terzo oriental, inclu\u00edda Transilvania, mantivo certa autonom\u00eda, transform\u00e1ndose no principado de Transilvania, gobernado pola nobreza alta h\u00fangara que deb\u00eda certo sometemento ao sult\u00e1n turco. O fillo do rei Xo\u00e1n I, Xo\u00e1n Sexismundo de Z\u00e1polya, foi o primeiro pr\u00edncipe de Transilvania e pretendeu o trono h\u00fangaro fronte aos Habsburgo durante varias d\u00e9cadas como Xo\u00e1n II de Hungr\u00eda, a\u00ednda que xamais foi coroado.\nA batalla de Moh\u00e1cs \u00e9 comparada coas de Nic\u00f3polis e Cr\u00e9cy no s\u00e9culo XIV, ao ocorrer en todas elas que un ex\u00e9rcito de cabaleiros con armaduras pesadas sucumb\u00eda fronte a continxentes menores equipados con frechas, e en Moh\u00e1cs con armas de fogo."}
{"id": "520051", "revid": "42282", "url": "https://gl.wikipedia.org/wiki?curid=520051", "title": "Padre Fontes", "text": "Ant\u00f3nio Louren\u00e7o Fontes, m\u00e1is co\u00f1ecido por Padre Fontes, nado en Cambeses do Rio (Montalegre) o 22 de febreiro de 1940, \u00e9 un cura cat\u00f3lico portugu\u00e9s con implicaci\u00f3n na comunidade social, cultural e literaria.\nO Padre Fontes \u00e9 o principal impulsor do Congreso de Medicina Popular, en Vilar de Perdizes, e dos \"Venres 13\", data na que se celebran os congresos, en Montalegre.\nTraxectoria.\nAnt\u00f3nio Louren\u00e7o Fontes naceu en Cambeses do Rio, unha aldea do Barroso, no municipio de Montalegre pr\u00f3ximo o R\u00edo C\u00e1vado, o 22 de febreiro de 1940. Ingresou no seminario en Vila Real, en 1950, rematou en 1962, e dese tempo di: \nLicenciouse en Historia na Facultade de Letras da Universidade do Porto en 1980.\nFundou e dirixiu o mensual \"Not\u00edcias de Barroso\" de 1971 a 2006. Exerceu as funci\u00f3ns de empregado, xefe de persoal nos Servizos M\u00e9dicos Sociais de Vila Real (Montalegre), de 1973 ata 1990. Exerceu as funci\u00f3ns de Secretario do despacho da Presidencia na C\u00e2mara municipal de Montalegre desde 1990 a 2000, data na que se xubilou.\nFoi p\u00e1rroco de Tour\u00e9m, Pit\u00f5es das J\u00fanias e Covel\u00e3es (1963-71). \u00c9 p\u00e1rroco en Vilar de Perdizes, Meixide e Soutelinho da Raia desde 1971, e Mourilhe (2002-2005)\nDirixe no Centro Social Parroquial de Vilar de Perdizes, de que \u00e9 fundador e presidente, o Xard\u00edn de Inf\u00e2ncia, agora centro de d\u00eda, imparte cursos de formaci\u00f3n en artesan\u00eda con la e con li\u00f1o; tam\u00e9n de plantas arom\u00e1ticas, cursos de apicultura, de serigraf\u00eda e de artes decorativas. Deu centenares de conferencias por todo o pa\u00eds e no estranxeiro, en universidades, grupos culturais, escolas, goberno aut\u00f3nomo etc.\nColaborador da Radio Televisi\u00f3n Portuguesa (RTP), da Televisi\u00f3n Espa\u00f1ola (TVE) e da Televisi\u00f3n de Galicia (TVG). Participou en filmes como: Terra de Abril, Terra Fria, 5 dias e 5 noites, n\u00e3o cortes o cabelo que meu pai me penteou, Os dem\u00f3nios, document\u00e1rios para a BBC, TV da Holanda e Fran\u00e7a, UNESCO, Odisseia...\nOrganizou varios congresos internacionais: Milen\u00e1rio de San Rosendo, Centen\u00e1rio de S. Bento; Cami\u00f1o de Santiago; 19 de Medicina Popular, (desde o 83), 2 de relixiosidade popular (84-85) un de arquitectura popular (84). 17 encontros de cantores ao desaf\u00edo e concertinas, polo Natal.\nNo ano 2000-2001 reconstru\u00edu en Mourilhe unha casa do s\u00e9culo XVIII, para transformala en hotel rural Se\u00f1ora dos Remedios e centro cultural de promoci\u00f3n e divulgaci\u00f3n das terras e cultura Barros\u00e3, onde acolle turistas, visitantes, doentes, estudantes e artistas.\nNo 2012, por iniciativa dos deputados electos polo distrito de Vila Real solicit\u00f3uselle ao Presidente da Rep\u00fablica Portuguesa que o Padre Fontes fose distinguido coa Orde do M\u00e9rito.\nCongreso de Medicina Popular.\nO Congreso de Medicina Popular de Vilar de Perdizes, no concello de Montalegre, cel\u00e9brase desde 1983 e atrae a curandeiros, bruxos, videntes e botadores de cartas.\nVenres 13.\nDesde 2002 a C\u00e2mara de Montalegre organiza a \"Noites das Bruxas\", que decorren en todos os \"Venres 13\", e forman parte integrante do calendario cultural da rexi\u00f3n.\nEcomuseo de Barroso - Espazo Padre Fontes.\nO Ecomuseo de Barroso \u00e9 un espazo de memoria con visi\u00f3n para o desenvolvemento. A idea dun Ecomuseo para a rexi\u00f3n de Barroso resulta da conciencia, mais tam\u00e9n da preocupaci\u00f3n de salvagardar un patrimonio, nas s\u00faas m\u00faltiples compo\u00f1entes: naturais, culturais e socioecon\u00f3micas. Coa finalidade de contribu\u00edr para o desenvolvemento das poboaci\u00f3n, e abrazar o concepto de Museo do Territorio, no cal repousa a valorizaci\u00f3n do recurso como chave: poboaci\u00f3n e patrimonio.\nO N\u00facleo sede do Ecomuseo do Barroso est\u00e1 instalado no Castelo de Montalegre."}
{"id": "520058", "revid": "23204", "url": "https://gl.wikipedia.org/wiki?curid=520058", "title": "L\u00e9on Gaston Seurat", "text": "L\u00e9on Gaston Seurat, nado en Ch\u00e2lons-en-Champagne o 27 de abril de 1872 e finado en Bir Mourad Ra\u00efs (Alxeria) o 5 de xullo de 1949, foi un zo\u00f3logo, naturalista, parasit\u00f3logo e profesor universitario franc\u00e9s. co\u00f1ecido polas s\u00faas investigaci\u00f3ns sobre a fauna nativa da Polinesia francesa e do norte de \u00c1frica. \nTraxectoria.\nEn 1899 presentou a s\u00faa tese de doutoramento sobre himen\u00f3pteros entom\u00f3fagos na Universidade de Par\u00eds. Desde 1902 a 1905 traballou como naturalista nos mares do sur, sobre todo nas illas Tuamotu e Gambier. En maio de 1906 comezou a traballar como zo\u00f3logo no laboratorio da \"Biologie appliqu\u00e9e aux colonies\". M\u00e1is adiante foi nomeado profesor de Zoolox\u00eda na Universidade de Alxer.\nHonores.\nEp\u00f3nimos.\nVarios taxons foron nomeados na s\u00faa honra, entre eles \"Acomys seurati\", \"Perinereis seurati\", unha especie de an\u00e9lido descrita por Charles Gravier en 1905, e \"Calcinus seurati\", un crust\u00e1ceo descrito en 1951 por Jacques Forest.\nAbreviatura.\nA abreviatura Seurat empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda e bot\u00e1nica."}
{"id": "520061", "revid": "1822", "url": "https://gl.wikipedia.org/wiki?curid=520061", "title": "Astipalea (mitolox\u00eda)", "text": "Na mitolox\u00eda grega, Astipalea foi a filla de F\u00e9nix, fillo de Axenor, e de Perimede, filla de Eneo. \nFoi seducida por Poseid\u00f3n, de quen enxendrou dous fillos: Anceo e Eur\u00edpilo, rei de Cos. Nos textos de Hixino, este segundo toma o nome de Pericl\u00edmeno.\nEur\u00edpilo foi morto por Heracles cando o heroe, unha vez cumpridos os doce traballos, regresaba de conquistar Troia.\nAnceo foi un dos Argonautas e encargouse do goberno da nave \"Argo\" ata a C\u00f3lquide, trala morte do temoneiro Tifis."}
{"id": "520062", "revid": "89787", "url": "https://gl.wikipedia.org/wiki?curid=520062", "title": "Pok\u00e9mon Super Mystery Dungeon", "text": "Pok\u00e9mon Super Mystery Dungeon (en ; \"Pok\u00e9mon Ch\u014d Fushigi no Danjon\") \u00e9 un videoxogo de rol xapon\u00e9s da serie \"Pok\u00e9mon Mystery Dungeon\" desenvolvido por Spike Chunsoft, publicado por The Pok\u00e9mon Company e distribu\u00eddo por Nintendo para a consola Nintendo 3DS. \u00d3 igual que os seus predecesores, os xogadores controlan un humano que esperta convertido en Pok\u00e9mon nun mundo completamente habitado por Pok\u00e9mon, e debe viaxar a trav\u00e9s de alxubes completando misi\u00f3ns e derrotando inimigos. O xogo foi lanzado no Xap\u00f3n o 17 de setembro de 2015, en Am\u00e9rica do Norte o 20 de novembro de 2015, en Europa o 19 de febreiro de 2016 e en Australia o 20 de febreiro de 2016."}
{"id": "520063", "revid": "1822", "url": "https://gl.wikipedia.org/wiki?curid=520063", "title": "Pericl\u00edmeno (hom\u00f3nimos)", "text": "Co nome de Pericl\u00edmeno co\u00f1\u00e9cense dous personaxes da mitolox\u00eda grega:"}
{"id": "520064", "revid": "23204", "url": "https://gl.wikipedia.org/wiki?curid=520064", "title": "Pok\u00e9mon Ranger", "text": " \u00e9 un videoxogo de rol e acci\u00f3n desenvolvido por HAL Laboratory e Creatures Inc., publicado por The Pok\u00e9mon Company e distribu\u00eddo por Nintendo para a consola Nintendo DS. O xogo lanzouse no Xap\u00f3n o 23 de marzo de 2006, en Am\u00e9rica do Norte e Australia \u00f3 longo do ano 2006 e en Europa en abril de 2007. Tam\u00e9n foi lanzado para a Wii U Virtual europea o 25 de febreiro de 2016.\n\"Pok\u00e9mon Ranger\" \u00e9 compatible con \"Pok\u00e9mon Diamond\" e \"Pearl\", \"Platinum\", \"HeartGold\" e \"SoulSilver\", o cal permite \u00f3s xogadores tranferir ovos do Pok\u00e9mon lendario Manaphy a eses xogos. A historia est\u00e1 ambientada na rexi\u00f3n de Fiore."}
{"id": "520065", "revid": "23204", "url": "https://gl.wikipedia.org/wiki?curid=520065", "title": "Wuchereria bancrofti", "text": "Wuchereria bancrofti \u00e9 unha especie de verme nematodo da clase dos secern\u00e9nteos, orde dos espir\u00faridos, familia dos oncoc\u00e9rcidos, a \u00fanica inclu\u00edda no x\u00e9nero \"Wuchereria\".\n\u00c9 \u00e9 un parasito exclusivo dos humanos, cuxa presenza nos vasos linf\u00e1ticos ocasiona unha filariose co\u00f1ecida como filariose de Bancroft, que \u00e9 a filariose linf\u00e1tica m\u00e1is estendida e m\u00e1is importante.\nAs s\u00faas formas larvarias ch\u00e1manse microfilarias, e as adultas macrofilarias. \nTaxonom\u00eda.\nTanto o x\u00e9nero como a especie foron descritas en 1921 polo zo\u00f3logo e parsit\u00f3logo franc\u00e9s L\u00e9on Gaston Seurat.\nMorfolox\u00eda.\nSon vermes pequenos e brancos, transl\u00facidos, con aspecto de finos f\u00edos de \"catgut\". Os machos miden 4 cm de lonxitude, e o extremo posterior est\u00e1 enrolado; as femias alcanza os 10 cm,e o seu di\u00e1metro \u00e9 1/400 da s\u00faa lonxitude. As larvas te\u00f1en 300 \u03bcm de longo e 8 \u03bcm de di\u00e1metro, o espazo cef\u00e1lico \u00e9 curto \u2014de 4 \u03bcm\u2014 e o extremo caudal \u00e9 c\u00f3nico, sen protuberancias."}
{"id": "520066", "revid": "72012", "url": "https://gl.wikipedia.org/wiki?curid=520066", "title": "Wuchereria", "text": ""}
{"id": "520067", "revid": "72012", "url": "https://gl.wikipedia.org/wiki?curid=520067", "title": "Filariose de Bancroft", "text": ""}
{"id": "520069", "revid": "72012", "url": "https://gl.wikipedia.org/wiki?curid=520069", "title": "Pericl\u00edmeno (fillo de Poseid\u00f3n)", "text": "Na mitolox\u00eda grega, Pericl\u00edmeno foi o fillo de Poseid\u00f3n con Cloris, filla do adivi\u00f1o Tiresias. \nFoi un dos defensores de Tebas cando foi atacada por Adrasto na guerra co\u00f1ecida como \"Os sete contra Tebas\". Matou a un dos sete pr\u00edncipes, Partenopeo, lanzando sobre el unha pedra desde o alto da muralla.\nLogo sa\u00edu en persecuci\u00f3n de Anfiarao pero non conseguiu matalo porque o tragou a terra, que se abriu cando Zeus lanzou un raio."}
{"id": "520074", "revid": "98629", "url": "https://gl.wikipedia.org/wiki?curid=520074", "title": "Shenzhou 5", "text": "Shenzhou 5 foi o nome da primeira misi\u00f3n tripulada chinesa, para a que se usou unha nave Shenzhou. Foi lanzada o 15 de outubro de 2003 mediante un foguete CZ-2F desde o Centro de Lanzamento de Sat\u00e9lites de Jiuquan.\nCaracter\u00edsticas.\nA misi\u00f3n de Shenzhou 5 foi probar a c\u00e1psula Shenzhou tripulada por primeira vez cun s\u00f3 astronauta a bordo, Iang Liwei. Anteriormente a nave fora probada en catro voos sen tripulaci\u00f3n.\nA nave engalou \u00e1s 1:00 GMT. Liwei pasou as algo m\u00e1is de 21 horas (14 \u00f3rbitas) de misi\u00f3n na c\u00e1psula de reentrada, sen entrar no m\u00f3dulo orbital. Tras varios per\u00edodos de descanso e de varias manobras orbitais a c\u00e1psula de reentrada separouse do resto da nave, devolvendo san e salvo a Liwei a terra, onde foi recollido polo equipo de rescate."}
{"id": "520076", "revid": "1822", "url": "https://gl.wikipedia.org/wiki?curid=520076", "title": "Pericl\u00edmeno (fillo de Neleo)", "text": "Na mitolox\u00eda grega, Pericl\u00edmeno foi o maior dos fillos de Neleo (fillo de Poseid\u00f3n) e Cloris, filla de Anfi\u00f3n. Neleo foi expulsado polo seu irm\u00e1n Pelias e marchou a Mesenia, onde fundou a cidade de Pilos.\nNeleo e Cloris tiveron unha filla, Pero, e doce fillos: Tauro, Asterio, Pila\u00f3n, De\u00edmaco, Euribio, Epilao, Frasio, Eur\u00edmenes, Ev\u00e1goras, Al\u00e1stor, N\u00e9stor e Pericl\u00edmeno. \nPericl\u00edmeno destacaba pola s\u00faa gran forza e era o m\u00e1is valoroso dos fillos de Neleo . Poseid\u00f3n concedeulle ademais a capacidade de cambiar de forma no animal que quixer e, cando Heracles atacou e conquistou Pilos, enfrontouse con Pericl\u00edmeno. Este transformouse primeiro en le\u00f3n, logo en serpe e tam\u00e9n en abella (ou mosca ou formiga, segundo outras fontes), para tomar finalmente a forma dunha aguia que intentou picarlle nos ollos. Pero todo iso non evitou que Heracles terminara mat\u00e1ndoo coas s\u00faas frechas , para logo matar tam\u00e9n \u00f3 resto dos seus irm\u00e1ns, coa \u00fanica excepci\u00f3n de N\u00e9stor, que se criaba f\u00f3ra de Pilos .\nPericl\u00edmeno formou parte da expedici\u00f3n dos argonautas ."}
{"id": "520077", "revid": "72012", "url": "https://gl.wikipedia.org/wiki?curid=520077", "title": "Jos\u00e9 Javier Santos Rubio", "text": ""}
{"id": "520078", "revid": "72012", "url": "https://gl.wikipedia.org/wiki?curid=520078", "title": "JJ Santos", "text": ""}
{"id": "520079", "revid": "72012", "url": "https://gl.wikipedia.org/wiki?curid=520079", "title": "Jos\u00e9 Javier Santos", "text": ""}
{"id": "520080", "revid": "72012", "url": "https://gl.wikipedia.org/wiki?curid=520080", "title": "Jose Javier Santos", "text": ""}
{"id": "520081", "revid": "72012", "url": "https://gl.wikipedia.org/wiki?curid=520081", "title": "J J Santos", "text": ""}
{"id": "520082", "revid": "72012", "url": "https://gl.wikipedia.org/wiki?curid=520082", "title": "JJ. Santos", "text": ""}
{"id": "520083", "revid": "72012", "url": "https://gl.wikipedia.org/wiki?curid=520083", "title": "J.J Santos", "text": ""}
{"id": "520084", "revid": "72012", "url": "https://gl.wikipedia.org/wiki?curid=520084", "title": "J. J Santos", "text": ""}
{"id": "520085", "revid": "72012", "url": "https://gl.wikipedia.org/wiki?curid=520085", "title": "Jota Santos", "text": ""}
{"id": "520086", "revid": "72012", "url": "https://gl.wikipedia.org/wiki?curid=520086", "title": "J J. Santos", "text": ""}
{"id": "520088", "revid": "27249", "url": "https://gl.wikipedia.org/wiki?curid=520088", "title": "Batalla de Mohacs", "text": ""}
{"id": "520090", "revid": "89787", "url": "https://gl.wikipedia.org/wiki?curid=520090", "title": "Reino do Congo", "text": "O Reino do Congo ou Imperio do Congo (en kikongo: \"Kongo dia Ntotila\" ou \"Wene wa Kongo;\") foi un estado precolonial africano no suroeste de \u00c1frica situado no territorio que hoxe corresponde ao noroeste de Angola (inclu\u00edda Cabinda), o suroeste e oeste da Rep\u00fablica do Congo, a parte oeste da Rep\u00fablica Democr\u00e1tica do Congo e a parte centro-sur de Gab\u00f3n. Na s\u00faa m\u00e1xima extensi\u00f3n ocupaba dende o oc\u00e9ano Atl\u00e1ntico, polo oeste, at\u00e9 o r\u00edo Cuango, polo leste, e do r\u00edo Ogoou\u00e9, polo norte, at\u00e9 o r\u00ed\u00ado Cuanza, polo sur. O reino do Congo foi fundado por Lukeni lua Nimi no s\u00e9culo XIV.\nA rexi\u00f3n era gobernada por un l\u00edder chamado rei polos europeos, o manicongo. Estaba formada por de nove provincias e tres rexi\u00f3ns (Ngoio, Cacongo e Loango), mais a s\u00faa \u00e1rea de influencia se estend\u00eda tam\u00e9n por outros estados independentes, como Dongo, Matamba, Cassange e Quissama. A capital era M'Banza Kongo (literalmente, Cidade do Congo), rebautizada como S\u00e3o Salvador do Congo ap\u00f3s os primeiros contactos cos portugueses e a conversi\u00f3n do \"manicongo\" ao catolicismo no s\u00e9culo XVI, e renomeada de volta M'Banza Kongo en 1975.\nO reino era rexido por unha monarqu\u00eda, que por veces na s\u00faa historia alternou entre hereditaria e electiva. A li\u00f1axe de reis durou dende a fundaci\u00f3n do reino en 1390 at\u00e9 a abolici\u00f3n en 1914 pola Primeira Rep\u00fablica Portuguesa, que diminu\u00edu o t\u00edtulo do rei \u00e1 unha mera figura simb\u00f3lica na cidade de S\u00e3o Salvador at\u00e9 1975, cando o goberno socialista de Angola acabou por abolir os t\u00edtulos definitivamente.\nHistoria.\nAs tradici\u00f3ns verbais sobre o inicio da historia da rexi\u00f3n escrib\u00edronse por primeira vez ao final do s\u00e9culo XVI, e as m\u00e1is completas foron rexistradas a mediados do s\u00e9culo XVII, inclu\u00eddas aquelas escritas polo misioneiro capuchino italiano Giovanni Cavazzi da Montecuccolo. Unha pescuda m\u00e1is detallada sobre as tradici\u00f3ns orais modernas inicialmente conducida no inicio do s\u00e9culo XX por misioneiros redentoristas como Jean Cuvelier e Joseph de Munck non parecen relacionarse co per\u00edodo inicial da historia do reino.\nInicialmente habitada por pigmeos, a demograf\u00eda da rexi\u00f3n mudou radicalmente durante a gran migraci\u00f3n bant\u00fa cara ao sur, onde se formou un subgrupo \u00e9tnico entre os que se asentaron no val do baixo r\u00edo Congo, m\u00e1is pr\u00f3ximo da s\u00faa foz no Atl\u00e1ntico. Ese subgrupo bant\u00fa son os congos, que consolidaron a ocupaci\u00f3n da rexi\u00f3n a mediados do s\u00e9culo XIII.\nFormaci\u00f3n pol\u00edtica precolonial.\nA partir do s\u00e9culo XIV os congos pasaron a organizarse politicamente, formando o poderoso reino do Congo, a partir da reuni\u00f3n dos reinos Ampemba Cassi e Bambata. O antigo reino de Bambata acabou por converterse nun ducado dentro do reino, nas terras que actualmente forman a provincia do U\u00edge.\nA fundaci\u00f3n do reino do Congo deuse coa investidura de Lukeni lua Nimi como primeiro rei en 1390, fixando capital nunha localidade de nome Nisi Cu\u00edlo.\nXa politicamente forte, o reino do Congo organizou unha expedici\u00f3n e conquistou o reino rival de Muene Cabunga, que ti\u00f1a s\u00faa capital, Mongo-dia-Congo, ao sop\u00e9 dunha monta\u00f1a ao sur. A cidade mudou de nome, pasando a chamarse M'banza Kongo, \u00e1 que se mudou o rei do Congo e ergueu o seu palacio.\nContactos cos portugueses.\nEn 1483, o explorador portugu\u00e9s Diogo C\u00e3o navegou polo r\u00edo Congo, descubrindo numerosas aldeas ribeir\u00e1s, torn\u00e1ndose o primeiro europeo que encontrou o reino do Congo. Diogo C\u00e3o deixou homes no Congo e levou alg\u00fans nobres da corte congolesa a Portugal. Volveu cos nobres congoleses en 1485, convertendo ao cristianismo o rei Nzinga a Nkuwu que se bautizou en 1491, adoptando o nome de Xo\u00e1n I do Congo en honra ao rei portugu\u00e9s Xo\u00e1n II. Os principais nobres da corte congolesa tam\u00e9n foron bautizados, comezando polo gobernante da provincia do Soio, Manuel I do Soio. Ao mesmo tempo, os cidad\u00e1ns congoleses alfabetizados que regresaban de Portugal abriron algunhas escolas no Congo.\nO per\u00edodo de aproximaci\u00f3n comercial, pol\u00edtica e econ\u00f3mica cos portugueses tam\u00e9n estivo marcado pola propia expansi\u00f3n territorial do reino do Congo, onde, nas guerras emprendidas contra os reinos e os pobos veci\u00f1os, se consegu\u00eda a principal materia de exportaci\u00f3n congolesa, os escravos. O principal posto de comercio de Portugal co Congo era San Tom\u00e9 e Pr\u00edncipe.\nTensi\u00f3n con Portugal e derrocamento do reino do Congo.\nAs tensi\u00f3ns entre Portugal e o Congo xurdiron, principalmente relacionadas co comercio de escravos e coa interferencia na escolla dos sucesores do trono congol\u00e9s, aliado ao feito dos gobernadores da Angola portuguesa se tornaren m\u00e1is agresivos.\nLu\u00eds Mendes de Vasconcelos, que foi gobernador colonial de 1617 a 1621, contratou bangalas como mercenarios para emprender unha devastadora guerra contra o reino de Ndongo, e despois atacar e saquear algunhas provincias do sur do Congo. Estaba particularmente interesado na provincia de Cassanze, unha rexi\u00f3n pantanosa que ficaba ao norte de Luanda, refuxio de escravos fuxitivos. O gobernador colonial Jo\u00e3o Correia de Sousa contratou novamente os bangalas para lanzar unha invasi\u00f3n a grande escala no sur do Congo en 1622, ap\u00f3s a morte de \u00c1lvaro III, nunha tentativa de influ\u00edr na escolla do novo rei.\nA Guerra Luso-Congolesa de 1622, iniciouse coas forzas portuguesas invadindo Cassanze, forzando o comandante congol\u00e9s Pedro Afonso a fuxir de M'Banza Kongo a Nambo Angongo, unha cidade protexida por escravos fuxitivos. A\u00ednda que Pedro Afonso concordase en devolver alg\u00fans fuxitivos, o ex\u00e9rcito portugu\u00e9s atacou o Congo e matouno, contando cun ex\u00e9rcito esmagador de 20\u00a0000 soldados.\nAp\u00f3s o \u00e9xito en Nambo Angongo, o ex\u00e9rcito portugu\u00e9s avanzou para o condado de Quimbamba en novembro, onde conseguiron unha vitoria na batalla de Mbumbi. Al\u00e1 afrontaron unha forza liderada polo novo duque de Quimbamba, con reforzos das forzas do marqu\u00e9s de Pemba. Tanto o duque de Quimbamba como o marqu\u00e9s de Pemba foron mortos na batalla.\nNo entanto, Pedro II, acabado de coroar rei do Congo, mobilizou o ex\u00e9rcito principal, inclu\u00edndo tropas do Soio, para Quimbamba, derrotando decisivamente os portugueses, expuls\u00e1ndoos do pa\u00eds nunha batalla trabada nalg\u00fan lugar preto de Mabanda Cassi, en xaneiro de 1623. Esa vitoria congolesa e a deterioraci\u00f3n das relaci\u00f3ns con Portugal foron cruciais para o \u00e9xito da ocupaci\u00f3n holandesa de Angola.\nO reino do Congo asociouse \u00e1 Rep\u00fablica das Sete Provincias Unidas dos Pa\u00edses Baixos contra Portugal en 1641, colaborando loxisticamente para a expulsi\u00f3n lusitana da rexi\u00f3n de Luanda. Iso fixo que se mergullase de cabeza na Guerra Luso-Neerlandesa, conseguindo certo progreso entre 1641 e 1643, durante as batallas dos Dembo e do r\u00edo Bengo. En 1647 o reino do Congo participou da \u00faltima campa\u00f1a con \u00e9xito contra os portugueses, na batalla de Combi.\nAo mesmo tempo o Congo afrontaba os seus propios problemas internos, cunha guerra civil co condado do Soio, ocorrida entre 1641 e 1645. A reconquista portuguesa das posesi\u00f3ns coloniais angolanas deixou o Congo en situaci\u00f3n fr\u00e1xil, obrig\u00e1ndoo a tentar unha alianza do reino de Espa\u00f1a. Con todo, a disputa polas posici\u00f3ns na provincia de Ambu\u00edla levou \u00e1 batalla de Ambu\u00edla, que acabou por ser sucedida por outra guerra civil, que durou at\u00e9 1709. Eses conflitos foron os puntos de inflexi\u00f3n para o reino do Congo, enfraquec\u00e9ndoo politicamente, perdendo de feito a condici\u00f3n de estado independente, e pasando a ser en 1857 un estado vasalo do reino de Portugal."}
{"id": "520091", "revid": "47401", "url": "https://gl.wikipedia.org/wiki?curid=520091", "title": "Reino do Kongo", "text": ""}
{"id": "520094", "revid": "72012", "url": "https://gl.wikipedia.org/wiki?curid=520094", "title": "Vermella", "text": ""}
{"id": "520099", "revid": "45576", "url": "https://gl.wikipedia.org/wiki?curid=520099", "title": "A Orcada", "text": ""}
{"id": "520101", "revid": "98629", "url": "https://gl.wikipedia.org/wiki?curid=520101", "title": "Mercedes-Benz 770", "text": "O Mercedes-Benz 770, tam\u00e9n co\u00f1ecido como \"Gro\u00dfer Mercedes\" (en lingua alem\u00e1 \"Gran Mercedes\"), foi un gran coche de luxo constru\u00eddo por Mercedes-Benz entre 1930 e 1943. Probablemente sexa famoso polo seu uso por altos funcionarios do Reich antes e durante a segunda guerra mundial, inclu\u00edndo Adolf Hitler, Hermann G\u00f6ring, Heinrich Himmler e Reinhard Heydrich, como se reflicte en imaxes de arquivo.\nSerie I - W07 (1930\u20131938).\nO 770 presentouse en 1930 como o sucesor do Mercedes-Benz Tipo 630, co c\u00f3digo interno W07. Estes coches de alta gama foron utilizados principalmente polos gobernos como veh\u00edculos de estado. O presidente do Reich Paul von Hindenburg, o emperador Hirohito e o papa P\u00edo XI estaban entre os seus clientes, e Adolf Hitler usou un 770 a partir de 1931. Constru\u00edronse 117 coches da serie W07 ata 1938.\nA versi\u00f3n W07 do 770 estaba alimentado por un motor 8 en li\u00f1a de 7655 cc de capacidade cunha \u00e1rbore de levas a\u00e9rea e pist\u00f3ns de aluminio. Este motor produciu a 2800\u00a0rpm sen sobrealimentador. Un sobrealimentador tipo Roots opcional, que netra a plena aceleraci\u00f3n, elevar\u00eda a sa\u00edda a a 2800\u00a0rpm, o que poder\u00eda impulsar o coche a 160 km/h. A transmisi\u00f3n ti\u00f1a catro relaci\u00f3ns directas, das cales a terceira era directa e a cuarta era unha superdirecta.\nO W07 ti\u00f1a un chasis en caixa contempor\u00e1neo suspendido por b\u00e9stas semiel\u00edpticas nos eixes das vigas dianteiras e traseiras. As dimensi\u00f3ns variar\u00edan segundo a carrozar\u00eda, pero o chasis ti\u00f1a unha distancia entre eixes de e unha v\u00eda dianteira igual \u00e1 v\u00eda traseira de . \nSerie II - W150 (1938-1943).\nO 770 revisouse substancialmente en 1938, resultando na nova designaci\u00f3n interna de W150. O novo chasis f\u00edxose con tubos de secci\u00f3n oval e foi suspendido dos resortes helicoidais ao redor, cunha suspensi\u00f3n independente na parte dianteira e un eixo de Dion na parte traseira. Mont\u00e1ronse freos hidr\u00e1ulicos, en comparaci\u00f3n coa mec\u00e1nica servoasistida dos freos da serie anterior.\nO motor ti\u00f1a a mesma arquitectura b\u00e1sica que o W07, pero axustouse para producir a 3000 rpm sen sobrealimentaci\u00f3n e a 3200 rpm con. A transmisi\u00f3n agora ti\u00f1a cinco relaci\u00f3ns cara a adiante cunha cuarta marcha directa e unha quinta de superdirecta. A velocidade m\u00e1xima roldaba os 170 km/h. Estaba dispo\u00f1ible un modelo dobre sobrealimentado , capaz de alcanzar unha velocidade m\u00e1xima de 190 km/h. Fix\u00e9ronse un total de cinco.\nEn 1938, entend\u00edase que o enorme W150 era o coche de pasaxeiros alem\u00e1n m\u00e1is caro vendido ata ese momento, , a\u00ednda que non aparec\u00eda en ningunha lista de prezos: o prezo publicouse simplemente como \"auf Anfrage\" (\"previa solicitude\"). Fabric\u00e1ronse 88 coches da serie W150 antes de que rematase a produci\u00f3n de chasis en 1943. Os \u00faltimos coches foron entregados en marzo de 1944.\nAlg\u00fans coches deste modelo foron ofrecidos por Hitler como agasallo aos seus aliados, a saber: o mariscal Ion Antonescu de Roman\u00eda, Benito Mussolini de Italia, Francisco Franco de Espa\u00f1a, o mariscal Carl Gustaf Emil Mannerheim de Finlandia e Emil H\u00e1cha do protectorado de Bohemia. O coche do mariscal Antonescu, por exemplo, era a proba de balas.\n770 sobreviventes.\nO Canadian War Museum de Ottawa exhibe un dos sete coches usados \u200b\u200bpor Hitler. Moi modificado cunha gran blindaxe, inclu\u00eddo o vidro de 40 mm en todo o perimetro e unha placa blindada de aceiro de 18 mm en toda a obra met\u00e1lica que rodea o habit\u00e1culo principal, m\u00e1is unha placa adicional elevable entre o condutor e o habit\u00e1culo traseiro: pesa 4.100 kg. Esta versi\u00f3n especial coa designaci\u00f3n interna W 150 II, constru\u00edda entre 1940 e 1943, tam\u00e9n estaba equipada con rodas de aceiro blindadas de 19\" e pneum\u00e1ticos antibalas de 20 c\u00e1maras. As defensas estaban feitas de metal lixeiro para reducir o peso; por raz\u00f3ns de durabilidade dos pneum\u00e1ticos, o fabricante recomendou unha velocidade m\u00e1xima de 80 km/h. Outras modificaci\u00f3ns permitiron o almacenamento seguro de tres metralladoras. A carrozar\u00eda tam\u00e9n ti\u00f1a ventilaci\u00f3ns adicionais nos lados e na parte superior do cap\u00f3, bisagras xemelgas nas portas laterais e outras catro aberturas de aire no compartimento principal. En preparaci\u00f3n da ca\u00edda de Berchtesgaden en abril de 1945, as tropas RSD e as SS cargaron o coche nun vag\u00f3n de ferrocarril. Foi atopado en maio de 1945 por tropas do Ex\u00e9rcito dos Estados Unidos da 20\u00aa Divisi\u00f3n Blindada en Laufen. Atopado avariado, un mec\u00e1nico holand\u00e9s liberado dos traballos forzados fixo funcionar o coche, avisando \u00e1s tropas de que era o coche oficial de Hermann Goering. Repintado coa cor verde do ex\u00e9rcito dos Estados Unidos cunha estrela aplicada a cada lado, serviu como coche do persoal de alto de rango durante a ocupaci\u00f3n de Alema\u00f1a na posguerra. Enviado aos Estados Unidos a finais de 1945, percorreu o pa\u00eds como parte da campa\u00f1a para a venda de bonos de guerra, exhibido e sinalado como o coche persoal de Goering. Logo de quedar almacenado, en outubro de 1956 participou nunha poxa de excedentes do ex\u00e9rcito dos Estados Unidos en Aberdeen Proving Ground, e vendeuse a un empresario de Montreal por 2.750 d\u00f3lares. Enviado para a s\u00faa restauraci\u00f3n a Rumble Motors en Toronto, creouse un libro de investigaci\u00f3n para restaurar o coche, xa que Goering o tivera durante a guerra, por un custo de 5.000 d\u00f3lares canadenses, ademais de deixar o vidro danado polas balas no seu lugar. En 1970, como parte dunha liquidaci\u00f3n de impostos, o coche agasallouse ao Museo da Guerra do Canad\u00e1, exhib\u00edndose de novo al\u00ed como o coche de Goering. En 1980, o investigador do museo Ludwig Kosha, nado en Alema\u00f1a, iniciou unha investigaci\u00f3n detallada sobre o coche, coa axuda de Mercedes-Benz, a embaixada de Alema\u00f1a occidental no Canad\u00e1 e o servizo exterior alem\u00e1n. Xunto cos rexistros de chasis, motor, pintura e modificaci\u00f3ns, e o descubrimento de parte da s\u00faa matr\u00edcula orixinal 1AV148697, confirmouse como un dos coches de Hitler, entregado \u00e1 Chancelar\u00eda do Reich, Berl\u00edn o 8 de xullo de 1940. \nO 770K propiedade orixinal do Mariscal Bar\u00f3n Gustav Mannerheim vendeuse a un coleccionista estadounidense logo da segunda guerra mundial. Apareceu na pel\u00edcula de 1951 \"\" como o coche de desfile de Hitler. En 1973, o 770K de Mannerheim, erroneamente, pensouse que fora a limusina de desfile de Adolf Hitler, vendeuse en poxa por 153.000 d\u00f3lares, que era a maior cantidade de cartos que se pagaron por un coche en poxa nese momento. Isto bateu o prezo r\u00e9cord anterior dun coche antigo, que fora de 90.000 d\u00f3lares para o Duesenberg de Greta Garbo no outono de 1972. Vendeuse a un empresario de Lancaster, Pensilvania, que quer\u00eda o coche para un parque chamado Dutch Wonderland. Desde 1984, o coche de Mannerheim \u00e9 de propiedade privada. \nOutros 770 vend\u00e9ronse na mesma poxa de 1973, por 93.000 d\u00f3lares. O mellor ofertante foi Billy C. Tanner, un desenvolvedor de Alabama e director de campa\u00f1a para a campa\u00f1a de George Wallace nas elecci\u00f3ns presidenciais de 1964 nos Estados Unidos. Non obstante, non puido asegurar o financiamento para completar a transacci\u00f3n e posteriormente vendeu a s\u00faa opci\u00f3n a un fabricante de casas m\u00f3biles.\nEn novembro de 2009, un dos 770K de Hitler mercouse supostamente por varios mill\u00f3ns de euros por un multimillonario ruso an\u00f3nimo. \nNa revista norueguesa Mercedes-Benz Club de xu\u00f1o de 2010 aparece un artigo sobre un 770 Offener Tourenwagen (W150). Levado a Noruega en 1941 polo xeneral Nikolaus von Falkenhorst, despois da segunda guerra mundial utilizouno o rei de Noruega. M\u00e1is tarde vendeuse a un comprador nos Estados Unidos. O coche ga\u00f1ou o premio ao mellor coche sen restaurar de antes da guerra no Pebble Beach Concours d'Elegance en 2003. \nOutros dous 770 lev\u00e1ronse a Noruega durante a guerra, un para Josef Terboven e o outro para Vidkun Quisling. A revista Norsk Motorveteran contaba nun pequeno artigo sobre un dos coches, no que se afirmaba que estaba \u00e1 venda ao p\u00fablico, pero ao parecer ningu\u00e9n quer\u00eda mercalo a pesar do baixo prezo de 50 KR. Finalmente foi despezado, e todo o que queda agora do coche \u00e9 parte dos cristais antibalas. O outro coche, un cabriolet de 1939, foi a Checoslovaquia, onde se usou como transporte VIP para funci\u00f3ns de estado. En 1948 os comunistas tomaron o relevo e en 1952 envi\u00e1rono ao carroceiro Vysok\u00e9 Myto e recibiu unha nova carrozar\u00eda e interior para eliminar calquera das s\u00faas orixes \"imperialistas\" e, como tal, non ten indicadores externos da s\u00faa fabricaci\u00f3n orixinal. Este coche est\u00e1 exposto no Museo T\u00e9cnico Nacional de Praga. \nHai un Mercedes-Benz 770 Grosser de 1938 no Museo do Caramulo en Portugal. Este coche est\u00e1 blindado e foi encargado pola PVDE, a polic\u00eda secreta interna portuguesa, despois do intento de bomba de 1937 contra o ditador portugu\u00e9s Ant\u00f3nio de Oliveira Salazar.\nUn 770K negro de 1938, exhibido no Technisches Museum en Sinsheim, Alema\u00f1a, supostamente era propiedade da oficina do goberno central alem\u00e1n e utilizado por Adolf Hitler durante os desfiles. O coche estaba equipado cunha blindaxe de chan a proba de minas, ademais de cristais e carrozar\u00eda blindada. Non obstante, como coche de desfile convertible, a protecci\u00f3n dos ocupantes era limitada.\nHai un 770K de 1939 exposto no Southward Car Museum en Paraparaumu en Nova Zelandia. Crese que foi pensado como un agasallo para Eduardo VIII despois da invasi\u00f3n alem\u00e1 de Gran Breta\u00f1a.\nUn 770K Cabriolet B de 1939 fixo polo menos unha aparici\u00f3n no Concours d'Elegance de Pebble Beach en California. Este coche \u00e9 un convertible de 2 portas e 5 pasaxeiros, polo que \u00e9 particularmente infrecuente xa que a maior\u00eda dos coches W150 constru\u00edronse como limusinas de teito duro ou limusinas convertibles. Est\u00e1 rematado en vermello escuro cun interior de coiro marr\u00f3n.\nA Garda Real ten un 770 no Palacio Real do Pardo de Madrid, utilizado por Francisco Franco.\nUn 770k que foi propiedade do rei Abdullah I de Xordania exp\u00f3\u00f1ese no Royal Automobile Museum en Am\u00e1n."}
{"id": "520102", "revid": "89787", "url": "https://gl.wikipedia.org/wiki?curid=520102", "title": "Pok\u00e9mon Rumble", "text": "Pok\u00e9mon Rumble (titulado Melee! Pok\u00e9mon Scramble; en ; \"Ransen! Pokemon Sukuranburu\" no Xap\u00f3n) \u00e9 un videoxogo de loita da serie \"Pok\u00e9mon\" desenvolvido para WiiWare.\nModo de xogo.\nO xogador controlar Pok\u00e9mon para loitar contra outross Pok\u00e9mon nunha serie de alxubes li\u00f1ais e zonas de loita pechadas. O xogo presenta un modo de xogo corpo a corpo en tempo real, que se comparou co de \"Smash TV\"."}
{"id": "520103", "revid": "98629", "url": "https://gl.wikipedia.org/wiki?curid=520103", "title": "Cinderella (filme de 2015)", "text": "Cinderella \u00e9 un filme brit\u00e1nico-estadounidense de 2015 dirixido por Kenneth Branagh, cun gui\u00f3n escrito por Chris Weitz e coproducido por Walt Disney Pictures, Kinberg Genre, Allison Shearmur Productions e Beagle Pug Films. O filme bas\u00e9ase no conto de \"Cincenta\" e \u00e9 unha adaptaci\u00f3n de acci\u00f3n en vivo do filme animado de 1950 de Walt Disney. Est\u00e1 protagonizado por Lily James no papel de Cincenta, xunto con Cate Blanchett, Richard Madden, Stellan Skarsg\u00e5rd, Holliday Grainger, Derek Jacobi e Helena Bonham Carter."}
{"id": "520106", "revid": "89787", "url": "https://gl.wikipedia.org/wiki?curid=520106", "title": "Pok\u00e9mon Rumble Blast", "text": "Pok\u00e9mon Rumble Blast, tam\u00e9n co\u00f1ecido como Super Pok\u00e9mon Rumble e no Xap\u00f3n como , \u00e9 un videoxogo de acci\u00f3n da serie \"Pok\u00e9mon\" desenvolvido para a consola Nintendo 3DS. O xogo estreouse no Xap\u00f3n o 11 de agosto de 2011, en Am\u00e9rica do Norte o 24 de outubro de 2011 e en Europa o 2 de decembro de 2011. \u00c9 o sucesor do videoxogo de 2009 \"Pok\u00e9mon Rumble\", desenvolvido para WiiWare."}
{"id": "520109", "revid": "23204", "url": "https://gl.wikipedia.org/wiki?curid=520109", "title": "Super Pok\u00e9mon Rumble", "text": ""}
{"id": "520110", "revid": "23204", "url": "https://gl.wikipedia.org/wiki?curid=520110", "title": "Super Pok\u00e9mon Scramble", "text": ""}
{"id": "520111", "revid": "1822", "url": "https://gl.wikipedia.org/wiki?curid=520111", "title": "Dictis (hom\u00f3nimos)", "text": "Co nome de Dictis co\u00f1\u00e9cense diferentes personaxes da mitolox\u00eda grega:\nExistiu tam\u00e9n un Dictis Cretense ou Dictis de Creta que escribiu unha cr\u00f3nica da Guerra de Troia, cuxos textos desenvolven alg\u00fans dos mesmos materiais utilizados por Homero para a \"Il\u00edada\"."}
{"id": "520113", "revid": "1822", "url": "https://gl.wikipedia.org/wiki?curid=520113", "title": "Dictis (fillo de Magnes)", "text": "Na mitolox\u00eda grega, Dictis foi o fillo de Magnes, rei de S\u00e9rifos (illa do mar Exeo), e unha n\u00e1iade . Compart\u00eda o reino co seu irm\u00e1n Polidectes pero foi destronado por el.\nD\u00e1nae.\nUn or\u00e1culo anunciara a Acrisio, rei de Argos, que morrer\u00eda a mans do seu propio neto. Para evitalo, encerrou a s\u00faa filla D\u00e1nae nunha torre de bronce (ou nunha c\u00e1mara subterr\u00e1nea dese material) para impedir que tivese trato con ning\u00fan var\u00f3n, pero non puido evitar que o rei dos deuses, Zeus, se transformara nunha fina choiva de ouro que caeu sobre D\u00e1nae e a deixara embarazada de Perseo . \nCando Acrisio se decatou, non creu na orixe divina do neno, e botou \u00f3 mar \u00e1 filla co meni\u00f1o, dentro dun cofre de madeira. O mar foi acougado por Poseid\u00f3n ante a petici\u00f3n de Zeus, polo que nai e fillo sobreviviron e alcanzaron a costa da illa de S\u00e9rifos. Na illa gobernaba o rei Polidectes pero foi o seu irm\u00e1n Dictis quen os recolleu e protexeu; algunhas tradici\u00f3ns describen a Dictis como un simple pescador.\nPero Polidectes terminou namor\u00e1ndose de D\u00e1nae e, para librarse da presenza de Perseo e poder as\u00ed seducir \u00e1 nai, mandouno buscar a Medusa e traer a s\u00faa cabeza. Perseo cumpriu a orde con \u00e9xito pero cando regresaba a S\u00e9rifos comprobou que Polidectes acosara \u00e1 nai e que Dictis e mais ela tiveran que protexerse nun templo. Ent\u00f3n, Perseo foi onda Polidectes e, sacando a cabeza de Medusa que tra\u00eda nunha bolsa, mostrouna a t\u00f3dolos presentes, que quedaron petrificados . A seguir, restableceu no trono a Dictis.\nA versi\u00f3n que nos d\u00e1 Hixino difire da transmitida por outros mit\u00f3grafos:\nPero m\u00e1is adiante, Hixino narra c\u00f3mo Perseo mata a Polidectes:\nOs atenienses consagraron a este rei e \u00e1 s\u00faa dona Climena un altar no templo de Perseo."}
{"id": "520114", "revid": "1505", "url": "https://gl.wikipedia.org/wiki?curid=520114", "title": "Lista das \u00e1rbores de Galicia", "text": "A seguinte \u00e9 unha lista das \u00e1rbores de Galicia, s\u00f3 incl\u00fae as \u00e1rbores que medran de forma espont\u00e1nea en Galicia exclu\u00edndo as \u00e1rbores ornamentais de parques e xard\u00edns e outros lugares, a non ser que conseguiran naturalizarse no medio galego. Tampouco se incl\u00faen nesta lista os arbustos. "}
{"id": "520115", "revid": "5863", "url": "https://gl.wikipedia.org/wiki?curid=520115", "title": "Mercado de Tampere", "text": "O Mercado de Tampere (en fin\u00e9s Tampereen kauppahalli) \u00e9 o maior mercado dos pa\u00edses n\u00f3rdicos. Abriu as s\u00faas portas en 1901 e est\u00e1 situado entre as r\u00faas Hallituskatu e H\u00e4meenkatu, no centro da cidade de Tampere (Finlandia).\nHistoria.\nA cidade de Tampere decidiu constru\u00edr un mercado como resultado dun mercado inchado e sen regularizar. O dese\u00f1o do edificio correu a cargo do arquitecto Hjalmar \u00c5berg. As obras de construci\u00f3n comezaron en 1894 e finalizaron en 1899. Foi inaugurado o 8 de xu\u00f1o de 1901. A fianis da d\u00e9cada de 1960 e principios dos anos 1970 o mercado experimentou un retroceso en canto \u00e1 clientela pola aparici\u00f3n dos supermercados. En 1973 o goberno da provincia da H\u00e4me decidiu protexer o edificio.\nCaracter\u00edsticas.\nA superficie do mercado \u00e9 de 2\u00a0100\u00a0m\u00b2 e ten un volume de 18\u00a0500\u00a0m\u00b3. \nEntre os seus elementos arquitect\u00f3nicos salienta o seu gran ventanal arqueado da fachada. Precisamente no exterior do edificio na r\u00faa Hallituskatu poden verse dous caduceos, un a cada lado da porta. O caduceo \u00e9 un s\u00edmbolo do comercio e se encontra presente no escudo de Tampere, as\u00ed como nos doutras cidades finlandesas como Jyv\u00e4skyl\u00e4 ou Kotka.\nO mercado de Tampere conta con 174 puntos de venda e en 2013 operaban nel 39 empresas. O 40% dos negocios eran cafeter\u00edas e restaurantes. "}
{"id": "520116", "revid": "5863", "url": "https://gl.wikipedia.org/wiki?curid=520116", "title": "Xina Vega", "text": ""}
{"id": "520117", "revid": "5863", "url": "https://gl.wikipedia.org/wiki?curid=520117", "title": "Antonio G. Teijeiro", "text": ""}
{"id": "520118", "revid": "5863", "url": "https://gl.wikipedia.org/wiki?curid=520118", "title": "Lara do Ar", "text": ""}
{"id": "520120", "revid": "5863", "url": "https://gl.wikipedia.org/wiki?curid=520120", "title": "Lara do ar", "text": ""}
{"id": "520134", "revid": "22570", "url": "https://gl.wikipedia.org/wiki?curid=520134", "title": "Lingua balengue", "text": "A lingua balengue, molengue ou lengue, \u00e9 unha lingua falada polo pobo balengue, ao sur da Guinea Ecuatorial, entre Bata e a fronteira de Gab\u00f3n preto da costa. Os falantes te\u00f1en cada vez m\u00e1is influencia do fang. O Ethnologue describe a lingua como membro do subgrupo B nas linguas bant\u00fas do noroeste, mentres que Echegaray \u00e9 m\u00e1is espec\u00edfico, afirmando que pertence ao grupo de linguas sheke (B21 da subclasificaci\u00f3n bant\u00fa de Guthrie):\nEchegaray indica que os asentamentos principais dos falantes da lingua balengue se localizan ao sur de Bata entre Punta Nguba e o r\u00edo Mbini, as\u00ed como tres m\u00e1is al\u00e9n do r\u00edo Ndote, e uns poucos m\u00e1is ao sur e no interior. "}
{"id": "520135", "revid": "25871", "url": "https://gl.wikipedia.org/wiki?curid=520135", "title": "Lingua molengue", "text": ""}
{"id": "520136", "revid": "25871", "url": "https://gl.wikipedia.org/wiki?curid=520136", "title": "Lingua lengue", "text": ""}
{"id": "520139", "revid": "785", "url": "https://gl.wikipedia.org/wiki?curid=520139", "title": "Ramiro II o Diabo", "text": ""}
{"id": "520140", "revid": "6609", "url": "https://gl.wikipedia.org/wiki?curid=520140", "title": "TCG Anadolu (L-408)", "text": ""}
{"id": "520147", "revid": "98629", "url": "https://gl.wikipedia.org/wiki?curid=520147", "title": "Duesenberg", "text": "Duesenberg Motors Company foi un fabricante estadounidense de coches de carreiras e autom\u00f3biles de luxo de gama alta (\u00e1s veces chamado \"Duesy\"). Fundada polos irm\u00e1ns August e Frederick Duesenberg en 1913 en Saint Paul, Minnesota, onde constru\u00edan motores e coches de carreiras. Os irm\u00e1ns trasladaron as s\u00faas operaci\u00f3ns a Elizabeth, Nova Jersey, en 1916 para fabricar motores para a primeira guerra mundial. En 1919, cando se cancelaron os seus contratos de goberno, mud\u00e1ronse a Indian\u00e1polis, Indiana, sede do Indianapolis Motor Speedway, e estableceron a Duesenberg Automobile and Motors Company, Inc. (Delaware). A finais de 1926, E.L. Cord engadiu a Duesenberg \u00e1 s\u00faa Auburn Automobile Company. Co mercado dos coches de luxo caros moi afectado pola Gran Depresi\u00f3n, Duesenberg pechou en 1937.\nHistoria.\nEn 1913, os irm\u00e1ns xermano-americanos Fred e Augie Duesenberg fundaron Duesenberg Motors Company, Inc. na University Avenue en St. Paul, Minnesota, para constru\u00edr motores e coches de carreiras. Os irm\u00e1ns eran enxe\u00f1eiros autodidactas e constru\u00edron moitos coches experimentais. Os coches Duesenberg foron considerados alg\u00fans dos mellores coches da \u00e9poca e constru\u00edronse totalmente a man. En 1914, Eddie Rickenbacker pilotou un \"Duesy\" para terminar no d\u00e9cimo posto nas 500 Millas de Indian\u00e1polis, e Duesenberg ga\u00f1ou a carreira en 1922, 1924, 1925 e 1927. A nova empresa abandonou a fabricaci\u00f3n de motores de aviaci\u00f3n cando Coronel R.C. Bolling e a s\u00faa comisi\u00f3n adquiriron unha licenza para producir o Bugatti U-16 para o servizo a\u00e9reo do ex\u00e9rcito dos Estados Unidos. O final da I Guerra Mundial detivo este proxecto antes de que xamais madurase.\nEn 1921, Duesenberg proporcionou o coche de seguridade para as 500 Millas de Indian\u00e1polis, conducido por Fred Duesenberg. O mesmo ano Jimmy Murphy ga\u00f1ou o Gran Premio de Francia, convert\u00e9ndose no primeiro estadounidense en ga\u00f1ar esa carreira cando levou un Duesenberg \u00e1 vitoria en Le Mans.\nSegundo os arquivos de \"The Des Moines Register\", os primeiros Duesenberg constru\u00edronse no 915 Grand Ave en Des Moines, Iowa. \nNos anos 70, Virgil Exner intentou revivir a Duesenberg, pero debido \u00e1 s\u00faa morte temper\u00e1, s\u00f3 se fabricaron concept cars.\nProdutos.\nModelo A (1921-1927).\nAo final da primeira guerra mundial, deixaron de constru\u00edr motores mar\u00edtimos e de aviaci\u00f3n en Elizabeth, Nova Jersey, na esquina de Newark Avenue e North Avenue. En 1919 os irm\u00e1ns Duesenberg venderon as s\u00faas f\u00e1bricas de Minnesota e Nova Jersey a John Willys e mud\u00e1ronse a unha nova sede e f\u00e1brica en Indian\u00e1polis, onde creouse a \"Duesenberg Automobile and Motors Company, Inc.\" en 1920 para comezar a produci\u00f3n de turismos. A planta estivo situada nunha parcela de 69.000 metros cadrados entre o oeste da r\u00faa Washington e a r\u00faa Harding ata 1937, adxacente \u00e1 factor\u00eda de Overland Automobile. \nA\u00ednda que os irm\u00e1ns Duesenberg eran enxe\u00f1eiros de clase mundial, non eran nin bos empresarios nin bos administradores, non puideron vender todas as unidades do seu primeiro turismo, o modelo A. Este ti\u00f1a o motor Duesenberg 8 en li\u00f1a, o primeiro motor recto \"producido en serie\" nos Estados Unidos Era un autom\u00f3bil extremadamente avanzado e caro (os prezos comezaban en 6.500 d\u00f3lares), ofrecendo funci\u00f3ns como un \u00e1rbore de levas en cabeza, unha culata de catro v\u00e1lvulas e o primeiro con tracci\u00f3n as catro rodas (16\") freo hidr\u00e1ulicos (dese\u00f1ado por Fred xunto con Lockheed) ofrecidos nun coche de pasaxeiros en calquera lugar (antes da introduci\u00f3n de Adler no mercado europeo no 1926 no \"Standard 6\"). O modelo A era un veh\u00edculo m\u00e1is lixeiro e pequeno que a competencia. Estaba entre os coches m\u00e1is potentes e m\u00e1is r\u00e1pidos da s\u00faa \u00e9poca. Entre os famosos que compraron este modelo estaban Tom Mix e Rudolph Valentino.\nO modelo experimentou varios atrasos que pasaron do prototipo \u00e1 produci\u00f3n. As entregas aos concesionarios non comezaron ata decembro de 1921. As vendas quedaron atrasadas e o obxectivo de constru\u00edr 100 Duesenberg cada mes resultou demasiado alto, xa que a planta de Indian\u00e1polis loitaba por despregar unha ao d\u00eda. En 1922 non se fabricaron m\u00e1is de 150 coches, e s\u00f3 650 Modelos A vend\u00e9ronse nun per\u00edodo de seis anos.\nEspecificaci\u00f3ns do modelo A de 1922\nOs triunfos nas carreiras tampouco se traduciron en \u00e9xito financeiro, a\u00ednda que esa reputaci\u00f3n ga\u00f1adora acabar\u00eda atraendo novos investimentos, que subministraron o fluxo de efectivo para apoiar a f\u00e1brica. Os irm\u00e1ns continuaron creando excelentes motores para coches, barcos e alg\u00fans avi\u00f3ns, pero s\u00f3 como empregados de varios investidores capitalistas que compraron os dereitos do seu famoso nome de familia. \nA empresa xa adquirira un considerable aura de prestixio cando en outubro de 1919, Fred vendeu os dereitos do seu nome, patentes e debuxos para un turismo da unha parella de promotores, Newton E. Van Zandt e Luther M. Rankin. O 8 de marzo de 1920, estes homes convert\u00e9ronse en presidente e vicepresidente da \"Duesenberg Automobile and Motors Corporation de Indian\u00e1polis\". Fred era enxe\u00f1eiro xefe e August o seu axudante, e ambos eran asalariados como empregados.\nVan Zandt renunciou ao cabo dun ano, e os negocios foron de mal a peor en 1923. En 1924 a compa\u00f1\u00eda entrou en quebra, pero dalg\u00fan xeito sobreviviu ese ano. En 1925, o nome da empresa cambiouse a \"Duesenberg Motors Corporation\" e Fred asumiu o t\u00edtulo de presidente. Fred e August loitaron por manter a compa\u00f1\u00eda, pero sen \u00e9xito, xa que non foron capaces de reunir o capital suficiente.\nModelo X (1926-1927).\nO modelo X Duesenbergs \u00e9 moi raro. Era unha versi\u00f3n m\u00e1is deportiva do modelo A cun chasis m\u00e1is pesado e m\u00e1is longo (3.500 mm. distancia entre eixes) e que lle permit\u00edan alcanzar . As diferenzas m\u00e1is notables entre o A e o X era que estes \u00faltimos ti\u00f1an diferenzais hipoides e todas as s\u00faas v\u00e1lvulas estaban por un lado, levaba os freos hidr\u00e1ulicos que Fred creara para os seus coches de carreiras de 1914. Este sistema de freada puido darlle unha fortuna se o tivese patentado.\nSegundo Randy Ema, a m\u00e1xima autoridade sobre Duesenberg nos Estados Unidos, s\u00f3 constru\u00edronse 13 unidades. Encaixan entre o modelo A de Duesenberg e o famoso J, sab\u00edase que s\u00f3 sobreviviran catro, ata que o conservacionista de autom\u00f3biles Jay Leno atopou unha quinta unidade nun garaxe dun barrio en 2005.\nModelo J, SJ, SSJ, JN, SJN (1928-1937).\nE.L. Cord comprou a compa\u00f1\u00eda o 26 de outubro de 1925, polas habilidades de enxe\u00f1ar\u00eda, o talento e a marca dos irm\u00e1ns para producir coches de luxo. Desafiou a Fred Duesenberg a dese\u00f1ar o mellor autom\u00f3bil do mundo. De feito, Cord quer\u00eda o coche m\u00e1is grande, r\u00e1pido e caro que se fixera. Tam\u00e9n encargou un gran chasis para poder competir cos coches europeos m\u00e1is grandes, potentes e luxosos da \u00e9poca, como Hispano-Suiza, Isotta Fraschini, Mercedes-Benz e Rolls-Royce.\nDespois da adquisici\u00f3n de Cord, a nova compa\u00f1\u00eda pasou a chamarse \"Duesenberg, Inc.\" Fred continuou na nova organizaci\u00f3n, agora co t\u00edtulo de vicepresidente encargado de enxe\u00f1ar\u00eda e traballo experimental. Mentres que Augie xogou un papel importante no desenvolvemento do modelo A e a s\u00faa variante, o moi raro modelo X, non ti\u00f1a nada que ver co J e non tivo ningunha conexi\u00f3n formal con Duesenberg, Inc. ata m\u00e1is tarde. Segundo o experto Marshall Merkes, \"Cord non quer\u00eda a Augie.\" Non obstante, todos os coches de carreiras de Duesenberg producidos despois de 1926 foron constru\u00eddos por Augie nunha empresa que funcionaba por separado e nun edificio \u00e1 parte da planta principal de Duesenberg. Tam\u00e9n foi responsable de varios logros de enxe\u00f1er\u00eda como os sobrealimentadores que desenvolveu tanto para os autom\u00f3biles Auburn como para Cord.\nA recentemente revivida empresa de Duesenberg disp\u00faxose a producir o modelo J, que presentouse o 1 de decembro no Sal\u00f3n do Autom\u00f3bil de Nova York de 1928. En Europa presentouse no Sal\u00f3n do autom\u00f3bil de Par\u00eds de 1929. O primeiro e, no momento da presentaci\u00f3n en Nova York, o \u00fanico exemplar da serie, o J-101, era un panel de vbarrido, dobre capota f\u00e1eton, con carrozar\u00eda LeBaron , rematado en prata e negro. Cando chegou a Gran Depresi\u00f3n en outubro de 1929, a Compa\u00f1\u00eda Duesenberg s\u00f3 constru\u00edra uns 200 coches. En 1930 complet\u00e1ronse 100 pedidos adicionais. As\u00ed, o modelo J non alcanzou o obxectivo orixinal de vender 500 coches ao ano.\nO modelo J 8 en li\u00f1a base\u00e1base nos exitosos motores de carreiras da compa\u00f1\u00eda dos anos vinte; dese\u00f1ados por Duesenberg, fabricados por Lycoming, outra empresa propiedade de Cord. De forma non sobrealimentada, os oito cilindros produc\u00edan uns impresionantes (para o per\u00edodo) , axudado por un dobre \u00e1rbore de levas en cabeza e catro v\u00e1lvulas por cilindro. O modelo J era capaz dunha velocidade m\u00e1xima de 192 km/h, e 151 km/h en segunda marcha. Outros coches presentaban motores de maior cilindrada, pero ning\u00fan superaba a s\u00faa potencia. Tam\u00e9n foi o autom\u00f3bil americano m\u00e1is r\u00e1pido e caro do mercado.\nComo era costume entre as marcas de autom\u00f3biles de luxo, s\u00f3 se amosaban o chasis e o motor, xa que o interior e a carrozar\u00eda do autom\u00f3bil depend\u00edan do carroceiro, segundo as especificaci\u00f3ns do propietario. O chasis da maior\u00eda dos modelos J era o mesmo, as\u00ed como o estilo de elementos como defensas, faros, radiador, cap\u00f3 e panel de instrumentos.\nAs carrocer\u00edas de Duesenberg proced\u00edan tanto dos Estados Unidos como de Europa, e os coches acabados eran alg\u00fans dos coches m\u00e1is grandes, grandiosos, fermosos e elegantes xamais creados. Aproximadamente a metade dos Modelos J constru\u00eddos por Duesenberg ti\u00f1an carrozar\u00edas elaboradas polo dese\u00f1ador principal da compa\u00f1\u00eda, Gordon Buehrig. O resto foron de carroceiros independientes dos Estados Unidos, como Derham, Holbrook, Judkins, LeBaron, Murphy, Rollston (m\u00e1is tarde renomeado Rollson), Walker, Weymann, e Willoughby, e dos carroceiros europeos Fern\u00e1ndez et Darrin, Franay, Gurney Nutting, Saoutchik etc. Non obstante, outras sucursais de Duesenberg fabricaron outras carreiras en Chicago, Nova York, Los \u00c1ngeles, Filadelfia, Florida e Denver , as\u00ed como por concesionarios m\u00e1is pequenos. Para as carrozar\u00edas propias, Duesenberg usou o nome de La Grande.\nO chasis custou 8.500 d\u00f3lares e 9.500 d\u00f3lares despois de 1932; o modelo base completo custaba entre 13.000 e 19.000 d\u00f3lares (dous dos J de carrozar\u00eda americana alcanzaron os 25.000 d\u00f3lares.), no momento no que un m\u00e9dico por termo medio nos Estados Unidos ga\u00f1aba menos de 3.000 d\u00f3lares ao ano. Non hai datos relativos aos prezos que cobran os carroceiros de luxo en Europa, pero \u00e9 razoable asumir o prezo de venda final dos produtos montados no custoso chasis importado eran considerablemente superiores aos seus hom\u00f3logos de fabricaci\u00f3n americana.\nO J estaba dispo\u00f1ible en d\u00faas versi\u00f3ns de chasis cunha distancia entre eixes diferente; un longo (de 3\u00b490 m) e outro curto (aproximadamente 3\u00b460 m). Tam\u00e9n houbo outros tama\u00f1os especiais, como os dous \u00fanicos SSJ cunha distancia entre eixes acurtada a 3\u00b418 m e un par de coches coa distancia entre eixes estendida a 4 m e m\u00e1is.\nO taboleiro inclu\u00eda luces que lembraban ao condutor que hab\u00eda que cambiar o aceite ou que se deber\u00eda inspeccionar a bater\u00eda.\nRealiz\u00e1ronse unha serie de pequenas modificaci\u00f3ns durante a vida da produci\u00f3n, pero a maior parte do dese\u00f1o permaneceu igual ata que a f\u00e1brica pechou en 1937. O primeiro en desaparecer foi a caixa de cambios de catro velocidades, que era incapaz de aguantar a potencia do motor. Substitu\u00eduse por unha caixa de cambios de tres velocidades non sincronizada, que se montou en todos os Duesenbergs posteriores. A diferenza de case todos os fabricantes norteamericanos, Duesenberg non cambiou a unha caixa de cambios totalmente sincronizada a mediados dos anos 30, o que dificultou a conduci\u00f3n do modelo J e que quedara obsoleto. En 1937 o chasis e a caixa de cambios eran antigos en comparaci\u00f3n coa competencia.. \nRespecto a este modelo, c\u00f3mpre subli\u00f1ar que a maior\u00eda deles (motor e chasis) fabric\u00e1ronse en 1929 e 1930, pero debido \u00e1 Depresi\u00f3n, o alto prezo e outros factores, vend\u00e9ronse nos anos seguintes. O ano no que se carrozou \u00fasase para datar un J particular, a\u00ednda que o chasis fabricouse en anos anteriores.\nA versi\u00f3n sobrealimentada, a mi\u00fado chamada SJ, era capaz de alcanzar os 167 km/h en segunda marcha e ter unha velocidade m\u00e1xima de 217-225 km/h en terceira marcha. De cero a - 100 km/h ao redor de oito segundos e de 0 a 161 km/h en 17 segundos para o SJ a pesar das transmisi\u00f3ns non sincronizadas, nun momento no que incluso os mellores coches da \u00e9poca non ti\u00f1an probabilidade de alcanzar 161 km/h. Os Duesenberg pesaban polo xeral arredor de d\u00faas toneladas e media e ata tres toneladas non era algo infrecuente, tendo en conta a ampla gama de carrozar\u00edas personalizadas dispo\u00f1ibles. A distancia entre eixes era 362 cm.. \nUnha rara versi\u00f3n do modelo J sobrealimentada, con tam\u00e9n creouna Fred Duesenberg. e presentouse en maio de 1932, s\u00f3 se constru\u00edron 36 unidades. Os modelos de carrozar\u00eda especial, como o \u00faltimo chasis \"Mormon Meteor\", alcanzaron unha velocidade media superior a 217 km/h e un termo medio superior a 245 km/h en Bonneville Salt Flats, Utah. O sobrealimentador do SJ estaba situado xunto ao motor, para deixarlle espazo, os tubos de escape estaban engurrados para que se puidesen dobrar facilmente e estenderse polo panel lateral do cap\u00f3. Estes coches sobrealimentados p\u00f3dense reco\u00f1ecer por estes brillantes tubos engurrados, que Cord rexistrou como marca rexistrada e que se usaron nos seus outros coches sobrealimentados de Cord e Auburn.\nFred Duesenberg morreu de pneumon\u00eda o 26 de xullo de 1932, como consecuencia das feridas sufridas nun accidente automobil\u00edstico no que conduc\u00eda un convertible SJ con carrozar\u00eda de Murphy. O seu irm\u00e1n, Augie, asumiu as funci\u00f3ns de Fred como enxe\u00f1eiro xefe e Harold T. Ames converteuse en presidente de Duesenberg, Inc.\nO SSJ \u00e9 moi similar \u00e1 versi\u00f3n SJ, pero con preto de . Os dous \u00fanicos exemplares constru\u00edronse en 1935, os SSJ Speedsters luc\u00edan unha carrozar\u00eda lixeira e convertible producida por Central Manufacturing Company, unha filial de Auburn en Connersville, Indiana. Un deles pertenc\u00eda ao actor Gary Cooper, o outro foi prestado pola compa\u00f1\u00eda ao actor Clark Gable, que xa posu\u00eda un Duesenberg J. A inscrici\u00f3n SSJ (o mesmo ocorre con SJ) nunca foi empregada oficialmente pola compa\u00f1\u00eda, pero acabou sendo usada habitualmente entre os amantes do coche. O segundo \"S\" significa \"distancia entre eixes curta\" xa que os dous SSJ son os \u00fanicos Duesenberg que te\u00f1en un chasis coa distancia entre eixes acurtada a 3200 mm. O motor de oito en li\u00f1a modelos dos dous modelos SSJ est\u00e1 equipado con dous carburadores especiais e portos de entrada dunha forma especial chamada \"bucina de carneiro\", que se usou tam\u00e9n noutros SJ. A diferenza do porto normal, o \"corno de carneiro\" est\u00e1 composto por dous cornos, divid\u00edndose cada un deles en dous. Na parte traseira, o SSJ presentaba un pneum\u00e1tico de reposto externo e luces traseiras redondas \"de estilo posterior\" m\u00e1is pequenas. Os tubos de escape externos que sa\u00edan do cap\u00f3 indicaban que era a versi\u00f3n \"sobrealimentada\", pero tam\u00e9n eran opcionais nos modelos J.\nHai outra versi\u00f3n do modelo J co\u00f1ecida como Duesenberg JN (un nome nunca empregado pola compa\u00f1\u00eda). Todos os JN vend\u00e9ronse con carrozar\u00eda de Rollston e s\u00f3 produc\u00edronse dez en 1935. Nun intento de dar un aspecto m\u00e1is moderno a un dese\u00f1o envellecido, o JN equipouse con pequenas rodas de 43 cm. de di\u00e1metro (fronte aos 48 cm.), gardalama con fald\u00f3ns, luces traseiras en forma de bala e carrozar\u00edas fixadas nos ra\u00eds do chasis para dar unha aparencia m\u00e1is baixa. A caixa da bater\u00eda e a caixa de ferramentas redese\u00f1\u00e1ronse lixeiramente para que as portas puidesen pecharse sobre o marco. Os JN sobrecargados obtiveron a designaci\u00f3n l\u00f3xica SJN.\nO modelo J converteuse rapidamente nun dos coches de luxo m\u00e1is populares, ademais dun s\u00edmbolo de status nos Estados Unidos e Europa, conducido por ricos e famosos, inclu\u00eddo Al Capone, Evalyn Walsh McLean, Greta Garbo, Howard Hughes, Mae West, Marion Davies, Tyrone Power, Clark Gable, Bill \"Bojangles\" Robinson, William Randolph Hearst, Powel Crosley, Jr., as familias Mars, Whitney e Wrigley, membros da realeza europea como o duque de Windsor, o pr\u00edncipe Nicol\u00e1s de Roman\u00eda, Ra\u00ed\u00f1a Mar\u00eda de Iugoslavia e os reis V\u00edtor Manuel III de Italia, Afonso XIII de Espa\u00f1a. Este \u00faltimo estaba moi interesado no motor e escolleu o seu xa desaparecido Duesenberg J, entre os seus coches, para ir ao exilio logo da proclamaci\u00f3n da Segunda Rep\u00fablica Espa\u00f1ola. Father Divine encargou o \u00faltimo chasis Duesenberg cunha distancia entre eixes de 452 cm.. Pesaba 3.500 kg. e aloxaba a dez pasaxeiros. J. Herbert Newport foi o dese\u00f1ador. Constru\u00eddo por Bohman &amp; Schwartz e entregado en outubro de 1937, ti\u00f1a 6\u00b47 m. de longo e 2\u00b41 m. de ancho. Foi co\u00f1ecido como o coche do trono do pai divino, porque ti\u00f1a unha secci\u00f3n superior extra\u00edble que deixaba dous asentos traseiros levantados.\nOrixinalmente, Nova York apoiou o modelo J. Nova York era a capital financeira dos Estados Unidos en 1929 e moitos dos seus habitantes pod\u00edanse permitir un coche tan caro. No entanto, a medida que se profundaba a depresi\u00f3n, o poder cambiou e, finalmente, foi recentemente rico Hollywood o que mantivo vivo a Duesenberg durante gran parte dos anos 30. Foi tan reputado e impo\u00f1ente que moitas estrelas de Hollywood, como James Cagney, pousasen xunto ao coche para promocionar as s\u00faas carreiras.\nDuesenberg anuncia o modelo J como \"O mellor autom\u00f3bil do mundo\". Nos seus anuncios impresos v\u00edase un home ou unha muller elegante xunto cunha frase concisa pero significativa: \"He / She drives a Duesenberg\". A campa\u00f1a foi un \u00e9xito.\nHoubo unha evoluci\u00f3n gradual (ata o modelo de 1937) para preservar as \"li\u00f1as se\u00f1oriais\" mentres se mov\u00eda cara a un modo de estilo m\u00e1is integrado. A evoluci\u00f3n final do motor de Duesenberg foi a toma de aire ram, que se engadiu a alg\u00fans dos \u00faltimos modelos sobrealimentados para producir , denominado \"SSJ\". Dos 481 modelos Js constru\u00eddos (inclu\u00edndo todas as s\u00faas versi\u00f3ns) producidos entre 1928 e 1937, sobreviven aproximadamente 378.\nDuesenberg cesou a s\u00faa produci\u00f3n en 1937 despois do colapso do imperio financeiro de Cord. Non obstante, entre 1937 e 1940 dous autom\u00f3biles deron o toque definitivo a esta marca hist\u00f3rica. O primeiro entregouno o carroceiro Rollson ao artista alem\u00e1n Rudolf Bauer en abril de 1940, \u00e9 o Duesenberg m\u00e1is longo e o \u00faltimo entregado. O \u00faltimo feito f\u00edxose a partir de pezas sobrantes entre 1938 e 1940.\nDuesenberg volveuse moito menos popular durante a segunda guerra mundial, ao final da cal alg\u00fans modelos de J anunci\u00e1ronse entre 300 e 400 d\u00f3lares, alg\u00fans vend\u00e9ndose finalmente s\u00f3 por 100 ou 200 d\u00f3lares. na d\u00e9cada de 1950, cando os coches cl\u00e1sicos e vintage fix\u00e9ronse populares entre os coleccionistas. No New York Times public\u00e1ronse varios Model J no outono de 1950, a prezos tan baixos como 500 $. En 1959 non se pod\u00eda mercar un exemplar decente por menos de 4.000 d\u00f3lares e un exemplar excepcional poder\u00eda achegarse aos 10.000 d\u00f3lares. En 1969, os modelos J vend\u00edanse entre 15.000 e 50.000 d\u00f3lares. O primeiro Duesenberg en romper seis cifras foi un modelo J que se vendeu por 205.000 d\u00f3lares en abril de 1974. O primeiro Duesenberg que vendeuse por m\u00e1is de 1 mill\u00f3n de d\u00f3lares foi en 1985. Hoxe en d\u00eda, o modelo J at\u00f3panse entre as seis cifras ata sete cifras. Un exemplo particular vendeuse recentemente por 10 mill\u00f3ns de d\u00f3lares.\nUnha caracter\u00edstica distintiva do modelo J de Duesenberg foi o parachoques dianteiro de estilo \"lazo\", que usaba d\u00faas pezas de aceiro, coa peza superior dobrada para parecerse a un lazo."}
{"id": "520207", "revid": "25871", "url": "https://gl.wikipedia.org/wiki?curid=520207", "title": "Romulea clusiana", "text": "A aberiota (Romulea clusiana) \u00e9 unha planta herb\u00e1cea da familia das irad\u00e1ceas, bulbosa de talo curto (arredor de 6 cent\u00edmetros) e con flores de cor rosa e p\u00farpura, co seu centro en amarelo. Tam\u00e9n se co\u00f1ece como aberiota a Romulea bulbocodium.\nDescrici\u00f3n.\nPlanta perenne, glabra, con bulbo subterr\u00e1neo asim\u00e9trico e talo curto con follas. As d\u00faas follas basais son case redondas con 4 sucos, erectas ou deitadas, de 5 a 30\u00a0cm de longo e 0,8\u20132\u00a0mm de groso. O talo ten at\u00e9 catro follas de ata 4\u00a0cm x 2\u00a0mm, que superan o talo, ascendentes e flexuosas, e cun \u00e1pice que xeralmente tende a ser un tanto amarelo.\nAs flores, moi chamativas, son semellantes en cor \u00e1s do \"Crocus\" ou mesmo \u00e1s dos tollemerendas, en xeral m\u00e1is grandes c\u00e1s das outras especies do mesmo x\u00e9nero. Cada planta bota ata 3 flores, que arrincan dunha br\u00e1ctea de entre 15 e 28 mm. A br\u00e1ctea \u00e9 cor verde esva\u00edda, \u00e1s veces herb\u00e1cea ou coa marxe escariosa. A bract\u00e9ola \u00e9 longa coma a br\u00e1ctea, pero tam\u00e9n pode ser m\u00e1is curta, e escasiosa.\nO perianto ten entre 3 e 4.6\u00a0cm, co que resulta entre vez e media e d\u00faas veces e media m\u00e1is longo c\u00e1 br\u00e1ctea, o que \u00e9 un trazo caracter\u00edstico da \"R. clusiana\" fronte a outras \"Romuleae\". Os t\u00e9palos te\u00f1en de 5 a 9\u00a0mm de largo, e son de cor amarela ou laranxa na s\u00faa base, tirando a brancos na parte media, e morados ou purp\u00fareos na apical. Por\u00e9n, a coloraci\u00f3n dos t\u00e9palos adoita variar e hai individuos que non seguen o esquema tricolor e presentan t\u00e9palos esbrancuxados por enteiro, ou amarelos na base e esbrancuxados no resto, sen o violeta no remate dos t\u00e9palos. O androceo ten estames co filamento pubescente na base e a antera grande, de 7 a 11\u00a0mm, amarela. O xineceo ten estigmas m\u00e1is longos c\u00e1s anteras e fondamente b\u00edfidos. \u00c9 unha flor temper\u00e1, que florece de febreiro a abril.\nO froito \u00e9 un casulo marr\u00f3n de ata 13\u00a0mm, de forma oblonga ou subtetr\u00e1gona, con sementes globosas e lisas no seu interior, pardas.\nIdentificaci\u00f3n.\nComo xa se dixo, pode ser dif\u00edcil de diferenciar da \"Romulea bulbocodium (L.) Sebast. &amp; Mauri\", e antigamente se consideraba unha subespecie desta. Ademais, ambas especies poden hibridar con relativa frecuencia (\"Romulea x variegata Merino\"), e apaecen individuos que presentan trazos intermedios. As principais diferenzas entre ambas as d\u00faas especies son:\nH\u00e1bitat.\nA planta medra en zonas herbosas pr\u00f3ximas \u00e1 costa, en xeral areais costeiros e dunas.\nDistribuci\u00f3n.\nDistrib\u00faese polas zonas costeiras do norte e do sur da Pen\u00ednsula Ib\u00e9rica e no noroeste de \u00c1frica. Ocasionalmente pode aparecer nalg\u00fans puntos no interior da Pen\u00ednsula Ib\u00e9rica.\nEn Galicia at\u00f3pase nas tres provincias que te\u00f1en litoral. O proxecto Biodiversidade.eu rec\u00f3llea nas R\u00edas Baixas, no curso baixo do Tambre, nas illas C\u00edes e mesmo no interior do concello de Gondomar."}
{"id": "520211", "revid": "25871", "url": "https://gl.wikipedia.org/wiki?curid=520211", "title": "Placa indoaustraliana", "text": "A placa indoaustraliana \u00e9 unha placa tect\u00f3nica principal que incl\u00fae o continente de Australia e o oc\u00e9ano circundante, estend\u00e9ndose cara ao noroeste para inclu\u00edr o subcontinente indio e as augas adxacentes. Form\u00f3use pola fusi\u00f3n das placas india e australiana hai aproximadamente 43 mill\u00f3ns de anos. A fusi\u00f3n ocurriu cando a dorsal oce\u00e1nica, que separaba ambas placas, cesou a s\u00faa actividade e deixou de extenderse.\nEst\u00e9ndese desde a fronteira da India coa China e Nepal, abarcando o subcontinente indio, o leste do oc\u00e9ano \u00cdndico, Australia, Melanesia e estend\u00e9ndose ata Nova Zelandia . Est\u00e1 subdividida en d\u00faas placas que se fusionaron hai 50-55 mill\u00f3ns de anos e cuxos l\u00edmites mante\u00f1en unha baixa actividade tect\u00f3nica: a placa australiana e a placa indica.\nMovementos da placa.\nA parte oriental (Australia) m\u00f3vese cara ao norte a unha velocidade de 5,6 cm/ano, mentres que a parte occidental (India) s\u00f3 se move a unha velocidade de 3,7 cm/ano debido ao impedimento do Himalaia. Este movemento diferencial resultou na compresi\u00f3n da placa anterior preto do seu centro en Sumatra e na divisi\u00f3n nas placas India e Australiana.\nUnha terceira placa, co\u00f1ecida como a placa Capricornio, tam\u00e9n se pode estar a separar do lado occidental da placa india como parte da continua ruptura da placa indoaustraliana.\nSeparaci\u00f3n.\nEstudos recentes e evidencias de eventos s\u00edsmicos como os terremotos do oc\u00e9ano \u00cdndico de 2012, suxiren que a placa indoaustraliana puido dividirse en d\u00faas ou tres placas separadas principalmente debido \u00e1s tensi\u00f3ns inducidas pola colisi\u00f3n da placa indoaustraliana con Eurasia ao longo do que m\u00e1is tarde se converteu no Himalaia, e que a placa india e a placa australiana levan separadas dende hai polo menos 3 mill\u00f3ns de anos.."}
{"id": "520214", "revid": "35560", "url": "https://gl.wikipedia.org/wiki?curid=520214", "title": "Centro Espacial John F. Kennedy", "text": "O Centro Espacial John F. Kennedy (KSC, orixinalmente co\u00f1ecido como o Centro de Operaci\u00f3ns de Lanzamento da NASA), situado na illa Merritt, Florida, \u00e9 un dos dez centros de campo da Administraci\u00f3n Nacional para a Aeron\u00e1utica e o Espazo (NASA). Dende decembro de 1968, o KSC foi o principal centro de lanzamento de voos espaciais con humanos da NASA. As operaci\u00f3ns de lanzamento dos programas Apollo, Skylab e os transbordadores espaciais lev\u00e1ronse a cabo dende o Complexo de Lanzamento do Centro Espacial Kennedy 39 e xestion\u00e1ronse polo KSC. Situado na costa leste de Florida, KSC est\u00e1 adxacente \u00e1 Estaci\u00f3n da Forza Espacial de Cabo Ca\u00f1averal (CCSFS). A direcci\u00f3n das d\u00faas entidades traballan moi xuntas, comparten recursos e operan instalaci\u00f3ns na propiedade da outra.\nA\u00ednda que os primeiros voos Apollo e todos os voos dos proxectos Mercury e Gemini engalaron da estaci\u00f3n da Forza A\u00e9rea do ent\u00f3n Cabo Ca\u00f1averal; os lanzamentos foron xestionados pola KSC e a s\u00faa anterior organizaci\u00f3n, a Direcci\u00f3n de Operaci\u00f3ns de Lanzamento. A partir da cuarta misi\u00f3n Gemini, o centro de control de lanzamento da NASA en Florida (Mercury Control Center, m\u00e1is tarde Launch Control Center) comezou a entregar o control do veh\u00edculo ao Mission Control Center de Houston, pouco despois da engalaxe; en misi\u00f3ns anteriores mantivo o control durante toda a misi\u00f3n.\nAdemais, o centro xestiona o lanzamento de misi\u00f3ns de tripulaci\u00f3n rob\u00f3tica e comerciais e investiga a produci\u00f3n de alimentos e a utilizaci\u00f3n de recursos in situ para a exploraci\u00f3n f\u00f3ra da Terra. Dende 2010, o centro traballou para converterse nun porto espacial multiusuario a trav\u00e9s de asociaci\u00f3ns coa industria, mesmo engadindo unha nova plataforma de lanzamento (LC-39C) en 2015.\nHai preto de 700 instalaci\u00f3ns e edificios agrupados nos 580 km2 do centro. [10] Entre as instalaci\u00f3ns \u00fanicas de KSC at\u00f3panse o edificio de montaxe de veh\u00edculos de 160 metros de altura para ensamblar os foguetes m\u00e1is grandes da NASA, o Launch Control Center, que realiza lanzamentos espaciais no KSC, o Operations and Checkout Building, que alberga os cuartos dos astronautas, unha f\u00e1brica da estaci\u00f3n espacial e unha instalaci\u00f3n de aterraxe de 4,8\u00a0km de lonxitude. Tam\u00e9n hai un complexo de visitantes aberto ao p\u00fablico."}
{"id": "520215", "revid": "47401", "url": "https://gl.wikipedia.org/wiki?curid=520215", "title": "Centro espacial John F. Kennedy", "text": ""}
{"id": "520216", "revid": "47401", "url": "https://gl.wikipedia.org/wiki?curid=520216", "title": "Centro Espacial Kennedy", "text": ""}
{"id": "520217", "revid": "47401", "url": "https://gl.wikipedia.org/wiki?curid=520217", "title": "Kennedy Space Center", "text": ""}
{"id": "520221", "revid": "89787", "url": "https://gl.wikipedia.org/wiki?curid=520221", "title": "Crioulo annobonense", "text": "O crioulo annobonense, tam\u00e9n co\u00f1ecido como F\u00e1 d'Amb\u00f4 (do ), \u00e9 unha lingua crioula de base lexical portuguesa que se fala nas illas de Annob\u00f3n e Bioko, na Guinea Ecuatorial. F\u00e1lano principalmente persoas de ascendencia mixta africana e portuguesa ou espa\u00f1ola.\nA actitude do pa\u00eds cara a lingua \u00e9 en xeral positiva e ens\u00ednase mediante cursos na s\u00faa capital, Malabo.\nOrixe.\nNo s\u00e9culo XV a illa de Annob\u00f3n foi descuberta polos portugueses e estaba deshabitada, polo que axi\u00f1a comezaron a poboala traendo escravos. O crioulo comezou a ser falado polos descendentes de homes portugueses e mulleres africanas escravas tra\u00eddas doutros lugares, especialmente de Angola e San Tom\u00e9, e polo tanto ten grande influencia do crioulo forro que falaban os escravos de San Tom\u00e9. Espa\u00f1a, mediante o Tratado de El Pardo fixo un intercambio de territorios portugueses no golfo da Guinea por territorios en Am\u00e9rica do Sur, polo que a illa de Annob\u00f3n e o que hoxe en d\u00eda \u00e9 a Guinea Ecuatorial pasaron a Espa\u00f1a. A poboaci\u00f3n de Annob\u00f3n, inc\u00f3moda baixo o dominio espa\u00f1ol era hostil. Co tempo a poboaci\u00f3n adaptouse \u00e1 nova cultura e ao castel\u00e1n, resultando unha nova mestura.\nO goberno da Guinea Ecuatorial financiou un estudo do Instituto Internacional da Lingua Portuguesa (IILP) en Annob\u00f3n, que comprobou a forte ligaz\u00f3n e conexi\u00f3n entre as poboaci\u00f3ns crioulas de San Tom\u00e9 e Pr\u00edncipe, Cabo Verde e Guinea-Bissau.\nCaracter\u00edsticas.\nO crioulo annobonense \u00e9 an\u00e1logo ao crioulo forro. De feito, deriva del xa que comparten a mesma estrutura e o 82% do l\u00e9xico. Ap\u00f3s que Annob\u00f3n pasase a formar parte de Espa\u00f1a, a lingua incorporou moitas palabras de orixe castel\u00e1 (un 10% do l\u00e9xico), pero \u00e1s veces \u00e9 complicado determinar de que lingua prov\u00e9n cada palabra dada a similitude entre o portugu\u00e9s e o castel\u00e1n. Hoxe en d\u00eda, o castel\u00e1n \u00e9 a lingua oficial de Annob\u00f3n, a\u00ednda que non se fala moito e o crioulo ten un uso moi amplo na illa, as\u00ed como tam\u00e9n na capital, Malabo, e mesmo na parte continental da Guinea Ecuatorial. \nO portugu\u00e9s est\u00e1ndar \u00fasase como lingua lit\u00farxica, sendo de feito unha lingua oficial do pa\u00eds, pero s\u00f3 se usa rara vez en Bioko e no r\u00edo Muni."}
{"id": "520222", "revid": "25871", "url": "https://gl.wikipedia.org/wiki?curid=520222", "title": "F\u00e1 d'Amb\u00f4", "text": ""}
{"id": "520226", "revid": "85894", "url": "https://gl.wikipedia.org/wiki?curid=520226", "title": "Patricia Pardo", "text": "Patricia Pardo, nada en Santiago de Compostela no ano 1983, \u00e9 unha xornalista galega que traballa principalmente como colaboradora e presentadora de televisi\u00f3n. \nTraxectoria.\nPatricia Pardo estudou na Universidade Complutense de Madrid e comezou a s\u00faa traxectoria no ano 2005 facendo pr\u00e1cticas como redactora de Mediapro e ONO. Traballou en programas como \"El m\u00e9todo por dos\" ou \"Tal cual lo contamos\", de Antena 3. As\u00ed mesmo, traballou en espazos de Telecinco como \"Est\u00e1 pasando\", \"Vu\u00e9lveme loca\" ou \"El buscador de historia\". Dende 2010 traballa no programa de Ana Rosa Quintana. Nos \u00faltimos anos exerceu como substituta de Ana Rosa Quintana durante o ver\u00e1n na secci\u00f3n de sucesos do programa. No ano 2019 realizou varias substituci\u00f3ns na presentaci\u00f3n do programa \"Ya es mediod\u00eda\" de Sonsoles \u00d3nega, na mesma canle. "}
{"id": "520227", "revid": "19415", "url": "https://gl.wikipedia.org/wiki?curid=520227", "title": "Igrexa de Alexandre de Tampere", "text": "A igrexa de Alexandre (en fin\u00e9s Aleksanterin kirkko) \u00e9 un templo evanx\u00e9lico luterano da cidade de Tampere, Finlandia. Est\u00e1 situada no centro da cidade, no barrio de Kaakinmaa, nunha beira de H\u00e4meenpuisto. Foi dese\u00f1ada por Theodor Decker e constru\u00edda en ladrillo entre 1880 e 1881. Leva o seu nome en honor ao emperador Alexandre II."}
{"id": "520231", "revid": "23204", "url": "https://gl.wikipedia.org/wiki?curid=520231", "title": "Camila Mendes", "text": "Camila Carraro Mendes, nada o 20 de xu\u00f1o de 1994 en Charlottesville (Virxinia), \u00e9 unha actriz e cantante estadounidense. \u00c9 co\u00f1ecida por interpretar a Veronica Lodge na serie televisiva adolescente \"Riverdale\" da cadea americana \"The CW\".\nPrimeiros anos.\nCamila naceu en Charlottesville, Virxinia, de pais brasileiros, Victor Mendes e Gisele Carraro. A s\u00faa nai \u00e9 de Porto Alegre, Rio Grande do Sul, mentres que o seu pai \u00e9 de Brasilia. Mudouse moitas veces ao longo da s\u00faa infancia, pero a maior\u00eda pasouna en Florida, onde estudou no centro educativo \"American Heritage School\". \u00c1 idade de 10 anos, viviu no Brasil durante un ano.\nEn maio de 2016, graduouse na universidade de Nova York na Tisch Escola das Artes. Al\u00ed tam\u00e9n se fixo amiga da cantante Maggie Rogers. En 2018, Mendes apareceu no v\u00eddeo musical da canci\u00f3n desta artista \"Give a Little\".\nCarreira.\nO seu primeiro traballo foi como suplente nun anuncio de IKEA.\nEn 2016, Mendes interpretou a Veronica Lodge, unha persuasiva estudante de instituto, na serie adolescente \"Riverdale\", inspirada no Archie C\u00f3mics.\nApareceu nas portadas de \"Women\u00b4s Health\" en decembro do 2017 e de \"Cosmopolita\" en febreiro de 2018. Debutou como Morgan en \"The New Romantic\", drama-comedia premiado no Festival de SXSW en marzo de 2018. No mesmo mes, Camila interpretou outro papel en \"The Perfect Date\" ao lado de Laura Marano e Matt Walsh. O filme foi estreado en Netflix o 12 de abril de 2019."}
{"id": "520234", "revid": "98629", "url": "https://gl.wikipedia.org/wiki?curid=520234", "title": "B\u00f3reas", "text": "Na mitolox\u00eda grega, B\u00f3reas era un Tit\u00e1n, o deus do Vento do norte, que tra\u00eda o inverno. Na mitolox\u00eda romana co\u00f1\u00e9cese como Aquil\u00f3n (ou Aquilo), as\u00ed como \"Septentrio\" . Conceb\u00edase como un deus fr\u00edo, violento, brutal .\nEra fillo de Eos (a Aurora, deusa da alborada) e de Astreo (fillo de Cr\u00edo e Euribia), e irm\u00e1n dos outros deuses do vento: C\u00e9firo, Noto e Euro \nMitolox\u00eda.\nRaptou a Orit\u00eda, filla do rei de Atenas, Erecteo , mentres xogaba coas s\u00faas compa\u00f1eiras xunto \u00f3 r\u00edo Iliso , ou ben mentres participaba na procesi\u00f3n das Tesmoforias cando sub\u00eda \u00f3 templo de Atenea, na Acr\u00f3pole . Levantouna no aire ata unha rocha, oculto entre nubes escuras. Levouna a Tracia, onde viv\u00eda el e tiveron dous fillos, Calais (ou C\u00e1lais) e Zetes, os chamados \"Bor\u00e9adas\", e d\u00faas fillas, Qu\u00edone e Cleopatra. A \u00e1mbolos fillos var\u00f3ns nac\u00e9ronlle \u00e1s cando chegaron \u00e1 idade adulta. \nCon outras mulleres tivo outros dous fillos, un chamado Butes e outro Licurgo. A\u00ednda tivo outra amante co\u00f1ecida, Pitis, unha ninfa que disputou con Pan, pero ela prefiriu a Pan e B\u00f3reas, dun sopro, estampouna contra unha rocha; Xea, compadecida, transformouna nun pi\u00f1eiro.\nB\u00f3reas, transformado en cabalo, cubriu as eguas de Erictonio e enxendrou doce poldros que eran tan veloces que nin siquera dobraban as espigas de trigo cando galopaban sobre o campo, nin encrespaban o mar cando o fac\u00edan sobre a s\u00faa superficie. O mito lembra a lenda narrada por Plinio na s\u00faa \"Historia Natural\", de que as eguas iberas pre\u00f1aban simplemente orientando os seus cuartos traseiros en direcci\u00f3n \u00f3 vento.\nA\u00ednda tivo m\u00e1is fillos, veloces cabalos, tras unirse cunha Erinia e cunha Harp\u00eda.\nFineo foi un adivi\u00f1o, rei de Tracia, co\u00f1ecido por preferir quedar cego se en troques pod\u00eda gozar dunha longa vida. Unha tradici\u00f3n diferente di que casou con Cleopatra, unha das fillas de B\u00f3reas, coa que tivo dous fillos, Plexipo e Pandi\u00f3n. Pero terminou repudiando a Cleopatra para casar coa filla de D\u00e1rdano, Idea e, como vinganza, Fineo cegou \u00f3s dous fillos, ou ben foi a propia Idea quen o fixo. O caso \u00e9 que logo, os \"Bor\u00e9adas\", fillos de B\u00f3reas e irm\u00e1ns de Cleopatra, ving\u00e1ronse cegando \u00e1 s\u00faa vez a Fineo. Disque Zeus castigou a Fineo mandando \u00e1s Harp\u00edas contra el: com\u00edanlle toda a comida e ensuciaban a s\u00faa mesa; como Fineo axudou \u00f3s Argonautas indic\u00e1ndolles o cami\u00f1o para recuperar o V\u00e9laro de ouro, estes axud\u00e1ronlle a el expulsando \u00e1s Harp\u00edas, e foron Zetes e Calais, os fillos alados de B\u00f3reas, quen o conseguiron.\nNo transcurso da Guerra de Troia, aproveitando que Zeus dorm\u00eda, Hera ordenou a B\u00f3reas que provocara un temporal que desviara o curso dos barcos de Heracles . Foi ent\u00f3n cando Zeus, \u00f3 acordar, enfureceuse e colgou a Hera, carg\u00e1ndoa con engras nos nocellos, e cando botou a Hefesto do Olimpo \u00e1 Terra (outras tradici\u00f3ns recollen que foi a propia Hera a que o botou f\u00f3ra do Olimpo, avergo\u00f1ada da s\u00faa fealdade). Cando acougou, sacou a Heracles da illa de Cos e dirixiuno a Argos. Tam\u00e9n por orde de Zeus, B\u00f3reas levou a Leto ata a illa Ortixia (hoxe Delos), onde Poseid\u00f3n a protexeu cubrindo a illa coas ondas e as\u00ed puido por fin dar a luz a Apolo e Artemisa .\nPoseid\u00f3n tivo un fillo, Eumolpo, con Qu\u00edone, a filla de B\u00f3reas. Por medo a que o soubese o pai, botou \u00f3 meni\u00f1o \u00f3 mar pero Poseid\u00f3n conseguiu salvalo e levouno a que o criase Bentesicime, unha filla que tivera con Anfitrite, a s\u00faa esposa. Este Eumolpo chegar\u00eda a ser rei de Eleusis, pero morreu a mans de Erecteo.\nEn Atenas constru\u00eduse un templo no seu honor porque se cre que axudou \u00f3s gregos na guerra contra os persas. No 492 a.C., un furac\u00e1n afundiu uns 300 barcos da frota que enviara o rei persa Dar\u00edo I contra Grecia, provocando a morte duns 20.000 guerreiros. Os gregos atribu\u00edron o feito \u00e1 intervenci\u00f3n de B\u00f3reas, e cando os persas volveron a atacar Grecia no 480 a.C. baixo o mando de Xerxes I invoc\u00e1rono para que os axudara de novo. Non consta que fose por efecto dos ventos, pero os persas foron derrotados e a s\u00faa frota destru\u00edda .\nIconograf\u00eda.\nDos catro Ventos, unicamente B\u00f3reas e C\u00e9firo aparecen na arte grega, se ben todos eles se recollen abondo na literatura mitogr\u00e1fica , as\u00ed como na arte romana (por exemplo, adornando os cantos dos mosaicos, reco\u00f1ecibles por ter \u00e1s nas tempas e soprar por medio dunha buguina ou unha trompeta). B\u00f3reas repres\u00e9ntase xa en vasos corintios do 600 a.C., como un home forte, alado, barbado e vestido cunha t\u00fanica curta pregada e manto .\nOcasionalmente, aparece dotado de d\u00faas caras contrapostas , que representar\u00edan os dous ventos opostos: o B\u00f3reas e o Antib\u00f3reas . Tam\u00e9n pode aparecer con pernas serpentiformes. Existe un vaso de fins do V a.C. no que se representa como un mascar\u00f3n soprando para desviar o barco de Ulises.\nMerece sinalarse a presenza dos catro Ventos nos \u00e1ngulos do \"Tapiz da Creaci\u00f3n\" da Catedral de Xirona (do s\u00e9culo XI ou comezos do XII), nesta caso con \u00e1s nos ombros e nos nocellos e soprando a trav\u00e9s de cadans\u00faa trompa dobre. B\u00f3reas aparece identificado como \"Septentrio\" .\nNa Arte moderna e Contempor\u00e1nea reaparece a representaci\u00f3n de B\u00f3reas, grazas \u00e1 publicaci\u00f3n do mito do rapto de Orit\u00eda nas \"Metamorfoses\" de Ovidio , que chama a atenci\u00f3n de numerosos artistas, como Annibale Carracci, Rubens, Gaspard Marsy, Pellegrini ou Waterhouse."}
{"id": "520235", "revid": "23204", "url": "https://gl.wikipedia.org/wiki?curid=520235", "title": "Aro (xogo)", "text": "Un aro \u00e9 un xoguete en forma de circunferencia que os nenos usan para xogar, por exemplo fac\u00e9ndoo rodar cun pau intentando que non caia, ou facelo xirar arredor do corpo (hula hoop). \nO xogo consist\u00eda, tradicionalmente, en facer rodar, en equilibrio, un aro (que antigamente se fabricaba a partir dun caldeiro vello ou coa roda dunha bicicleta, a\u00ednda que hoxe en d\u00eda, se usan m\u00e1is os de diferentes pl\u00e1sticos e similares). Para suxeitar o aro, p\u00f3dese usar unha gu\u00eda, que \u00e9 un pau con forma de gancho na punta (inicialmente era un arame, pero foi substitu\u00eddo polos mesmos materiais que se usan hoxe en d\u00eda para os aros.\nCando se acada a habilidade necesaria, p\u00f3dense facer xogos e competici\u00f3ns varias de velocidade, habilidade ou realizar circu\u00edtos."}
{"id": "520237", "revid": "98629", "url": "https://gl.wikipedia.org/wiki?curid=520237", "title": "Beach Rats", "text": "Beach Rats \u00e9 un filme estadounidense de 2017 dirixido por Eliza Hittman. Protagonizado por Harris Dickinson, Madeline Weinstein e Kate Hodge, foi estreado no Festival de Cinema de Sundance de 2017 na secci\u00f3n de filmes dram\u00e1ticos, e posteriormente nas salas de cinema o 25 de agosto do mesmo ano.\nArgumento.\nFrankie (Harris Dickinson) \u00e9 un mozo de Brooklyn que vive co seu pai enfermo, a s\u00faa nai e a s\u00faa irm\u00e1 m\u00e1is nova. Para escapar da s\u00faa vida familiar, pasa o tempo coa s\u00faa nova moza (Madeline Weinstein), cos seus amigos e falando con homes maiores en Internet, cos que se cita para ter sexo e consumir drogas. Por\u00e9n, non se identifica como bisexual ou gay diante da s\u00faa moza e os seus amigos. \u00c9 por iso que s\u00f3 ten sexo con homes maiores, para evitar persoas que poidan co\u00f1ecer os seus amigos. Co tempo, ir\u00e1selle facendo m\u00e1is dif\u00edcil.\nV\u00e9xase tam\u00e9n.\nLigaz\u00f3ns externas.\n\u00a0"}
{"id": "520239", "revid": "19415", "url": "https://gl.wikipedia.org/wiki?curid=520239", "title": "Aleksanterin kirkko", "text": ""}
{"id": "520269", "revid": "89787", "url": "https://gl.wikipedia.org/wiki?curid=520269", "title": "Ayanda Denge", "text": "Ayanda Denge, finada o 24 de marzo de 2019, foi unha muller trans surafricana e sobrevivente de tr\u00e1fico de sexual. Foi unha defensora das persoas transx\u00e9nero, as superviventes de tr\u00e1fico sexual, e da abolici\u00f3n da prostituci\u00f3n. Foi a presidenta da Sex Workers Education and Advocacy Taskforce (SWEAT, en galego Grupo de Traballo de Educaci\u00f3n e Defensa das Traballadoras Sexuais). Denge dixo que, \"ser transx\u00e9nero \u00e9 unha tripla dose de estigmizaci\u00f3n e discriminaci\u00f3n\".\nTraxectoria.\nDenge provi\u00f1a do pobo Xosa, e medrou na cidade de Porto Elizabeth, no Cabo Oriental.\nDenge empezou a traballar en Xohanesburgo, e m\u00e1is tarde viaxou a outras cidades surafricanas como Harare, Durban, Cidade de Cabo, Porto Elizabeth, e Cataratas Victoria. Foi traballadora sexual durante m\u00e1is de 15 anos.\nDenge traballou como coordinadora para o Sisonke Sex Worker Movement (Sisonke, en galego Movemento de Traballadoras Sexuais de Sisonke) durante dous anos.\nDenge foi a presidenta da Sex Workers Education and Advocacy Taskforce (SWEAT, en galego Grupo de Traballo de Educaci\u00f3n e Defensa das Traballadoras Sexuais). Foi defensora das persoas transx\u00e9nero, das traballadoras sexuais, e da despenalizaci\u00f3n do traballo sexual. No seu traballo con SWEAT, Denge capacitou a 50 educadores de pares, e traballou como oradora motivacional sobre \"concienciaci\u00f3n sobre o cancro, concienciaci\u00f3n sobre a SIDA, e cuesti\u00f3ns de defensa dos dereitos humanos relacionados co traballo sexual\".\nDenge falou no lanzamento en agosto de 2015 en Cidade do Cabo da Coalici\u00f3n Asijiki para a Despenalizaci\u00f3n do Traballo Sexual. A organizaci\u00f3n incl\u00fae traballadoras sexuais, activistas, e defensores dos dereitos humanos. O Comit\u00e9 directivo est\u00e1 formado por Sisonke Sex Worker Movement (Sisonke), o Women's Legal Centre (WLC), a Sex Worker Education and Advocacy Taskforce (SWEAT) e Sonke Gender Justice.\nDenge foi entrevistada polo \"Daily Vox\" mentres participaba na Conferencia Internacional sobre a SIDA en 2016 en Durban, \"Ser transx\u00e9nero non \u00e9 unha dose dobre, \u00e9 m\u00e1is unha dose tripla de estigmatizaci\u00f3n e discriminaci\u00f3n.\"\nFoi atopada asasinada\u200b en marzo de 2019 nunha casa ocupada polo movemento Reclaim the City, onde viv\u00eda en Cidade do Cabo."}
{"id": "520270", "revid": "89787", "url": "https://gl.wikipedia.org/wiki?curid=520270", "title": "Lingua quileute", "text": "O quileute, tam\u00e9n co\u00f1ecido como quillayute, foi a \u00faltima lingua chimakuana que foi falada at\u00e9 finais do s\u00e9culo XX polo pobo quileute. Foi falada por uns poucos anci\u00e1ns na d\u00e9cada de 1977 e en 1999 morreu o derradeiro falante nativo, os cales habitaban na pen\u00ednsula Ol\u00edmpica en cabo Flattery en La Push e o r\u00edo Hoh, no estado de Washington, nos Estados Unidos. O nome quileute prov\u00e9n de \"k\u02b7o\u0294l\u00ed\u00b7yot\u2019\" (k\u02b7o\u0294l\u00e9\u02d0jot\u02bc), o nome dunha vila en La Push.\nO quileute \u00e9 famoso pola s\u00faa carencia de consoantes nasais, como o , o , ou vogais nasais, un trazo caracter\u00edstico do estreito de Puget. O quileute \u00e9 unha lingua polisint\u00e9tica e as palabas poden ser bastante longas."}
{"id": "520272", "revid": "15490", "url": "https://gl.wikipedia.org/wiki?curid=520272", "title": "Pronunciamento de Mart\u00ednez Campos", "text": ""}
{"id": "520274", "revid": "1987", "url": "https://gl.wikipedia.org/wiki?curid=520274", "title": "Asceta", "text": ""}
{"id": "520275", "revid": "85894", "url": "https://gl.wikipedia.org/wiki?curid=520275", "title": "Amina Bouayach", "text": "Amina Bouayach, nada en Tetu\u00e1n o 10 de decembro de 1957, \u00e9 unha activista dos dereitos humanos marroqu\u00ed. Dende decembro de 2018, Bouayach traballou como a presidenta do Consello Nacional de Dereitos Humanos de Marrocos.\nDeuse a co\u00f1ecer por primeira vez \u00f3s medios cando, en 2006, se converteu na primeira muller elixida como presidenta dunha importante ONG en Marrocos.\nComo presidenta da Organizaci\u00f3n Marroqu\u00ed de Dereitos Humanos, Bouayach traballou en importantes cuesti\u00f3ns de Dereitos Humanos no seu pa\u00eds natal como a tortura, os refuxiados e os dereitos dos migrantes, os dereitos da muller, os dereitos individuais e a abolici\u00f3n da pena de morte.\nFoi elixida vicepresidenta e despois secretaria xeral da Federaci\u00f3n Internacional de Dereitos Humanos en 2010 e 2013 respectivamente. Posteriormente, en 2016, Bouayach traballou como o embaixadora de Marrocos en Suecia e Letonia.\nEn 2015, foi galardoada coa Lexi\u00f3n de honor francesa en Rabat pola s\u00faa integridade e constante compromiso cos Dereitos Humanos.\nDurante a Primavera \u00e1rabe Amina defendeu a supresi\u00f3n da pena de morte cando estivo en Tunisia e Libia. \nTraxectoria.\nBouayach naceu en Tetu\u00e1n o 10 de decembro de 1957 nunha familia rife\u00f1a ben co\u00f1ecida, expulsada do Rif pola ocupaci\u00f3n. O seu pai, Hammadi Bouayach, era avogado, activista pol\u00edtico, pensador e profesor de Dereito na Universidade de Rabat, da que se coverteu en decano. Foi un dos poucos seleccionados para formar parte dunha misi\u00f3n para estudar no estranxeiro no Cairo e Par\u00eds por Mekki Nassiri. O seu av\u00f3 foi considerado a man dereita de Abdelkrim el-Khattabi e o xeneral m\u00e1is leal durante a Guerra do Rif.\nTen un m\u00e1ster en econom\u00eda da Universidade Mohammed V de Rabat.\nBouayach comezou a s\u00faa carreira cos Dereitos Humanos a unha idade nova, traballando coas familias dos prisioneiros pol\u00edticos durante os Anos de Plomo en Marrocos. Pasou dous anos traballando coa soci\u00f3loga Fatema Mernissi sobre os dereitos das mulleres, especialmente mulleres musulm\u00e1s; e publicou numerosos artigos sobre o tema en \u00e1rabe, franc\u00e9s, ingl\u00e9s e castel\u00e1n.\nProfesionalmente, ocupou moitos cargos pol\u00edticos, sobre todo como membro de gabinete do exprimeiro ministro Abderrahmane Youssoufi de 1998 a 2002, e como membro da Comisi\u00f3n Consultiva sobre a Reforma Constitucional nomeada polo Rei Mohammed VI, en medio da Primavera \u00e1rabe. Polas s\u00faas importantes achegas \u00e1 Constituci\u00f3n de Marrocos, foille outorgada a Orde do Trono polo Rei Mohammed VI.\nTraballou estreitamente coas Naci\u00f3ns Unidas, a Uni\u00f3n africana e o Foro Euro-mediterr\u00e1neo sobre os dereitos dos defensores e a liberdade de asociaci\u00f3n.\nFoi unha das primeiras figuras de dereitos humanos en visitar Tunisia ap\u00f3s a abdicaci\u00f3n do expresidente tunesino Zine El Abidine Ben Ali, e Libia ap\u00f3s a desaparici\u00f3n do expresidente libio Muammar Gaddafi.\nFoi e segue sendo moi activa no grupo rexional para a reforma da Liga dos Estados \u00e1rabe.\nAmina Bouayach foi membro da Organizaci\u00f3n \u00e1rabe de Dereitos Humanos e do grupo de expertos en estudos estrat\u00e9xicos da rexi\u00f3n da Oficina do Alto Comisionado das Naci\u00f3ns Unidas para os Dereitos Humanos.\nEn 2014, ocupou o cargo de coordinadora principal de ONG africanas durante o Cume africano en Ad\u00eds Abeba.\nO 13 de outubro de 2016 converteuse na Embaixadora de Marrocos en Suecia e Letonia. \nO 6 de decembro de 2018, Amina Bouayach foi nomeada polo rei Mohammed VI de Marrocos como presidenta do Consello Nacional de Dereitos Humanos de Marrocos.\nPara o D\u00eda Internacional da Muller do ano 2019, lanzou unha exitosa campa\u00f1a nacional para a abolici\u00f3n do matrimonio de menores en Marrocos."}
{"id": "520276", "revid": "23204", "url": "https://gl.wikipedia.org/wiki?curid=520276", "title": "Maria Clara Eimmart", "text": "Maria Clara Eimmart, tam\u00e9n co\u00f1ecida como Mar\u00eda Eimmart, nada o 27 de maio de 1676 en N\u00faremberg e finada o 29 de outubro de 1707 na mesma localidade, foi unha astr\u00f3noma e debuxante alem\u00e1, filla e axudante de Georg Christoph Eimmart.\nTraxectoria.\nMaria Clara Eimmart, naceu en 1676 en N\u00faremberg, onde seu pai era pintor, gravador, e astr\u00f3nomo afeccionado. O pai, que gastaba todos os seus ingresos na compra de instrumentos astron\u00f3micos e constru\u00edu un observatorio privado en N\u00faremberg, na muralla de cidade, era un observador dilixente e publicou os seus resultados en varias memorias e transacci\u00f3ns de sociedades cient\u00edficas. O av\u00f3 de Mar\u00eda, Georg Christoph Eimmart o Vello, era tam\u00e9n gravador e pintor de retratos, bodeg\u00f3ns, paisaxes, e temas hist\u00f3ricos. Do seu pai, Maria Clara Eimmart aprendeu franc\u00e9s, lat\u00edn, matem\u00e1ticas e debuxo, as\u00ed como a astronom\u00eda. Grazas \u00e1 s\u00faa extensa educaci\u00f3n nas belas artes e en ciencia, especializouse en ilustraci\u00f3ns bot\u00e1nicas e astron\u00f3micas, nas que destacou pola s\u00faa habilidade para crear esbozos precisos. Era tam\u00e9n unha gravadora moi capaz e traballou como asistente do seu pai. Creou numerosas ilustraci\u00f3ns do sol e da l\u00faa, ademais de flores, paxaros, estatuas antigas, e retratos de mulleres, a\u00ednda que a maior\u00eda das s\u00faas obras perd\u00e9ronse.\nEn 1706, Mar\u00eda Eimmart casou con Johann Heinrich Muller, alumno e sucesor do seu pai. Eimmart asistiu ao seu marido nas clases de F\u00edsica que impart\u00eda no ximnasio de N\u00faremberg. O seu matrimonio consolidou a posici\u00f3n de Einmart no observatorio. A paix\u00f3n familiar pola astronom\u00eda influ\u00edu a Muller, que se converteu \u00e1 s\u00faa vez nun afeccionado dedicado e chegou a profesor en Altorf, onde puxo en uso os seus dotes para o debuxo co fin de describir cometas, manchas solares, e monta\u00f1as lunares, sempre coa axuda da s\u00faa muller. A parella tivo contactos cos irm\u00e1ns Rost, novelistas e astr\u00f3nomos e con Wurtzelbauer e Doppelmayer, un historiador de astronom\u00eda. Maria Clara Eimmart morreu de parto en 1707.\nIlustraci\u00f3ns astron\u00f3micas.\nEimmart \u00e9 co\u00f1ecida especialmente polas s\u00faas ilustraci\u00f3ns astron\u00f3micas exactas. Entre 1693 e 1698, Eimmart realizou m\u00e1is de 350 debuxos das fases da l\u00faa. Esta colecci\u00f3n de debuxos, realizados en papel azul a partir de observaci\u00f3ns por un telescopio, denominouse \"Micrographia stellarum fases lunae ultra 300\". Doou doce deles ao conde Marsili, un colaborador cient\u00edfico do seu pai, e dez cons\u00e9rvanse en Bolo\u00f1a, xunto con tres estudos m\u00e1is pequenos en papel marr\u00f3n. As ilustraci\u00f3ns de Eimmart serviron de base para un novo mapa lunar.\nEn 1706, Eimmart tam\u00e9n ilustrou a eclipse total que tivo lugar ese ano. Schiebinger menciona que segundo algunhas fontes, Eimmart publicou en 1701 \"Ichnographia nova contemplationum de sole\" baixo o nome do seu pai, pero non hai indicios firmes de que fose realmente o seu traballo."}
{"id": "520279", "revid": "1131", "url": "https://gl.wikipedia.org/wiki?curid=520279", "title": "LU-533", "text": "A LU-533 \u00e9 unha estrada da rede b\u00e1sica de Galicia pertencente \u00e1 Xunta de Galicia que comunica Chantada coa v\u00eda r\u00e1pida CG-2.1 pasando polo r\u00edo Mi\u00f1o. Caracter\u00edzase por ser unha estrada con grandes pendentes e moitas curvas. Ademais pos\u00fae miradoiros a Belesar e \u00f3 r\u00edo Mi\u00f1o. Non pasa por ningunha localidade en concreto debido a que a estrada LU-617 \u00e9 o seu itinerario alternativo."}
{"id": "520280", "revid": "1131", "url": "https://gl.wikipedia.org/wiki?curid=520280", "title": "LU-617", "text": "A estrada LU-617 \u00e9 o itinerario alternativo a estrada LU-533 e tam\u00e9n un tramo da antiga C-533. Esta estrada conecta a parroquia de Belesar con Monforte de Lemos pasando polos concellos de Chantada, O Savi\u00f1ao, Pant\u00f3n e Monforte de Lemos. Ten 26 km de percorrido."}
{"id": "520281", "revid": "23204", "url": "https://gl.wikipedia.org/wiki?curid=520281", "title": "LU-114", "text": "A LU-114 \u00e9 unha estrada que transcorre integramente no concello de Lugo. Conecta a Avenida da Coru\u00f1a coa Ronda Norte, preto do pol\u00edgono das G\u00e1ndaras. Apenas ten 3 km de percorrido e pasa polas r\u00faas Monte Faro, Illas Canarias e Fisterra."}
{"id": "520282", "revid": "5863", "url": "https://gl.wikipedia.org/wiki?curid=520282", "title": "Anne Conway", "text": "Anne Finch (Conway despois do seu matrimonio), tam\u00e9n co\u00f1ecida como Anne Conway, nada o 14 de decembro de 1631 e finada o 18 de febreiro de 1679, foi unha fil\u00f3sofa inglesa do s\u00e9culo XVII da escola plat\u00f3nica de Cambridge. Destaca pola s\u00faa obra \u201cPrincipios da m\u00e1is Antiga e Moderna Filosof\u00eda\u201d (1690), publicada de forma an\u00f3nima e p\u00f3stuma, onde analiza o esp\u00edrito e a s\u00faa orixe. Introduciu o concepto de m\u00f3nada, influenciada pola Escola de Cambridge.\nTraxectoria.\nNada como Anne Finch, filla de Heneage Finch (antigo membro da c\u00e1mara dos com\u00fans) e Elisabeth Cradock (de familia arist\u00f3crata, foi a s\u00faa segunda esposa, vi\u00fava de John Bennet), naceu en 1631 en Londres, unha semana despois da morte do seu pai. Foi criada en Kensington Palace, lugar pertencente \u00e1 familia Finch. Era a m\u00e1is nova da familia e dende moi temper\u00e1 idade xa tivo unha educaci\u00f3n moi culta, aprendendo idiomas como lat\u00edn e grego. Anne padeceu dende moza cefaleas cr\u00f3nicas, s\u00edntomas que co paso dos anos agrav\u00e1ronse e foron claves en relaci\u00f3n \u00e1 s\u00faa obra. Cabe destacar a influencia de Henry More na s\u00faa obra, quen foi o seu titor, era un estudoso da escola Plat\u00f3nica de Cambridge. Esta relaci\u00f3n desenv\u00f3lvese en parte grazas ao seu irm\u00e1n, John Finch (fil\u00f3sofo daquela \u00e9poca), que era pupilo da universidade de Cambridge, e pediulle a More axuda para a formaci\u00f3n de Anne, xa que ela, como muller, ti\u00f1a practicamente imposible a entrada \u00e1 universidade, polo que se comunicaban por cartas.\nEn 1651, Anne casou con Edward, o Terceiro Vizconde de Conway, herdeiro de grandes terras no Reino Unido. Ambos tiveron un fillo, chamado Heneage, que morreu sendo neno.\nNo intento de curar a s\u00faa enfermidade, viaxou a Francia onde foi operada. Grazas a estes intentos de recuperaci\u00f3n co\u00f1eceu a Franciscus Mercurius van Helmont, un f\u00edsico e fil\u00f3sofo, que a tratou e que influ\u00edu na introduci\u00f3n de Anne no pensamento cabal\u00edstico e o cuaquerismo.\nAnne Finch Conway morreu o 18 de febreiro de 1679 debido a s\u00faa enfermidade cr\u00f3nica. Franciscus Mercurius Van Helmont recolleu os seus escritos e dous anos m\u00e1is tarde viaxou a Han\u00f3ver, onde presentou a s\u00faa obra a Leibniz e \u00e1 s\u00faa colaboradora cient\u00edfica e pol\u00edtica Sof\u00eda de Hanover. Leibniz incorporou as ideas de Anne Conway ao seu sistema filos\u00f3fico, dando orixe ao Vitalismo. A\u00ednda que Leibniz reiterou as referencias \u00e1 \"\"Condesa de Conway\" como fonte das s\u00faas ideas, a obra desta muller foi atribu\u00edda a Van Helmont. Van Helmont publicou estes ensaios en forma de libro en 1690 en Holanda e en lat\u00edn baixo o nome de \"Opuscula Philosophica Quibus Continentur Principia Philosophi\u00e6 Antiquissim\u00e6 &amp; Recentissim\u00e6 ac Philosophia Vulgaris Refutata Quibus Subjuncta Sunt CC\". \"Problemata de Revolutione Animarum Humanarum\"\". Dous anos despois, en 1692, o libro chegou a Inglaterra, traducido (co seu t\u00edtulo actual: Os principios da filosof\u00eda m\u00e1is antiga e moderna) e baixo a autor\u00eda de lady Conway.\nTemas tratados na s\u00faa obra.\nA obra de Conway estivo moi influ\u00edda polas s\u00faas vivencias, en especial as negativas: a morte do seu pai (o feito de non chegar a co\u00f1ecelo), a do seu fillo, cando era a\u00ednda moi novo, ou a xaqueca cr\u00f3nica son feitos que se relacionan na s\u00faa obra cos intentos da autora de ampararse nunha fe que lle explique o porqu\u00e9 de todos os seus males e como remedialos. \u00c9 por iso que realiza un extenso traballo sobre a xustificaci\u00f3n da existencia dun deus benevolente coa existencia do sufrimento e outros males no mundo. Tam\u00e9n o mencionado tema da m\u00f3nada, pois a partir deste elemento trata de explicar a formaci\u00f3n do universo e os seres que habitan nel, todo a partir da creaci\u00f3n de Deus. Isto foi unha influencia para Leibniz, o cal se inspirou no concepto da m\u00f3nada da autora para dar a s\u00faa propia versi\u00f3n.\nTam\u00e9n trata temas sobre a moralidade, que est\u00e1 determinada pola fe e segundo os valores relixiosos. Trata outros temas como son o dualismo (doutrina filos\u00f3fica ou relixiosa que explica unha orde de cousas ou todo o universo como o resultado da acci\u00f3n combinada de dous principios opostos e irredutibles, no seu caso o ben e o mal), materialismo (sistema filos\u00f3fico, oposto ao espiritualismo, que considera que soamente existe a materia e que reduce o esp\u00edrito a unha consecuencia dela), os estudos da C\u00e1bala e o cuaquerismo.\nAchegas no seu campo de especialidade.\nConway trata de explicar a formaci\u00f3n do universo e os seus seres a partir de tres conceptos ben diferenciados: Deus, o creador de todo; Xesucristo (ente intermedio) e a Criatura (formaci\u00f3n na que dentro atopamos a todos os seres existentes).\nCriaturas.\nSon o conxunto de seres naturais e forman unha \u00fanica substancia, a criatura; estes proceden da emanaci\u00f3n de Deus e son esp\u00edritos, todos eles diferentes os uns dos outros. A s\u00faa esencia v\u00e9n ser a s\u00faa mutabilidad. O corpo \u00e9 a exteriorizaci\u00f3n do esp\u00edrito,en funci\u00f3n do grao de espiritualidade ou sutilidad, estaremos m\u00e1is pr\u00f3ximos a Deus.\nO grao m\u00ednimo de densidade \u00e9 Deus, e a\u00ednda que non podamos chegar a el como ser totalmente bo, podemos chegar a ser infinitamente sut\u00eds, \u00e9 dicir, completamente bos pero non ao nivel de Deus. As criaturas forman o seu corpo a partir do seu grao moral. As criaturas non poden chegar \u00e1 completa densidade, polo que, como consecuencia disto, estas tender\u00e1n sempre cara ao ben. As\u00ed, todas as criaturas de Deus, finalmente, tender\u00e1n infinitamente cara ao ben. Cada part\u00edcula de materia ten unha forza interior que permite a s\u00faa transformaci\u00f3n.\nConway, a partir destas formulaci\u00f3ns, f\u00e1lanos sobre o castigo divino: calquera pecado ten as s\u00faas consecuencias, o seu castigo, do cal aprenderemos e acabaranos levando, como toda criatura en constante transformaci\u00f3n, cara ao ben.\nDeus.\n\u00c9 totalmente inmutable, omnisciente, omnipresente e omnipotente, \u00a0mostra os valores da eterna bondade, sabedor\u00eda, xustiza e fortaleza, \u00e1 parte de ser alleo ao tempo. Est\u00e1 separado das s\u00faas propias creaci\u00f3ns \u00a0e non se pode converter nelas nin viceversa.\nDeus en cuesti\u00f3n \u00e9 para Conway visto baixo a visi\u00f3n positiva, algu\u00e9n benevolente e xusto. \u00a0Si as criaturas act\u00faan de forma correcta ser\u00e1n recompensados, si act\u00faan mal ser\u00e1n castigados. As criaturas tender\u00e1n cara ao ben, pois este \u00e9 infinito e pola contra o mal ten l\u00edmites.cada part\u00edcula de materia, por pequena que sexa, ten unha forza interior que permite a s\u00faa transformaci\u00f3n.\nCristo.\nVisto como un termo medio entre as criaturas e Deus. Non ser\u00eda un mediador, pois calquera pode ter relaci\u00f3n con leste. Non \u00e9 completamente inmutable con Deus pero tampouco mutable como as criaturas: este s\u00f3 muta cara ao ben a\u00ednda que sen chegar ao nivel de Deus.\nM\u00f3nada.\n\u00c9 o elemento polo que se comp\u00f3n todo, a materia, \u00e9 unha substancia \u00fanica, creada por Deus, xa que s\u00f3 se inicia a partir da creaci\u00f3n e s\u00f3 pode ser destru\u00eddas por el mesmo. \u00c9 un elemento suxeito \u00e1 transformaci\u00f3n e ten un principio interno que provoca a s\u00faa alteraci\u00f3n, \u00e9 elemento pl\u00e1stico suxeito \u00e1 deformaci\u00f3n. \nNel os cambios son graduais, \u00e9 dicir, non \u00e9 un cambio r\u00e1pido ou autom\u00e1tico, \u00e9 un cambio por fases, onde aos poucos vaise notando a transformaci\u00f3n. Esta transformaci\u00f3n \u00e9 consecuencia dos feitos anteriores, do seu estado precedente. Para Conway Deus \u00e9 o motor do mundo e atemporal, por tanto entende que o futuro xa est\u00e1 marcado, a pesar disto considera que os suxeitos das M\u00f3nadas son activos, dependen parcialmente dos seus actos para irse transformando.\nConway non fai distinci\u00f3n natural entre humanos, animais ou seres vivos, para ela, no mundo das criaturas as diferenzas son modais. Os esp\u00edritos son todos iguais en tanto a que non hai un superior a outro: todos te\u00f1en a mesma esencia, e son diferentes en cuesti\u00f3n de identidade. Ben, pois cada esp\u00edrito, coa forza pl\u00e1stica, pode ser infinitas cousas.\nComparaci\u00f3n con outros autores.\nLeibniz.\nAutor alem\u00e1n, que co\u00f1eceu a Van Helmont quen lle mostrou os ensaios de Conway. Leibniz, a\u00ednda que entende a m\u00f3nada baixo os mesmos termos que ela, hai certas variaci\u00f3ns como son: A noci\u00f3n de apetito en Leibniz, que \u00e9 o que fai que o principio interno realice o paso dunha percepci\u00f3n a outra - aquilo que envolve e representa a multitude nunha substancia simple. Esta maneira de cambiar \u00e9 o que fai \u00e1s substancias simples ser o que son, diferentes das demais. Todo cambio \u00e9 gradual, polo que sempre hai algo anterior en cada cambio. Leibniz d\u00e1 nome de entelequias a todas as m\u00f3nadas creadas, a todas as substancias simples; e estas son fonte das s\u00faas acci\u00f3ns internas, do mesmo xeito que di Conway.\nPara Leibniz o concepto de alma v\u00e9n ser aquel conxunto de m\u00f3nadas que te\u00f1en memoria. M\u00e1is adiante Leibniz c\u00e9ntrase en diferenciar aos seres humanos dos animais: tantos humanos como animais funcionamos de maneira emp\u00edrica, con \"memoria\". Pero os humanos temos un co\u00f1ecemento que os animais non te\u00f1en: o das verdades necesarias e eternas, \u00e1s que chegamos mediante a raz\u00f3n. \nTodas as substancias simples ad\u00e1ptanse as unhas \u00e1s outras, acom\u00f3danse; as\u00ed, cada substancia simple ten relaci\u00f3ns que expresan a todas as demais. Esta expresi\u00f3n ten un car\u00e1cter anal\u00f3xico e rec\u00edproco. Cada m\u00f3nada ser\u00eda un espello, e cada m\u00f3nada mostrar\u00eda a realidade dunha maneira diferente, pero a mesma realidade. As\u00ed, cada m\u00f3nada adaptar\u00edase \u00fanha \u00e1 outra, mostrando unha perfecta homoxeneidade no universo. Para Leibniz, cada criatura ten unha m\u00f3nada dominante (que marca en que se vai convertendo e a s\u00faa forma de ser) e en relaci\u00f3n \u00e1s outras, pois o seu cambio tam\u00e9n depender\u00e1 das outras m\u00f3nadas para realizar o seu cambio."}
{"id": "520286", "revid": "1888", "url": "https://gl.wikipedia.org/wiki?curid=520286", "title": "Santiago Liste Mourenza", "text": "Santiago Liste Mourenza, nado cara a 1889 e finado na Coru\u00f1a o 7 de febreiro de 1944, foi un xornalista e pol\u00edtico galego.\nTraxectoria.\nCon propiedades en Corvelle (Os \u00c1nxeles, Melide). Emigrou a Cuba nos primeiros anos vinte, e desde a illa enviou cr\u00f3nicas para \"El Compostelano\". Ao seu retorno foi axente comercial en Galicia. Participou nas campa\u00f1as agraristas de principios dos anos vinte. Foi correspondente da revista \"Galicia\" da Habana en Galicia, seguiu colaborando en \"El Compostelano\", publicou artigos en \"El Ideal Gallego\" e \"El Eco de Santiago\", e foi redactor de \"El Noroeste\". Asinaba como S. Liste Mourenza.\nVida persoal.\nCasou na Coru\u00f1a con Carmen Juega L\u00f3pez en xu\u00f1o de 1925."}
{"id": "520287", "revid": "82922", "url": "https://gl.wikipedia.org/wiki?curid=520287", "title": "Charanga", "text": "Unha charanga, murga ou fanfarra, \u00e9 unha agrupaci\u00f3n musical formada por instrumentos de percusi\u00f3n, vento-metal e vento-madeira que adoita realizar actuaci\u00f3ns ao aire libre. \nCaracter\u00edsticas.\nAs charangas xurdiron en Galiza a comezos do s\u00e9culo XX influenciadas pola aparici\u00f3n das bandas de m\u00fasica. As bandas substitu\u00edron nas preferencias do p\u00fablico \u00e1 tradicional figura do gaiteiro acompa\u00f1ado de tambor, o seu \u00e9xito introduciu na m\u00fasica popular galega novos instrumentos como: o bombo, o clarinete, o requinto ou o saxof\u00f3n. A mestizaxe entre as novas tendencias musicais e as xa presentes orixinou a creaci\u00f3n de novedosas agrupaci\u00f3ns de m\u00fasicos. Naceron as\u00ed, entre outros, o moi popular cuarteto de gaita, clarinete, caixa e bombo, e a charanga, onde os gaiteiros tocaban xunto a saxofonistas e clarinetistas.\nA composici\u00f3n da charanga var\u00eda en funci\u00f3n dos m\u00fasicos. Normalmente est\u00e1n constitu\u00eddas por bombo e caixa como instrumentos de percusi\u00f3n e diferentes instrumentos de vento: saxof\u00f3n, trompeta, tromb\u00f3n, clarinete, gaita,etc. O n\u00famero de m\u00fasicos e menor que nas bandas, o que lles concede unha maior versatilidade e uns requirimentos econ\u00f3micos m\u00e1is reducidos. Por estes motivos as charangas acostuman ser contratadas polas comisi\u00f3ns de festas para a animaci\u00f3n de todo tipo de ser\u00e1ns, marchas, festas patronais ou procesi\u00f3ns relixiosas."}
{"id": "520288", "revid": "82922", "url": "https://gl.wikipedia.org/wiki?curid=520288", "title": "Murga", "text": ""}
{"id": "520289", "revid": "82922", "url": "https://gl.wikipedia.org/wiki?curid=520289", "title": "Fanfarra", "text": ""}
{"id": "520290", "revid": "25871", "url": "https://gl.wikipedia.org/wiki?curid=520290", "title": "Sara Garc\u00eda Gross", "text": "Sara Garc\u00eda Bruta, nada en Chalchuapa (O Salvador) en 1986, \u00e9 unha activista, feminista, e defensora dos dereitos humanos salvadore\u00f1a. \u00c9 a coordinadora da avogac\u00eda pol\u00edtica do Grupo Cidad\u00e1n pola Despenalizaci\u00f3n do Aborto Terap\u00e9utico, \u00c9tico e Euxen\u00e9sico fundado en 2009. Tam\u00e9n \u00e9 membro da Rede Salvadore\u00f1a de Mulleres Defensoras dos Dereitos Humanos. En 2019, foi recibiu o premio Simone de Beauvoir de Francia polo o seu traballo para promover o dereito \u00f3 aborto.\nTraxectoria.\nSara Garc\u00eda Bruta naceu en Chalchuapa en 1986. Licenciouse en psicolox\u00eda na Universidade Americana Central. Especializouse en estudos de x\u00e9nero na Universidade Aut\u00f3noma Nacional de M\u00e9xico. En xu\u00f1o de 2019 trasladouse a Bos Aires, onde cursou un mestrado en Democratizaci\u00f3n e Dereitos Humanos para Latinoam\u00e9rica e o Caribe na Universidade Nacional General San Mart\u00edn.\nEn 2014, presentou o audioinforme \"Del Hospital a la C\u00e1rcel\", que trata temas relacionados cos dereitos sexuais e reprodutivos das mulleres.\nO Grupo Cidad\u00e1n pola Despenalizaci\u00f3n do Aborto Terap\u00e9utico, \u00c9tico e Euxen\u00e9sico, para o que traballa Garc\u00eda, \u00e9 unha organizaci\u00f3n social multidisciplinar que busca concienciar \u00e1 sociedade para cambiar a lexislaci\u00f3n salvadore\u00f1a sobre o aborto. Ademais, promoven a educaci\u00f3n sexual e defenden \u00e1s mulleres que foron acusadas ou condenadas por aborto ou asuntos relacionados. Garc\u00eda tam\u00e9n \u00e9 membro da Rede Salvadore\u00f1a de Mulleres Defensoras dos Dereitos Humanos.\nEn xaneiro de 2019, a Universidade Par\u00eds Diderot outorgoulle o Premio Simone de Beauvoir polos seus esforzos para a despenalizaci\u00f3n do aborto en casos de violaci\u00f3n, trata de persoas, cando a vida da nai est\u00e1 en perigo, ou cando a nai \u00e9 unha menor."}
{"id": "520292", "revid": "22570", "url": "https://gl.wikipedia.org/wiki?curid=520292", "title": "Yelena Grigoryeva", "text": "Yelena Grigoryeva, nada en 1977/1978 e finada en San Petersburgo o 21 de xullo de 2019, foi unha activista dos dereitos humanos, e dos dereitos LGBTQ. Tam\u00e9n se opuxo \u00e1 anexi\u00f3n de Crimea pola Federaci\u00f3n Rusa. \nFoi asasinada en San Petersburgo o 21 de xullo de 2019 despois de ser apu\u00f1alada e esganada por asaltantes desco\u00f1ecidos. Informaci\u00f3n para a identificaci\u00f3n de Grigoryeva apareceu en xullo nunha p\u00e1xina web dun grupo que se fac\u00eda chamar \"Saw\" en honor \u00e1 franqu\u00eda estadounidense de filmes de terror. O grupo alentou \u00f3s lectores a cazar, secuestrar e asasinar a unha lista de persoas LGBTQ+. A p\u00e1xina web \"Saw\" foi bloqueada en Rusia pero unha nova lista de activistas, xornalistas e cidad\u00e1ns LGBTQ+ est\u00e1 circulando en aplicaci\u00f3ns de redes sociais e aplicaci\u00f3ns de mensaxer\u00eda no pa\u00eds, o que a\u00ednda anima a outros a asasinar persoas LGBTQ+ en Rusia.\nGrigorieva publicara advertencias sobre o grupo \"Saw\" en Facebook, indicando que a rede rusa de LGBTIQ+ buscara sen \u00e9xito casos legais que rastrexaran as acci\u00f3ns deste grupo. Tam\u00e9n, coa axuda do seu avogado, recorreu en numerosas ocasi\u00f3ns \u00e1 polic\u00eda en relaci\u00f3n coas ameazas recibidas. Despois da s\u00faa morte, a polic\u00eda rusa afirmou estar \u00f3 tanto destas alertas, pero que se refer\u00edan s\u00f3 a disputas privadas e non a persecuci\u00f3n pol\u00edtica. Grigorieva recibira ameazas pouco antes da s\u00faa morte e pideulle a unha amiga que coidara do seu gato se lle pasaba algo."}
{"id": "520293", "revid": "23204", "url": "https://gl.wikipedia.org/wiki?curid=520293", "title": "Lingua quillayute", "text": ""}
{"id": "520294", "revid": "85894", "url": "https://gl.wikipedia.org/wiki?curid=520294", "title": "O Freixeiro, Quint\u00e1 de Lor, Quiroga", "text": "O Freixeiro \u00e9 un lugar da parroquia de Quint\u00e1 de Lor, no concello de Quiroga. En 2020 ti\u00f1a unha poboaci\u00f3n de 11 habitantes, 5 homes e 6 mulleres.\nO lugar sit\u00faase a 286 m de altitude entre a estrada N-120 e a li\u00f1a de ferrocarril Le\u00f3n-A Coru\u00f1a. Hai un apeadoiro no lugar, sen servizo de pasaxeiros dende 1999."}
{"id": "520296", "revid": "5132", "url": "https://gl.wikipedia.org/wiki?curid=520296", "title": "SK Wyverns", "text": ""}
{"id": "520303", "revid": "1131", "url": "https://gl.wikipedia.org/wiki?curid=520303", "title": "Trofeo Teresa Herrera Feminino", "text": "O Trofeo Teresa Herrera Feminino \u00e9 un torneo de f\u00fatbol feminino de car\u00e1cter amig\u00e1bel que ten lugar cada ano na cidade da Coru\u00f1a, desde 2013.\nHistoria.\nO torneo naceu en 2013, organizado polo Concello da Coru\u00f1a, como a versi\u00f3n feminina do hist\u00f3rico Trofeo Teresa Herrera que levaba disput\u00e1ndose dende 1946. A primeira edici\u00f3n enfrontou a dous equipos coru\u00f1eses, o Victoria CF e o Orz\u00e1n SD, o 7 de outubro de 2013 no campo Rodrigo Garc\u00eda Vizoso da Grela. Ga\u00f1ou por 3 goles a cero o Victoria, que revalidou o t\u00edtulo ao ano seguinte fronte ao Boavista FC portugu\u00e9s, xa en Riazor.\nEn 2015 participou por primeira vez un equipo da Primeira Divisi\u00f3n, o Rayo Vallecano, que goleou por 7-0 ao Victoria CF. Ao ano seguinte a gran novidade foi o Deportivo da Coru\u00f1a Feminino, unha secci\u00f3n do club que se acababa de recuperar despois de d\u00e9cadas de ausencia. As branquiazuis conseguiron o t\u00edtulo despois de derrotar na quenda de penaltis ao Villarreal. En 2017 e 2018 as vencedoras foron as xogadoras do Athletic de Bilbao, derrotando pola m\u00ednima nas d\u00faas ocasi\u00f3ns ao Deportivo, que caeu tam\u00e9n en 2019 fronte ao UD Granadilla Tenerife (1-5).\nEn 2020 a pandemia de COVID-19 paralizou as competici\u00f3ns deportivas en case todo o mundo e cando estas regresaron fix\u00e9rono a porta pechada ou con importantes restrici\u00f3ns de capacidade. Con esta situaci\u00f3n parec\u00eda que o ano rematar\u00eda sen Teresa Herrera, pero en decembro anunciouse que, ao igual que o trofeo masculino, o feminino celebrar\u00edase o d\u00eda 20, entre o Victoria CF e o Deportivo Feminino B, debido a que o primeiro equipo ti\u00f1a partido de liga. O triunfo foi para o filial branquiazul despois de empatar a un gol e chegar aos penaltis."}
{"id": "520306", "revid": "23204", "url": "https://gl.wikipedia.org/wiki?curid=520306", "title": "Pobo quileute", "text": "Os quileutes, tam\u00e9n co\u00f1ecidos como quillayute, son un pobo ind\u00edxena americano que habita no oeste do estado de Washington, nos Estados Unidos, e cuxa poboaci\u00f3n actual rolda as 2000 persoas. Son unha tribo reco\u00f1ecida federalmente que reside na Reserva Quileute.\nO pobo quileute foi reclu\u00eddo na reserva india Quileute logo de asinar o tratado de Quinault en 1855. A s\u00faa reserva at\u00f3pase na parte suroeste do condado de Clallam, Washington, na desembocadura do r\u00edo Quillayute na costa do Pac\u00edfico. O principal centro de poboaci\u00f3n da reserva \u00e9 a comunidade de La Push, Washington. Segundo o censo de 2000 arredor de 371 persoas viven dentro da reserva, a cal ten unha \u00e1rea de 4.061\u00a0km\u00b2."}
{"id": "520307", "revid": "54334", "url": "https://gl.wikipedia.org/wiki?curid=520307", "title": "Guillermo Brown", "text": "William Brown, nado en Foxford (Condado de Mayo) o 22 de xu\u00f1o de 1777 e finado en Buenos Aires o 3 de marzo de 1857, co\u00f1ecido como Guillermo Brown, foi un almirante irland\u00e9s nacionalizado arxentino. Consagrou a s\u00faa vida ao servizo \u00e1 s\u00faa patria de adopci\u00f3n, polo que \u00e9 considerado o \"pai da Armada Arxentina\".\nTraxectoria.\nPrimeiros anos.\nGuillermo Brown proced\u00eda dunha familia profundamente cat\u00f3lica que emigrou a Filadelfia nos Estados Unidos arredor do ano 1786. Pouco despois de chegar, o amigo que os convidara e lles ofrecera comida e hospitalidade morreu de febre amarela e poucos d\u00edas despois, o pai de Guillermo Brown tam\u00e9n morreu polas mesmas causas. Cando quedou orfo, embarcou como grumete nun barco estadounidense.\nDurante dez anos, Brown navegou polas augas do Oc\u00e9ano Atl\u00e1ntico e nesa dura adquiriu habilidade na navegaci\u00f3n, excelente calidade da s\u00faa personalidade como mari\u00f1eiro. Alcanzou a licenza de capit\u00e1n cando en 1796 foi incautado por un barco ingl\u00e9s e obrigado a servir nel. Ese barco ingl\u00e9s foi capturado posteriormente por un barco franc\u00e9s e levado como prisioneiro de guerra a Francia, de onde conseguiu escapar. Ao regresar a Inglaterra retomou a s\u00faa carreira naval.\nO 29 de xullo de 1809 casou con Elizabeth Chitty, no condado de Middlesex. Remataba ese mesmo ano cando Brown chegou ao R\u00edo da Prata a bordo do \"Belmond\" e estableceuse en Montevideo para dedicarse ao comercio.\nO 18 de abril de 1810 coa fragata \"Jane\", da s\u00faa propiedade, chegou a Buenos Aires en xesti\u00f3n comercial e permaneceu dous meses na capital do vicerreinado do R\u00edo da Prata, sendo testemu\u00f1a dos acontecementos que culminaron coa Revoluci\u00f3n de Maio.\nCampa\u00f1a naval de 1814.\nAnos despois, na Banda Oriental dominada polos mari\u00f1eiros realistas, Guillermo Brown loitou contra eles. Apoderouse da goleta \"Nuestra Se\u00f1ora del Carmen\" e do balandro \"San Juan de \u00c1nimas\". Tentou abordar o bergant\u00edn de guerra \"Cisne\" cunha barca e vinte mari\u00f1eiros e tam\u00e9n transportou armas, subministraci\u00f3ns e oficinas gobernamentais desde Buenos Aires aos patriotas da Banda Oriental. Foi as\u00ed un revolucionario pola causa da revoluci\u00f3n.\nO 1 de marzo de 1814, o director supremo das Provincias Unidas do R\u00edo da Prata Gervasio Antonio de Posadas nomeou a Guillermo Brown como tenente coronel e xefe da escuadra de Buenos Aires.\nA illa Mart\u00edn Garc\u00eda, que estaba en mans dos realistas, foi o bautismo de lume desta forza naval arxentina. O 11 de marzo de 1814, Brown iniciou un ataque que foi rexeitado e retomado o 15, culminando a acci\u00f3n coa toma da illa, que foi unha das vitorias m\u00e1is transcendentes na loita pola independencia.\nAs forzas realistas dirixidas polo capit\u00e1n Jacinto de Romarate retir\u00e1ronse augas arriba do r\u00edo Uruguai, derrotando na batalla de Arroyo de la China unha pequena forza naval que Brown mandara na s\u00faa persecuci\u00f3n, acci\u00f3n que tivo lugar o 28 de marzo de 1814 e na que o tenente de mari\u00f1a Miguel Samuel Spiro atopou a morte.\nA estratexia de Brown prev\u00eda que unha acci\u00f3n naval para liberar Montevideo poder\u00eda provocar a rendici\u00f3n dos realistas nesta praza ben fortificada que resistira o cerco das forzas patriotas terrestres durante case catro anos. Brown insistiu ante Posadas e o Consello de Estado na urxencia necesaria para iniciar acci\u00f3ns navais contra os realistas en Montevideo e conseguiu impor os seus criterios.\nO 15 de abril de 1814, a forza naval comandada por Brown partiu de Buenos Aires, izando a s\u00faa insignia na fragata \"H\u00e9rcules\", e os bonaerenses observaron a s\u00faa marcha con ledicia. As acci\u00f3ns contra o escuadr\u00f3n realista libr\u00e1ronse en augas de Montevideo, fronte ao porto de El Buceo, entre o 14 e o 17 de maio de 1814, no chamado combate naval de El Buceo, obtendo Brown unha vitoria completa. Os realistas prenderon lume a dous dos seus barcos e cinco nav\u00edos do seu escuadr\u00f3n; alg\u00fans dos seus barcos entraron de novo en Montevideo, mentres que outros fuxiron a Espa\u00f1a.\nO triunfo de Brown neste combate contribu\u00edu \u00e1s operaci\u00f3ns terrestres dirixidas principalmente por Jos\u00e9 Gervasio Artigas e Jos\u00e9 Rondeau e provocou a liberaci\u00f3n de Montevideo, que pasou as\u00ed ao poder das forzas patriotas o 23 de xu\u00f1o de 1814. Segundo Jos\u00e9 de San Mart\u00edn, a vitoria de Brown nas augas desa praza foi \"o m\u00e1is importante feito pola Revoluci\u00f3n Americana ata o momento\".\nDo R\u00edo da Prata ao Pac\u00edfico Sur.\nAo final da campa\u00f1a de 1814, Guillermo Brown coa fragata \"H\u00e9rcules\" doada polo goberno, o bergant\u00edn \"Trinidad\" (Miguel Brown), o bergant\u00edn \"Halc\u00f3n\" (Hip\u00f3lito Bouchard) e a goleta \"Constituci\u00f3n\" (Oliver Rusell, armada polo chileno Juli\u00e1n Uribe), unha viaxe polas augas do Oc\u00e9ano Glacial Ant\u00e1rtico (consid\u00e9rase que puido ver as costas do norte da pen\u00ednsula Ant\u00e1rtica \u00e1s que chamou Tierra de la Trinidad en homenaxe ao barco arxentino \"Trinidad\") e despois dirixiuse cara ao oeste entrando no Oc\u00e9ano Pac\u00edfico, percorrendo desde finais de 1815 ata mediados de 1816, as costas de Chile, o Per\u00fa, Guayaquil e Nova Granada, levando inicialmente as ideas de liberdade da Revoluci\u00f3n de Maio a esas rexi\u00f3ns e foi un precursor da faza\u00f1a liberadora de San Mart\u00edn.\nCando regresou a Buenos Aires, non quer\u00eda participar en conflitos internos e retirouse \u00e1 s\u00faa casa, dedic\u00e1ndose ao comercio de compra e venda de armas.\nGuerra contra o Imperio do Brasil.\nEn 1825, o avance expansionista do Imperio do Brasil, que ent\u00f3n ocupou toda a Provincia Oriental (actualmente o Uruguai e as Misiones Orientales, que os brasileiros chamaron Provincia de Cisplatina), alegando que as Provincias Unidas do R\u00edo da Prata apoiaran a expedici\u00f3n dos Treinta y Tres Orientales e animando os orientais a liberarse da ocupaci\u00f3n brasileira, fixo que o Brasil declarase, o 10 de decembro, a guerra \u00e1s Provincias Unidas, \u00e1s que a Provincia Oriental e se reintegrou durante a Congreso de Florida. Comezaba oficialmente a guerra do Brasil.\nO 21 de decembro de 1825, un poderoso escuadr\u00f3n imperial baixo o mando do vicealmirante Rodrigo Jos\u00e9 Ferreira de Lobo bloqueou Buenos Aires. Ent\u00f3n o goberno chamou a Guillermo Brown e o 12 de xaneiro de 1826 para conferirlle, co rango de coronel maior, o mando dunha escuadra composta por moi poucas forzas: os bergant\u00edns \"General Balcarce\" e \"General Belgrano\" e un vello can\u00f3n, \"Correntina\". Brown demostrou ent\u00f3n outra faceta brillante da s\u00faa capacidade: a organizaci\u00f3n; inmediatamente incorpor\u00e1ronse doce can\u00f3ns e pouco despois aumentou o n\u00famero de barcos grazas \u00e1 adquisici\u00f3n da fragata \"Veinticinco de Mayo\"; os bergant\u00edns \"Congreso Nacional\" e a \"Rep\u00fablica Argentina\" e as goletas \"Sarand\u00ed\" e \"Pepa\". Brown izou a s\u00faa insignia na fragata.\nAs primeiras acci\u00f3ns contra a frota brasileira tiveron lugar o 9 de febreiro de 1826. Durante o combate a fragata \"Itaparica\", o buque insignia do almirante brasileiro, sufriu graves danos e moitas perdas de tripulaci\u00f3n.\nO 10 de xu\u00f1o de 1826 apareceu ante Buenos Aires unha poderosa forza brasileira composta por 31 barcos. Brown s\u00f3 ti\u00f1a catro barcos e sete can\u00f3ns, mais era o dono dunha coraxe contaxiosa que aumenta ante a dificultade. Dirix\u00edndose \u00e1 s\u00faa tripulaci\u00f3n arengounos con estas palabras:\nMomentos despois, o buque insignia de Brown deu a consigna:\nPouco antes das d\u00faas da tarde comezaba a acci\u00f3n en toda a li\u00f1a. A angustiosa expectativa da multitude reunida na costa aumentou coa presenza doutros barcos que chegaban ao lugar do combate a toda vela. Foi Leonardo Rosales o que acudiu en axuda de Brown coa goleta \"R\u00edo de la Plata\", e o mesmo fixo Nicol\u00e1s Jorge co bergant\u00edn \"General Balcarce\". Para facilitar a manobra destes dous barcos, Brown atacou con fr\u00e1xiles can\u00f3ns un dos m\u00e1is poderosos barcos brasileiros, a fragata \"Nictheroy\" e cando o fume do combate se despexou, v\u00edase que a forza inimiga se retiraba. Brown recibiu ese d\u00eda do pobo de Buenos Aires a m\u00e1is exaltada proba de admiraci\u00f3n e gratitude pola vitoria na batalla de Los Pozos.\nBrown demostrou coraxe e atrevemento na batalla de Quilmes o 30 de xullo de 1826. A bordo da fragata \"Veinticinco de Mayo\", comandada polo coronel de mari\u00f1a Tom\u00e1s Espora, e apoiado por Rosales coa s\u00faa goleta \"R\u00edo de la Plata\", loitou contra vinte barcos inimigos. O barco de Brown resistiu un intenso canonazo e o almirante, que comunicara esta consigna aos seus seguidores xusto antes da loita: \"\u00c9 preferible afundirse antes de entregar a bandeira\", viuse obrigado a abandonar o \"Veinticinco de Mayo\", que foi remolcado a Buenos Aires e continuou a batalla a bordo do bergant\u00edn \"Rep\u00fablica\". Temendo quedaren varados, os barcos brasileiros retir\u00e1ronse e a escuadra de Brown chegou ao porto de Buenos Aires.\nEn febreiro de 1827, Brown contratou ao inimigo cunha forza equivalente no batalla de Juncal. Esta acci\u00f3n naval rematou cunha derrota para as forzas brasileiras e o comandante do bergant\u00edn \"General Balcarce\", Francisco Jos\u00e9 Segu\u00ed, e o comandante da goleta \"Maldonado\", Francisco Drummond, tiveron actuaci\u00f3ns destacadas. Durante ese combate, doce barcos brasileiros foron incautados, tres foron incendiados e s\u00f3 dous puideron escapar.\nO 6 de abril de 1827, Brown, cunha forza composta polos bergant\u00edns \"Rep\u00fablica\", \"Independencia\" e \"Congreso\" e a goleta \"Sarand\u00ed\", partiu do fondeadero de Los Pozos para facer un cruceiro pola costa brasileira. Navegaban cara a Ensenada cando, por erro do piloto, os barcos encallaron na punta do banco de Monte Santiago. Nesa situaci\u00f3n sorprend\u00e9ronos as forzas navais brasileiras moi superiores, debido \u00e1s cales, o 7 e o 8 de abril de 1827 tiveron que soportar un infernal lume do inimigo. Os barcos arxentinos causaron graves danos nos barcos inimigos mentres resist\u00edan, ata que nalg\u00fans faltou completamente a munici\u00f3n. Drummond, comandante do \"Independencia\" e prometido de Elisa Brown, resultou ferido de morte mentres buscaba munici\u00f3n, morrendo nos brazos de Brown.\nAntes de permitir que os barcos \"Rep\u00fablica\" e \"Independencia\" fosen capturados polo inimigo, Brown ordenou que se queimasen despois de pasar as s\u00faas tripulaci\u00f3ns aos outros dous barcos e comezou a regresar a Buenos Aires.\nGoberno de Lavalle.\nEn agosto de 1828 rematou a guerra no Brasil e o 19 de outubro do mesmo ano, o gobernador de Buenos Aires Manuel Dorrego, encargado das relaci\u00f3ns exteriores, ascendeu a Guillermo Brown de coronel maior de armada a brigadier xeneral.\nBrown participou na revoluci\u00f3n unitaria do 1 de decembro de 1828, que provocou o derrocamento de Dorrego e o nomeamento de Juan Lavalle como novo gobernador da provincia de Buenos Aires. Foi nomeado subgobernador do mesmo. Despois da batalla de Navarro foi \u2014xunto con Jos\u00e9 Miguel D\u00edaz V\u00e9lez\u2014 un dos poucos unitarios que pregaron pola vida do derrotado Dorrego, sendo do parecer de envialo ao exilio:\nPero Lavalle, influ\u00eddo pola maior\u00eda dos xefes de unidade despois de ordenar a execuci\u00f3n de Dorrego en Navarro, escribiu ao vicegobernador Brown, o 13 de decembro de 1828, a seguinte carta:\nBrown retirouse \u00e1 vida privada, sen querer participar na guerra civil que os unitarios e os federais libraron durante m\u00e1is de vinte anos. Esa era a s\u00faa intenci\u00f3n, mais o bloqueo ao que foi sometida Buenos Aires polas forzas inglesa e francesa a partir de 1838 obrigou o antigo almirante a volver ao servizo activo.\nBloqueo anglofranc\u00e9s.\nDurante o goberno de Juan Manuel de Rosas, no R\u00edo da Prata volveu levar a cabo xornadas \u00e9picas: bloqueou Montevideo enganando a frota inglesa e durante a campa\u00f1a naval de 1841 a Guerra Grande causou sucesivas derrotas aos barcos do Uruguai que presid\u00eda Fructuoso Rivera, que abrira hostilidades contra o gobernador porte\u00f1o. O 15 de agosto de 1842, o almirante Brown, nas augas do r\u00edo Paran\u00e1, na batalla de Costa Brava, derrotou unha forza naval fluvial, composta por chalanas, comandada polo italiano Giuseppe Garibaldi, que se atopaba exiliado en Montevideo. \"D\u00e9ixeo escapar, ese gringo \u00e9 valente\" foi a orde que deu Brown aos seus subordinados cando intentaron perseguilo para matalo.\n\u00daltimos anos.\nProducida a ca\u00edda do r\u00e9xime dirixido por Rosas, moitos mari\u00f1eiros foron eliminados das filas activas da mari\u00f1a, mais non o comandante do escuadr\u00f3n da Confederaci\u00f3n. Pola contra, o goberno do presidente Justo Jos\u00e9 de Urquiza envioulle ao almirante Brown unha comunicaci\u00f3n en que afirmaba que\nXubilado no seu quinto de Barracas, co\u00f1ecido como a Casa Amarela, recibiu a visita do almirante Grenfell, que fora o seu adversario na guerra contra o Brasil. Cando lle dixo o desagradecidas que estaban as rep\u00fablicas cos seus bos servos, o vello almirante respondeu:\nPasamento.\nO 3 de marzo de 1857 faleceu o almirante Brown.\nO goberno da Arxentina, presidido polo xeneral Justo Jos\u00e9 de Urquiza, decretou honras para Brown.\nO xeneral Bartolom\u00e9 Mitre, con motivo de despedir os restos mortais, dixo de Brown:\nOs seus restos mortais descansan no cemiterio de la Recoleta, en Buenos Aires."}
{"id": "520308", "revid": "47401", "url": "https://gl.wikipedia.org/wiki?curid=520308", "title": "William Brown", "text": ""}
{"id": "520310", "revid": "88215", "url": "https://gl.wikipedia.org/wiki?curid=520310", "title": "Trofeo Teresa Herrera Feminino 2013", "text": "O Trofeo Teresa Herrera feminino de 2013 foi a primeira edici\u00f3n do torneo. Disputouse o 7 de outubro de 2013 no campo Rodrigo Garc\u00eda Vizoso da Coru\u00f1a e o campi\u00f3n foi o Victoria CF."}
{"id": "520314", "revid": "75439", "url": "https://gl.wikipedia.org/wiki?curid=520314", "title": "Ewelina Ha\u0144ska", "text": "Ewelina Ha\u0144ska, nada como Rzewuska, nada en Pohrebyshche o 6 de xaneiro de 1801 e finada en Par\u00eds o 10 de abril de 1882, foi unha fidalga polaca, co\u00f1ecida por ser a parella de Honor\u00e9 de Balzac, con quen casou cinco meses antes de morrer o escritor.\nTraxectoria.\nEveline naceu en Wierzchownia, en Volhynia en Ucra\u00edna. Era irm\u00e1 de Henryk Rzewuski. Sendo adolescente casou con Wac\u0142aw Ha\u0144ski, nobre latifundista, que era 20 anos m\u00e1is vello que ela. Ap\u00f3s a s\u00faa morte converteuse na esposa do romancista Honor\u00e9 de Balzac en 1850.\nO primeiro encontro de ambos produciuse en 1833, e dende ent\u00f3n escrib\u00edronse de maneira regular. En 1841, Henryk morreu, e en 1843 Balzac viaxou a San Petersburgo para co\u00f1ecela. Fixeron varias viaxes acompa\u00f1ados (Alema\u00f1a, B\u00e9lxica, Italia). En 1846, ela tivo un neno que naceu morto. En 1847, viaxaron por Ucra\u00edna e enseguida Balzac retornou a Par\u00ed\u00ads en 1848. El volveu a Ucra\u00edna un ano despois e finalmente puido casar coa condesa o 14 de marzo de 1850. Honor\u00e9 de Balzac morreu cinco meses despois, o 18 de agosto, en Par\u00ed\u00ads."}
{"id": "520315", "revid": "23204", "url": "https://gl.wikipedia.org/wiki?curid=520315", "title": "Ewelina Rzewuska", "text": ""}
{"id": "520316", "revid": "1888", "url": "https://gl.wikipedia.org/wiki?curid=520316", "title": "S. Liste Mourenza", "text": ""}
{"id": "520317", "revid": "5863", "url": "https://gl.wikipedia.org/wiki?curid=520317", "title": "Gala do libro galego", "text": ""}
{"id": "520321", "revid": "98629", "url": "https://gl.wikipedia.org/wiki?curid=520321", "title": "Koenigsegg", "text": "Koenigsegg Automotive AB \u00e9 un fabricante de autom\u00f3biles deportivos de alto rendemento, con sede en \u00c4ngelholm, Condado de Sk\u00e5ne, Suecia.\nEmpresa.\nA compa\u00f1\u00eda fundouse en 1994 en Suecia por Christian von Koenigsegg, coa intenci\u00f3n de producir un coche deportivo \"de clase mundial\". Moitos anos de desenvolvemento e probas levaron ao CC8S, o primeiro coche de produci\u00f3n legal de r\u00faa da compa\u00f1\u00eda que se presentou en 2002.\nEn 2006, Koenigsegg iniciou a produci\u00f3n do CCX, que utiliza un motor creado na casa especialmente para o coche. O obxectivo era desenvolver un coche homologado para o seu uso en todo o mundo, particularmente nos Estados Unidos cuxas estritas regulaci\u00f3ns non permit\u00edan a importaci\u00f3n de modelos anteriores de Koenigsegg.\nEn marzo de 2009, \"Forbes\" inclu\u00edu o CCXR como un dos \"coches m\u00e1is fermosos do mundo\".\nEn decembro de 2010, o Agera ga\u00f1ou o premio BBC Top Gear Hypercar of the Year.\nAdemais de desenvolver, fabricar e vender a li\u00f1a Koenigsegg de coches deportivos, Koenigsegg tam\u00e9n participa en programas de desenvolvemento de \"tecnolox\u00eda verde\" que comezaron co coche deportivo CCXR (\"Flower Power\") flex-fuel e continuando polo presente co Jesko. Koenigsegg tam\u00e9n est\u00e1 activo en programas de desenvolvemento de sistemas de coches el\u00e9ctricos enchufables e tecnolox\u00edas de nova xeraci\u00f3n de motor alternativo. Koenigsegg tam\u00e9n desenvolveu un motor de pist\u00f3n sen c\u00e1mara que atopou a s\u00faa primeira aplicaci\u00f3n no Gemera, que se presentou no 2020.\nKoenigsegg desenvolve e produce na casa a maior\u00eda dos principais sistemas, subsistemas e compo\u00f1entes necesarios para os seus autom\u00f3biles en lugar de depender de subcontratistas. \nEn xaneiro de 2019, Koenigsegg vendeu unha participaci\u00f3n do 20% da compa\u00f1\u00eda ao fabricante sueco de veh\u00edculos el\u00e9ctricos (Egstrand &amp; Lundgren), National Electric Vehicle Sweden (NEVS), por 171 mill\u00f3ns de d\u00f3lares.\nHistoria.\nPrototipos e produci\u00f3n.\nO dese\u00f1o inicial do CC ideado por Christian von Koenigsegg. O dese\u00f1ador industrial David Crafoord realizou os bosquexos como modelo a escala 1:5. M\u00e1is tarde este modelo ampliouse para crear a base para o prototipo inicial Koenigsegg que rematou en 1996. Durante os anos seguintes, o prototipo pasou por probas extensas e constru\u00edronse varios prototipos novos. Os prototipos usaban inicialmente un motor Audi V8 pero despois do fracaso do contrato de subministraci\u00f3n do motor, o seguinte candidato foi o motor de carreiras 12 en li\u00f1a desenvolvido por Motori Moderni para o equipo de F\u00f3rmula 1 Scuderia Coloni, no que este motor corr\u00eda baixo a insignia Subaru na tempada 1990. Estes motores Subaru 1235 compr\u00e1ronse e modific\u00e1ronse para usalos no CC; este acordo fallou cando morreu o fundador de Motori Moderni, o que fixo que a empresa fose \u00e1 bancarrota. Finalmente, Koenigsegg desenvolveu o seu propio motor baseado na arquitectura Ford Modular que se usou nos seus primeiros coches deportivos. M\u00e1is tarde, Koenigsegg desenvolveu os seus propios motores desde cero, inclu\u00edndo sistemas de control e transmisi\u00f3ns, o que \u00e9 moi infrecuente para un produtor de veh\u00edculos deportivos de pequeno tama\u00f1o.\nHistoria da f\u00e1brica.\nChristian von Koenigsegg tivo a idea de constru\u00edr o seu propio coche despois de ver a pel\u00edcula noruega de stop motion animada \"Pinchcliffe Grand Prix\" na s\u00faa mocidade. Deu os seus primeiros pasos no mundo dos negocios aos 20 anos dirixindo unha empresa comercial chamada \"Alpraaz\" en Estocolmo, Suecia. Alpraaz exportaba alimentos desde Europa ao mundo en desenvolvemento. O \u00e9xito desta empresa deulle a von Koenigsegg a situaci\u00f3n econ\u00f3mica necesaria para iniciar a s\u00faa carreira como fabricante de autom\u00f3biles.\nInicialmente, Koenigsegg Automotive tivo a s\u00faa sede en Olofstr\u00f6m. En 1997, a empresa necesitaba instalaci\u00f3ns de produci\u00f3n m\u00e1is grandes e mudouse a unha granxa, \u00e1s aforas de \u00c4ngelholm. O 22 de febreiro de 2003, unha das instalaci\u00f3ns de produci\u00f3n incendiouse e resultou gravemente danada. Koenigsegg adquiriu ent\u00f3n un aer\u00f3dromo abandonado para usalo como o seu novo edificio de f\u00e1brica e a finais de 2003, un dos dous grandes hangares de avi\u00f3ns de combate e un edificio de oficinas convert\u00e9ronse nunha f\u00e1brica de autom\u00f3biles. Desde ent\u00f3n, a compa\u00f1\u00eda est\u00e1 situada preto do aeroporto de \u00c4ngelholm a\u00ednda activo, os clientes poden chegar en avi\u00f3n privado \u00e1s proximidades. Koenigsegg controla e usa a antiga pista militar para percorridos de veh\u00edculos de produci\u00f3n e probas de alta velocidade.\nA insignia de Koenigsegg dese\u00f1ouna en 1994 Jacob L\u00e5ftman, baseada no escudo her\u00e1ldico da familia Koenigsegg. A insignia foi o escudo da familia desde o s\u00e9culo XII, cando un membro da familia foi nomeado cabaleiro polo Sacro Imperio Romano Xerm\u00e1nico.\nInsignia fantasma.\nDespois de trasladarse ao aer\u00f3dromo abandonado, que no seu d\u00eda albergou ao escuadr\u00f3n \"Johan R\u00f6d\" da forza a\u00e9rea sueca, Koenigsegg adoptou a \"insignia pantasma\" que o escuadr\u00f3n ti\u00f1a nos seus avi\u00f3ns, que eran Saab AJS37 Viggens o escuadr\u00f3n tam\u00e9n utilizou a frase inglesa \"The show must go on\" (o espect\u00e1culo debe continuar) nos seus avi\u00f3ns como homenaxe \u00e1 escuadra. A insignia vese nos modelos constru\u00eddos na f\u00e1brica que se converteu do seu hangar.\nIntento de compra de Saab.\nO 12 de xu\u00f1o de 2009, os medios informaron de que Koenigsegg Group, composto por Koenigsegg Automotive AB, Christian von Koenigsegg, B\u00e5rd Eker e un grupo de investidores liderados por Mark Bishop asinaran unha carta de intenci\u00f3ns con Saab para facerse cargo da marca de General Motors. General Motors confirmou o 16 de xu\u00f1o que elixiran a Koenigsegg Group como o comprador de Saab Automobile. O acordo, que pechar\u00edase o 30 de setembro de 2009, inclu\u00eda 600 mill\u00f3ns de d\u00f3larea en financiamento do Banco Europeo de Investimentos, garantido polo goberno sueco. En comparaci\u00f3n, en 2008 Koenigsegg, con 45 empregados, produciu 18 coches a un prezo medio de 1 mill\u00f3n de d\u00f3lares cada un, Saab empregaba 3.400 traballadores e fabricou m\u00e1is de 93.000 coches.\nGeneral Motors anunciou o 18 de agosto que o acordo estaba asinado, a\u00ednda que certos detalles de financiamento a\u00ednda estaban por completar. O 9 de setembro de 2009, Koenigsegg anunciou que BAIC \u00eda unirse como parte minoritaria en Koenigsegg.\nEn novembro de 2009, Koenigsegg decidiu non finalizar a compra de Saab e, polo tanto, abandonou as negociaci\u00f3ns. A incerteza temporal da finalizaci\u00f3n da toma de posesi\u00f3n foi a raz\u00f3n pola que Koenigsegg declarou que abandonou o acordo. \nModelos.\nUn prototipo Koenigsegg CC publicitouse por primeira vez en 1996, mentres que o prototipo de produci\u00f3n completo de fibra de carbono con pintura branca foi finalmente presentado no Sal\u00f3n do Autom\u00f3bil de Par\u00eds do 2000. O primeiro cliente recibiu un CC8S vermello en 2002 no Sal\u00f3n do Autom\u00f3bil de Xenebra e constru\u00edronse catro coches m\u00e1is ese ano. Koenigsegg estableceuse en Asia m\u00e1is tarde ese mesmo ano cunha estrea no Sal\u00f3n do Autom\u00f3bil de Se\u00fal. En 2004, o novo CCR, que era basicamente unha variante de alto rendemento do CC8S, presentouse no Sal\u00f3n do Autom\u00f3bil de Xenebra, s\u00f3 produc\u00edronse 14.\nEn 2006, Koenigsegg presentou o CCX, un novo modelo que se desenvolveu co fin de cumprir as normativas mundiais de uso en estrada. Isto significou que o coche tivo que desenvolver un amplo desenvolvemento para cumprir os m\u00e1is recentes e m\u00e1is estritos est\u00e1ndares de seguridade e emisi\u00f3ns que demandaban as autoridades mundiais. Koenigsegg tivo que, por exemplo, desenvolver os seus propios motores e outras tecnolox\u00edas relacionadas. Ademais, Koenigsegg \u00e9 o \u00fanico fabricante de veh\u00edculos deportivos de baixo volume en superar as novas probas de impacto peon\u00eds europeas. Xusto despois de que Koenigsegg superase esta proba, os fabricantes de baixo volume consideraron que o requisito era demasiado complicado, polo que agora non \u00e9 necesario cumprir estas normativas se o volume de produci\u00f3n dun modelo determinado \u00e9 inferior a 10.000 coches anuais.\nEn 2007, Koenigsegg estreou o CCXR, unha versi\u00f3n biocombustible / flex-fuel do CCX. O coche ten un motor modificado, un sistema de combustible e un sistema de xesti\u00f3n do motor que permiten que o coche funcione con gasolina ou etanol normais e con calquera mestura entre estes dous combustibles. O etanol ten un \u00edndice de octanaxe maior en comparaci\u00f3n co combustible normal e ten un efecto de refrixeraci\u00f3n interno na c\u00e1mara de combusti\u00f3n, o que permite un maior rendemento.\nEn 2009, Koenigsegg publicou informaci\u00f3n sobre un coche de edici\u00f3n especial chamado \"Trevita \", estaba previsto fabricar tres pero s\u00f3 remat\u00e1ronse dous debido a problemas t\u00e9cnicos. O \"Trevita\", que se traduce ao ingl\u00e9s como \"tres brancos\", ten unha carrozar\u00eda feita enteiramente co material exclusivo de Koenigsegg composto por fibra de carbono revestida de diamantes. O \"Trevita\" bas\u00e9ase no CCXR e, polo tanto, ten unha potencia de sa\u00edda de 1,032 PS (759 kW; 1,018 hp) cando funciona con biocombustible.\nEn 2010 Koenigsegg publicou informaci\u00f3n no Sal\u00f3n do Autom\u00f3bil de Xenebra 2010 sobre un novo modelo chamado Agera, que se traduce ao galego como \"Actuar/act\u00faa\". O Agera conta cun motor V8 de 5.0 litros desenvolvido por Koenigsegg xunto con turbocompresores de xeometr\u00eda turbo variable cunha potencia de 973 PS (716 kW; 960 hp), acoplado a unha transmisi\u00f3n de dobre embrague de 7 velocidades recentemente desenvolvida. O dese\u00f1o do Agera segue unha li\u00f1axe clara dos anteriores coches deportivos Koenigsegg, pero engade moitas novas caracter\u00edsticas especiais, como unha v\u00eda dianteira m\u00e1is ancha, novas caracter\u00edsticas de estilo e aerodin\u00e1mica e un novo interior, inclu\u00edndo unha nova t\u00e9cnica de iluminaci\u00f3n chamada \"Luz pantasma\" polo fabricante que consiste en furados microsc\u00f3picos para ocultar a iluminaci\u00f3n interior ata que se acende, que logo brilla a trav\u00e9s do que parece ser aluminio s\u00f3lido. A produci\u00f3n do Agera rematou en xullo de 2018 despois de estar en produci\u00f3n durante oito anos cando dous dos tres coches da edici\u00f3n final foron presentados aos seus clientes.\nNo Sal\u00f3n do Autom\u00f3bil de Xenebra de 2015, Koenigsegg presentou un novo modelo chamado \"Regera\", que se traduce ao galego como \"reinar\" ou \"reinado\". O Regera utiliza a transmisi\u00f3n Koenigsegg Direct Drive (KDD). Por debaixo de 48 km/h, a forza motriz \u00e9 de dous motores el\u00e9ctricos nas rodas traseiras e o motor de combusti\u00f3n interna (ICE) est\u00e1 desconectado. Por arriba dos 48 km/h, o ICE con\u00e9ctase por unha transmisi\u00f3n de relaci\u00f3n fixa sen caixa de cambios, vector de par mediante os motores el\u00e9ctricos mencionados anteriormente e aumentado por un terceiro motor el\u00e9ctrico conectado ao eixe de transmisi\u00f3n. \nKoenigsegg baseou inicialmente o seu motor nun bloque de motor V8 de Ford Racing. Estes motores propulsaron o funcionamento inicial dos coches con nome CC. O bloque para o 4.8 L (4,800 cc) V8 no CCX (Competition Coupe Ten, para celebrar os dez anos da compa\u00f1\u00eda) foi lanzado para Koenigsegg por Grainger &amp; Worrall do Reino Unido que tam\u00e9n lanzou o bloque para o motor de 5.0 litros do Agera.\nA finais de 2018, Koenigsegg mostrou aos clientes potenciais de Australia a substituci\u00f3n do Agera v\u00eda VR. A compa\u00f1\u00eda lanzou esbozos teaser ao mesmo tempo. Inicialmente, se rumoreaba que o modelo se chamar\u00eda \"Ragnarok\", pero a presentaci\u00f3n p\u00fablica do coche no Sal\u00f3n do Autom\u00f3bil de Xenebra de 2019 e revelou que o nome era Jesko, polo nome do pai do fundador Jesko Von Koenigsegg.\nO Jesko utiliza un desenvolvemento do motor V8 de 5,0 litros usado no Agera que ten unha potencia de 1.298 CV (955 kW; 1.280 CV) con gasolina normal e unha potencia de 1.625 CV (1.195 kW; 1.603 CV) e 1.500 N\u22c5m (1.106 lb (ft) de par a 5.100 rpm con biocombustible E85. O motor est\u00e1 acoplado a unha transmisi\u00f3n de varios embragues de 9 velocidades que ten sete embragues chamada \"transmisi\u00f3n de velocidade lixeira\" (LST) polo fabricante. A idea desta transmisi\u00f3n \u00e9 ter tempos de cambio m\u00e1is r\u00e1pidos. O coche presentar\u00e1 unha variante de alta carga aerodin\u00e1mica orientado aos circu\u00edtos ou con baixa carga aerodin\u00e1mica, a variante Absolut, de alta velocidade.\nO 3 de marzo de 2020 presentouse o Gemera nunha transmisi\u00f3n en li\u00f1a. Est\u00e1 previsto que se presente ao p\u00fablico en 2022. Haber\u00e1 unha produci\u00f3n limitada de 300 unidades. Este ser\u00e1 o primeiro veh\u00edculo de catro prazas de Koenigsegg. O veh\u00edculo funciona cun pequeno motor chamado Tiny Friendly Giant (TFG). O coche tam\u00e9n conta con portas de acci\u00f3n autom\u00e1ticas de sincronizaci\u00f3n trenzada Koenigsegg (KATSAD). "}
{"id": "520322", "revid": "6389334", "url": "https://gl.wikipedia.org/wiki?curid=520322", "title": "Foliada", "text": "Unha foliada, tam\u00e9n chamada ser\u00e1n, polavila, ruada, fiadeiro ou baile, \u00e9 unha festa popular na que est\u00e1n presentes o baile e a m\u00fasica tradicional galega.\nOrixe e evoluci\u00f3n.\nEstas celebraci\u00f3ns folcl\u00f3ricas inici\u00e1ronse asociadas aos traballos comunais propios da sociedade agraria preindustrial. No per\u00edodo invernal, cando non era pos\u00edbel traballar os campos, era frecuente que a veci\u00f1anza das aldeas se congregase para realizar traballos colectivos. Nas xuntanzas, que eran tam\u00e9n un xeito de socializaci\u00f3n, xog\u00e1base, cont\u00e1banse contos, cant\u00e1base e bail\u00e1base, o que permit\u00eda \u00e1 mocidade da contorna o cortexo e a busca de parella. \nEran habitualmente as mulleres as que achegaban a m\u00fasica e o canto para a festa, acompa\u00f1adas de instrumentos de percusi\u00f3n, como pandeiretas, pandeiros, ferri\u00f1os, latas ou cunchas. En ocasi\u00f3ns participaban instrumentistas masculinos, gaiteiros ou acordeonistas. Por\u00e9n, era menos frecuente, pois estes adoitaban cobrar polos seus servizos, ao contrario c\u00e1s pandeireteiras.\nA comezos do s\u00e9culo XX as foliadas comezaron a facerse simplemente por diversi\u00f3n, \u00e1s veces en cortes do gando limpas e preparadas para a ocasi\u00f3n. Mesmo comezaron a proliferar nas aldeas construci\u00f3ns espec\u00edficas para este fin. Nalg\u00fans lugares as pezas ti\u00f1an daquela unha orde fixa chamada \"festa\" que se repet\u00eda ciclicamente. Nas \"festas\" toc\u00e1banse primeiro os bailes soltos (xota e mui\u00f1eira) e despois os agarrados (pasodobre, valse e rumba ou mazurca). \nAp\u00f3s a Guerra Civil espa\u00f1ola estas festas populares foron prohibidas polo franquismo. Este feito, unido \u00e1 migraci\u00f3n masiva da mocidade cara as cidades, provocou o seu esmorecemento e a pr\u00e1ctica desaparici\u00f3n na d\u00e9cada de 1960. Por\u00e9n, a finais dos 80 comezaron a recuperarse co pulo dunha nova xeraci\u00f3n de mozos de vilas e cidades interesados na cultura tradicional. Hoxe en d\u00eda \u00e9 com\u00fan a s\u00faa celebraci\u00f3n en carpas cubertas ou espazos amplos dentro dun circu\u00edto de activismo sociocultural que os promove e dinamiza. \nDenominaci\u00f3ns.\nExisten historicamente multitude de nomes para os \"bailes\" tradicionais, dependendo da parte do pa\u00eds nas que se celebrasen e dos traballos coas que se relacionaban inicialmente. Alg\u00fans exemplos son: "}
{"id": "520324", "revid": "98629", "url": "https://gl.wikipedia.org/wiki?curid=520324", "title": "Shenzhou 6", "text": "Shenzhou 6 foi o nome da segunda misi\u00f3n tripulada chinesa e a primeira tripulada por dous astronautas. Foi lanzada o 12 de outubro de 2005 mediante un foguete CZ-2F desde o Centro de Lanzamento de Sat\u00e9lites de Jiuquan.\nCaracter\u00edsticas.\nShenzhou 6 foi a primeira misi\u00f3n chinesa en levar dous astronautas a bordo, Fei Junlong e Nie Haisheng. A misi\u00f3n tivo unha duraci\u00f3n de case cinco d\u00edas, durante os cales os tripulantes fixeron varios experimentos, usando por primeira vez o m\u00f3dulo orbital na nave Shenzhou, que ti\u00f1a varias modificaci\u00f3ns de seguridade e comodidade para os astronautas feitas en base \u00e1 experiencia con Shenzhou 5.\nNo \u00faltimo d\u00eda da misi\u00f3n a c\u00e1psula de reentrada, cos dous tripulantes a bordo, separouse do m\u00f3dulo orbital e do m\u00f3dulo de servizo para reentrar na atmosfera. A c\u00e1psula aterrou \u00e1s 20:33 GMT coa tripulaci\u00f3n a salvo."}
{"id": "520325", "revid": "1822", "url": "https://gl.wikipedia.org/wiki?curid=520325", "title": "Forcis", "text": "Forcis (ou Forco) foi unha das divindades mari\u00f1as da segunda xeraci\u00f3n divina, fillo de Xea (a Terra) e Ponto (o Mar, as Ondas) . Outros fillos de Xea e Ponto foron Ceto (un monstro acu\u00e1tico), Nereo (o pai das Nereidas), Taumante (pai das Harp\u00edas) e Euribia. Como Nereo e Proteo, Forcis consid\u00e9rase un dos \"Vellos do Mar\".\nCasou coa s\u00faa irm\u00e1 Ceto, e tiveron numerosos fillos, de car\u00e1cter monstruoso: as Graias (ou F\u00f3rcides, personificaci\u00f3n da vellez eterna), as Gorgonas, Equidna, as tres Hesp\u00e9rides e mais a serpe ou drag\u00f3n que coidaba das maz\u00e1s do Xard\u00edn das Hesp\u00e9rides (Lad\u00f3n ). Algunhas tradici\u00f3ns tam\u00e9n os fan padres do monstro mari\u00f1o Escila, e a Forcis coa musa Terps\u00edcore, das sereas, que tradicionalmente se consideran fillas do deus-r\u00edo Aqueloo.\nExiste unha lenda romana, que recolle Varr\u00f3n, segundo a cal Forcis ser\u00eda un antigo rei de C\u00f3rsega e Sarde\u00f1a que morreu loitando contra Atlas. Bot\u00e1rono \u00f3 mar e foi posteriormente divinizado.\nIconograf\u00eda.\nForcis represent\u00e1base como un home robusto, de longas barbas, rodeado de animais mari\u00f1os. Tam\u00e9n como un trit\u00f3n, con cola de peixe e patas en forma de pinzas de cangrexo, e coa pel vermella e espigada. O seu atributo era un facho."}
{"id": "520326", "revid": "98629", "url": "https://gl.wikipedia.org/wiki?curid=520326", "title": "Pat Morita", "text": "Noriyuki \"Pat\" Morita, nado en Sacramento, California o 28 de xu\u00f1o de 1932 e finado nas Vegas, Nevada o 24 de novembro de 2005, foi un actor estadounidense, co\u00f1ecido principalmente polo seu papel como o mestre Nariyoshi Miyagi na saga cinematogr\u00e1fica \"Karate Kid\", Mike Woo en \"The Mystery Files of Shelby Woo\", e o emperador da China en \"Mulan\" e \"Mulan II\". Morita foi nomeado \u00f3 \u00d3scar \u00f3 mellor actor secundario en 1985 pola s\u00faa interpretaci\u00f3n do se\u00f1or Miyagi en \"The Karate Kid\", o cal se converter\u00eda nunha franqu\u00eda cinematogr\u00e1fica na que Morita ser\u00eda un personaxe central. Morita tam\u00e9n interpretou Ah Chew en \"Sanford and Son\" (1974\u20131976). Morita foi protagonista na serie de televisi\u00f3n \"Mr. T and Tina\" (1976) e en \"Ohara\" (1987\u20131988).\nTraxectoria.\nNaceu en Isleton, California, o 28 de xu\u00f1o de 1932. Os seus pais eran inmigrantes xaponeses que se dedicaban \u00e1 venda ambulante de froita. Aos dous anos sufriu unha grave infecci\u00f3n (tuberculose espinal) que o deixou practicamente inv\u00e1lido at\u00e9 os once anos, cando finalmente f\u00f3ronlle soldadas catro v\u00e9rtebras. Creuse que nunca volver\u00eda cami\u00f1ar, pero, tras a dura experiencia de volver aprender a cami\u00f1ar, logrou recuperarse. A s\u00faa afecci\u00f3n pola interpretaci\u00f3n v\u00e9n deste longo per\u00edodo de idas e vindas a hospitais, pois ou ben estaba hospitalizado ou nas curtas estancias en casa non pod\u00eda sa\u00edr a xogar con outros nenos, Morita pintaba caras aos seus calcet\u00edns e inventaba as s\u00faas propias historias. Al\u00ed atopou consolo nun sacerdote cat\u00f3lico, co que estableceu amizade e do que tomar\u00eda o nome de Pat que elixir\u00eda, m\u00e1is adiante, como nome art\u00edstico.\nTras a s\u00faa recuperaci\u00f3n Pat Morita non poido gozar da s\u00faa sa\u00fade recentemente restablecida. Estados Unidos estaba inmerso na segunda guerra mundial, polo que un axente da FBI acompa\u00f1ouno directamente dende o hospital at\u00e9 un campo de concentraci\u00f3n en Arizona, onde fora reclu\u00edda a s\u00faa familia por ser xaponesa. Neste campo permaneceu at\u00e9 acabada a guerra. \nDespois da guerra a s\u00faa familia puxo un restaurante, \"Ariake Chop Suey\", en Sacramento, California, e Morita ademais de exercer de camareiro entreti\u00f1a aos clientes con bromas e como animador nas ceas en grupo. \nAo mesmo tempo Morita continuaba cos seus estudos, gradu\u00e1ndose na Universidade de Fairfield e licenci\u00e1ndose en aeron\u00e1utica. Chegou a traballar como t\u00e9cnico aeron\u00e1utico na compa\u00f1\u00eda aeroespacial Aerojet-Xeral.\nMorita, daquela con trinta anos, casado e cunha filla, decidiu que non era iso o que quer\u00eda facer coa s\u00faa vida e deixou o traballo para empezar a actuar en night clubs como c\u00f3mico baixo o pseud\u00f3nimo de \"The Hip Nip\". Al\u00ed foi visto por produtores e tivo o seu primeiro papel no cinema, cunha pequena intervenci\u00f3n na pel\u00edcula Millie, unha moza moderna, unha comedia musical de 1967, dirixida por George Roy Hill, con m\u00fasica de Elmer Bernstein e protagonizada por Julie Andrews. Morita fac\u00eda un estereotipado papel de secuaz do malo en quenda. Logo seguiu traballando en pequenos papeis nas pel\u00edculas The Shakiest Gun in the West (1968), Every Little Crook e Nanny (1972), Where Does It Hurt? (1972) \nCarreira na interpretaci\u00f3n.\nUniuse ao grupo The Groundlings (grupo de c\u00f3micos fundado por Gary Austin en 1974 nos \u00c1nxeles), grupo que participaba do movemento da chamada improvisaci\u00f3n teatral (sketch c\u00f3micos que non ti\u00f1an gui\u00f3n nin planificaci\u00f3n). O seu paso por este grupo, como a moitos dos seus compa\u00f1eiros, abriulle definitivamente as portas da televisi\u00f3n e o cinema.\nMorita interpretou ao capit\u00e1n coreano Sam Pak na m\u00edtica serie televisiva MA*S*H. Despois, veu un papel fixo na serie \"Happy Days\", onde daba vida a Arnold (Matsuo \"Arnold\" Takahashi) o dono do local \"Arnold\" onde se pasaba boa parte da serie. Morita deixou a serie tras as 2 primeiras tempadas (1975-1976) para protagonizar unha serie propia titulada Mr. T e Tina en ABC. A serie foi cancelada cando levaba s\u00f3 un mes en antena e Morita retomou o seu rol de Arnold en Happy Days, pero de forma eventual, como estrela convidada.\nEn 1984 deuse m\u00e1is a co\u00f1ecer cando obtivo o papel do sensei Nariyoshi Miyagi, o mentor do mozo Karate Kid (Daniel-san interpretado por Ralph Macchio). F\u00edxose famosa a frase Dar cera, Pu\u00edr cera. A s\u00faa grande actuaci\u00f3n impresionou tanto aos cr\u00edticos de Hollywood e f\u00edxolle merecedor dun nomeamento ao \u00d3scar como mellor actor secundario a\u00ednda que, finalmente, non se fixo co galard\u00f3n. \nA pel\u00edcula ter\u00eda d\u00faas pel\u00edculas m\u00e1is con Macchio \"Karate Kid II\" e \"Karate Kid III\" e outra chamada o \"O novo Karate Kid\" na que o se\u00f1or Miyagi debe de introducir nas artes marciais a unha rapariga en lugar dun raparigo. A pel\u00edcula tivo como protagonista \u00e1 ga\u00f1adora de dous premios \u00d3scar, Hilary Swank, por ent\u00f3n nos inicios da s\u00faa carreira coma actriz. A pesar das s\u00faas excelentes actuaci\u00f3ns e contrario ao que moitos poidan crer, Morita nunca practicou formalmente as artes marciais polo seu problema de costas, de feito a maior\u00eda das s\u00faas escenas de karate foron realizadas por un dobre (Fumio Demura). Outro dato importante \u00e9 que o ingl\u00e9s de Morita ti\u00f1a un perfecto acento norteamericano, con todo deb\u00eda finxir un acento xapon\u00e9s (en Happy Days ou Karate Kid) e coreano en (Mash) debido a esixencias do gui\u00f3n e do seu personaxe.\nEn 1987, deu vida ao detective \"Ohara\" na serie de televisi\u00f3n do mesmo nome, resolvendo os crimes e casos grazas ao dominio das artes marciais, os seus principios espirituais e t\u00e9cnicas de meditaci\u00f3n orientais. A serie tivo unha duraci\u00f3n de d\u00faas tempadas na cadea ABC, entre 1987 e 1988.\nNo ano 2004, Morita rodou tres proxectos cinematogr\u00e1ficos (nun deles era o protagonista), que polo atraso do tempo de produci\u00f3n estre\u00e1ronse de maneira p\u00f3stuma."}
{"id": "520327", "revid": "5863", "url": "https://gl.wikipedia.org/wiki?curid=520327", "title": "Casa dos Traballadores de Tampere", "text": "A Casa dos Traballadores de Tampere (en fin\u00e9s Tampereen ty\u00f6v\u00e4entalo), tam\u00e9n co\u00f1ecida como Puistotorni, \u00e9 unha casa do pobo situada na intersecci\u00f3n das r\u00faas H\u00e4meenpuisto e Hallituskatu, no centro da cidade de Tampere, Finlandia. Tr\u00e1tase da primeira casa do pobo de pedra de Finlandia. Na actualidade \u00e9 un importante centro cultural, acollendo un auditorio, salas de conferencias, o Museo Lenin, ou como lugar de ensaio de agrupaci\u00f3ns musicais.\nHistoria.\nA actual Casa dos Traballadores foi a primeira casa do pobo de pedra de Finlandia. As s\u00faas orixes rem\u00f3ntanse ao 7 de setembro de 1889, cando a Asociaci\u00f3n de Traballadores de Tampere alugou o terreo no que se encontra o edificio actual e que daquela estaba ocupado por unha casa de madeira que era empregada como escola. Posteriormente mercou o terreo a un agricultor chamado K. Villil\u00e4lt\u00e4 e remodelou a casa de acordo co dese\u00f1o de Georg Schrek para finalmente inaugurar a casa do pobo o 21 de setembro de 1890.\nFoi inaugurada o 18 de novembro de 1900 e dende aquela foi ampliada en varias ocasi\u00f3ns, a primeira delas en 1905 da man do arquitecto Lambert Pettersson. A\u00ednda as\u00ed, a falta de espazo volveu ser un problema e en 1907 presentouse un concurso para o dese\u00f1o do edificio ao que se presentaron 14 propostas de entre as cales seleccionouse a proxecto de Heikki Kaartinen. Con todo, a falta de fondos atrasou a obra ata 1912.\nOutras ampliaci\u00f3ns chegar\u00edan nas d\u00e9cadas seguintes, a primeira delas en 1930, cando se ampliou cara \u00e1 parte norte do terreo derrubando os \u00faltimos edif\u00edcios de madeira seguindo os dese\u00f1os do arquitecto municipal Bertel Str\u00f6mmer e a torre elevouse ata os oito andares.\nEn 2012 introduciuse o nome comercial Puistotorni.\nEspazos.\nA Casa dos Traballadores de Tampere conta con diferentes espazos para concertos, salas de reuni\u00f3ns e conferencias:\nMuseo Lenin.\nO Museo Lenin \u00e9 o \u00fanico museo de occidente adicado \u00e1 figura do revolucionario ruso. En 1905 Lenin e Stalin reun\u00edronse por primeira na Casa dos Traballadores de Tampere con motivo dunha conferencia do Partido Obreiro Socialdem\u00f3crata Ruso. Foi inaugurado o 20 de xaneiro de 1946 para conmemorar a morte de Lenin, e en 2014 foi transferido ao Museo dos Traballadores Werstas, despois do cal foi renovado, reabrindo as s\u00faas portas en 2016. O museo est\u00e1 situado na sala onde tivo lugar a reuni\u00f3n entre ambos revolucionarios."}
{"id": "520328", "revid": "23204", "url": "https://gl.wikipedia.org/wiki?curid=520328", "title": "Galer\u00eda de miniaturas de reis de Galicia", "text": "Galer\u00eda de miniaturas de reis de Galiza, por reinado."}
{"id": "520329", "revid": "785", "url": "https://gl.wikipedia.org/wiki?curid=520329", "title": "Galer\u00eda de miniaturas de reis de Galiza", "text": ""}
{"id": "520330", "revid": "98629", "url": "https://gl.wikipedia.org/wiki?curid=520330", "title": "Shenzhou 7", "text": "Shenzhou 7 foi a terceira misi\u00f3n tripulada chinesa e a primeira na que levaron a cabo unha excursi\u00f3n extravehicular. Foi lanzada o 25 de setembro de 2008 mediante un foguete CZ-2F desde o Centro de Lanzamento de Sat\u00e9lites de Jiuquan.\nCaracter\u00edsticas.\nShenzhou 7 foi a primeira misi\u00f3n chinesa na que se levou a cabo unha excursi\u00f3n extravehicular ou paseo espacial e tam\u00e9n a primeira en levar a bordo a tres astronautas: Zhai Zhigang, Liu Buoming e Jing Haipeng. Ser\u00edan Zhai Zhigang e Liu Buoming quen far\u00edan o paseo espacial, o primeiro vestido cun traxe espacial Feitian desenvolvido pola China e o segundo esperando no m\u00f3dulo orbita despresurizado polo que sa\u00edra Zhai, vestido cun traxe ruso Orlan por se surx\u00eda algunha emerxencia. A sa\u00edda tivo unha duraci\u00f3n de 20 minutos, nos cales non tivo lugar ning\u00fan incidente. A misi\u00f3n tivo unha duraci\u00f3n de case tres. A c\u00e1psula de reentrada regresou a terra o 29 de setembro."}
{"id": "520331", "revid": "1822", "url": "https://gl.wikipedia.org/wiki?curid=520331", "title": "Forco", "text": ""}
{"id": "520335", "revid": "25871", "url": "https://gl.wikipedia.org/wiki?curid=520335", "title": "Stacey Milbern", "text": "Stacey Parque Milbern, nada en Se\u00fal o 19 de maio de 1987 e finada en Stanford o 19 de maio de 2020, foi unha activista estadounidense que traballou pola defensa dos dereitos das persoas con discapacidade. Axudou a crear o movemento de xustiza para discapacitados e abogou por un trato xusto para as persoas con discapacidades.\nTraxectoria.\nMilbern naceu en Se\u00fal o 19 de maio de 1987 cunha distrofia muscular. Medrou en Carolina do Norte nunha familia militar cun pai branco que traballa no Ex\u00e9rcito dos Estados Unidos e unha nai coreana. A s\u00faa familia actuou como a s\u00faa coidadora \u00f3 longo dos anos. M\u00e1is tarde, identificar\u00edase como queer e soubo que ter\u00eda que marchar da s\u00faa casa familiar conservadora. Milbern graduouse na Universidade Metodista en 2009 e trasladouse \u00e1 \u00c1rea da Ba\u00eda de San Francisco cando ti\u00f1a 24 anos. Obtivo un mestrado no Mills College en 2015.\nEn 2005, Milbern axudou a estabelecer o movemento de xustiza pola discapacidade. Abogou por unha atenci\u00f3n m\u00e9dica xusta para as persoas con discapacidades. Milbern tam\u00e9n aconsellou \u00e1 administraci\u00f3n Obama durante dous anos.\nMilbern morreu nun hospital de Stanford no seu 33 aniversario."}
{"id": "520337", "revid": "89787", "url": "https://gl.wikipedia.org/wiki?curid=520337", "title": "Noelene Nabulivou", "text": "Noelene Nabulivou, \u00e9 unha activista e portavoz de Fidxi sobre o cambio clim\u00e1tico, o desenvolvemento sustent\u00e1bel, e a igualdade de x\u00e9nero. \u00c9 cofundadora e asesora pol\u00edtica de Diverse Voices and Action for Equality (DIVA, en galego Voces Diversas e Acci\u00f3n pola Igualdade), unha organizaci\u00f3n que se centra na xustiza clim\u00e1tica, a violencia contra as mulleres, os dereitos humanos e os dereitos LGBTQ.\nTraxectoria.\nNabulivou medrou entre Perth, Australia e Fidxi. En Perth participou en pequenos colectivos anarquistas, grupos de inmigrantes e ind\u00edxenas, e proxectos de arte p\u00fablica. Estudou relaci\u00f3ns internacionais e estudos para a paz a nivel universitario, e tam\u00e9n \u00e9 diplomada en artes comunitarias.\nNabulivou \u00e9 unha portavoz activa de Fidxi e o Pac\u00edfico nos procesos e grupos de traballo das Naci\u00f3ns Unidas como os Pequenos Estados Insulares en Desenvolvemento, Rio+20 (a Conferencia das Naci\u00f3ns Unidas sobre o Desenvolvemento Sustent\u00e1bel) e a Axenda do 2030 (os Obxectivos de Desenvolvemento Sustent\u00e1bel das Naci\u00f3ns Unidas).\nNoelene tam\u00e9n deu formaci\u00f3n a moitos activistas e feministas de Fidxi e o Pac\u00edfico para compartir os seus co\u00f1ecementos con eles."}
{"id": "520341", "revid": "88215", "url": "https://gl.wikipedia.org/wiki?curid=520341", "title": "Trofeo Teresa Herrera feminino", "text": ""}
{"id": "520342", "revid": "88215", "url": "https://gl.wikipedia.org/wiki?curid=520342", "title": "Trofeo Teresa Herrera feminino 2013", "text": ""}
{"id": "520344", "revid": "1131", "url": "https://gl.wikipedia.org/wiki?curid=520344", "title": "Vigo 1972", "text": "Vigo 1972 \u00e9 un documental dirixido por Roi Cagiao sobre a folga xeral de 1972 en Vigo.\nPresentado no ano 2017, tivo unha proxecci\u00f3n exitosa ao permanecer en carteleira sete semanas en Vigo e ter m\u00e1is de 200 proxecci\u00f3ns en Galicia a cargo de colectivos e entidades, a TVG anunciou a s\u00faa emisi\u00f3n en 2021."}
{"id": "520347", "revid": "89787", "url": "https://gl.wikipedia.org/wiki?curid=520347", "title": "Editar Adhiambo Ochieng", "text": "Editar Adhiambo Ochieng \u00e9 unha activista de Kenya que aboga e defende os dereitos das mulleres e axuda \u00e1s sobreviventes de violencia sexual.\nEn 2020, converteuse na primeira ga\u00f1adora do Premio Wangari Maathai en Kenya pola s\u00faa contribuci\u00f3n para frear a expansi\u00f3n da pandemia de COVID-19 nos barrios marxinais de Kibera.\nTraxectoria.\nOchieng naceu e medrou en Kibera, un dos barrios marxinais m\u00e1is grandes de Nairobi. Foi violada \u00f3s 6 anos, e violada en grupo \u00f3s 16, ap\u00f3s o cal os seus atacantes fachendearon do seu delito. Ela sinala estas experiencias persoais como exemplos da violencia sexual normalizada contra as mulleres, as\u00ed como a forza das mulleres para vivir, e o impulso do seu activismo.\nOchieng dirixe o Centro Feminista para a Paz, os Dereitos Humanos e a Xustiza en Kibera, que fundou ela. \u00c9 unha feminista interseccional, e o seu obxectivo \u00e9 unha sociedade que \"permita o pleno desenvolvemento, a seguridade, o acceso \u00e1 igualdade de dereitos, unha xustiza xusta e a autorrealizaci\u00f3n das mulleres novas\". O seu centro ten como obxectivo desenvolver o liderado entre as mulleres novas, servindo como unha plataforma multixeracional de organizaci\u00f3n e de creaci\u00f3n de redes. Anima \u00e1s mulleres a falar sobre as s\u00faas historias, creando conciencia e apoio \u00f3 dar a co\u00f1ecer os puntos en com\u00fan destas experiencias. O centro que dirixe serve como unha rede de apoio para mulleres vulner\u00e1beis, como as que abandonan relaci\u00f3ns abusivas. Segundo o goberno de Kenya, o 45% das mulleres e as mozas entre 15\u201349 anos sufriron alg\u00fan tipo de violencia. Moitos casos non se denuncian, e poucos reciben atenci\u00f3n m\u00e9dica ou xustiza.\nEditar tam\u00e9n proporciona produtos sanitarios a mulleres vulner\u00e1beis, apoia a aplicaci\u00f3n da Resoluci\u00f3n 1325 do Consello de Seguridade das Naci\u00f3ns Unidas como unha forma de inclu\u00edr \u00e1s mulleres nos plans de paz e seguridade, e educa \u00e1s mulleres sobre os seus dereitos constitucionais. \u00c9 tam\u00e9n organizadora de ferramentas con Peace Brigades International Kenya, colaborando con outras defensoras dos dereitos humanos de Nairobi (WHRD). Ela estaba entre as m\u00e1is de 56 persoas arrestadas durante unha marcha o 7 de xullo de 2020 contra a brutalidade policial, xa que a polic\u00eda de Kenya matara a m\u00e1is de 100 persoas ata ese momento en 2020. \nDurante a pandemia de COVID-19 coordinou servizos porta a porta, doaz\u00f3ns de alimentos, e m\u00e1scaras reusables para sobreviventes de violencia sexual e mulleres vulner\u00e1beis na comunidade, ademais de achegar informaci\u00f3n sobre a pandemia \u00e1 xente local. Foi panelista durante a discusi\u00f3n anual sobre os dereitos humanos das mulleres realizada polo Consello de Dereitos Humanos da ONU, sobre o tema da COVID-19 e os dereitos das mulleres. Presentouse, sen acadalo finalmente, para o escano parlamentario da Circunscrici\u00f3n electoral de Kibra polo partido Ukweli durante as elecci\u00f3ns parciais do 7 de novembro de 2019, obtendo 59 votos dun total de 41,984 emitidos.\nReco\u00f1ecementos.\nGa\u00f1ou o premio Wangari Maathai en 2020 polos seus servizos comunitarios en Kibera durante a pandemia de COVID-19, convert\u00e9ndose na primeira ga\u00f1adora do premio."}
{"id": "520349", "revid": "72012", "url": "https://gl.wikipedia.org/wiki?curid=520349", "title": "Xogo tradicional", "text": ""}
{"id": "520350", "revid": "72012", "url": "https://gl.wikipedia.org/wiki?curid=520350", "title": "Xogos tradicionais", "text": ""}
{"id": "520351", "revid": "17467", "url": "https://gl.wikipedia.org/wiki?curid=520351", "title": "Pterid\u00f3fita", "text": ""}
{"id": "520352", "revid": "88215", "url": "https://gl.wikipedia.org/wiki?curid=520352", "title": "Trofeo Teresa Herrera Feminino 2014", "text": "O Trofeo Teresa Herrera feminino de 2014 foi a segunda edici\u00f3n do torneo. Disputouse o 9 de agosto de 2014 no estadio de Riazor da Coru\u00f1a e o campi\u00f3n foi o Victoria CF, que derrotou ao Boavista FC portugu\u00e9s, logrando o seu segundo t\u00edtulo.\nAs xogadoras portuguesas tiveron que xogar cuns antigos equipamentos do Deportivo da Coru\u00f1a, pois sufriron o roubo dos seus."}
{"id": "520353", "revid": "85894", "url": "https://gl.wikipedia.org/wiki?curid=520353", "title": "Jos\u00e9 Luis Fern\u00e1ndez Pimentel", "text": "Jos\u00e9 Luis Fern\u00e1ndez Pimentel, nado en Santiago de Compostela en 1887 e finado na mesma cidade en decembro de 1940, foi un xornalista galego.\nTraxectoria.\nEmigrou a Cuba. Colaborou en \"Eco de Galicia\" onde asinaba como El Caballero de Novaes, foi redactor do \"Diario Espa\u00f1ol\" e figurou como director dos tres primeiros n\u00fameros de \"Heraldo de Galicia\". Retornou a Galicia en 1921 nunha viaxe custeada por varias sociedades galegas. Marchou a Arxentina en xullo de 1923, desde onde escribiu cr\u00f3nicas para \"El Compostelano\". Retornou a Compostela en plena guerra civil."}
{"id": "520354", "revid": "25871", "url": "https://gl.wikipedia.org/wiki?curid=520354", "title": "Marsilea minuta", "text": "Marsilea minuta \u00e9 unha especie de pterid\u00f3fita da clase das polipodi\u00f3psidas, orde das salviniais, e familia das marsile\u00e1ceas, unha das integradas no x\u00e9nero \"Marsilea\".\nC\u00f3mpre non confundila con \"Marsilea minuta\" , que \u00e9 un sin\u00f3nimo de \"Marsilea vestita\". \nTaxonom\u00eda.\nDescrici\u00f3n.\nA especie foi descrita en 1771 por Linneo na p\u00e1xina 308 do volume II da s\u00faa obra \"Mantissa Plantarum\", unha adici\u00f3n a \"Species Plantarum\".\nSubespecies.\nReco\u00f1\u00e9cense unha subespecie:\nVariedades.\nAdemais, tam\u00e9n se reco\u00f1enen as variedades seguintes:\nCaracter\u00edsticas.\n\"Marsilea minuta\" ten unha aparencia moi vari\u00e1bel, polo que a mi\u00fado leva \u00e1 confusi\u00f3n con especies moi relacionadas. Na auga a planta est\u00e1 estend\u00e9ndose, arrastr\u00e1ndose, mentres que en terra pode aparecer como unha almofada. Normalmente \u00e9 perenne pero \u00e1s veces \u00e9 anual. \u00c9 un tenag\u00f3fito, \u00e9 dicir, o xuvenil crece mergullado e o adulto \u00e9 tipicamente terrestre.\nO seu rizoma \u00e9 de cor marr\u00f3n claro a verde, e ten un grosor de 0,4 a 0,8 mm, con pelos curtos de cor marr\u00f3n nos extremos e ra\u00edces internodais. As follas terrestres est\u00e1n erectas, con pec\u00edolos de 5 a 13 cm de lonxitude. Os fol\u00edolos miden de 0,8 a 1,7 cm por de 1,2a 2 cm, e son principalmente glabros, cuneados ou flabelados.&lt;br&gt; As follas da auga normalmente non flotan, sen\u00f3n que emerxen. As follas f\u00e9rtiles est\u00e1n en terra, con at\u00e9 catro esporocarpos cada unha con ped\u00fanculos situados preto da base do pec\u00edolo. Os esporocarpos son pequenos, de 2,6 a 4,1 mm de longo, de 2,4 a 3,1 mil\u00edmetros de largo e de 1,3 a 1,7 mm de grosor.\nH\u00e1bitat e ecolox\u00eda.\n\"Marsilea minuta\" pode encotrarse desde o nivel do mar at\u00e9 os 1 950 m de altitude, en lagoas e outras augas pouco profundas. Pode crecer en auga doce ou salobre e en terras arxilosas ou areosas. A planta pode formar grandes colonias e pode presentar aparencia herb\u00e1cea. Alg\u00fans dos seus h\u00e1bitats preferidos estanse a perder por mor da agricultura, pero a debido a que medra facilmente nos campos de arroz, cunetas de drenaxe e outras \u00e1reas marxinais, a s\u00faa poboaci\u00f3n global \u00e9 est\u00e1bel. Ten o potencial de ser unha especie invasora, polo que a s\u00faa dispersi\u00f3n a trav\u00e9s do comercio de acuarios e outros medios humanos debe ser limitada.\nFiloxenia.\nCrese que \"M. minuta\" est\u00e1 moi relacionada con \"Marsilea quadrifolia\". An\u00e1lises de filoxenia molecular do x\u00e9nero \"Marsilea\" sit\u00faan a ambas as especies nun subgrupo estendido polo Vello Mundo, tam\u00e9n chamado \"Marsilea\", xunto con \"M. angustifolia\", \"M. drummondii\", \"M. crenata\" e \"M. fadeniana\", e indican que \"M. crenata\" \u00e9 realmente un sin\u00f3nimo de \"M. minuta\".\nUsos.\nEste fento c\u00f3mese na India, Sri Lanka, e en Bangladesh. Na China \u00fasase como forraxe. Ten un contido de prote\u00ednas do 3,3 %.\nA planta \u00fasase na medicina tradicional chinesa para tratar o edema, as lesi\u00f3ns da pel, as mordeduras de serpes e as inflamaci\u00f3ns. No distrito de Mymensingh (Bangladesh) \u00fasase na medicina tradicional para tratar a tose, a dor de cabeza, a hipertensi\u00f3n arterial, os trastornos do sono e as enfermidades respiratorias. Comb\u00ednase con \"Nardostachys jatamansi\" (planta da familia das caprifoli\u00e1ceas) e, despois do desenvolvemento feito pola bot\u00e1nica e farmac\u00e9utica india Asima Chatterjee, vendeuse como tratamento ayurv\u00e9dico para a epilepsia, medicamento chamado \"Ayush-56\". Por\u00e9n, o Ayush-56 non mostra bos resultados no tratamento da enfermidade. Tam\u00e9n se usa como fitorremediador do ars\u00e9nico cando medra con plantas de arroz."}
{"id": "520355", "revid": "89787", "url": "https://gl.wikipedia.org/wiki?curid=520355", "title": "Folga xeral de 1972", "text": "A folga xeral de 1972 foi unha serie de protestas que tiveron lugar en Vigo. Est\u00e1 considerada un fito na historia galega.\nDesenvolvemento.\nDurante o franquismo 30\u00a0000 traballadores da comarca de Vigo mobiliz\u00e1ronse durante d\u00faas semanas tras o despedimento de cinco traballadores da factor\u00eda Citro\u00ean. Inicialmente, houbo seis mil despedimentos que finalmente quedaron en catrocentos e centos de persoas detidas e feridas.\nValoraci\u00f3n.\nA valoraci\u00f3n que se fai dela \u00e9 de exitosa malia os custos que tivo. No documental \"Vigo 1972. O ano da memoria\" (Roi Cagiao, 2017) os seus protagonistas consideran que foi un pulso importante ao franquismo, un preludio da transici\u00f3n pol\u00edtica e que provocou unha mellora substancial de todos os convenios colectivos a continuaci\u00f3n.\nNa cultura xeral.\nAmbienta a novela \"Todo chega desde o mar\" de Santiago Ferragud."}
{"id": "520356", "revid": "88215", "url": "https://gl.wikipedia.org/wiki?curid=520356", "title": "Trofeo Teresa Herrera Feminino 2015", "text": "O Trofeo Teresa Herrera Feminino de 2015 foi a terceira edici\u00f3n do torneo. Disputouse o 8 de agosto de 2015 no estadio de Riazor da Coru\u00f1a e o campi\u00f3n foi o Rayo Vallecano, que derrotou ao Victoria CF coru\u00f1\u00e9s, logrando o seu primeiro e \u00fanico t\u00edtulo."}
{"id": "520357", "revid": "89787", "url": "https://gl.wikipedia.org/wiki?curid=520357", "title": "Arraiano Maior", "text": "O reco\u00f1ecemento como Arraiano Maior e Arraiano Universal, v\u00e9\u00f1ense concedendo dende o ano 2009, pola Asociaci\u00f3n Arraianos. Sendo o Arraiano Maior de car\u00e1cter anual e o Arraiano Universal entr\u00e9gase de xeito extraordinario.\nDescrici\u00f3n.\nA distinci\u00f3n como Arraiano Maior non ten dotaci\u00f3n econ\u00f3mica, e a persoa premiada recibe unha Aguillada, que simboliza a autoridade da xente da raia, e unha boina ou pano da cabeza, prendas imprescindibles da xente arraiana. A aguillada mantense no poder da persoa reco\u00f1ecida durante un ano, e ao seguinte faille entrega \u00e1 quen sexa reco\u00f1ecido Arraiano Maior nese ano.\nArraiano Universal \u00e9 o reco\u00f1ecemento que se fai a persoas, xa desaparecidas, instituci\u00f3ns, ou \u00e1 simbolox\u00eda ou mesmo lugares que te\u00f1en un especial significado na cultura e o arraigo arraiano. Entregase un diploma obra de Baldo Ramos.\nHistoria.\nA Asociaci\u00f3n Arraianos decidiu, no ano 2009, conceder un reco\u00f1ecemento anual \u00e1s persoas que destaquen polo seu traballo en prol da cultura arraiana compartida entre Galicia e Portugal.\nO primeiro homenaxeado foi Xos\u00e9 Lu\u00eds M\u00e9ndez Ferr\u00edn, autor do libro \"Arraianos\", obra de cabeceira do colectivo. Esa primeira homenaxe decorreu o 26 de xullo de 2009 en Ludeiros e na fronteira da Madalena en Lobios. Comezou coa lectura do Manifesto Arraiano, no Corete do carballo do Santo na aldea da parroquia de Man\u00edn e continuou cun rota polos cami\u00f1os do contrabando na serra de Santa Eufemia ata a fronteira da Madalena, aproveitando a celebraci\u00f3n anual transfronteiriza da virxe da Madalena, que se mant\u00e9n dende tempo inmemorial. a seguir, houbo unha comida fraternal e discurso do homenaxeado na carballeira da Madalena rematando cunha plantaci\u00f3n dunha \u00e1rbore na \u00e1rea de recreo e descanso ao p\u00e9 da fronteira.\nM\u00e9ndez Ferr\u00edn entregoulle a Aguillada ao Padre Fontes, nesta ocasi\u00f3n noutro lugar simb\u00f3lico da uni\u00f3n arraiana, a fronteira da Meixueira entre Entrimo e Castro Laboreiro. Continuouse cunha rota polas Brandas de Castro Laboreiro, e rematando cunha comida fraternal no m\u00edtico lugar da Pena de Anam\u00e1n.\nNo ano 2011, o reco\u00f1ecemento recaeu en Bento da Cruz. Os actos celebr\u00e1ronse na Terrach\u00e1n, Entrimo, coa subida ata o Pedreiri\u00f1o.\nAo ano seguinte os actos celebr\u00e1ronse en Celanova, onde Xes\u00fas Alonso Montero recibiu a Aguillada das mans de Bento da Cruz. E nese ano concedeuse o primeiro Arraiano Universal \u00e1 figura de Celso Emilio Ferreiro.\nEn 2013 a aguillada viaxou a Gres para homenaxear a Xos\u00e9 Neira Vilas.\nNo ano 2014 reco\u00f1eceuse ao colectivo cultural Porta Treze de Vila Nova de Cerveira.\nNo ano 2015, recibiu a aguillada Isaac Alonso Estraviz, nun acto celebrado na Igrexa da Virxe do Xur\u00e9s, onde se reco\u00f1ece \u00e1 figura da virxe arraiana como Arraiana Universal.\nNo ano 2016 reco\u00f1eceuse ao enxe\u00f1eiro de montes e escritor Xos\u00e9 Benito Reza, nun acto celebrado no centro de interpretaci\u00f3n de Aquis Querquennis, de Bande.\nDende o ano 2017 v\u00e9\u00f1ense entregando en Entrimo, e estas son as figuras reco\u00f1ecidas: Paula Godinho, Quico Cadaval, Xurxo Souto, Manuela Ribeiro, Mercedes V\u00e1zquez Saavedra."}
{"id": "520364", "revid": "88215", "url": "https://gl.wikipedia.org/wiki?curid=520364", "title": "Trofeo Teresa Herrera Feminino 2016", "text": "O Trofeo Teresa Herrera Feminino de 2016 foi a cuarta edici\u00f3n do torneo. Disputouse o 8 de agosto de 2016 no estadio de Riazor da Coru\u00f1a e o campi\u00f3n foi o Deportivo da Coru\u00f1a, que derrotou ao Villarreal, logrando o seu primeiro t\u00edtulo."}
{"id": "520365", "revid": "5863", "url": "https://gl.wikipedia.org/wiki?curid=520365", "title": "Ciencias econ\u00f3micas", "text": ""}
{"id": "520366", "revid": "5863", "url": "https://gl.wikipedia.org/wiki?curid=520366", "title": "Ciencia econ\u00f3mica", "text": ""}
{"id": "520367", "revid": "89787", "url": "https://gl.wikipedia.org/wiki?curid=520367", "title": "Betty Cuthbert", "text": "Elizabeth Alyse Cuthbert, nada en Merrylands (Nova Gales do Sur) o 20 de abril de 1938 e finada en Mandurah (Australia Occidental) o 6 de agosto de 2017, foi unha atleta australiana, cu\u00e1drupla campioa ol\u00edmpica. Foi alcumada \"a rapaza de ouro\" de Australia. Durante a s\u00faa carreira, estableceu r\u00e9cords mundiais nos 60 metros, 100 yardas, 200 metros, 220 yardas e 440 yardas. Cuthbert tam\u00e9n contribu\u00edu a que os equipos de remudas australianos conseguisen vitorias nos 4\u00d7100 metros, 4\u00d7110 iardas, 4\u00d7200 metros e 4\u00d7220 iardas. Cuthbert ti\u00f1a un estilo de carreira distintivo, cunha alta elevaci\u00f3n do xeonllo e coa boca moi aberta. Foi nomeada en 1998 Tesouro Nacional Australiano e foi inclu\u00edda como lenda no Sal\u00f3n da Fama do Deporte de Australia en 1994 e no Sal\u00f3n da Fama de Atletismo en Australia en 2000.\nTraxectoria.\nPrimeiros anos.\nBety Cuthbert era filla de Leslie e Marion e tivo unha irm\u00e1 xemelga non id\u00e9ntica, Marie 'Midge'. Tam\u00e9n tivo outra irm\u00e1, Jean e un irm\u00e1n, John. Betty naceu vinte minutos antes de Marie. Segundo Midge, as xemelgas non eran iguais, mais si moi especiais para a outra. Filla de propietarios de viveiros, naceu en Merrylands, Nova Gales do Sur, e creceu no barrio de Ermington, en Sydney, onde asistiu \u00e1 Ermington Public School. Da s\u00faa educaci\u00f3n, Cuthbert afirmou: \"Os meus pais sempre me animaron e tiven unha boa vida na casa. Sempre nos ensinaron a respectar as cousas e as demais persoas\".\nMarion asist\u00eda \u00e1 igrexa e enviou os seus catro fillos \u00e1 escola dominical. Cando era adolescente, Cuthbert asistiu \u00e1 Parramatta Home Science School. Deixou a escola aos 16 anos para traballar na escola infantil familiar.\nCarreira atl\u00e9tica.\nCuthbert era membro do Western Suburbs Athletic Club. Aos 18 anos, cos Xogos Ol\u00edmpicos a piques de celebrarse en Melbourne, estableceu un r\u00e9cord mundial nos 200 metros, convert\u00e9ndose nunha das favoritas ao ouro nese evento. Cuthbert alcanzou primeiro a final dos 100 metros, marcando un r\u00e9cord ol\u00edmpico de 11,4 segundos na s\u00faa serie (tam\u00e9n a s\u00faa mellor marca persoal), mentres que a r\u00e9cord mundial australiana Shirley Strickland foi eliminada.\nCuthbert ga\u00f1ou a final e foi ent\u00f3n a gran favorita para o t\u00edtulo dos 200 metros. Estivo \u00e1 altura das expectativas e converteuse na \"Golden Girl\" australiana. A terceira medalla de ouro para Cuthbert chegou cando corr\u00eda a \u00faltima manga na final de 4\u00d7100 metros, que a selecci\u00f3n australiana ga\u00f1ou establecendo un novo r\u00e9cord mundial.\nDurante 1958 Cuthbert estableceu r\u00e9cords mundiais de 100 e 220 yardas, mais foi batida en ambas as probas pola s\u00faa rival e dobre medallista ol\u00edmpica de bronce Marlene Mathews nos campionatos australianos. M\u00e1is tarde ese ano, nos Xogos do Imperio Brit\u00e1nico e da Commonwealth de 1958 en Cardiff, Gales, Cuthbert s\u00f3 puido colocarse cuarta nas 100 iardas e segunda nas 220, de novo por detr\u00e1s de Mathews.\nEstableceu un r\u00e9cord mundial das 440 yardas, que foi batida en setembro de 1959 pola sovi\u00e9tica Maria Itkina.\nAntes dos Xogos Ol\u00edmpicos de 1960, en Roma, Cuthbert estableceu un r\u00e9cord mundial das 220 iardas e dos 200 metros con 23,2 segundos na vitoria nos campionatos australianos. Nos Xogos de Roma, sufriu unha lesi\u00f3n e foi eliminada dos cuartos de final dos 100 metros. Posteriormente, retirouse do atletismo.\nNon obstante, a s\u00faa retirada non durou moito, xa que regresou aos Xogos do Imperio Brit\u00e1nico e da Commonwealth de 1962 en Perth, axudando a Australia a conseguir unha medalla de ouro na proba de remudas.\nDespois, concentrouse nos 400 metros, e competiu nesa proba nos Xogos Ol\u00edmpicos de 1964 en Toquio, cando entrou no programa ol\u00edmpico por primeira vez para as mulleres. A pesar de non facer series impresionantes, Cuthbert ga\u00f1ou a s\u00faa cuarta medalla de ouro ol\u00edmpica, superando a Ann Packer de Gran Breta\u00f1a cun r\u00e9cord ol\u00edmpico de 52,01. \u00c9 a \u00fanica deportista ol\u00edmpica que ga\u00f1ou unha medalla de ouro en todas as probas de sprint (100, 200 e 400 metros). Posteriormente, verificou definitivamente a s\u00faa retirada despois de Tokio. Tam\u00e9n en 1964 recibiu o premio Helms polas s\u00faas contribuci\u00f3ns deportivas.\nFoi adestrada por June Ferguson, que foi a s\u00faa profesora de educaci\u00f3n f\u00edsica no instituto.\nVida persoal.\nCuthbert sufiru de esclerose m\u00faltiple dende 1969 e en 2002 tivo unha grave hemorraxia cerebral. Ela afirmou que, a pesar da s\u00faa EM, nunca lle preguntou a Deus \"Por que eu?\", sen\u00f3n que pola contra \"soubo que Deus quer\u00eda usala para axudar outras persoas\". En 1985, Cuthbert volveu ao cristianismo aos 47 anos. Sempre crendo que era cristi\u00e1, o orador nun mitin p\u00fablico dixo que hab\u00eda cristi\u00e1ns practicantes presentes. Sentiuse ent\u00f3n obrigada a declarar publicamente a s\u00faa fe. A partir dese momento, Cuthbert intentou compartir o evanxeo coa maior cantidade de xente posible. Non obstante, quixo ser curada inicialmente da s\u00faa EM e algu\u00e9n animouna a ir \u00e1 igrexa onde poder\u00eda ser curada. Afirmou que foi, buscando ser sandada, no canto do Sandador. Segundo as s\u00faas propias palabras: \"Descubr\u00edn o Sandador e logo non me importar\u00eda menos a sandaci\u00f3n. Iso \u00e9 o mellor. Qu\u00e9dame tanta ledicia e quero contalo a outras persoas. Penso que por iso ti\u00f1a a intenci\u00f3n de volver aos Xogos Ol\u00edmpicos en 1964 porque agora son famosa e ax\u00fadame a falar \u00e1 xente sobre Xes\u00fas\".\nDespois do seu diagn\u00f3stico de esclerose m\u00faltiple, Cuthbert converteuse nunha defensora dedicada sobre a doenza e foi un factor importante na creaci\u00f3n de MS Research Australia, asistindo \u00e1 inauguraci\u00f3n da organizaci\u00f3n en 2004 xunto ao ent\u00f3n primeiro ministro John Howard. Foi unha incansable defensora da conciencia nacional sobre a doenza e trala s\u00faa morte en 2017 o director executivo de MS Research Australia, o doutor Matthew Miles, reco\u00f1eceu que tivo un incrible impacto no reco\u00f1ecemento e comprensi\u00f3n australiana da EM.\nEn 1991, Cuthbert deixou o seu estado natal, Nova Gales do Sur, e marchou a Australia Occidental, establec\u00e9ndose en Mandurah. Cuthbert foi unha das portadoras do facho ol\u00edmpico na cerimonia de apertura dos Xogos Ol\u00edmpicos de 2000 en Sydney. Sentada nunha cadeira de rodas e acompa\u00f1ada de Raelene Boyle, levou o facho ol\u00edmpico no estadio, como un dos corredores do segmento final, antes do acendemento da chama ol\u00edmpica por Cathy Freeman.\nCuthbert morreu en 2017, aos 79 anos, en Mandurah. Nunca casou nin tivo fillos. Rhonda Gillam, nai de tres fillos de 78 anos, dedicou os \u00faltimos 26 anos da s\u00faa vida a coidar a Cuthbert. Gillam afirmou que a EM de Cuthbert tam\u00e9n lle quitou a audici\u00f3n. A irm\u00e1 xemelga de Cuthbert, Midge Johnston, afirmou que Betty estivo loitando contra a demencia nos \u00faltimos anos, e preocup\u00e1baa que Betty non a lembrase. Por\u00e9n, Betty sempre dic\u00eda \"Midge, por suposto que te lembro\"."}
{"id": "520368", "revid": "22570", "url": "https://gl.wikipedia.org/wiki?curid=520368", "title": "Juan Garc\u00eda M\u00edguez", "text": "Juan Garc\u00eda M\u00edguez, nado en Ventosela (Ribadavia), foi un labrego e agrarista galego.\nTraxectoria.\nLabrego propietario de Ventosela. Dirixente da Sociedad Agraria de San Paio de Ventosela, participou na loita agrarista con Basilio \u00c1lvarez, combatendo a fraude do vi\u00f1o do Ribeiro. Deu unha conferencia na Casa de Galicia de Madrid presentado por Li\u00f1ares Rivas. En 1917 emigrou a Cuba cos tres fillos co proxecto de po\u00f1er un almac\u00e9n de vi\u00f1os. O almac\u00e9n, co nome de La Tierra Agraria estaba instalado na r\u00faa San Ignacio 106 da Habana. Fracasou por problemas co transporte do vi\u00f1o desde Galicia. Foi elixido presidente da sociedade Ribadavia y su Comarca da Habana en 1926. Retornou a Ventosela a finais dos anos vinte e continuou co seu labor no Sindicato Agrario, do que foi presidente en 1933 e 1934. Participou no Congreso Agrario provincial de Ourense en novembro de 1933."}
{"id": "520370", "revid": "5863", "url": "https://gl.wikipedia.org/wiki?curid=520370", "title": "Ant\u00f3nio Louren\u00e7o Fontes", "text": ""}
{"id": "520371", "revid": "624", "url": "https://gl.wikipedia.org/wiki?curid=520371", "title": "P\u00e9lope", "text": "Na mitolox\u00eda grega, P\u00e9lope foi o fillo de T\u00e1ntalo, se ben algunhas fontes fano fillo do deus r\u00edo Pactolo ou o Xanto. Tampouco hai acordo sobre o nome da nai: Dione (filla de Atlas), Clitia, Eurianasa (ou Euristanasa), Euritemiste, etc. Era irm\u00e1n de Br\u00f3teas e N\u00edobe.\nA\u00ednda que era orixinario de Anatolia (Asia Menor), tivo que fuxir cara Grecia porque Ilo, rei de Troia, o desterrou, acus\u00e1ndoo de raptar \u00f3 seu fillo Ganimedes, a quen raptara Zeus para si. Dise que foi quen introduciu en Grecia o luxo oriental mediante os tesouros que trouxo.\nMitolox\u00eda.\nT\u00e1ntalo quixo po\u00f1er a proba \u00f3s deuses ol\u00edmpicos e invitounos a un banquete, para o que mandou coci\u00f1ar \u00f3 seu propio fillo P\u00e9lope, \u00f3 que matou, cortou en cachos serviuno . T\u00f3dolos deuses reco\u00f1eceron a orixe da carne que lles ofreceu e rexeitaron comer, menos Dem\u00e9ter, que comeu a esc\u00e1pula esquerda antes de darse de conta, sexa por fame, sexa por estar pensando na s\u00faa filla, Pers\u00e9fone, raptada por Hades. Zeus ordenou a Hermes recoller t\u00f3dalas partes de P\u00e9lope. Logo volveuno a cocer e resucitouno, a\u00ednda que cunha esc\u00e1pula de marfil, feita por Hefesto, para substitu\u00edr \u00e1 que comera Dem\u00e9ter. E resucitou tan fermoso que Poseid\u00f3n se namorou del e nomeouno o seu copeiro no Olimpo .\nPero T\u00e1ntalo utilizaba a P\u00e9lope para roubar \u00f3s deuses \u00f3 n\u00e9ctar e a ambros\u00eda con que regaban os seus banquetes, e logo d\u00e1baos \u00f3s homes mortais, polo que Zeus, enfurecido, obrigouno a volver \u00e1 terra . Isto non impediu que Poseid\u00f3n seguise a favorecelo, e regaloulle uns cabalos alados. Tam\u00e9n o axudou na loita contra En\u00f3mao, rei de Pisa, para conseguir casar coa s\u00faa filla Hipodam\u00eda.\nP\u00e9lope pediulle a man de Hipodam\u00eda, pero En\u00f3mao neg\u00e1base sistematicamente a casala, ben porque un or\u00e1culo lle anunciara que morrer\u00eda a mans dun xenro, ben porque en realidade el estaba namorado da filla. O caso \u00e9 que desafiaba \u00f3s pretendentes de Hipodam\u00eda a unha carreira de carros na que lles daba a vantaxe de sa\u00edr antes, coa condici\u00f3n de que o aspirante a casar levara \u00e1 noiva no carro, de forma que aumentaba o peso do mesmo \u00e1 vez que creaba unha forma de distracci\u00f3n. T\u00e1ntalo conduc\u00eda o seu carro tirado por eguas enxendradas polo vento e alcanzaba facilmente \u00f3s pretendentes, \u00f3s que mataba e decapitaba. A\u00ednda as\u00ed, P\u00e9lope insistiu en casar con Hipodam\u00eda, e esta namorouse del en canto o viu, as\u00ed que convenceron \u00f3 auriga de que trucase o carro de En\u00f3mao a cambio da metade do reino e dunha noite na cama dela. O auriga, Mirtilo, aceptou e cambiou o cravo que suxeitaba o eixo \u00e1s rodas por outro feito de cera. Loxicamente, o falso cravo non resistiu e o carro de En\u00f3mao envorcou, provoc\u00e1ndolle a morte. A maiores e para maior seguridade, P\u00e9lope foi ata a beira do mar e invocou a Poseid\u00f3n, como o seu antigo amante, para pedirlle axuda; Poseid\u00f3n fixo aparecer un carro tirado por grandes cabalos alados. \nRematada a carreira, Mirtilo intentou violar a Hipodam\u00eda, esixindo o cumprimento da s\u00faa promesa, e P\u00e9lope matouno, bot\u00e1ndoo \u00f3 mar. Hefesto purificou a P\u00e9lope por este crime e as\u00ed puido regresar a Pisa e ocupar o trono, chamando Peloponeso (illa de P\u00e9lope) \u00f3 territorio que ata ent\u00f3n se co\u00f1ec\u00eda como Apia ou Pelasg\u00f3tide.\nP\u00e9lope e Hipodam\u00eda tiveron numerosos fillos , entre eles Atreo (que ser\u00eda pai de Agamen\u00f3n e Menelao), Tiestes, Pl\u00edstenes, Astidam\u00eda, Hip\u00f3toe , N\u00edcipe . Alg\u00fan autor engade a Crisipo, que se adoita crer fillo de P\u00e9lope coa ninfa Ax\u00edoque, e que foi morto polos seus irm\u00e1ns Atreo e Tiestes a instancias da propia Hipodam\u00eda. Eur\u00edpides d\u00e1 tam\u00e9n como filla de P\u00e9lope a unha Lis\u00edcide ou Eur\u00eddice, que ser\u00eda a nai de Alcmena, \u00e1 s\u00faa vez, nai de Heracles.\nOutro dos seus fillos -realmente, fillo de Poseid\u00f3n con Hipodam\u00eda- foi Escir\u00f3n, un home cruel que viv\u00eda \u00e1 beira do mar sobre un acantilado, e obrigaba \u00f3s cami\u00f1antes a lavarlle os p\u00e9s pero, cando o estaban facendo, bot\u00e1baos polo acantilado abaixo, onde unha tartaruga xigante devoraba os corpos. Foi morto por Teseo bot\u00e1ndoo polo mesmo acantilado.\nC\u00f3ntase que P\u00e9lope estivo relacionado coa instituci\u00f3n dos Xogos Ol\u00edmpicos, que caer\u00edan no esquecemento ata ser recuperados por Heracles.\nA esc\u00e1pula de P\u00e9lope.\nEsa esc\u00e1pula de marfil ser\u00eda despois obxecto de culto, convertida nunha reliquia que se exhib\u00eda en Pisa, na \u00c9lide. E no transcurso da Guerra de Troia, o adivi\u00f1o H\u00e9leno, co\u00f1ecedor dos or\u00e1culos de Troia, explicou a Agamen\u00f3n qu\u00e9 facer para asegurar a ca\u00edda da cidade:\nUnha vez conquistada Troia, o barco no que regresaba a reliquia de P\u00e9lope sufriu un naufraxio e o \u00f3so desapareceu, pero co tempo foi recuperada por un pescador."}
{"id": "520372", "revid": "19415", "url": "https://gl.wikipedia.org/wiki?curid=520372", "title": "Laukontori", "text": "Laukontori, tam\u00e9n chamada \"Alaranta\" de Tampere, \u00e9 unha praza situada na parte sur do centro de Tampere \u00e1 beira do lago Pyh\u00e4j\u00e4rvi, a poucos metros da Praza Central da cidade. O extremo sur da praza funciona como porto, dende onde no ver\u00e1n saen barcos a Viikinsaari e H\u00e4meenlinna.\nLaukontori recibe o seuu nome do primeiro barco de vapor que navegou polo lago Pyh\u00e4j\u00e4rvi, o \"Laukko\", un vapor de rodas constru\u00eddo en 1859, mais desguazado en 1864. O barco foi tan significativo, que a xente comezou empregar o nome \"Laukon tori\" ou praza, en cuxo extremo atracaba o \"Laukko\". O mesmo lugar foi empregado posteriormente por un segundo vapor chamado igualmente \"Laukko\"."}
{"id": "520374", "revid": "89787", "url": "https://gl.wikipedia.org/wiki?curid=520374", "title": "Reem Frainah", "text": "Reem Omar Frainah (: ), m\u00e1is co\u00f1ecida como Reem Frainah, \u00e9 unha activista dos dereitos humanos de Palestina. \u00c9 tam\u00e9n a Directora Executiva da Asociaci\u00f3n Aisha para a Protecci\u00f3n da Muller e do Neno.\nTraxectoria.\nReem Frainah traballou no campo da protecci\u00f3n das mulleres e dos nenos en Palestina desde 1993. Ademais do seu activismo, estudou matem\u00e1ticas na universidade. Despois de rematar a s\u00faa licenciatura, traballou como mestra na escola primaria. A trav\u00e9s dun curso de formaci\u00f3n dun ano no Gaza Community Mental Health Program (GCMHP, en galego Programa de Sa\u00fade Mental da Comunidade de Gaza), p\u00faxose en contacto con Eyad al-Sarraj. A trav\u00e9s de el, interesouse na psicolox\u00eda, e en 2011, rematou a s\u00faa Mestr\u00eda en psicolox\u00eda na Universidade Al-Azhar de Gaza. A s\u00faa disertaci\u00f3n centrouse nas \"tendencias cara o compromiso relixioso e a s\u00faa relaci\u00f3n co axuste marital dunha mostra de parellas na cidade de Gaza.\"\nUn dos programas dentro do GCMHP converteuse na Asociaci\u00f3n Aisha para a Protecci\u00f3n da Muller e do Neno (AISHA), unha organizaci\u00f3n independente de mulleres palestinas que traballa para conseguir a integraci\u00f3n de x\u00e9nero a trav\u00e9s do apoderamento econ\u00f3mico e o apoio psicosocial \u00f3s grupos marxinados na Franxa de Gaza co foco na cidade de Gaza e a Zona norte. Cando AISHA se converteu nunha instituci\u00f3n independente en 2009, Frainah foi nomeada Coordinadora do Programa. Converteuse na Directora Executiva de AISHA en 2013.\nA maior\u00eda dos seus traballos incl\u00faen a ensinanza, e proporcionar unha serie de servizos \u00e1 maior\u00eda de mulleres e nenos m\u00e1is marxinados de Gaza. Tam\u00e9n escribiu artigos, estudos e documentos de traballo, participou en seminarios sobre o tema, e organizou obradoiros con diferentes entidades, como representantes do Goberno palestino, o Banco de Palestina, Deutsche Gesellschaft f\u00fcr Internationale Zusammenarbeit entre outros."}
{"id": "520381", "revid": "98629", "url": "https://gl.wikipedia.org/wiki?curid=520381", "title": "Dominic Thiem", "text": "Dominic Thiem, nado en Wiener Neustadt o 3 de setembro de 1993, \u00e9 un xogador de tenis austr\u00edaco, que actualmente ocupa a terceira posici\u00f3n da clasificaci\u00f3n da ATP. A s\u00faa mellor posici\u00f3n na clasificaci\u00f3n foi o n\u00famero 3, conseguiuno o 2 de marzo de 2018, mentres que en dobres alcanzou o posto n.\u00ba\u00a086 o 3 de outubro de 2016.\nEn 2020, logrou ga\u00f1ar o seu primeiro Grand Slam no Aberto dos Estados Unidos tras remontar 2 sets a Alexander Zverev na final. Adicionalmente, logrou chegar a dous finais do Torneo de Roland Garros (2018 e 2019), perdendo ante Rafael Nadal en ambas as ocasi\u00f3ns, e a unha final do Aberto de Australia (2020) perdendo ante Novak Djokovic, m\u00e1is unha cuarta rolda en Wimbledon 2017; as\u00ed mesmo, chegou \u00e1 final do ATP Finals en 2019, e a tres finais de Masters 1000, ga\u00f1ando a final de Indian Wells 2019, proclam\u00e1ndose vencedor fronte a Roger Federer e alzando as\u00ed o primeiro Masters 1000 da s\u00faa carreira.\nDestacan as s\u00faas vitorias sobre Roger Federer no Masters de Roma 2016, Stuttgart 2016, Masters de Indian Wells 2019, Masters de Madrid 2019 e ATP Finals 2019 (cun balance a favor de Thiem sobre Federer de 5 xogos ga\u00f1ados sobre 7 enfrontamentos); Rafael Nadal en Buenos Aires 2016, os Masters de Roma 2017, Madrid 2018 e o Torneo Conde de God\u00f3 2019 todas sobre terra batida, Aberto de Australia 2020 e ATP Finals 2020. Sobre Novak Djokovic en Roland Garros 2017, Masters de Montecarlo 2018, Roland Garros 2019 e ATP Finals 2019.\nTraxectoria.\nXuvenil.\nThiem chegou a clasificarse como n.\u00ba\u00a02 da clasificaci\u00f3n mundial ITF Xuvenil combinado o 3 de xaneiro de 2011. O seu maior \u00e9xito foi chegar \u00e1 final de Roland Garros na categor\u00eda j\u00fanior, na que perdeu co americano Bjorn Fratangelo por 6\u20133, 3\u20136, 6\u20138. Thiem completou a s\u00faa carreira xuvenil ao ga\u00f1ar os seus \u00faltimos tres torneos en individuais, que culminou co t\u00edtulo do prestixioso torneo Orange Bowl, tras vencer ao seu compatriota Patrick Ofner en Florida, Estados Unidos. Terminou a s\u00faa carreira j\u00fanior cunha marca de 115-33 en individuais e 49-32 en dobres.\nPrimeiros anos de carreira.\nRecibiu unha wildcard para xogar o ATP 250 de Kitzb\u00fchel en Austria, e no seu primeiro partido como profesional con s\u00f3 16 anos, enfrontouse ao espa\u00f1ol Daniel Gimeno perdendo por 4-6, 2-6 na primeira rolda. Despois recibiu outra wildcard, esta vez para xogar o ATP 250 de Bangkok en Tailandia perdendo na primeira rolda ante o experimentado finland\u00e9s Jarkko Nieminen por 6-1, 4-6 e 7-5 nun gran partido do austr\u00edaco. Despois recibiu outra invitaci\u00f3n para xogar o ATP 250 de Viena en Austria, na primeira rolda enfrontouse ao veterano local excampi\u00f3n de Grand Slam, ex No. 1 do mundo e tam\u00e9n invitado Thomas Muster, o mellor tenista da historia de Austria, quen xogou o \u00faltimo partido da s\u00faa carreira dende o seu regreso ao circu\u00edto. 10 anos despois do seu primeiro retiro, Thiem ga\u00f1ou ao \u00eddolo local por un claro 6-2 e 6-3 ga\u00f1ando o seu primeiro partido ATP con s\u00f3 17 anos. Na segunda rolda perdeu contra o xogador belga Steve Darcis por 2-6, 2-6.\nQuedou 1-2 nos partidos de ATP World Tour (o seu mellor resultado foi no Torneo de Viena; ga\u00f1ou a Luk\u00e1\u0161 Lacko e perdeu con Marinko Matosevic). En Futures logrou 34-15, con tres t\u00edtulos en catro finais, o primeiro en Rep\u00fablica Checa e os dous seguintes en Marrocos, todos en terra batida.\nPrimeira final ATP.\nNo principio do ano 2014, clasificou para o Torneo de Doha (perdendo ante Peter Gojowczyk na primeira rolda), no primeiro Grand Slam da s\u00faa carreira: o Aberto de Australia, venceu en primeira rolda, sendo esta a s\u00faa primeira vitoria nun cadro principal en Grand Slam. Logo en segunda rolda perdeu ante Kevin Anderson en sets corridos. No Torneo de R\u00f3tterdam (a s\u00faa primeira participaci\u00f3n nun ATP 500) venceu en primeira rolda a Jarkko Nieminen, perdendo ante Andy Murray en tres sets na segunda rolda; polo que entrou no Top 100 por primeira vez no posto 99 o 17 de febreiro.\nLogo, no mes de marzo clasificouse tanto para o Masters de Indian Wells como para o de Miami. No seu primeiro Masters 1000 (Indian Wells) conseguiu chegar ata a terceira rolda tras ga\u00f1ar a Daniel Kosakowski e Gilles Simon (n.\u00ba\u00a023 e ex Non. 6 do mundo) nas primeiras roldas en dous sets. Caer\u00eda ante Julien Benneteau por 6-7(3) e 4-6 na seguinte rolda. En Miami ga\u00f1ou a Luk\u00e1\u0161 Rosol na primeira rolda por 7-6(6) e 6-4, caendo ante Tommy Robredo despois dun resultado duro 4-6 e 6-7(8).\nChegada ao Top ten, primeira semifinal en Grand Slam..\nComezou o seu ano no Torneo de Brisbane alcanzando as semifinais tras derrotar a James Duckworth e Denis Kudla e en cuartos derrotou ao terceiro preclasificado Marin \u010cili\u0107 por 2-6, 7-6(4) e 6-4. Pero perdeu ante o campi\u00f3n defensor Roger Federer en dous sets por un claro 6-1 e 6-4. Logo xogou o Torneo de S\u00eddney onde foi segundo cabeza de serie e polo tanto xogou dende a segunda rolda onde se enfrontou a Gilles M\u00fcller e retirouse por unha bocha no p\u00e9 dereita cando ca\u00eda por 7-6 e 2-2.\nDespois no Aberto de Australia comezou vencendo a Leonardo Mayer na primeira rolda por 6-2, 7-6(6), 4-6 e 7-6(7), na segunda rolda derrotou m\u00e1is doadamente a Nicol\u00e1s Almagro por 6-3, 6-1 e 6-3 pero foi derrotado polo belga David Goffin na terceira rolda por 6-1, 3-6, 7-6(2) e 7-5."}
{"id": "520382", "revid": "98629", "url": "https://gl.wikipedia.org/wiki?curid=520382", "title": "Rafaela Herrera", "text": "Rafaela de Herrera y Torreynosa, nada en Cartaxena de Indias, Vicerreinado de Nova Granada, (na actual Colombia) o 6 de agosto de 1742 e finada en Granada, Intendencia de Le\u00f3n, (na actual Nicaragua), o 30 de maio de 1805, foi unha crioula espa\u00f1ola considerada como Hero\u00edna Nacional de Nicaragua, xa que segundo as fontes hist\u00f3ricas defendeu e repeleu con \u00e9xito o ataque dos ingleses ao castelo da Inmaculada Concepci\u00f3n en xullo de 1762.\nTraxectoria.\nNada o 6 de agosto de 1742 en Cartaxena de Indias no seo familiar conformado polo comandante castel\u00e1n Jos\u00e9 de Herrera y Sotomayor, tenente e capit\u00e1n do batall\u00f3n da praza de Cartaxena, que destacou como artilleiro en acci\u00f3ns contra os ingleses en 1740 e 1741; e en 1753 fora nomeado comandante do Castelo do R\u00edo San Juan. Daquela, a s\u00faa filla ti\u00f1a dez anos, e permaneceu nove xunto a el en devandita fortaleza, de maneira que este tivo tempo para instru\u00edla no manexo do can\u00f3n, \u201ce con algunha propiedade e acerto mont\u00e1bao, cargaba, apuntaba e disparaba\u201d, segundo consta nun dos memoriais da defensa do castelo, o 29 de xullo de 1762 e filla de Mar\u00eda Felipa Torreynosa y Udiarte que viv\u00edan nese tempo en Cartaxena de Indias. Foi educada segundo as regras e obrigaci\u00f3ns do seu tempo, como unha moza con ardente amor \u00e1 patria e servizo ao rei.\nFoi descendente de importantes representantes espa\u00f1ois como o seu av\u00f3 don Juan de Herrera y Sotomayor, ilustre enxe\u00f1eiro militar e do seu bisav\u00f3 Jos\u00e9 Antonio Herrera y Sotomayor, capit\u00e1n xeneral e gobernador do R\u00edo da Prata. Estudou no colexio franciscano.\nActo de hero\u00edsmo.\nExploradores, navegantes, gobernantes, enxe\u00f1eiros e cient\u00edficos espa\u00f1ois, portugueses, ingleses, franceses e holandeses (Pa\u00edses Baixos) da \u00e9poca, coincid\u00edan en que Nicaragua (do mesmo xeito que o istmo de Panam\u00e1 e o istmo de Tehuantepec), presentaban as caracter\u00edsticas id\u00f3neas para a construci\u00f3n dunha canle interoce\u00e1nica; a expedici\u00f3n que atacou o Castelo-Fortaleza, foi enviada polo Gobernador ingl\u00e9s William Henry Littleton, devandito ataque ten o seu punto de partida no R\u00edo San Juan no momento en que o comandante Herrera sufr\u00eda unha grave enfermidade e debat\u00edase na morte.\nSegundo as fontes, no leito de morte do seu pai, Rafaela fai xuramento de defender a fortaleza, a\u00ednda que lle custe a vida. Tras a morte, toma o control Don Juan Aguilar y Santa Cruz nomeado en devandito cargo. Os ingleses, ao decatarse que a fortaleza perdera ao seu comandante, mandaron pedir a chave do castelo, coa promesa de \"non facerlle dano a ningu\u00e9n\". O tenente contestou que non pod\u00eda entregala e que resistir\u00eda cantos ataques tentasen.\nO 29 de xullo de 1762, os ingleses estaban situados fronte ao castelo. Tras ouvirse \u00e1s 4 da ma\u00f1\u00e1 \u201cun tiro de pedrero, r\u00edo abaixo\u201d, presentouse o inimigo. \u00c1s once do d\u00eda apareceron sete grandes piraguas que desembarcaron algunhas tropas na beira sur do r\u00edo. \u00c1s tres da tarde, a filla do defunto comandante, co permiso do novo, disparou un certeiro canonazo dispersando ao inimigo, que d\u00e1 morte ao comandante da gornici\u00f3n inglesa, o ataque da nova caus\u00e1ralles moitos danos at\u00e9 o punto que segundo testemu\u00f1as do barco onde vi\u00f1an os altos oficiais, despois do impacto do can\u00f3n, case ning\u00fan estaba vivo e os demais terminaron moi mal feridos como para seguir loitando.\nO d\u00eda 30, os invasores retir\u00e1ronse a certa distancia dos canonazos do castelo e pediron parlamentar. 31 romperon os lumes. O 1 de agosto, \u201cseguiuse no lume co mesmo ardor que no antecedente e pola noite non deixou de ser bastante vivo dunha e outra parte\u201d. O 2 cesou a artillar\u00eda de ambas as partes e o 3 os ingleses e aliados abandonaron as s\u00faas posici\u00f3ns, retir\u00e1ndose.\nDada a magnitude deste acto heroico alg\u00fans historiadores como G\u00e1mez tentaron exaltar a\u00ednda m\u00e1is \u00e1 moza invent\u00e1ndose que esta dispor\u00eda dunha especie de \u201clume grego\u201d ao impregnar sabas de alcol que navegar\u00edan r\u00edo abaixo, e supostamente ser\u00edan deslizadas en direcci\u00f3n cara \u00e1 gornici\u00f3n inglesa.\nO ataque a lume cruzado, mant\u00edvose por varios d\u00edas, a vitoria da gornici\u00f3n exaltou o hero\u00edsmo da moza. Despois do seu acto heroico, Rafaela contraeu matrimonio co granadino Pablo Mora con quen tivo cinco fillos. Enviudou e a familia viviu na pobreza nunha veci\u00f1anza pobre da cidade de Granada at\u00e9 1781.\nO 11 de novembro de 1781 o rei Carlos III asinou un decreto real por medio do cal se concedeu unha pensi\u00f3n vitalicia pola s\u00faa heroica acci\u00f3n. Tam\u00e9n o 28 de outubro expediuse outra real orde coa cal se lle conced\u00edan \u201cterras realengas\u201d (propiedade da coroa) \u00e1 reco\u00f1ecida hero\u00edna."}
{"id": "520383", "revid": "785", "url": "https://gl.wikipedia.org/wiki?curid=520383", "title": "Atypical", "text": "Atypical \u00e9 unha serie de televisi\u00f3n estadounidense creada por Robia Rashid para Netflix. A historia c\u00e9ntrase na vida dun rapaz chamado Sam Gardner (Keir Gilchrist), que ten trastorno do espectro autista. A primeira tempada estreouse o 11 de agosto de 2017, e consta de oito episodios. A segunda tempada, que consta de 10 episodios, estreouse o 7 de setembro de 2018. En outubro de 2018, a serie foi renovada para unha terceira tempada, que se estreou o 1 de novembro de 2019. En febreiro de 2020, a serie foi renovada para unha cuarta e derradeira tempada."}
{"id": "520384", "revid": "23204", "url": "https://gl.wikipedia.org/wiki?curid=520384", "title": "Christian Coulson", "text": "Christian Peter Coulson, nado en Manchester o 3 de outubro de 1978, \u00e9 un actor ingl\u00e9s m\u00e1is co\u00f1ecido por interpretar ao Tom Marvolo Riddle de 16 anos en \"Harry Potter e a C\u00e1mara dos Segredos\".\nTraxectoria.\nPrimeiros anos.\nCoulson naceu en Manchester. Acudiu ao instituto Arnold House Preparatory School en Londres, antes de asistir a Westminster School. Foi membro do National Youth Music Theatre do Reino Unido dende 1990\u20131997, e foi \u00e1 Universidade de Cambridge, onde obtivo un grao en ingl\u00e9s dende Clare Universidade en 2000. Mentres acud\u00eda \u00e1 universidade, interpretou o papel de M.C. (Mestre de Cerimonias) no \"Cabaret\", Arturo Ui en \"The Resistible Rise of Arturo Ui\" e Claire en \"The Maids\", aparecendo tam\u00e9n en filmes e televisi\u00f3n.\nCarreira.\nCoulson ga\u00f1ou atenci\u00f3n e popularidade mundial logo de participar no filme de 2002 \"Harry Potter e a C\u00e1mara dos Segredos\", no cal interpretou a Tom Riddle con 16 anos (a\u00ednda que Coulson ti\u00f1a 24 anos nese tempo). Desafortunadamente, no 2007, o director David Yates comunicou en \"MTV\" que Coulson non \u00eda repetir a interpretaci\u00f3n de Tom en \"Harry Potter e o misterio do pr\u00edncipe\", xa que, con 29 anos, era demasiado maior.\nTam\u00e9n escribiu a letra e o gui\u00f3n para un musical de rock, que chamou \"The Fallen\", que foi representado en Bedford Modern School no ano 1998.\nDende 2010, Coulson reside e traballa na cidade de Nova York, onde traballa como actor e director."}
{"id": "520385", "revid": "54334", "url": "https://gl.wikipedia.org/wiki?curid=520385", "title": "Vlad\u00edmir Bets", "text": "Vlad\u00edmir Aleks\u00e9ievich Bets (en ucra\u00edno, \u0412\u043e\u043b\u043e\u0434\u0438\u0301\u043c\u0438\u0440 \u041e\u043b\u0435\u043a\u0441\u0456\u0439\u043e\u0432\u0438\u0447 \u0411\u0435\u0446; en ) nado en Ostra o 26 de abril de 1834 e finado en K\u00ediv o 12 de outubro de 1894, foi un m\u00e9dico e cient\u00edfico, especializado na anatom\u00eda e histolox\u00eda. Foi profesor da Universidade de K\u00ediv. Un dos seus descubrimentos m\u00e1is importantes foi describir as neuronas piramidales xigantes que se atopan na rexi\u00f3n motora da cortiza cerebral e reciben na s\u00faa honra o nome de c\u00e9lulas de Betz.\nTraxectoria.\nNaceu o 26 de abril de 1834 na pequena cidade de Ostra, ao norte de Ucra\u00edna, que naquel tempo formaba parte do Imperio Ruso. En 1853 iniciou os seus estudos de medicina na Facultade de Medicina de San Vladimiro en K\u00ediv, onde destacou polas s\u00faas magn\u00edficas cualificaci\u00f3ns. Tras terminar a carreira en 1860, foi nomeado axudante do departamento universitario de anatom\u00eda. M\u00e1is tarde ampliou a s\u00faa formaci\u00f3n en Alema\u00f1a e Austria, onde tivo por mestres a alg\u00fans dos m\u00e1is eminentes especialistas en anatom\u00eda e fisiolog\u00eda de Europa.\nEn 1863 volveu a Ucra\u00edna, obtendo o grao de doutor cunha tese titulada: \"Os mecanismos de circulaci\u00f3n do f\u00edgado\". Realizou investigaci\u00f3ns histol\u00f3xicas sobre as gl\u00e1ndulas suprarrenales, ril e \u00f3so, a partir de 1860 comezou a estudar a estrutura miscroscopica do sistema nervioso, este interese polo cerebro viuse incrementado coa lectura en 1863 da obra do fisi\u00f3logo Iv\u00e1n S\u00e9chenov titulada Reflexos do cerebro.\nEn 1869 foi nomeado xefe do departamento de anatom\u00eda da facultade de San Vladimiro e en 1870 profesor universitario. A partir de 1871 exerceu como neur\u00f3logo no hospital de San Cirilo de K\u00ediv, actualmente chamado Iv\u00e1n P\u00e1vlov. Realizou numerosas innovaci\u00f3ns t\u00e9cnicas para mellorar as preparaci\u00f3ns de tecidos e observalas con maior nitidez mediante o microscopio, as\u00ed mesmo formou unha enorme colecci\u00f3n de 8941 cerebros, pertencentes a humanos sans, afectos de diferentes enfermidades e animais, inclu\u00edndo monos, cans e ratas.\nO seu principal descubrimento foi o das neuronas piramidales xigantes que se atopan na quinta capa da cortiza cerebral motora (c\u00e9lulas de Betz), este achado \u00e9 dunha importancia excepcional e permite entender o funcionamento do cerebro, explicando de onde prove\u00f1en as longas fibras nerviosas que se estenden\nao longo da medula espinal, para establecer sinapsis coas neuronas motoras das hastas anteriores da medula espinal, que son as que env\u00edan os impulsos nerviosos aos m\u00fasculos, facendo posible os movementos voluntarios. A descrici\u00f3n orixinal foi publicada no artigo \"Anatomischer Nachweis Gehirncentra\" (1874)."}
{"id": "520388", "revid": "88215", "url": "https://gl.wikipedia.org/wiki?curid=520388", "title": "Trofeo Teresa Herrera Feminino 2017", "text": "O Trofeo Teresa Herrera Feminino de 2017 foi a quinta edici\u00f3n do torneo. Disputouse o 5 de agosto de 2017 no estadio de Riazor da Coru\u00f1a e o campi\u00f3n foi o Athletic de Bilbao, que derrotou ao Deportivo da Coru\u00f1a, logrando o seu primeiro t\u00edtulo."}
{"id": "520389", "revid": "98629", "url": "https://gl.wikipedia.org/wiki?curid=520389", "title": "Miriam Rodr\u00edguez Mart\u00ednez", "text": "Miriam Elizabeth Rodr\u00edguez Mart\u00ednez, nada en San Fernado, Tamaulipas (M\u00e9xico) o 5 de febreiro de 1960 e finada na mesma cidade o 10 de maio de 2017, foi unha activista dos dereitos humanos mexicana. Converteuse nunha dos moitos \"Pais de nenos desaparecidos\", (unha clase de v\u00edtimas do crime organizado, etiquetada as\u00ed polos medios de comunicaci\u00f3n locais) despois de que a s\u00faa filla fose raptada e asasinada. Miriam foi asasinada por homes armados que accederon \u00e1 s\u00faa casa o 10 de maio de 2017.\nTraxectoria.\nMiriam Elizabeth Rodr\u00edguez Mart\u00ednez naceu o 5 de febreiro de 1960 en San Fernando no estado mexicano de Tamaulipas. A s\u00faa filla, Karen Alejandra Salinas Rodr\u00edguez, desapareceu en 2012. Os restos de Karen foron finalmente descubertos en 2014. Rodr\u00edguez perseguiu \u00f3s asasinos da s\u00faa filla durante anos. Alg\u00fans dos homes arrestados polo caso da s\u00faa filla fuxiron de prisi\u00f3n despois do seu arresto. Ademais de atopar a s\u00faa filla, esforzouse para axudar a outros pais cuxos nenos desapareceran, e de a\u00ed naceu a organizaci\u00f3n Colectivo de Desaparecidos.\nRodr\u00edguez foi asasinada o 10 de maio de 2017, d\u00eda en que M\u00e9xico celebra o d\u00eda da nai. Recibiu 12 disparos dos homes armados que accederon \u00e1 s\u00faa casa, e morreu de cami\u00f1o ao hospital. En solidariedade con ela, os manifestantes levantaron a s\u00faa voz en protesta o d\u00eda que foi asasinada, solicitando \u00f3s gobernos mexicano e dos Estados Unidos que garantiran a seguridade dos defensores dos dereitos humanos."}
{"id": "520390", "revid": "88215", "url": "https://gl.wikipedia.org/wiki?curid=520390", "title": "Trofeo Teresa Herrera Feminino 2018", "text": "O Trofeo Teresa Herrera Feminino de 2018 foi a sexta edici\u00f3n do torneo. Disputouse o 14 de novembro de 2018 no estadio de Riazor da Coru\u00f1a e o campi\u00f3n foi o Athletic de Bilbao, que derrotou a partido \u00fanico ao Deportivo da Coru\u00f1a, logrando o seu segundo t\u00edtulo.\nEunate Arraiza, autora do \u00fanico gol do encontro, foi elixida mellor xogadora do torneo."}
{"id": "520392", "revid": "12452", "url": "https://gl.wikipedia.org/wiki?curid=520392", "title": "Polavila", "text": ""}
{"id": "520393", "revid": "82922", "url": "https://gl.wikipedia.org/wiki?curid=520393", "title": "Pasarr\u00faas", "text": "Un pasarr\u00faas \u00e9 unha peza popular de ritmo moi vivo tocada nas r\u00faas por unha banda, unha charanga ou un grupo de gaiteiros. \nCaracter\u00edsticas.\nOrixinadas probabelmente na Italia do s\u00e9culo XVII, os pasarr\u00faas eran inicialmente composici\u00f3ns musicais feitas para desfilar. Son pezas instrumentais, sen acompa\u00f1amento vocal, que en Galiza empregan normalmente a gaita como instrumento principal. Interpr\u00e9tanse a ritmo de pasodobre r\u00e1pido e constan de tres tempos de catro a oito compases nos que se fan variaci\u00f3ns sobre un motivo principal. \nPor extensi\u00f3n, co\u00f1\u00e9cense hoxe en Galiza con este nome a todos os desfiles, festeiros ou reivindicativos, que percorren as r\u00faas con acompa\u00f1amento musical, normalmente da m\u00fasica tradicional mais tam\u00e9n de bandas. "}
{"id": "520394", "revid": "12452", "url": "https://gl.wikipedia.org/wiki?curid=520394", "title": "Ruada (festa popular)", "text": ""}
{"id": "520395", "revid": "23204", "url": "https://gl.wikipedia.org/wiki?curid=520395", "title": "Border Collie", "text": "O Border Collie \u00e9 unha raza de can desenvolvida na rexi\u00f3n fronteiriza angloescocesa, criada orixinalmente para pastorear o gando, especialmente as ovellas.\nConsiderado altamente intelixente, extremadamente enerx\u00e9tico, acrob\u00e1tico e atl\u00e9tico, compiten de maneira habitual en probas de pastoreo e deportes caninos. A mi\u00fado son considerados como a raza de can dom\u00e9stico m\u00e1is intelixente. Os Border Collies contin\u00faan a ser empregados no seu traballo tradicional de pastorear gando e tam\u00e9n son mantidos como mascotas.\nAparencia.\nPolo xeral, os Border Collies son cans de tama\u00f1o medio. A s\u00faa pelaxe dobre v\u00e9n en varias cores, a pesar de que a bicolor negra e branca sexa a m\u00e1is com\u00fan e tradicional. A coloraci\u00f3n do seu pelo pode ser tam\u00e9n tricolor negra (negro-casta\u00f1o-branco), e tricolor vermella (vermello f\u00edgado-casta\u00f1o-branco). A cor dos ollos var\u00eda de casta\u00f1o a azul, e ocasionalmente acontecen casos de heterocrom\u00eda, o que \u00e9 permitido no padr\u00f3n oficial en especial en cans merl\u00e9. As orellas tam\u00e9n poden ter varias formas: algunhas son totalmente erectas, mentres que outras son semierectas ou ca\u00eddas. A s\u00faa altura var\u00eda conforme ao sexo do animal: 48cm a 56cm na cernella para os machos, e 46 a 56cm para as femias, as cales son lixeiramente menores que os machos.\nSon aceptadas todas as cores de acordo co padr\u00f3n oficial da raza, inclusive o merl\u00e9 a pesar do negro ser bastante com\u00fan poden acontecer casos en que o branco \u00e9 predominante na pelaxe.\nTemperamento.\nO Border Collie precisa de exercicio f\u00edsico diario e estimulaci\u00f3n mental, debido \u00e1 s\u00faa grande enerx\u00eda, impulso de caza e gran necesidade de traballo. \u00c9 considerada unha das razas m\u00e1is intelixentes de cans. En xaneiro de 2011, unha investigaci\u00f3n mostrou que esa raza pode aprender 1.022 palabras e acci\u00f3ns. Os Border Collies frecuentemente participan e destacan en eventos de pastoreo, competici\u00f3ns de obediencia, agility, rally e rastreo, al\u00e9n de deportes como disco e flyball."}
{"id": "520396", "revid": "98629", "url": "https://gl.wikipedia.org/wiki?curid=520396", "title": "Marsilea quadrifolia", "text": "Marsilea quadrifolia \u00e9 unha especie de pterid\u00f3fita da clase das polipodi\u00f3psidas, orde das salviniais, e familia das marsile\u00e1ceas, unha das integradas no x\u00e9nero \"Marsilea\".\nTaxonom\u00eda.\nDescrici\u00f3n.\nA especie foi decrita en 1753 por Linneo na p\u00e1xina 1099 do tomo II do seu traballo \"Species Plantarum\".\nEtimolox\u00eda.\nPara a do x\u00e9nero, ver \"[[Marsilea]]\".\nO [[especie|ep\u00edteto espec\u00edfico]], \"quadrifolia\", o a forma feminina do nominativo singular do adxectivo do [[lat\u00edn cient\u00edfico]] \"quadrifolium, -a, -um\", formado polos elementos \"quadri-\" e -\"folia\", derivados do [[lat\u00edn cl\u00e1sico]] \"quadri\"-, \"catro\", e \"folium, -ii\", \"folla\". Literalmente: \"\u00b7de catro follas\". \nSin\u00f3nimos.\nAdemais do [[prot\u00f3nimo]] cu\u00f1ado por Linneo, e actualmente v\u00e1lido, a especie co\u00f1ceuse tam\u00e9n polos [[sin\u00f3nimo]]s:\nCaracter\u00edsticas.\n\"Marsilea quadrifolia\" ten un [[rizoma]] rastreiro, escasamente pubescente para facerse glabro posteriormenre, con entren\u00f3s de at\u00e9 4,8 cm, ocasonslmente m\u00e1is curtos; nos n\u00f3s xorden as [[ra\u00edz|ra\u00edces]]. As [[fronde]]s, de 10 a 18 cm, delgadas, glabras e de cor que var\u00eda da verde a amarelada, aparecen illadas sobre un longo [[pec\u00edolo]]. Estas frondes lembran a un trevo de catro follas, xa que se div\u00edden en catro [[fol\u00edolo]]s de forma de triangular a ovalada, dispostos nunha roseta. Os frondes flotan na superficie da auga. \nNa base do pec\u00edolo f\u00f3rmanse frondes f\u00e9rtiles modificadas chamadas [[esporocarpo]]s, de forma ovoide ou el\u00edptica, glabros, de cor de parda a negra, de 2 mm de lonxitude, suavemente cori\u00e1ceos, convexos nos lados laterais, \u00e1s veces persistentes despois da descomposici\u00f3n da fronde, polo que xorden directamente do rizoma.\nTe\u00f1en [[soro (bot\u00e1nica)|soros]] no rev\u00e9s. A parte superior \u00e9 grosa e dura. O per\u00edodo de [[esporulaci\u00f3n]] \u00e9 de xullo a novembro, e o modo de diseminaci\u00f3n \u00e9 [[hidroc\u00f3rica]], \u00e9 dicir, a trav\u00e9s ds auga.\nH\u00e1bitat e distribuci\u00f3n.\nH\u00e1bitat.\n\"Marsilea quadrifolia\" enc\u00f3ntrase en zonas con invernos suaves. Vive ao bordo de masas de auga estancadas (lagoas, estanques) e en terreos inundados temporalmente.\nDistribuci\u00f3n.\nA s\u00faa [[\u00e1rea de distribuci\u00f3n]] natural \u00e9 o centro e o sur de [[Europa]], o [[C\u00e1ucaso]], [[Siberia]] occidental, [[Afganist\u00e1n]], o suroeste da [[India]], [[China]], [[Xap\u00f3n]] e [[Vietnam]], e consider\u00e9rase unha maleza nalgunas partes dos [[Estados Unidos]], onde se estableceu no nordeste hai m\u00e1is de 100 anos.\nUsos.\nNalg\u00fans lugares \"Marsilia quadrifolia\" leva m\u00e1is de 3 000 anos empreg\u00e1ndose como [[alimento]]. Ademais, dise que esta planta ten propiedades como [[antiinflamatorio]], diur\u00e9tico, depurativo e [[febre|febr\u00edfugo]]. Tam\u00e9n se usa para tratar as mordeduras de [[serpe]]s e os [[absceso]]s.\nNa actualidade cult\u00edvase na [[China]], na rexi\u00f3n de [[Suzhou]], para o seu consumo, coci\u00f1\u00e1ndose salteada con allo picado e adornada con salsa de soia. Esta especie tam\u00e9n \u00e9 co\u00f1ecida e consumida en [[Camboxa]].\nCultivo.\nPara o seu cultivo, esta planta prefire [[solo]]s lixeiros ([[area|areosos]] e [[arxila|arxilosos]]). Pode crecer en semisombra (bosques claros) ou sen sombra. Require solos h\u00famidos, e pode medrar en auga.\n\"Marsilea quadrifolia\" p\u00f3dese cultivar como planta en testos, s\u00f3 co chan mollado ou semimergullado, coas frondes emerxentes da auga ou completamente mergulladas, ou flotando na superficie da auga.\nNos [[acuario (recipiente)|acuarios]], cult\u00edvase completamente mergullada. Parece que non ten ningunha preferencia en canto \u00e1s condici\u00f3ns de luz e auga, e non precisa un substrato rico.\nAs marsileas son moi f\u00e1ciles de xerminar dos seus esporocarpos. Por\u00e9n, os esporocarpos racharse ou ter un bordo cortado antes de seren mergullalos na auga para que a esta poida penetrar para inchar os tecidos e a xerminaci\u00f3n depende da [[luz infravermella]]. A luz solar est\u00e1 ben para este prop\u00f3sito.\nEstado de conservaci\u00f3n.\nA [[Uni\u00f3n Internacional para a Conservaci\u00f3n da Natureza e dos Recursos Naturais]], tendo en conta que esta especie est\u00e1 moi estendida e \u00e9 moi com\u00fan en [[Europa]] e nalg\u00fans pa\u00edses asi\u00e1ticos, como a [[China]], e que non se informou de ameazas importantes, cualifica o seu status como \"LC\" (pouco preocupante).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Salviniales]]\n[[Categor\u00eda:Taxons descritos por Linn\u00e9]]"}
{"id": "520397", "revid": "25871", "url": "https://gl.wikipedia.org/wiki?curid=520397", "title": "Entisar Elsaeed", "text": "Entisar Elsaeed (ou Entessar El-Saeed) \u00e9 unha activista exipcia polos dereitos das mulleres e \u00e9 a fundadora e directora do Cairo Foundation for Development and Law (en galego, Fundaci\u00f3n do Cairo para o Desenvolvemento e o Dereito). A s\u00faa fundaci\u00f3n e misi\u00f3n c\u00e9ntranse principalmente en frear a mutilaci\u00f3n xenital femenina, axudar \u00e1s v\u00edtimas de abuso dom\u00e9stico, e brindar educaci\u00f3n sexual.\nTraxectoria.\nCoa chegada da pandemia da COVID-19, Elsaeed e a s\u00faa fundaci\u00f3n centr\u00e1ronse no aumento do abuso dom\u00e9stico infrinxido a moitas mulleres. Cos peches que obrigan \u00f3s homes a estar f\u00f3ra do traballo e a pasar m\u00e1is horas \u00f3 d\u00eda nas casas, estaba previsto que aumentar\u00eda o \u00edndice de abuso dom\u00e9stico. Ademais, a educaci\u00f3n sexual sufriu durante a pandemia, o que provocou unha crecente incapacidade para acceder a informaci\u00f3n sexual segura. Finalmente, observouse que a responsabilidade de manter os membros familiares seguros e socialmente distanciados recae con m\u00e1is frecuencia na nai do fogar. Como resultado, a fundaci\u00f3n de Elsaeed aumentou a s\u00faa produci\u00f3n de material educativo sobre estes tres temas, o que lles permitiu continuar axudando \u00e1s mulleres sen deixar de seguir os protocolos seguros contra a COVID.\nElsaeed pronunciouse en contra da mutilaci\u00f3n xenital femenina en Exipto, que ten o maior n\u00famero de mulleres que se someteron a mutilaci\u00f3n xenital de calquera pa\u00eds. Aprobou as medidas dadas polo goberno exipcio para impor sentenzas m\u00e1is severas para os condenado de perpetrar mutilaci\u00f3n xenital femenina, pero pronunciouse sobre o afianzamento cultural da mutilaci\u00f3n xenital feminina na sociedade exipcia. Elsaeed citou preocupaci\u00f3ns que as leis non se far\u00edan cumprir e as condenas ser\u00edan poucas e espazadas.\nAdemais, Elsaeed apoiou a liberdade de expresi\u00f3n das mulleres que foron encarceradas por \"incitar \u00e1 libertinaxe\" por publicar v\u00eddeos en TikTok, unha aplicaci\u00f3n popular de redes sociais para compartir v\u00eddeos. Elsaeed criticou a incapacidade de moitos en Exipto para adaptarse \u00f3s novos cambios culturais que se desenvolveron por mor das redes sociais."}
{"id": "520401", "revid": "89787", "url": "https://gl.wikipedia.org/wiki?curid=520401", "title": "Mitzi Jonelle Tan", "text": "Mitzi Jonelle Tan, nada en Filipinas, \u00e9 unha activista xuvenil pola xustiza clim\u00e1tica de Filipinas. Vive en Metro Manila, Filipinas.\nTraxectoria.\nO activismo de Tan comezou en 2017 despois de reunirse con dirixentes ind\u00edxenas no seu pa\u00eds. Isto fixo que se decatara de que a acci\u00f3n colectiva e o cambio de sistema son necesarios para crear unha sociedade m\u00e1is xusta e verde.\nEn 2019, Mitzi Jonelle Tan cofundou Youth Advocates for Climate Action Philippines (YACAP), e os Fridays For Future (FFF) de Filipinas, tralas manifestaci\u00f3ns clim\u00e1ticas en todo o mundo.\nTan \u00e9 a coordinadora principal, e portavoz internacional de YACAP. Tan tam\u00e9n \u00e9 activista e portavoz de Fridays for Future en Filipinas. Liderou folgas de acci\u00f3n clim\u00e1tica na Universidade de Filipinas.\nTan formou parte da iniciativa para realizar folgas escolares polo clima en li\u00f1a no inicio da pandemia da COVID-19.\nEn setembro de 2020 Tan formou parte dun movemento para volver \u00e1s protestas clim\u00e1ticas 'seguras'.\nA finais de 2020 Tan foi unha das voluntarias que organizou Mock COP26, que contou con delegados de 140 pa\u00edses. Tam\u00e9n deu unha charla en Mock COP26 sobre como ser unha activista que vive onde o activismo \u00e9 equiparado co terrorismo. \u00d3 falar do Mock COP26 a The Guardian, Tan dixo que \"Est\u00e1n a asegurarse de que as voces das \u00e1reas m\u00e1is afectadas se amplifiquen, e aseg\u00faranse de que te\u00f1amos un espazo e que non estamos s\u00f3 \"tokenizados\".\"\nTan foi unha das activistas que participou na campa\u00f1a Fridays For Future 'Pass the Mic', tam\u00e9n a finais de 2020, para pedir que Attenborough pase a s\u00faa conta de Instagram \u00f3s defensores da xuventude, particularmente do Sur Global.\nEn novembro de 2020 Tan respaldou a serie de concertos internacionais Climate Live que se celebrar\u00e1n en 2021.\nTan inspirou a outros, como a activista de xuvenil indonesia Salsabila Khairunnisa.\nTan xunto con outros catro activistas dos pa\u00edses MAPA (Most Afected Peoples and Areas, en galego Pobos e \u00c1reas M\u00e1is Afectadas), Eyal Weintraub da Arxentina, Disha A Ravi da India, Kevin Mtai de Kenya, e Laura Ver\u00f3nica Mu\u00f1oz de Colombia, xunto con Greta Thunberg, anunciaron unha nova onda de folgas clim\u00e1ticas. \u00d3 anunciar as folgas clim\u00e1ticas, Tan pediu \"obxectivos anuais vinculantes de carbono e recortes inmediatos das emisi\u00f3ns en todos os sectores da nosa econom\u00eda.\" Tam\u00e9n dixo: \"Se non actuamos agora, non teremos a oportunidade de conseguir eses obxectivos para 2030 e 2050 dos que os dirixentes mundiais seguen falando.\"\nA organizaci\u00f3n de Tan entrou en acci\u00f3n despois dos furac\u00e1ns consecutivos do 2020 para axudar \u00e1s comunidades m\u00e1is afectadas, incluso alimentando \u00f3s famentos e falando con eles sobre os problemas \u00f3s que se enfrontaban."}
{"id": "520402", "revid": "5863", "url": "https://gl.wikipedia.org/wiki?curid=520402", "title": "Jos\u00e9 Rey Rodr\u00edguez", "text": ""}
{"id": "520403", "revid": "88215", "url": "https://gl.wikipedia.org/wiki?curid=520403", "title": "Trofeo Teresa Herrera Feminino 2019", "text": "O Trofeo Teresa Herrera Feminino de 2019 foi a s\u00e9tima edici\u00f3n do torneo. Disputouse o 10 de agosto de 2019 no estadio de Riazor da Coru\u00f1a e o campi\u00f3n foi o UD Granadilla Tenerife, que derrotou a partido \u00fanico ao Deportivo da Coru\u00f1a, logrando o seu primeiro e \u00fanico t\u00edtulo.\nMar\u00eda Jos\u00e9, do UD Granadilla, foi elixida mellor xogadora do torneo."}
{"id": "520405", "revid": "25871", "url": "https://gl.wikipedia.org/wiki?curid=520405", "title": "Karla Avelar", "text": "Karla Avelar, nada en 1978, \u00e9 unha activista polos dereitos das persoas trans do Salvador. \u00c9 a Directora Executiva de Comcavis Trans.\nTraxectoria.\nRecibiu varias ameazas de morte, e sobreviviu a varios intentos de asasinato. O primeiro intento de asasinato foi en 1992, cando era s\u00f3 unha adolescente, foi capaz de desarmar \u00f3 seu asaltante que lle sacou un.45.\nEn 2008 fundou a organizaci\u00f3n de apoio \u00e1s persoas trans chamada COMCAVIS TRANS, que naceu como a resposta \u00e1s necesidades que sent\u00edan as mulleres trans que participaban nos distintos grupos de apoio (persoas con SIDA) de sentirse discriminadas, non representadas e non obter a informaci\u00f3n requirida segundo as s\u00faas propias necesidades.\nFoi finalista do premio Martin Ennals para Defensores dos Dereitos Humanos no ano 2017."}
{"id": "520408", "revid": "23204", "url": "https://gl.wikipedia.org/wiki?curid=520408", "title": "Anne Finch Conway", "text": ""}
{"id": "520410", "revid": "23204", "url": "https://gl.wikipedia.org/wiki?curid=520410", "title": "Geraldine Fitzgerald", "text": "Geraldine Mary Fitzgerald, nada en Greystones o 24 de novembro de 1913 e finada en Nova York o 17 de xullo de 2005, foi unha actriz irlandesa, membro do American Theater Hall of Fame. En 2020, apareceu no posto 30 da listaxe de \"The Irish Times\" dos mellores actores irlandeses.\nTraxectoria.\nPrimeiros anos.\nFitzgerald naceu en Greystones, condado de Wicklow, ao sur de Dubl\u00edn, filla de Edith Catherine (nada Richards) e Edward Martin FitzGerald, avogado. O seu pai era cat\u00f3lico e a s\u00faa nai protestante, mais converteuse ao catolicismo.\nEstudou pintura na Dublin Art School. Inspirada pola s\u00faa t\u00eda, a actriz Shelah Richards, Fitzgerald comezou a s\u00faa carreira como actriz en 1932 no Gate Theatre de Dubl\u00edn. Despois de d\u00faas tempadas na cidade, mudouse a Londres, onde atopou \u00e9xito en filmes brit\u00e1nicos, inclu\u00edndo \"The Mill on the Floss\", \"Turn of the Tide\" e \"Cafe Mascot\".\nCarreira.\nO \u00e9xito de Fitzgerald levouna a Nova York e aos escenarios de Broadway en 1938. Debutou nos Estados Unidos xunto a Orson Welles na produci\u00f3n do Mercury Theatre de \"Heartbreak House\". O produtor de Hollywood Hal B. Wallis viuna nesa produci\u00f3n e posteriormente asinou un contrato con Warner Bros. Tivo dous \u00e9xitos significativos en 1939: un papel no filme de Bette Davis \"Dark Victory\", e unha candidatura ao \u00d3scar pola s\u00faa interpretaci\u00f3n secundaria como Isabella Linton en \"Wuthering Heights\" de William Wyler.\nDespois apareceu en \"Shining Victory\" (1941), \"The Gay Sisters\" (1942) e \"Watch on the Rhine\" (1943) para Warner Bros. e \"Wilson\" (1944) para 20th Century Fox, mais a s\u00faa carreira viuse dificultada polos seus frecuentes enfrontamentos coa xesti\u00f3n dos estudos. Perdeu o papel de Brigid O'Shaughnessy, malvada en \"The Maltese Falcon\" (1941), logo de enfrontamentos co executivo Jack L. Warner. A\u00ednda que continuou a traballar durante a d\u00e9cada de 1940, coprotagonizando con John Garfield o drama criminal Warner Bros. \"Nobody Lives Forever\" (1946), a calidade dos seus papeis comezou a diminu\u00edr e a s\u00faa carreira perdeu impulso.\nEn 1946, pouco despois de completar o traballo en \"Three Strangers\", deixou Hollywood para regresar a Nova York, onde casou co seu segundo marido, Stuart Scheftel, neto de Isidor Straus. Regresou a Gran Breta\u00f1a para filmar \"So Evil My Love\" (1948), recibindo fortes cr\u00edticas pola s\u00faa actuaci\u00f3n como ad\u00faltera alcoh\u00f3lica e \"The Late Edwina Black\" (1951), antes de regresar aos Estados Unidos. Converteuse en cidad\u00e1 estadounidense o 18 de abril de 1955.\nA d\u00e9cada de 1950 proporcionoulle poucas oportunidades no cinema, mais durante a d\u00e9cada de 1960 afirmouse como actriz de car\u00e1cter e a s\u00faa carreira gozou dun renacemento. Entre os seus filmes de \u00e9xito deste per\u00edodo estiveron \"Ten North Frederick\" (1958), \"The Pawnbroker\" (1964) e \"Rachel, Rachel\" (1968). Entre os seus \u00faltimos filmes inclu\u00eduse \"The Mango Tree\" (1977), pola que recibiu unha candidatura \u00e1 mellor actriz por parte do Instituto de Cinema Australiano e \"Harry and Tonto\" (1974), xunto a Art Carney. Na comedia \"Arthur\" (1981), retratou a rica e exc\u00e9ntrica avoa de Dudley Moore, a\u00ednda que s\u00f3 ti\u00f1a 22 anos m\u00e1is que Moore. En 1983, interpretou a Rose Kennedy na miniserie \"Kennedy\" con Martin Sheen e interpretou a nai de [[Joanne Woodward[[ no drama de 1985 \"[[Do You Remember Love]]\". Fitzgerald apareceu na comedia \"[[Easy Money]]\" de [[Rodney Dangerfield]] de 1983, no filme de terror \"[[Poltergeist II: The Other Side]]\" (1986) e na comedia \"[[Arthur 2: On the Rocks]]\" (1988). [11] En 1986, actuou xunto a [[Tuesday Weld]] e [[River Phoenix]] en \"[[Circle of Violence]]\", telefilme sobre o maltrato aos maiores.\nFitzgerald volveu \u00e1 escena e obtivo o reco\u00f1ecemento pola s\u00faa actuaci\u00f3n na reestrea de \"[[Long Day's Journey Into Night]]\" en 1971. En 1976, actuou como cantante de cabaret co programa \"[[Streetsongs]]\", que tocou tres \u00e9xitos en Broadway e foi obxecto dun especial de televisi\u00f3n da [[PBS]]. Gravou un \u00e1lbum do programa para o selo Painted Smiles de [[Ben Bagley]]. Tam\u00e9n obtivo \u00e9xito como directora de teatro; en 1982 converteuse nunha das primeiras mulleres en recibir unha candidatura ao [[premios Tony|premio Tony]] \u00e1 mellor direcci\u00f3n dunha obra de teatro por unha produci\u00f3n de \"[[Mass Appeal]]\". Mentres estaba en Nova York, Fitzgerald colaborou co dramaturgo franciscano [[Jonathan Ringkamp]] para fundar o Everyman Theatre de [[Brooklyn]], unha compa\u00f1\u00eda de teatro de r\u00faa. A compa\u00f1\u00eda actuou por toda a cidade, inclu\u00eddos o Ethical Culture e La MaMa Experimental Theatre Club, ambos en [[Manhattan]]. A compa\u00f1\u00eda actuou por primeira vez en La MaMa en setembro de 1972, cunha produci\u00f3n chamada \"Everyman at La MaMa\". Despois interpretaron \"The Francis-Day\", un musical sobre [[Francisco de As\u00eds]], en La MaMa en xullo de 1973.\nApareceu na televisi\u00f3n, en series como \"[[Alfred Hitchcock Presents]]\", \"[[Robert Montgomery Presents]]\", \"[[Naked City]]\", \"[[St. Elsewhere]]\", \"[[The Golden Girls]]\" e \"[[Cagney and Lacey]]\". Tivo un papel recorrente na serie da [[CBS]] de 1965 \"[[Our Private World]]\". En 1987, desempe\u00f1ou un papel principal no piloto de televisi\u00f3n \"[[Mabel and Max]]\", producido por [[Barbra Streisand]]. Recibiu unha candidatura ao [[Premios Emmy|Premio Emmy]] como actriz convidada por interpretar a Anna no episodio do [[d\u00eda da nai]] de \"The Golden Girls\" en 1988 e interpretou unha personaxe diferente no episodio \"Not Another Monday\". Ga\u00f1ou un premio Emmy Daytime como mellor actriz pola aparici\u00f3n no episodio \"Rodeo Red and the Runaways\" de \"[[NBC Special Treat]]\".\nO 8 de febreiro de 1960, Fitzgerald foi reco\u00f1ecida cunha estrela no [[Paseo da Fama de Hollywood]], no 6353 Hollywood Boulevard, pola s\u00faa contribuci\u00f3n ao cinema.\nPasamento.\nFitzgerald morreu aos 91 anos na cidade de [[Nova York]], tras unha longa batalla contra o [[alzh\u00e9imer]]. Est\u00e1 enterrada no cemiterio Woodlawn do Bronx.\nVida persoal.\n[[Ficheiro:Geraldine-Fitzgerald-Lindsay-Hogg-1944.jpg|240px|miniatura|Geraldine Fitzgerald e o seu fillo de tres anos Michael Lindsay-Hogg, 1944]]\nFitzgerald casou con Sir Edward Lindsay-Hogg, 4th Bt. en Londres o 18 de novembro de 1936. Conced\u00e9ronlle o divorcio en [[Reno, Nevada|Reno]] o 30 de agosto de 1946, despois de tres anos separados. Tivo un fillo, o director [[Michael Lindsay-Hogg]], do seu primeiro matrimonio e unha filla, Susan Scheftel, polo seu segundo matrimonio co empresario estadounidense Stuart Straus Scheftel, neto de [[Ida Straus|Ida]] e [[Isidor Straus]].\nA semellanza do seu fillo con [[Orson Welles]], con quen traballara e estivo relacionada sentimentalmente a finais dos anos 30, levou a rumores de que Welles era o seu pai biol\u00f3xico. Fitzgerald nunca confirmou isto ao seu fillo, mais na s\u00faa autobiograf\u00eda de 2011 Lindsay-Hogg escribiu que esta pregunta foi resolta pola amiga \u00edntima da s\u00faa nai, [[Gloria Vanderbilt]], quen escribira que Fitzgerald lle dixo que Welles era o pai.\nUnha biograf\u00eda de Welles realizada en 2015 por [[Patrick McGilligan]] argumenta que a paternidade de Welles \u00e9 improbable; Fitzgerald marchou dos Estados Unidos cara a Irlanda a finais de maio de 1939 e o seu fillo, nacido a principios de maio de 1940, foi concibido antes do seu regreso a finais de outubro. Welles non viaxou ao estranxeiro durante ese per\u00edodo.\nA actriz inglesa [[Tara Fitzgerald]] \u00e9 bisneta de Fitzgerald.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados no condado de Wicklow]]\n[[Categor\u00eda:Nados en 1913]]\n[[Categor\u00eda:Finados en 2005]]\n[[Categor\u00eda:Actores de cine de Irlanda]]\n[[Categor\u00eda:Actores de teatro de Irlanda]]\n[[Categor\u00eda:Actores de televisi\u00f3n de Irlanda]]\n[[Categor\u00eda:Paseo da Fama de Hollywood]]\n[[Categor\u00eda:Finados por Alzheimer]]"}
{"id": "520411", "revid": "88215", "url": "https://gl.wikipedia.org/wiki?curid=520411", "title": "Trofeo Teresa Herrera Feminino 2020", "text": "O Trofeo Teresa Herrera Feminino de 2020 foi a oitava edici\u00f3n do torneo. Disputouse o 20 de decembro de 2020 no estadio de Riazor da Coru\u00f1a e o campi\u00f3n foi o Deportivo da Coru\u00f1a B, que derrotou a partido \u00fanico ao Victoria CF."}
{"id": "520413", "revid": "8993", "url": "https://gl.wikipedia.org/wiki?curid=520413", "title": "Teirake kaaini Kiribati", "text": ""}
{"id": "520423", "revid": "23204", "url": "https://gl.wikipedia.org/wiki?curid=520423", "title": "Rafaela de Herrera y Torreynosa", "text": ""}
{"id": "520426", "revid": "1822", "url": "https://gl.wikipedia.org/wiki?curid=520426", "title": "Celeno (estrela)", "text": ""}
{"id": "520428", "revid": "1822", "url": "https://gl.wikipedia.org/wiki?curid=520428", "title": "Celeno (pl\u00e9iade)", "text": "Celeno foi unha das Pl\u00e9iades, unha das sete fillas do tit\u00e1n Atlas e a oce\u00e1nide Pl\u00e9ione . Outras fontes fana filla de Atlas e Etra.\u200b\nFoi pose\u00edda por Poseid\u00f3n, co quen tivo dous ou tres fillos, Lico, Eur\u00edpilo e Trit\u00f3n, se ben \u00e9 m\u00e1is usual considerar a Trit\u00f3n fillo de Poseid\u00f3n e Anfitrite.\u200b "}
{"id": "520430", "revid": "19415", "url": "https://gl.wikipedia.org/wiki?curid=520430", "title": "Museo de Arte de Tampere", "text": "O Museo de Arte de Tampere \u00e9 un museo da cidade de Tampere, Finlandia. Abriu as s\u00faas portas o 31 de outubro de 1931, o que o converte no museo m\u00e1is antigo do interior de Finlandia e o terceiro museo de arte m\u00e1is antigo do pa\u00eds.. O Museo de Arte enc\u00f3ntrase no distrito de Amuri, preto de Pyynikintori. \u00c9 propiedade da cidade de Tampere dende 1985, e est\u00e1 operado polo servizo de museos da cidade. O edificio que o acolle foi dese\u00f1ado por Carl Ludvig Engel e a s\u00faa construci\u00f3n finalizouu en 1838, se ben o seu redese\u00f1o como museo de arte foi realizado por Hilja Gestrin en 1931. Entre 1982 e 1984 tivo lugar a \u00faltima gran remodelaci\u00f3n, na que o espazo se ampliou cun \u00e1rea subterr\u00e1nea, e dotouse ao museo de tecnolox\u00eda moderna."}
{"id": "520431", "revid": "23204", "url": "https://gl.wikipedia.org/wiki?curid=520431", "title": "Guadalupe Campanur Tapia", "text": "Guadalupe Campanur Tapia, nada en Cher\u00e1n en 1986 e finada en Chilchota o 16 de xaneiro de 2018, foi unha activista dos dereitos medioambientais ind\u00edxena mexicana.\nEn 2018, foi lembrada pola ONU Mulleres.\nTraxectoria.\nEn 2011, Guadalupe axudou a destitu\u00edr o goberno local e participou activamente na seguridade local patrullando os seus bosques municipais. Ela estivo entre os l\u00edderes ind\u00edxenas de Cher\u00e1n, que concienciaron \u00e1 xente para protexer os seus bosques contra a corta ilegal. O seu traballo para os vellos, nenos, e traballadores converteuna nunha figura importante na s\u00faa comunidade.\nFoi asasinada en Chilchota, Michoc\u00e1n, M\u00e9xico o 16 de xaneiro de 2018. Foi atopada esganada ata a morte, e os sospeitosos a\u00ednda non est\u00e1n identificados."}
{"id": "520432", "revid": "1822", "url": "https://gl.wikipedia.org/wiki?curid=520432", "title": "Etusa", "text": "Etusa era a filla de Poseid\u00f3n e da pl\u00e9iade Alc\u00edone. Ademais de Etusa tiveron outros dous fillos, Hirieo e Hiper\u00e9nor.\nCasou con Apolo, con quen tivo un fillo, Eleuter.\u200b"}
{"id": "520436", "revid": "23204", "url": "https://gl.wikipedia.org/wiki?curid=520436", "title": "Indira Bajramovi\u0107", "text": "Indira Bajramovi\u0107 \u00e9 unha activista xitana que vive en Bosnia e Hercegovina e \u00e9 directora da \"Association of Roma Women from\" \"Tuzla\". Traballou para proporcionar axuda e socorro \u00e1s aldeas rurais roman\u00eds, e tam\u00e9n abogou pola igualdade de oportunidades para as persoas roman\u00eds en Bosnia e Hercegovina durante as \u00faltimas d\u00faas d\u00e9cadas. Especificamente, Bajramovi\u0107 centrouse en chamar a atenci\u00f3n sobre as dificultades \u00e1s que se enfrontan as mulleres roman\u00eds desempregadas e as v\u00edtimas de abuso ou violencia dom\u00e9stica.\nTraxectoria.\nA asociaci\u00f3n de Bajramovi\u0107 c\u00e9ntrase en proporcionar alimentos e produtos de hixiene, as\u00ed como material escolar para os nenos pequenos das comunidades roman\u00eds. Ademais, a asociaci\u00f3n traballa para proporcionar exames m\u00e9dicos privados para mulleres empobrecidas, especificamente para detectar o cancro de mama.\nDurante a pandemia de COVID-19 no ver\u00e1n de 2020, Bajramovi\u0107 e a s\u00faa fundaci\u00f3n asoci\u00e1ronse coa Bosnia and Herzegovina Women's Roma Network, a Fundaci\u00f3n Comunitaria Tuzla, e o Foro de Solidariedade Internacional Emmaus para proporcionar axuda e subministraci\u00f3ns alimentarias \u00e1s comunidades roman\u00eds locais ao redor de Kiseljak. Axudou a coordinar a distribuci\u00f3n de varios centos de comidas \u00f3 d\u00eda por parte de voluntarios, as\u00ed como varios proxectos de construci\u00f3n, inclu\u00edndo un campo de f\u00fatbol e a reconstruci\u00f3n dunha canle avariada.\nAl\u00e9n de proporcionar axuda \u00e1s comunidades roman\u00eds durante a pandemia, Bajramovi\u0107 tam\u00e9n documentou as desvantaxes presentes nas \u00e1reas rurais que se viron agravadas pola pandemia. Sinalou a menor proporci\u00f3n de estudantes das comunidades roman\u00eds que participan en clases en li\u00f1a, o aumento das taxas de violencia dom\u00e9stica, e a discriminaci\u00f3n na atenci\u00f3n m\u00e9dica. Destacou especificamente a falta de dispo\u00f1ibilidade de probas da COVID-19 nestas comunidades rurais."}
{"id": "520438", "revid": "89787", "url": "https://gl.wikipedia.org/wiki?curid=520438", "title": "Massey Ferguson", "text": "Massey Ferguson Limited \u00e9 unha empresa multinacional dedicada \u00e1 fabricaci\u00f3n de equipos para a agricultura. Formouse da fusi\u00f3n entre a canadense Massey Harris e a norteirlandesa Ferguson Tractor Company en 1953. Logo dunha serie de dificultades financeiras, a compa\u00f1\u00eda declarouse en quebra na d\u00e9cada de 1990. Hoxe a compa\u00f1\u00eda existe como unha marca comercial, utilizada por AGCO Corporation e \u00e9 unha das principais marcas en maquinaria agr\u00edcola.\nHistoria.\nMassey Manufacturing Co..\nA empresa foi fundada en 1847 en Newcastle, Ontario por Daniel Massey como a Newcastle Foundry and Machine Manufactory. Comezou fabricando algunhas das primeiras colleitadoras mec\u00e1nicas do mundo, primeiro ensamblando partes provenientes dos Estados Unidos e eventualmente dese\u00f1ando e fabricando os seus propios equipos. A firma foi expandida por Hart Almerrin Massey quen a renombrou como Massey Manufacturing Co. e en 1879 mudouse a Toronto, onde prontamente converteuse nunha das principais empleadoras da cidade. Tras unha progresiva expansi\u00f3n, Massey comezou a vender internacionalmente. A firma beneficiouse dos incentivos estatais para competir contra os produtos estadounidenses.\nMassey-Harris Co..\nEn 1891, Massey fusionouse coa A. Harris, Son &amp; Co. Ltd. para devir na Massey-Harris Co., e converteuse na maior fabricante de equipos agr\u00edcolas do imperio brit\u00e1nico. En 1910, a compa\u00f1\u00eda adquiriu a empresa Johnston Harvester Company de Batavia (Nova York) e converteuse nunha das primeiras multinacionais do Canad\u00e1. En 1927 Massey-Harrys comprou a norteamericana Wallis, e continuou fabricando tractores co nome de Wallis, pero introducindo pequenas melloras. Na d\u00e9cada de 1930, introduciu a primeira cosechadora autopropulsada. Massey Harris tam\u00e9n produciu un dos primeiros tractores de tracci\u00f3n integral. Os fillos de Hart Massey, Charles, Chester, Walter, e Fred implic\u00e1ronse no negocio, pero foron a \u00faltima xeraci\u00f3n da familia Massey en dirixir a compa\u00f1\u00eda. Outros membros da familia dedic\u00e1ronse a outros mesteres: por exemplo, Vincent Massey foi gobernador xeral do Canad\u00e1 e Raymond Massey foi un actor de renome nos Estados Unidos.\nMassey-Harris-Ferguson Co..\nEn 1953, a compa\u00f1\u00eda fusionouse coa Ferguson Company e ch\u00e1mase \"Massey-Harris-Ferguson\", antes de adoptar finalmente o seu nome actual en 1958. Pero rapidamente comezan os seus declives financeiros por mor dunha maior competencia internacional, e unha menor transcendencia dos agro negocios na econom\u00eda mundial.\nEn 1959, Massey compra o 100% da empresa Landini, de orixe italiana. Landini fixo moitos modelos para a Massey, en especial os modelos vi\u00f1ateros e crawlers. Massey vendeu o 66% a ARGO SPA en 1989, e o resto \u00e1 AGCO en 2000. ARGO e AGCO traballan e colab\u00f3ranse mutuamente na actualidade, sendo Massey Ferguson unha marca AGCO.\nEn 1966, Massey adquiriu o 32% do a Espa\u00f1ola Ebro, ou Motor Ib\u00e9rica. Ebro producira anteriormente os tractores para a Ford baixo licenza, pero agora comezou a producir modelos para a Massey baixo licenza. Massey logo vendeu as s\u00faas acci\u00f3ns \u00e1 Nissan nos anos 80.\nA principios de 1969, Massey Ferguson comezou a produci\u00f3n de m\u00f3biles para a neve co nome \"Ski Whiz\", pero s\u00f3 at\u00e9 1977, cando declinaron as vendas.\nEn 1971, comprou as operaci\u00f3ns mundiais da alem\u00e1 Rheinstahl Hanomag, ingresando en moitos mercados onde fac\u00eda moito tempo que non ofrec\u00eda os seus produtos ou non estaba presente, como o caso da Arxentina (onde se fai cargo da filial local de Hanomag, a Rheinstal Hanonag-Cura) substitu\u00edndo en 1972 por completo a gama de tractores Hanomag pola de Massey Ferguson.\nEn 1973, Massey comprou a alem\u00e1 Eicher, basicamente para a vi\u00f1ater\u00eda.\nEn 1981, Black acordou un rescate para a colapsada compa\u00f1\u00eda e vendeuna ao grupo investidor Varity Corporation. A mediados de 1980, Varity vendeu unidades de produci\u00f3n deficitarias, algunhas delas adquiridas por Case Corporation en 1997.\nA pesar de todo, neste tempo Massey Ferguson estaba a vender un 25% m\u00e1is de tractores que os seus competidores m\u00e1is pr\u00f3ximos. En 1994, a divisi\u00f3n de Varity foi comprada pola estadounidense AGCO Corporation, continuadora das li\u00f1as coa marca Massey-Ferguson. En agosto de 1996, Varity fusionouse con Lucas Automotive para formar LucasVarity.\nDespois dunha serie de fusi\u00f3ns e compras, o resto de LucasVarity foi comprado pola estadounidense TRW."}
{"id": "520439", "revid": "88215", "url": "https://gl.wikipedia.org/wiki?curid=520439", "title": "Phil Foden", "text": "Philip Walter Foden, nado en Stockport, Inglaterra, Reino Unido o 28 de maio de 2000, \u00e9 un futbolista ingl\u00e9s que xoga como centrocampista no Manchester City da Premier League de Inglaterra.\nTraxectoria.\nFoden formouse dende os oito anos na canteira do Manchester City. O 21 de novembro do 2017 debutou co Manchester City nun encontro da Liga de Campi\u00f3ns ante o Feyenoord Rotterdam. Co seu debut, converteuse no cuarto futbolista ingl\u00e9s m\u00e1is novo en debutar na m\u00e1xima competici\u00f3n europea s\u00f3 por detr\u00e1s de Wilshere, Solanke e Maitland-Niles. Poucas semas despois converteuse no futbolista ingl\u00e9s m\u00e1is novo en ser titular, con s\u00f3 17 anos e 192 d\u00edas. O seu debut na Premier League foi o 16 de decembro ante o Tottenham Hotspur F.C.. Poucos meses despois, logrou converterse no futbolista m\u00e1is novo en ga\u00f1ar unha medalla de campi\u00f3n da Premier League batendo a marca de Clichy.\nO 5 de agosto de 2018 foi titular na final da Community Shield, na que o equipo de Guardiola venceu ao Chelsea.\nSelecci\u00f3n nacional.\nFoden foi internacional en todas as categor\u00edas inferiores da selecci\u00f3n inglesa (dende a sub-16 \u00e1 sub-21). En maio de 2017 marcou dous goles no Europeo sub-17, inclu\u00edndo un na final, no que a selecci\u00f3n inglesa sub-17 caeu na quenda de penaltis ante Espa\u00f1a.\nEn outubro dese mesmo ano foi elixido mellor xogador do Mundial sub-17 celebrado na India. A selecci\u00f3n inglesa tomouse o desquite do sucedido uns meses antes e derrotou por 5 a 2 ao combinado espa\u00f1ol na final. Foden marcou dous tantos na final e foi elixido como mellor xogador do torneo.\n\u00c9 internacional absoluto coa dende 2020. Debutou o 5 de setembro sa\u00edndo de inicio no partido da liga das Naci\u00f3ns da UEFA 2020-21 ante que o conxunto ingl\u00e9s venceu grazas a un gol de Raheem Sterling no tempo de desconto. O 18 de novembro, no partido disputado en Inglaterra entre ambas as selecci\u00f3ns, anotou os seus primeiros dous goles co equipo nacional."}
{"id": "520440", "revid": "23204", "url": "https://gl.wikipedia.org/wiki?curid=520440", "title": "Gambusia affinis", "text": "Gambusia affinis \u00e9 un pequeno peixe da familia dos pec\u00edlidos, orde dos ciprinodontiformes, orixinario do sur e leste de Norteam\u00e9rica, notable por ser introducido en todo o mundo para o control biol\u00f3xico dos mosquitos. Est\u00e1 inclu\u00eddo na lista \"100 das especies ex\u00f3ticas invasoras m\u00e1is dani\u00f1as do mundo\" da Uni\u00f3n Internacional para a Conservaci\u00f3n da Natureza.\nDescrici\u00f3n.\n\"Gambusia affinis\" \u00e9 unha especie nativa das concas que desaugan no golfo de M\u00e9xico, pero foi introducida nalgunhas zonas de Europa. Tr\u00e1tase dun peixe pequeno, de aspecto non moi distintivo, robusto, de cola ampla e redondeada, coa s\u00faa boca situada no m\u00e1is alto. Este \u00faltimo trazo est\u00e1 relacionado coa s\u00faa especializaci\u00f3n en rastrexar a superficie da auga, mesmo nos recunchos entre as plantas flotantes, buscando e devorando larvas e pupas de mosquitos diversos, as cales habitan na interfase co aire das augas, sobre todo as estancadas ou lentas. A especie presenta un forte dimorfismo sexual, con femias m\u00e1is grandes, de ata 7 cm, contra 4 dos machos.\nOnde prospera, o ciclo vital prod\u00facese con rapidez. As femias, que viven dous ou tres anos, alcanzan a madurez sexual en seis ou oito semanas, e poden realizar tres ou catro postas nunha soa estaci\u00f3n. Ag\u00e1s as primeiras, menos numerosas, cada posta consiste en 60 a 100 alev\u00edns; porque se trata de animais ovoviv\u00edparos, o que d\u00e1 lugar a unha elevada taxa de supervivencia dos xuven\u00eds, e unha gran capacidade de expansi\u00f3n demogr\u00e1fica. Rexistrouse un aumento de 7.000 a 120.000 individuos en s\u00f3 cinco meses.\nAs \"Gambusia\" dist\u00ednguense tam\u00e9n pola s\u00faa resistencia a condici\u00f3ns ambientais adversas ou cambiantes. Sobreviven a salinidades moi elevadas, o dobre que a da auga de mar, temperaturas altas (at\u00e9 42\u00a0\u00b0C se \u00e9 por pouco tempo) e a correspondente baixa osixenaci\u00f3n. Ad\u00e1ptanse ent\u00f3n a augas de curso irregular no tempo, sobrevivindo mesmo en pozas estacionais.\nA\u00ednda que a mi\u00fado se cita como \"G. affinis\", en Europa, \u00c1frica, Asia e Australia a especie introducida \u00e9 basicamente \"Gambusia holbrooki\".\nAlimentaci\u00f3n.\nAcepta sen problemas penso seco toda a vida pero tam\u00e9n \u00e9 conveniente darlle algunha achega vexetal (espinacas, ch\u00edcharos e acelgas cocidas), as\u00ed como comida conxelada esporadicamente (unha vez por semana), en especial larva de mosquito. \u00c9 un peixe que pode comer unhas 100 larvas de mosquito ao d\u00eda.\nComportamento.\nPeixe moi activo e vivaz, enc\u00e1ntalle nadar pola parte media e superior da auga a\u00ednda que non dubida en baixar ao fondo para buscar alimento. \u00c9 m\u00e1is agresivo que os Guppis e se se mant\u00e9n con eles pode mordisquear as vistosas aletas que estes pos\u00faen, en especial a dos exemplares en desenvolvemento que por ter tama\u00f1o parecido son considerados rivais, mais non os ataca de maneira activa, s\u00f3 esporadicamente. Pode ser agresivo con outras especies de aletas longas, \u00e1s que atacar\u00e1. Se se mant\u00e9n nun pequeno grupo adoitan ser menos agresivas.\nTemperatura.\nEntre 15\u00ba e 30\u00a0\u00b0C. Acons\u00e9llase unha temperatura de 20\u00a0\u00b0C. S\u00e1bese que \u00e9 quen de sobrevivir en auga por baixo de 10\u00a0\u00b0C. Este \u00e9 outro motivo polo que son considerados unha especie invasiva, o amplo rango de temperaturas que soporta.\nAuga.\nPeixe robusto e moi resistente, ad\u00e1ptase a todo tipo de composici\u00f3ns e calidade extrema da auga, a\u00ednda as\u00ed recom\u00e9ndase ter o NO3 o m\u00e1is pr\u00f3ximo a 0. Non tolera o cloro. O ideal \u00e9 manter un pH entre 6.0 e 8.0 e un GH pr\u00f3ximo a 20\u00bad. Tolera mesmo auga salobre.\nEn acuario.\nSon gregarios, as\u00ed que o mellor \u00e9 ter un acuario de polo menos 60 litros para manter de 20 a 25 peixes. Prefire os acuarios moi poboados de plantas para que naden entre elas, a\u00ednda que deben de ser artificiais ou moi duras (Microsorum, Anubias\u2026), pois devoran case calquera tipo de planta. Sobrevivir\u00e1 sen problemas nun acuario pequeno e mediano, \u00e9 apropiado tam\u00e9n para estanques sempre que a temperatura non baixe de 12 \u00b0C e te\u00f1amos peixes de maior talle que os poidan comer. G\u00fastalles a vexetaci\u00f3n densa, como o bri\u00f3n de Xava que ser\u00e1 un bo lugar para que se escondan os alev\u00edns."}
{"id": "520441", "revid": "23204", "url": "https://gl.wikipedia.org/wiki?curid=520441", "title": "Tollan-Xicocotitlan", "text": "Tollan-Xicocotitlan (en n\u00e1huatl, \u2018Gran Cidade cerca do cerro Xicoco\u2019)? \u2014co\u00f1ecida como Tula, forma castelanizada de \"T\u014dll\u0101n\u2014\" foi a capital do estado tolteca, que se desenvolveu no centro de M\u00e9xico durante o per\u00edodo poscl\u00e1sico temper\u00e1n de Mesoam\u00e9rica. Nesta cidade estaba asentado o principal poder pol\u00edtico dos vales de M\u00e9xico e Poboa-Tlaxcala entre os s\u00e9culos X e XII da nosa era. A s\u00faa influencia alcanzaba lugares tan distantes como a pen\u00ednsula de Iucat\u00e1n, O Salvador, Honduras e Nicaragua. Non debe confundirse co sitio mitol\u00f3xico denominado \"T\u014dll\u0101n\", cuxa identificaci\u00f3n con Tollan-Xicocotitlan foi posta en d\u00fabida en textos recentes.\nOs restos desta cidade precolombiana local\u00edzanse no municipio de Tula de Allende, ao sur do estado de Hidalgo (M\u00e9xico), e forman parte do parque nacional Tula.\nLocalizaci\u00f3n\nTollan-Xicocotitlan local\u00edzase nun val de clima temperado, irrigado polo r\u00edo Tula. O centro da cidade precolombiana situouse moi preto da confluencia deste r\u00edo co Rosas. Alg\u00fans trazos importantes do relevo da rexi\u00f3n son os cerros Magoni, Xicuco, Moctezuma, Bojay e a serra de Tezontlalpa. Sinalouse que para cando os grupos que deron orixe \u00e1 cultura tolteca, a rexi\u00f3n estaba poboada por otom\u00edes, grupo \u00e9tnico que actualmente constit\u00fae o principal elemento demogr\u00e1fico ind\u00edxena na zona, e do que sobreviven gran cantidade de top\u00f3nimos na rexi\u00f3n de Tula.\nA rexi\u00f3n onde se edificou a capital tolteca ten un clima semiseco. Con todo, a presenza do r\u00edo Tula permitiu o desenvolvemento dunha agricultura produtiva. Por outra banda, a cidade estaba situada, de modo estrat\u00e9xico, no medio de xacementos de obsidiana (como a Serra das Navallas), de alabastro e outros minerais. Pola s\u00faa posici\u00f3n xeogr\u00e1fica, Tollan-Xicocotitlan converteuse nun importante nodo das rutas da turquesa, proveniente do Norte de Mesoam\u00e9rica, e da rexi\u00f3n de Can\u00f3n do Chaco (no actual territorio de Novo M\u00e9xico)."}
{"id": "520442", "revid": "89787", "url": "https://gl.wikipedia.org/wiki?curid=520442", "title": "Universidade de Alcal\u00e1 (hist\u00f3rica)", "text": "A Universidade de Alcal\u00e1, tam\u00e9n co\u00f1ecida como Universidade Complutense ou Universidade Cisneriana (\"Complutensis Universitas\") foi a universidade que exist\u00eda na localidade espa\u00f1ola de Alcal\u00e1 de Henares (no presente pertencente \u00e1 Comunidade de Madrid). Fundada en 1499 polo cardeal Cisneros, durante os s\u00e9culos XVI e XVII, converteuse no gran centro de excelencia acad\u00e9mica. En 1777, separouse f\u00edsica e org\u00e1nicamente do seu Colexio Maior de San Ildefonso e pasou a chamarse Real Universidade de Alcal\u00e1, con sede no antigo edificio do Colexio M\u00e1ximo dos Xesu\u00edtas de Alcal\u00e1 de Henares. En 1836, a universidade integrouse xunto coas ensinanzas dos estudos reais de San Isidro e do Museo Real de Ciencias Naturais de Madrid nunha \u00fanica instituci\u00f3n, creando as\u00ed a Universidade Central de Madrid, que co tempo converteuse na actual Universidade Complutense de Madrid .\nNas s\u00faas aulas ensinaron e estudaron grandes mestres, e homes ilustres, como Antonio de Nebrija, Santo Tom\u00e1s de Villanueva, Juan Gin\u00e9s de Sep\u00falveda, Ignacio de Loyola, Domingo de Soto, Ambrosio de Morais, Benito Arias Montano, Francisco Su\u00e1rez, Juan de Mariana, Francisco Vall\u00e9s de Covarrubias, Antonio P\u00e9rez, San Juan da Cruz, Mateo Alem\u00e1n, Lope de Veiga, Francisco de Quevedo e Villegas, Pedro Calder\u00f3n da Barca, Melchor Gaspar de Jovellanos, Andr\u00e9s Manuel do R\u00edo, Frei Diego Morcillo, Blas Ortiz etc.\nHistoria.\n\"Studium Generale\" (1293-1499).\nO 20 de maio de 1293, o rei Sancho IV de Castela outorgou licenza ao arcebispo toledano Garc\u00eda Gudiel para crear un \"Studium Generale\" (Estudo Xeral, como ent\u00f3n denomin\u00e1banse os estudos universitarios) en Alcal\u00e1 de Henares, \"coas mesmas franquezas para os mestres e escolares, que estaban concedidas ao Estudo Xeral de Valladolid\". Estes estudos, a\u00ednda que de xeito bastante modesto, perviviron a trav\u00e9s do tempo ata enlazar coa refundaci\u00f3n cisneriana. O 17 de xullo de 1459 o papa P\u00edo II outorgou unha bula, solicitada polo arcebispo Alonso Carrillo de Acu\u00f1a, \"para a erecci\u00f3n de tres C\u00e1tedras de Artes e Gram\u00e1tica neste estudo de Alcal\u00e1\". Estas \u00faltimas c\u00e1tedras, susbsistentes daquel Estudo Xeral do s\u00e9culo XIII, foron integradas por Cisneros na \"nova\" universidade\n\"Complutensis Universitas\" (1499-1836).\nCisneros, que fora alumno do Estudo Xeral, creou a partir deste a \"Complutensis Universitas\" (Universidade Complutense ou de Alcal\u00e1 ou Cisneriana) mediante tres bulas pontificias concedidas polo papa Alejandro VI o 13 de abril de 1499.\nGrazas a esta bula, o cardeal puido fundar a instituci\u00f3n, dotala de todos os bens materiais e econ\u00f3micos necesarios e conferiuse oficialidade aos t\u00edtulos expedidos por esta. Con bastante antelaci\u00f3n \u00e1 obtenci\u00f3n da bula pontificia, Cisneros comezara un vasto labor de compra de terreos e construci\u00f3n: a futura \"Civitas Dei\", Cidade de Deus, baixo un esquema innovador (o primeiro campus universitario \"ex-novo\" do mundo) que ser\u00eda exportado a diferentes universidades.\nA primeira pedra do edificio p\u00faxose o 14 de marzo de 1501. A primeira promoci\u00f3n de estudantes non comezou os seus estudos ata o 18 de outubro de 1508, festividade de San Lucas. Entre os alumnos desa promoci\u00f3n atop\u00e1base Tom\u00e1s Garc\u00eda Mart\u00ednez, posterior arcebispo de Valencia, co\u00f1ecido como Santo Tom\u00e1s de Villanueva\nNo curso 1509-1510 xa funcionaban cinco facultades: Artes e Filosof\u00eda, Teolox\u00eda, Dereito Can\u00f3nico, Letras e Medicina. O 22 de xaneiro de 1510 Cisneros dotou \u00e1 s\u00faa fundaci\u00f3n das \u00abConstituci\u00f3ns do Colexio Maior San Ildefonso\u00bb, normativa reguladora de todos os asuntos da comunidade universitaria, onde se especificaban os dereitos e deberes dos seus membros.\nOs dous principais cargos da Universidade eran o de , elixido entre os alumnos do Colexio Maior de San Ildefonso, sendo a persoa con m\u00e1xima autoridade acad\u00e9mica, executiva, econ\u00f3mica e xurisdicional; e o chanceler, asignado de forma vitalicia ao abade da Igrexa Maxistral dos Santos Xusto e Pastor, que outorgaba os graos acad\u00e9micos universitarios pola autoridade apost\u00f3lica que ostentaba. Cargos con numerosos enfrontamentos ao longo de toda a historia da instituci\u00f3n.\nO plan de estudos da Universidade de Alcal\u00e1 conv\u00e9rtea no estandarte do humanismo cristi\u00e1n. A Teolox\u00eda foi o eixo central da formaci\u00f3n, sendo subsidiarias o resto de disciplinas: Dereito can\u00f3nico, Filosof\u00eda, Medicina, Gram\u00e1tica, Ret\u00f3rica e as linguas b\u00edblicas. A Facultade de Teolox\u00eda organizou as s\u00faas tres principais c\u00e1tedras atendendo \u00e1s tres escolas m\u00e1is importantes de ensino teol\u00f3xico do s\u00e9culo XV europeo: escotismo, nominalismo e tomismo. O seu maxisterio impart\u00edase en igualdade de condici\u00f3ns, dotando aos alumnos da posibilidade privilexiada, en terras hispanas, de recibir unha formaci\u00f3n teol\u00f3xicamente ampla, sincr\u00e9tica e contrastada, sobre a base da propia multiplicidade dos postulados defendidos.\nA fundaci\u00f3n cisneriana do Colexio Maior de San Ildefonso foi acompa\u00f1ada da doutros colexios denominados \u00abmenores\u00bb. Cisneros en 1513 decidiu a creaci\u00f3n de seis novos colexios, en xeral de orde independente, a diferenza doutros fundados con posterioridade vinculados \u00e1s ordes relixiosas, a\u00ednda que cunha certa dependencia do Maior, xa que \u00e1s veces curs\u00e1banse neles os primeiros anos. Os foron:"}
{"id": "520446", "revid": "23204", "url": "https://gl.wikipedia.org/wiki?curid=520446", "title": "Francisco Jos\u00e9 Prieto", "text": "Francisco Jos\u00e9 Prieto Fern\u00e1ndez, nado en Ourense o 18 de agosto de 1968, \u00e9 un sacerdote cat\u00f3lico galego. No presente \u00e9 arcebispo de Santiago de Compostela, o cargo m\u00e1is alto dentro da xerarqu\u00eda da Igrexa Cat\u00f3lica en Galicia.\nTraxectoria.\nFrancisco Jos\u00e9 Prieto estudou filosof\u00eda e teolox\u00eda no seminario de Ourense e na Universidade de Navarra. Despois de proseguir os estudos na Pontificia Universidade Gregoriana, obtivo a licenciatura en patr\u00edstica. O 26 de xu\u00f1o de 1993 foi ordenado crego na catedral de Ourense.\nDespois dunha breve actividade como capel\u00e1n, de 1995 a 1996 foi educador do colexio masculino da diocese de Ourense, onde deu clase de patrolox\u00eda e orixes do cristianismo, de metodolox\u00eda cient\u00edfica, de cristolox\u00eda e de mariolox\u00eda, e mais profesor asociado da Universidade Pontificia de Salamanca. Despois, traballou en varias parroquias da provincia de Ourense como crego (Ourense cidade, Chaguazoso, Manzalvos, C\u00e1davos, Castromil, at\u00e9 1997), de Vilar de Astr\u00e9s (at\u00e9 2001), e do Reino, Torcela, A Corna e Coiras, ademais como p\u00e1rroco do mosteiro de San Xos\u00e9 en Vilar de Astr\u00e9s.\nDe 1998 a 2020 dirixiu o Centro de Estudos Teol\u00f3xicos a Distancia e de 2009 a 2012 a Escola Diocesana de Teolox\u00eda. De 2007 a 2019 foi profesor do instituto teol\u00f3xico de Ourense. Desde 2012 foi o responsable de \"nova evanxelizaci\u00f3n\" co cargo de vigairo episcopal, at\u00e9 que foi nomeado bispo auxiliar de Santiago de Compostela e bispo titular da diocese de Vergi, o 28 de xaneiro de 2021. O papa que o nomeou bispo auxiliar foi Francisco. A consagraci\u00f3n episcopal foi o 10 de abril de 2021 nunha cerimonia presidida polo monse\u00f1or Juli\u00e1n Barrio.\nO 1 de abril de 2023, deuse a co\u00f1ecer que o papa Francisco nomeara a Francisco Prieto como arcebispo de Santiago de Compostela. Con esta designaci\u00f3n, o papa continuou coa tendencia de facer ao arcebispo polo bispo auxiliar da s\u00e9 compostel\u00e1, algo que xa pasara cando \u00c1ngel Suqu\u00eda foi substitu\u00eddo por Antonio Mar\u00eda Rouco Varela, quen logo ser\u00eda sucedido por Juli\u00e1n Barrio.\nFoi ordenado arcebispo o 3 de xu\u00f1o de 2023.\nHer\u00e1ldica.\nO seu escudo episcopal \u00e9 terzado en perla. Na parte superior, de azur, un libro coas letras gregas alfa e omega representa a Palabra de Deus e baixo este o anagrama mariano do A cun M, que significa Ave Mar\u00eda. Na parte inferior esquerda, sobre fondo de prata, repr\u00e9ntase a Marti\u00f1o de Tours partindo a s\u00faa capa, unha referencia \u00e1 diocese de orixe de Francisco Jos\u00e9 Prieto. Na parte inferior dereita, en prata unha urna do sepulcro do Ap\u00f3stolo Santiago, surmontada dunha estrela de oito puntas sobre un fondo de goles.\nO escudo incl\u00fae o lema \"Sequi Salvatorem participare est salutem\" (en galego: seguir o Salvador \u00e9 participar na salvaci\u00f3n), unha frase tirada da obra \"Contra as herex\u00edas\" de Ireneo de Li\u00f3n, Pai da Igrexa."}
{"id": "520447", "revid": "23204", "url": "https://gl.wikipedia.org/wiki?curid=520447", "title": "Cassandra Fedele", "text": "Cassandra Fedele, nada ao redor de 1465 e finada en 1558, foi a muller erudita m\u00e1is reco\u00f1ecida en Italia durante as \u00faltimas d\u00e9cadas do \"Quattrocento\".\nTraxectoria.\nVida temper\u00e1.\nFedele naceu en Venecia en 1465, filla de Barbara Leoni e Angelo Fedele. A\u00ednda que Fedele non menciona a seus pais nos seus escritos, existen evidencias de que o seu pai era un personaxe respectado entre a aristocracia e tomou grande interese na aprendizaxe da s\u00faa filla. Cando Fedele logrou fluidez en grego e lat\u00edn, aos doce anos, foi enviada polo seu pai a Gasparino Borro, un monxe servita, quen a titorizou en literatura cl\u00e1sica, filosof\u00eda, ciencias, e dial\u00e9ctica. En 1487, aos vinte e dous anos, conseguiu \u00e9xito en Italia e no estranxeiro cando pronunciou un discurso en lat\u00edn en eloxio das artes e as ciencias na gradaci\u00f3n do seu curm\u00e1n en Padua. O seu discurso, \"Oratio pro Bertucio Lamberto\", foi publicado en M\u00f3dena (1487), Venecia (1488), e Nuremberg (1489). Dende 1487 ata 1497, intercambiou correspondencia con humanistas prominentes e nobres de Espa\u00f1a e Italia. Unha desas correspondentes, Isabel I de Castela, instou a Fedele a unirse o s\u00faa corte en Espa\u00f1a. Fedele declinou a invitaci\u00f3n, indicando que non poder\u00eda ir mentres Italia estivera en guerra con Francia. En relaci\u00f3n a isto, os primeiros bi\u00f3grafos de Fedele indicaron que o dux de Venecia Agostino Barbarigo non deixou que Fedele abandonase Italia, pero non hai evidencia de ning\u00fan decreto que o corrobore.\nFama.\nFedele conseguiu fama polas s\u00faas habilidades en escritura e oratoria. Ademais das 123 cartas e 3 oraci\u00f3ns publicadas en Padua en 1636, crese que tam\u00e9n escribiu poes\u00eda en lat\u00edn. Participou con influentes humanistas en debates p\u00fablicos sobre cuesti\u00f3ns filos\u00f3ficas e teol\u00f3xicas, e ped\u00eduselle que falase diante do dux Agostino Barbarigo e do Senado veneciano sobre o tema da educaci\u00f3n superior para as mulleres. Nunha carta a Lorenzo de Medici, Angelo Poliziano eloxiouna pola s\u00faa excelencia en lat\u00edn e italiano e pola s\u00faa beleza.\nVida m\u00e1is tard\u00eda.\nO \u00e9xito de Fedele durou pouco. O cumio da s\u00faa actividade acad\u00e9mica produciuse entre os vinte e dous e os trinta e tres anos, xusto antes do seu matrimonio aos trinta e catro anos (1499). Despois de casar, e durante case sesenta anos, escribiu poucas cartas e s\u00f3 foi invitada unha vez, en 1556, a pronunciar un discurso p\u00fablico en honra da ra\u00ed\u00f1a de Polonia, Bona Sforza, cando esta visitou Venecia. Alg\u00fans historiadores argumentan que Fedele abandonou as s\u00faas aportaci\u00f3ns intelectuais cando casou, como foi o caso das mulleres m\u00e1is eruditas da s\u00faa \u00e9poca que cando casaron asumiron a xesti\u00f3n a tempo completo do seu fogar. \u00c9 posible que Fedele tam\u00e9n se desanimase polas fortes presi\u00f3ns das forzas sociais que se opuxeron \u00e1 participaci\u00f3n acad\u00e9mica das mulleres casadas. Nunha carta a Alessandra Scala, quen escribiu a Fedele para preguntarlle se deber\u00eda casar ou dedicar a s\u00faa vida ao estudo, Fedele animouna a \"escoller o cami\u00f1o para o que a natureza che dotou\" (traduci\u00f3n en Robin 31).\nEn 1520, ao regreso de Creta co seu marido m\u00e9dico, Giammaria Mapelli, perderon todas as s\u00faas pertenzas nun naufraxio. O seu marido morreu a finais dese ano, deix\u00e1ndoa vi\u00fava, sen fillos e con dificultades econ\u00f3micas. Fedele escribiu a Le\u00f3n X pedindo axuda en 1521, pero el non respondeu \u00e1 s\u00faa carta. Tentouno de novo en 1547 e escribiulle a Paolo III, que respondeu d\u00e1ndolle o cargo de priora dun orfanato na igrexa de San Domenico di Castello en Venecia onde residiu ata a s\u00faa morte. \u00c9 posible que Fedele tam\u00e9n tivese problemas de sa\u00fade. Antes do seu matrimonio, queix\u00e1base dunha enfermidade que lle agotaba as forzas e dificultaba a concentraci\u00f3n en ler e escribir durante calquera per\u00edodo de tempo."}
{"id": "520448", "revid": "5863", "url": "https://gl.wikipedia.org/wiki?curid=520448", "title": "Rosa Garc\u00eda Ascot", "text": "Rosa Garc\u00eda Ascot, nada en Madrid o 8 de abril de 1902 e finada en Torrelaguna o 2 de maio de 2002, foi unha compositora e pianista espa\u00f1ola, \u00fanica muller integrante do denominado \"Grupo dos Oito\". \nTraxectoria.\nDe familia acomodada, filla dun avogado de Toledo e dunha nai natural de Tortosa, pianista afeccionada e amiga do m\u00fasico Felip Pedrell, que detectou as habilidades precoces da moza Rosita e que a recomendou a Enrique Granados. \u00c1 morte deste, Pedrell aconselloulle tomar clases con Manuel de Falla, que a admitiu como disc\u00edpula.\nGarc\u00eda Ascot tivo unha grande actividade como solista de concertos e recitais durante o primeiros dez anos da s\u00faa carreira. En 1921 acompa\u00f1ou o propio Manuel de Falla na estrea parisiense da versi\u00f3n para piano a catro mans da s\u00faa virtuos\u00edstica \"Noches en los jardines de Espa\u00f1a\".Aquelas primeiras clases con Falla, dos meus temores, da mi\u00f1a vergo\u00f1a e o meu pudor de pequena compositora ao descubrir as mi\u00f1as obri\u00f1as ao mestre e do agarimo e a paciencia con que me escoitaba. Estou a velo e v\u00e9xome tremendo, a\u00ednda que todo se converteu xa en serena placidez e calado sorriso. As\u00ed o vivo agora, Non hai medo nin tremor e si gozo e pracenteira calma por vivir aqueles d\u00edas inesquec\u00edbeis e tam\u00e9n por poder lembralos nestes d\u00edas de con total frescura e delectaci\u00f3n, a\u00ednda que cun chisco de nostalxia. Non boto de menos os concertos porque ti\u00f1a moito, moit\u00edsimo medo, e pasaba moi maos momentos e unhas angustias de morte, mais si boto de menos aquela vida encantadora e chea de sucesos gratos e conmovedores. Reuni\u00f3ns musicais, reuni\u00f3ns con poetas, reuni\u00f3ns vivificantes. Era un vivir para encher a alma... (extracto de \"Nuestros trabajos y nuestros d\u00edas\", citado en \"El Correo Gallego\")En 1933 casou co tam\u00e9n compositor e music\u00f3logo Jes\u00fas Bal y Gay, o que acompa\u00f1ou mentres exerc\u00eda de lector de espa\u00f1ol en Cambridge (1935-1938). Ao estalar a Guerra Civil, Bal y Gay emigra a M\u00e9xico mentres ela toma clases con Nadia Boulanger en Par\u00eds: a parella reunirase en M\u00e9xico uns anos m\u00e1is tarde.\nAl\u00ed, xunto con Vera Strawinsky, a parella Garc\u00eda Ascot-Bal y Gay funda a galer\u00eda de arte privada Diana, onde expuxeron artistas como Leonora Carrington, a tam\u00e9n exiliada espa\u00f1ola Remedios Varo, e artistas locais como Lucinda Urrusti, \u00c1ngela Gurr\u00eda ou Pedro Friedeberg.\nEn 1965 regresaron a Espa\u00f1a, en cuxa vida p\u00fablica o seu marido se reintegrou parcialmente, mentres que as s\u00faas aparici\u00f3ns p\u00fablicas foron pouco frecuentes e sempre en circunstancias moi especiais. Elaborou xunto a Bal y Gay o libro de memorias \"Nuestros trabajos y nuestros d\u00edas\" (Fundaci\u00f3n Banco Exterior de Espa\u00f1a, 1990). Morreu nunha residencia de anci\u00e1ns un mes despois de cumprir 100 anos.\nObra.\nFoi a \u00fanica muller do co\u00f1ecido \"Grupo dos Oito\", ao que pertenceron Juli\u00e1n Bautista, Ernesto Halffter e o seu irm\u00e1n Rodolfo, Juan Jos\u00e9 Mantec\u00f3n, Fernando Remacha, Salvador Bacarisse e Gustavo Pittaluga. Garc\u00eda Ascot estreou e divulgou a produci\u00f3n pian\u00edstica dos seus compa\u00f1eiros e a s\u00faa propia.\nUnha parte consider\u00e1bel da s\u00faa obra, de orientaci\u00f3n neoclasicista, permanece in\u00e9dita. Nos \u00faltimos tempos, con todo, est\u00e1 a reporse a m\u00fasica que se salvou da destruci\u00f3n, en parte grazas a tarefas de restauraci\u00f3n, como a da s\u00faa \"Suite para orquestra\", da que s\u00f3 restaban as \"particellas\" instrumentais e reestreouse en 1992. Unha colecci\u00f3n de pezas para piano foi editada en 2020 polo music\u00f3logo canario Ignacio Clemente, xa que foran conservadas por Mar\u00eda Teresa Heredia, herdeira e amiga da compositora e \u00e1 vez parente do investigador. Outros t\u00edtulos not\u00e1beis son: \"Preludios\", \"Petite Suite\" e \"Tango\", para piano, e unha danza para guitarra, \"La Espa\u00f1ola\"."}
{"id": "520451", "revid": "72012", "url": "https://gl.wikipedia.org/wiki?curid=520451", "title": "Antonio Gregorio Montes", "text": "Antonio Gregorio Montes, tam\u00e9n co\u00f1ecido co nome de usuario de Agremon, nado en Vilalba o 27 de abril de 1957, \u00e9 un profesor, divulgador e galego.\nTraxectoria.\nLicenciado en Ciencias F\u00edsicas en 1979 pola Universidade de Valladolid, aprobou as oposici\u00f3ns de profesor en 1980 e comezou a dar clase nun instituto de Valladolid. Pouco despois, en 1982, trasladouse a Ribadeo, onde botou o resto da s\u00faa carreira profesional dando clase no IES Porta da Auga, at\u00e9 a s\u00faa xubilaci\u00f3n. Durante eses anos, tivo \u00e9pocas en que foi director do centro. \nImpulsor de iniciativas pedag\u00f3xicas e did\u00e1cticas, foi membro da directiva dun club de xadrez de Ribadeo, presidente da asociaci\u00f3n Amigos da M\u00fasica de Ribadeo e tam\u00e9n directivo da asociaci\u00f3n cultural Xerfa. Ademais, \u00e9 clarinetista.\nO 8 de marzo de 2003, Antonio Gregorio converteuse no primeiro da Galipedia, o proxecto da Wikipedia en galego. Foi Gregorio tam\u00e9n quen empregou por primeira vez o termo \"galipedia\" para referirse ao proxecto en galego. Desde ent\u00f3n, ten ocupado distintos postos na administraci\u00f3n da Galipedia, e desenvolvido obradoiros e conferencias sobre Wikipedia."}
{"id": "520452", "revid": "23204", "url": "https://gl.wikipedia.org/wiki?curid=520452", "title": "Universidade de Alcal\u00e1 de Henares (Hist\u00f3rica)", "text": ""}
{"id": "520453", "revid": "1131", "url": "https://gl.wikipedia.org/wiki?curid=520453", "title": "Celta (tren)", "text": "O Celta, co\u00f1ecido anteriormente como Tren Internacional Porto-Vigo, \u00e9 un servizo ferroviario prestado polas operadoras Comboios de Portugal e Renfe Operadora, que une as cidades do Porto, en Portugal, e de Vigo, en Galicia. O 2 de xullo de 2013, o servizo toma o nome de \"Celta\" e sofre cambios importantes \u00f3 suprimirse todas as paradas comerciais intermedias, o cal reduciu o tempo de viaxe a d\u00faas horas e quince minutos. Case un ano despois, o 1 de xullo de 2014, foron reintroducidas as paradas nas estaci\u00f3ns de Valen\u00e7a, Viana do Castelo e Nine (posibilitando o enlace cos trens urbanos con destino a Braga), e mantendo o tempo de viaxe en d\u00faas horas e quince minutos.\nServizo.\nO tren Celta, anteriormente co\u00f1ecido como tren internacional Porto-Vigo, realiza 2 viaxes en cada direcci\u00f3n por d\u00eda, empregando as Li\u00f1as do Mi\u00f1o e Coru\u00f1a-Vigo e o Ramal Internacional de Valen\u00e7a, entre as estaci\u00f3ns de Vigo-Guixar e Porto-Campanh\u00e3. Fai paradas nas estaci\u00f3ns de Valen\u00e7a, Viana do Castelo e Nine, todas en Portugal. Permite enlaces con cidades como Pontevedra, Santiago de Compostela, A Coru\u00f1a e Ourense (na estaci\u00f3n de Vigo-Guixar), Braga (na estaci\u00f3n de Nine), Aveiro, Co\u00edmbra, Santar\u00e9m, Lisboa e o val do Douro (na estaci\u00f3n de Porto-Campanh\u00e3). Opera con automotoras das series 592 e 592.2, alugadas por RENFE \u00e1 compa\u00f1\u00eda ferroviaria portuguesa CP.\nComo servizo complementario, realiza tam\u00e9n un tren rexional, d\u00faas veces en cada direcci\u00f3n por d\u00eda, operado por RENFE, entre as estaci\u00f3ns de Vigo-Guixar e Valen\u00e7a, que facilita as conexi\u00f3ns entre as localidades intermedias deste eixo. Fai paradas nas estaci\u00f3ns de Redondela de Galicia, O Porri\u00f1o, Guillarei e Tui."}
{"id": "520454", "revid": "23204", "url": "https://gl.wikipedia.org/wiki?curid=520454", "title": "Tren Internacional Porto-Vigo", "text": ""}
{"id": "520456", "revid": "3795", "url": "https://gl.wikipedia.org/wiki?curid=520456", "title": "Nacionalismo acerbaixano", "text": "O nacionalismo acerbaixano (en ), tam\u00e9n co\u00f1ecido como acerbaixanismo, \u00e9 un movemento pol\u00edtico e cultural que xurdiu entre os intelectuais acerbaixanos dentro do Imperio Ruso durante a segunda metade do s\u00e9culo XIX. A\u00ednda que nun principio ti\u00f1a unha natureza cultural, posteriormente desenvolveuse como unha ideolox\u00eda pol\u00edtica que culminou co estabelecemento da Rep\u00fablica Democr\u00e1tica de Acerbaix\u00e1n en 1918.\nEn comparanza co nacionalismo armenio e xeorxiano, o sentimento de nacionalismo \u00e9tnico desenvolveuse de maneira m\u00e1is lenta entre os acerbaixanos, en parte pola s\u00faa identificaci\u00f3n como membros dun mundo musulm\u00e1n meirande e non como unha etnonaci\u00f3n cultural singular. Despois do conflito de Nagorno-Karabakh e a s\u00faa declaraci\u00f3n de independencia en 1991, Acerbaix\u00e1n presenciou o ascenso dun nacionalismo acerbaixano especialmente forte, o cal incl\u00fae aspectos de pannacionalismo e irredentismo.\nTerritorio.\nAs reclamaci\u00f3ns irredentistas dos nacionalistas acerbaixanos buscan principalmente incorporar grandes secci\u00f3ns de Ir\u00e1n, as\u00ed como partes de Armenia, Rusia, Xeorxia e Turqu\u00eda dentro dun proposto territorio ampliado co\u00f1ecido como \"Acerbaix\u00e1n Enteiro\". Ir\u00e1n conta cun maior n\u00famero de acerbaixanos \u00e9tnicos dos que residen no propio pa\u00eds de Acerbaix\u00e1n, e antes do estabelecemento da Rep\u00fablica Democr\u00e1tica de Acerbaix\u00e1n en 1918, o nome \"Acerbaix\u00e1n\" us\u00e1base exclusivamente para identificar a rexi\u00f3n adxacente do noroeste de Ir\u00e1n.\nA conciencia acerbaixana tam\u00e9n \u00e9 importante na cooperaci\u00f3n con outros pobos etnicamemente af\u00edns a trav\u00e9s do panturquismo."}
{"id": "520457", "revid": "23204", "url": "https://gl.wikipedia.org/wiki?curid=520457", "title": "Az\u0259rbaycan milliy\u0259t\u00e7iliyi", "text": ""}
{"id": "520458", "revid": "23204", "url": "https://gl.wikipedia.org/wiki?curid=520458", "title": "Acerbaixanismo", "text": ""}
{"id": "520460", "revid": "23204", "url": "https://gl.wikipedia.org/wiki?curid=520460", "title": "Nacionalismo acholi", "text": "O nacionalismo acholi \u00e9 unha ideolox\u00eda pol\u00edtica que busca a autodeterminaci\u00f3n do pobo acholi, que habita maioritariamente na rexi\u00f3n norte de Uganda."}
{"id": "520461", "revid": "89787", "url": "https://gl.wikipedia.org/wiki?curid=520461", "title": "Joan Didion", "text": "Joan Didion, nada en Sacramento, California o 5 de decembro de 1934 e finada en Nova York, o 23 de decembro de 2021, foi unha escritora e xornalista estadounidense, co\u00f1ecida polas s\u00faas novelas e ensaios.\nTraxectoria.\nDidion comezou a escribir textos \u00e1 temper\u00e1 idade de cinco anos, a pesar de que ela afirma que nunca se viu como escritora ata que se editaron as s\u00faas obras. Voraz lectora, necesitou un permiso especial da s\u00faa nai para poder pedir prestados libros de adultos na biblioteca.\nDe nena, concorreu ao xard\u00edn de infantes e primeiro grao. A\u00ednda que, debido a que o seu pai era parte de Corpo A\u00e9reo do Ex\u00e9rcito dos Estados Unidos durante a segunda guerra mundial, a s\u00faa familia mud\u00e1base constantemente e non foi ao colexio regularmente. \u00c1 idade de 9 ou 10 anos, en 1943 ou 1944, a s\u00faa familia restableceuse en Sacramento. \nEn 1956, graduouse en Ingl\u00e9s pola Universidade de California en Berkeley. Ga\u00f1ou un primeiro lugar nun concurso de ensaios patrocinado pola revista \"Vogue\", o \"Prix de Paris\", cuxo premio era un traballo na devandita publicaci\u00f3n.\nEn dous anos, ascendeu de \"copywriter\" a editora asociada. Mentres tanto, escribiu a s\u00faa primeira novela, \"Run, River\", que foi publicada en 1963. Volveu a California xunto ao seu novo esposo, o escritor John Gregory Dunne, e en 1968 publicou \"Slouching Towards Bethlehem\", a s\u00faa primeira obra de non ficci\u00f3n, unha colecci\u00f3n de notas xornal\u00edsticas sobre as s\u00faas experiencias en California. Ga\u00f1ou sona como representante do \"novo xornalismo\" dos Estados Unidos e como voz da contracultura na d\u00e9cada de 1970 cando participou activamente nas reivindicaci\u00f3ns feministas e pacifistas.\nEn 1979, publica \"The White Album\", outra colecci\u00f3n de notas das revistas \"Life\", \"Esquire\", \"The Saturday Evening Post\", \"The New York Times\", e \"The New York Review of Books\".\n\"Play It As It Lays\", obra situada en Hollywood, foi publicada en 1970 e \"A Book of Common Prayer\" en 1977. O seu ensaio de 1983, \"Salvador\", foi escrito tras d\u00faas semanas de viaxe polo \"Salvador\" xunto co seu marido. Ademais escribiu \"Democracy\" en 1984, que trata sobre a s\u00faa preocupaci\u00f3n pola perda dos valores tradicionais da sociedade. O seu libro de non ficci\u00f3n de 1987, \"Miami\", trata sobre os cubanos expatriados en Miami. En 1992, publica \"After Henry\", unha colecci\u00f3n de doce ensaios xeogr\u00e1ficos. En 1996, publica \"The Last Thing Hei Wanted\", un suspense rom\u00e1ntico.\nDunne e Didion traballaron xuntos ao longo das s\u00faas carreiras, e de feito moitas das s\u00faas obras est\u00e1n entrelazadas. Xunto a Dunne, Didion coescribiu varios gui\u00f3ns, entre elas unha adaptaci\u00f3n da s\u00faa novela \"Play It As It Lays\". Ademais pasaron oito anos adaptando a biograf\u00eda da xornalista Jessica Savitch ao filme \"Up Close &amp; Persoal\".\nComezou a escribir \"The Year of Magical Thinking\", unha narraci\u00f3n da s\u00faa resposta \u00e1 morte do seu marido e \u00e1 severa enfermidade da s\u00faa filla, Quintana, o 4 de outubro de 2004, e terminou o manuscrito 88 d\u00edas despois, na v\u00e9spera de Ano Novo.\nEn 2006, Everyman's Library publicou \"We Tell Ourselves Stories in Order to Live\", un compendio de gran parte da obra de Didion, inclu\u00edndo os seus primeiros sete libros de non ficci\u00f3n: \"Slouching Towards Bethlehem\", \"The White Album\", \"Salvador\", \"Miami\", \"After Henry\", \"Political Fictions\", e \"Where I Was From\", cunha introduci\u00f3n do cr\u00edtico John Leonard.\nEn 2007, comezou a traballar nunha adaptaci\u00f3n de \"The Year of Magical Thinking\". Producida por Scott Rudin, esta obra de teatro foi protagonizada en Broadway por Vanessa Redgrave.\nTam\u00e9n esbozou os gui\u00f3ns dunha pel\u00edcula biogr\u00e1fica que \u00eda ser dirixida por Robert Benton, sobre a famosa xornalista e editora Katharine Graham, mais este proxecto quedou sen t\u00edtulo e abandonado.\nEn 2011, a editorial Knopf publica \"Blue Nights\", un ensaio sobre o envellecemento. Este libro c\u00e9ntrase na s\u00faa filla, Quintana Roo Dunne, que morreu pouco antes da publicaci\u00f3n de \"The Year of Magical Thinking\".\nVida persoal.\nMentres traballaba en \"Vogue\", co\u00f1eceu o seu futuro marido, John Gregory Dunne, quen nese momento escrib\u00eda para a revista \"Time\". casaron en 1964 e mud\u00e1ronse aos \u00c1nxeles, California, onde vivir\u00edan m\u00e1is de vinte anos.\nEn 1979, Didion viv\u00eda en Brentwood Park, California, un tranquilo suburbio dos \u00c1nxeles. Antes de mudarse al\u00ed, viviu na \u00e1rea de Hollywood/Los Feliz.\nD\u00faas traxedias golpearon \u00e1 escritora en menos de dous anos. O 30 de decembro de 2003, o seu marido sufriu un ataque card\u00edaco fatal. A s\u00faa filla Quintana atop\u00e1base moi enferma nese momento (choque s\u00e9ptico como consecuencia dunha pneumon\u00eda), e Didion suspendeu o funeral por un mes ata que ela mellorase e puidese asistir. Pouco despois, Quintana sufriu hematomas masivos. Practic\u00e1ronlle cirurx\u00eda cerebral durante seis horas no Centro M\u00e9dico UCLA. Quintana morreu de pancreatite o 26 de agosto de 2005, aos 39 anos de idade.\nCon 30 anos foi diagnosticada de esclerose m\u00faltiple. Faleceu o 23 de decembro de 2021 na s\u00faa casa de Nova York por mor de complicaci\u00f3ns asociadas \u00e1 enfermidade de Parkinson, segundo informou o seu editor.\nPremios e reco\u00f1ecementos.\nA obra \"The Year of Magical Thinking\", foi galardoada co \"Premio Nacional \u00e1 Non Ficci\u00f3n\" en 2005.\nEn 2007, recibiu a \"Medalla por contribuci\u00f3ns distinguidas \u00e1s Letras estadounidenses\" da Fundaci\u00f3n Nacional do Libro.\"\nEse mesmo ano, ga\u00f1ou o premio Evelyn F. Burkey.\nEn 2009, foi premiada cun grao honorario de Doutora en Letras da Universidade de Harvard. A Universidade de Yale conferiulle outro grao honorario de Doutora en Letras en 2011. En 2012, o presidente dos Estados Unidos, Barack Obama, conceudeulle a Medalla Nacional das Humanidades. "}
{"id": "520472", "revid": "5863", "url": "https://gl.wikipedia.org/wiki?curid=520472", "title": "Casa Tirkkonen", "text": "A Casa Tirkkonen (en fin\u00e9s Tirkkosen talo) \u00e9 un inmoble de estilo Art Nouveau da cidade de Tampere, Finlandia. O edificio est\u00e1 situado no centro da cidade, na intersecci\u00f3n das r\u00faas Kauppakatu e Kuninkaankatu. O edificio foi dese\u00f1ado por Lars Sonck e Birger Federley e a s\u00faa construci\u00f3n finalizouse en 1901. O mercador Nikolai Tirkkonen realizou o encargo do novo edificio.\nO edificio a\u00ednda conserva o primeiro sistema de tubos pnem\u00e1ticos que se instalou na cidade en 1907, e que transer\u00eda cartos e recibos a trav\u00e9s de tubos de lat\u00f3n entre a caixa central da tenda e as caixas rexistradoras."}
{"id": "520482", "revid": "25871", "url": "https://gl.wikipedia.org/wiki?curid=520482", "title": "Aicha Duihi", "text": "Aicha Duihi \u00e9 unha activista saharau\u00ed dos dereitos humanos e que \u00e9 a presidenta do Observatorio do S\u00e1hara para a Paz, Democracia e Dereitos Humanos que defendeu os campamentos da Fronte Polisario na Vilaia de Tindouf no suroeste de Alxeria na fronteira co S\u00e1hara Occidental. Especificamente, Duihi act\u00faa como portavoz das persoas secuestradas e cativas que se atopan reclu\u00eddas nos campamentos da Fronte Polisario e busca combater a propaganda e desinformaci\u00f3n dirixida \u00e1s mulleres vulner\u00e1beis. En 2019, ga\u00f1ou o Premio Europeo \u00f3 Liderado Internacional de Mulleres no Parlamento europeo.\nComo presidenta do Observatorio do S\u00e1hara, Duihi \u00e9 responsable de comunicarse con outras ONGs sobre \u00e1reas de preocupaci\u00f3n e interese. Coa Rede Independente de Dereitos Humanos e a Liga do S\u00e1hara para a Democracia e os Dereitos Humanos, Duihi emitiu un comunicado que condena o silencio internacional sobre o estado dos campamentos da Fronte Polisario en Tindouf e Lahmada, especificamente incidindo nos xu\u00edzos arbitrarios e arresto de periodistas e activistas de dereitos humanos.\nDuihi tam\u00e9n premeu \u00f3 Consello de Seguranza da Naci\u00f3ns Unidas para abordar a desigualdade e a discriminaci\u00f3n baseadas no sexo no que respecta \u00f3 papel das mulleres no establecemento da paz na rexi\u00f3n. Con este fin, colaborou na creaci\u00f3n de numerosas iniciativas e proxectos cidad\u00e1ns dirixidos \u00e1 mellora das condici\u00f3ns dos nenos, as\u00ed como a iniciativas que procuran frear o tr\u00e1fico humano."}
{"id": "520484", "revid": "89787", "url": "https://gl.wikipedia.org/wiki?curid=520484", "title": "Mar\u00eda Luisa P\u00e9rez-Soba", "text": "Mar\u00eda Luisa P\u00e9rez-Soba y Bar\u00f3, nada en Burgos en 1930 e finada na Coru\u00f1a en 2021, foi a primeira enxe\u00f1eira agr\u00f3noma de Galicia.\nTraxectoria.\nMar\u00eda Luisa P\u00e9rez-Soba criouse en Galicia onde estaba destinado o seu pai, militar. Logo marchou a Madrid a estudar a carreira de enxe\u00f1er\u00eda entre 1954 e 1959, sendo a quinta enxe\u00f1eira agr\u00f3noma de toda Espa\u00f1a. Formou parte dunha promoci\u00f3n eminentemente masculina na que so hab\u00eda d\u00faas mulleres. \nPosteriormente, desenvolveu a s\u00faa carreira profesional na administraci\u00f3n ata a s\u00faa xubilaci\u00f3n, desempe\u00f1ando diversos cargos, entre eles o de xefa provincial do servizo de industrias e comercializaci\u00f3n agroalimentaria e delegada provincial en funci\u00f3ns da Conseller\u00eda de Agricultura. Tam\u00e9n foi unha das impulsoras da creaci\u00f3n do Colexio Oficial de Enxe\u00f1eiros Agr\u00f3nomos de Galicia, sendo secretaria da sede coru\u00f1esa entre 1962 e 1975.\nFoi a primeira muller enxe\u00f1eira agr\u00f3noma de Galicia e a quinta de Espa\u00f1a."}
{"id": "520485", "revid": "23204", "url": "https://gl.wikipedia.org/wiki?curid=520485", "title": "Philip Walter Foden", "text": ""}
{"id": "520486", "revid": "1131", "url": "https://gl.wikipedia.org/wiki?curid=520486", "title": "Marie Senghor Basse", "text": "Marie-Th\u00e9r\u00e8se Camille Senghor Basse, nada en Rufisque o 20 de marzo de 1930 e finada en 2019, foi unha doutora senegalesa.\nTraxectoria.\nDirixiu o Centre de protection maternelle et infantile (Centro de Protecci\u00f3n da Nai e do Neno) e traballou como representante do Senegal na Organizaci\u00f3n para a Alimentaci\u00f3n e a Agricultura das Naci\u00f3ns Unidas desde 1961 a 1966. Despois diso regresou a Senegal co seu marido Edouard Camille Basse, o embaixador do Senegal en Italia, e traballou dous anos como inspectora na Escola de Medicina de Dakar. En 1968 Basse fundou o Institut de Technologie Alimentaire (Instituto de Tecnolox\u00eda Alimentaria) do Senegal onde investigou o procesamento de froitas, vexetais, cereais, e produtos animais. Ademais, Basse apareceu con frecuencia na televisi\u00f3n nacional senegalesa promovendo o \"consumo de alimentos locais\". Basse tam\u00e9n foi membro fundador da secci\u00f3n senegalesa da Comunidade Cultural Africana, unha organizaci\u00f3n fundada por Wole Soyinka que procura axudar a artistas e intelectuais africanos a adaptarse aos desaf\u00edos \u00fanicos da era moderna."}
{"id": "520489", "revid": "132401", "url": "https://gl.wikipedia.org/wiki?curid=520489", "title": "Andy da Fonte", "text": "Andrea San Xurxo Mart\u00ednez, m\u00e1is co\u00f1ecida polo seu pseud\u00f3nimo Andy da Fonte, nada na Pobra do Carami\u00f1al o 4 de febreiro de 2003, \u00e9 unha artista, poeta, performer, fot\u00f3grafa e cineasta galega. A s\u00faa escrita conta cunha not\u00e1bel riqueza l\u00e9xica e tem\u00e1ticas de corte intimista. \nSan Xurxo manifesta un car\u00e1cter solidario e altruista, cun marcado compromiso e ansia activista nas s\u00faas redes sociais coa loita de clases, a liberdade das mulleres e da comunidade LGBT+, polos dereitos dos animais e a defensa da lingua galega. Valores que se reflicten tam\u00e9n na s\u00faa labor humanitaria e antiespecista en voluntariados internacionais. \nTraxectoria.\nComezou a escribir dende moi pequena, incluso antes de saber ler, cando a s\u00faa irm\u00e1n lle soletreaba as palabras que ela lle ped\u00eda. Ga\u00f1ou o seu primeiro certame literario aos 13 anos, mentres cursaba 1\u00ba da ESO no IES da Pobra do Carami\u00f1al. A autora prioriza o uso do galego na s\u00faa escrita, se ben conta con pezas na lingua cervantina como \"Agoniza la muerte\", poema co que venceu na s\u00faa categor\u00eda no XXIV Concurso Nacional de Poes\u00eda Joven Juegos Florales del Campo de Cartagena no 2018. \nNos seguintes anos continuou acadando numerosos galard\u00f3ns e desenvolvendo o seu estilo persoal. Entre estes, destaca a s\u00faa vitoria por catro anos consecutivos no Certame Escolar de Poes\u00eda Rosal\u00eda de Castro (edici\u00f3ns IV, V, VI e VII), amosando unha relaci\u00f3n de proximidade coa Fundaci\u00f3n Rosal\u00eda de Castro, e optando a participar no 2019 nas xornadas \"Abre a Fiestra\" con motivo de celebrar o 134\u00ba cabodano da autora do Rexurdimento. Foi aqu\u00ed onde realizou unha performance po\u00e9tica co tam\u00e9n poeta Fabi\u00e1n Ni\u00f1o Hern\u00e1ndez. Ademais, no I Certame de Poes\u00eda Torre de Caldaloba compartiu podio co veterano escritor Xes\u00fas R\u00e1bade Paredes. \nAndy da Fonte foi ga\u00f1adora por tres anos do Concurso de Poes\u00eda Asociaci\u00f3n Cultural Albariza de Artes (edici\u00f3ns V, VI e VII), o cal lle abrir\u00eda as portas a publicar o seu primeiro poemario \"Memorias dunha estrela sen luz\" (2021), por iniciativa do Concello de Ribeira que financiar\u00eda o proxecto. \nActualmente, estuda Comunicaci\u00f3n Audiovisual na Universidade de Santiago de Compostela e frecuenta os peri\u00f3dicos recitais e micros abertos celebrados no Modus Vivendi, local nocturno hist\u00f3rico da zona vella compostel\u00e1, onde entablou unha profunda amizade coa veterana poeta e activista pol\u00edtica Luz Fandi\u00f1o. La Voz de Galicia presenta a Andy como \"o futuro da poes\u00eda d'O Barbanza e de Galicia\". Mesmo personalidades do \u00e1mbito coma Xos\u00e9 Lu\u00eds M\u00e9ndez Ferr\u00edn, afirman que Andy da Fonte \u00e9 unha digna continuadora de Rosal\u00eda."}
{"id": "520491", "revid": "89787", "url": "https://gl.wikipedia.org/wiki?curid=520491", "title": "Flaviana Charles", "text": "Flaviana Charles \u00e9 unha avogada de Tanzania e a directora executiva de Business and Human Rights Tanzania. \u00c9 tam\u00e9n unha membro activa da Rede de Mulleres na Prevenci\u00f3n de Conflitos e a Mediaci\u00f3n da Uni\u00f3n Africana.\nTraxectoria.\nFlaviana Charles medrou en Mtandika, Tanzania como orfa. Charles puido asistir \u00e1 Escola de Comercio de Mtandika grazas a unha bolsa de patrocinio, unha dos dez estudantes que o fixo. Foi criada pola Irm\u00e1 Barberina Mhagala, a supervisora da escola de oficios, a cal proporciona a mozas novas que non puideron continuar a educaci\u00f3n secundaria habilidades de xastrer\u00eda e confecci\u00f3n.\nEn 2002, Charles obtivo a s\u00faa Licenciatura en Dereito (LLB) pola Universidade de Dar es Salaam e logo obtivo a s\u00faa mestr\u00eda en Dereito Internacional e Dereitos Humanos en 2010 na Universidade de Coventry en Inglaterra.\nDespois de se graduar, Flaviana Charles converteuse en oficial de programas do Centro Legal e de Dereitos Humanos en Tanzania. Charles converteuse en membro de numerosas organizaci\u00f3ns centradas no dereito e nos dereitos humanos, inclu\u00edndo o Tanganyika Law Society (Comit\u00e9 de Educaci\u00f3n Legal Continuo), a East African Law Society (Sociedade Xur\u00eddica de \u00c1frica Oriental), a Coalici\u00f3n Africana para a Responsabilidade Corporativa, a Asociaci\u00f3n de Mulleres Avogadas de Tanzania, e a Asociaci\u00f3n de Defensores dos Dereitos Humanos de Tanzania. Ademais, Charles deu conferencias na Universidade de Bagamoyo e a Escola de Dereito de Tanzania, centr\u00e1ndose na equidade de x\u00e9nero, os dereitos dos investimentos comunitarios, o dereito \u00e1 limpeza, e responsabilidade social corporativa."}
{"id": "520493", "revid": "7596", "url": "https://gl.wikipedia.org/wiki?curid=520493", "title": "Maria Ver\u00f3nica Reina", "text": "Maria Ver\u00f3nica Reina, nada o 15 de xu\u00f1o de 1964 e finada o 27 de outubro de 2017, foi unha psic\u00f3loga educativa arxentina e activista que fixo campa\u00f1a internacionalmente na defensa dos dereitos das persoas con discapacidade. En representaci\u00f3n do International Disability and Development Consortium, foi unha das principais contribu\u00edntes nas negociaci\u00f3ns da Convenci\u00f3n Internacional sobre os Dereitos das Persoas con Discapacidade.\nPrimeiros anos.\nNada na Arxentina o 15 de xu\u00f1o de 1964, Maria Ver\u00f3nica Reina quedou discapacitada nun accidente de tr\u00e1fico \u00e1 idade de 17 anos cando cursaba o seu \u00faltimo ano escolar. Por\u00e9n, despois dun per\u00edodo no hospital, puido completar os seus estudos. Ti\u00f1a a esperanza de converterse en mestre, pero deneg\u00f3uselle a entrada \u00f3s estudos educativos xa que as persoas discapacitadas non estaban autorizadas a ensinar na Arxentina. Logrou superar estas dificultades optando por estudar psicolox\u00eda educativa, gradu\u00e1ndose na Universidade Cat\u00f3lica de Santa Fe en Educaci\u00f3n Especial para Integraci\u00f3n Escolar. Despois obtivo unha mestr\u00eda en Educaci\u00f3n e Ensinanza Aberta e a Distancia da Universidade Nacional de Educaci\u00f3n a Distancia de Espa\u00f1a.\nCarreira.\nReina desenvolveu experiencia traballando en varias instituci\u00f3ns, inclu\u00edndo o Instituto Universitario San Mart\u00edn en Rosario, Arxentina; a Organizaci\u00f3n de Persoas Discapacitada Arxentina, Cilsa; Center for International Rehabilitation, Chicago (1997); o Instituto para a Defensa Internacional da Incapacidade; o Instituto para a Cooperaci\u00f3n e o Desenvolvemento Internacional; e o Centro de Rehabilitaci\u00f3n Internacional.\nTraballou como directora de proxectos internacionais no Instituto Burton Blatt (BBI) da Universidade de Siracusa en Washington D.C. desde 2006. En 2008, co apoio do BBI e do Banco Mundial, foi nomeada como primeira Directora Executiva da Alianza Mundial para a Discapacidade e o Desenvolvemento. A alianza prop\u00faxose promover a inclusi\u00f3n das persoas discapacitadas nas pol\u00edticas e pr\u00e1cticas a trav\u00e9s das axencias de desenvolvemento. Participou activamente no Comit\u00e9 Ad hoc das Naci\u00f3ns Unidas para a Convenci\u00f3n sobre Discapacidade.\nNas negociaci\u00f3ns sobre a Convenci\u00f3n da ONU, involucrou a organizaci\u00f3ns de persoas con discapacidades de todo o mundo no seu compromiso cos dereitos humanos universais para as persoas con discapacidade nun mundo inclusivo, acces\u00edbel e sustent\u00e1bel. No seu papel como Coordinadora do International Disability Caucus representou \u00e1s persoas con discapacidade durante as negociaci\u00f3ns. Ela moderou eficazmente as comunicaci\u00f3ns e logrou o consenso entre as partes interesadas con diferentes intereses. Presidiu reuni\u00f3ns e conferencias, moderou comunicaci\u00f3ns e coordinou a traduci\u00f3n e distribuci\u00f3n de documentaci\u00f3n en castel\u00e1n para Am\u00e9rica latina.\nNos meses previos \u00e1 s\u00faa morte, axudou a promover a eficacia do Grupo de partes interesadas de persoas con discapacidade no marco da International Disability Alliance. Nunha reuni\u00f3n consultiva das Naci\u00f3ns Unidas en Bos Aires, buscou reforzar o papel da comunidade de persoas con discapacidade no desenvolvemento da Convenci\u00f3n sobre os Dereitos das Persoas con Discapacidade.\nMaria Ver\u00f3nica Reina faleceu na s\u00faa cidade natal, Rosario, o 27 de outubro de 2017. Ti\u00f1a 54 anos."}
{"id": "520495", "revid": "23204", "url": "https://gl.wikipedia.org/wiki?curid=520495", "title": "Massey Ferguson Limited", "text": ""}
{"id": "520497", "revid": "98629", "url": "https://gl.wikipedia.org/wiki?curid=520497", "title": "Esporulaci\u00f3n", "text": "A esporulaci\u00f3n \u00e9 un tipo de reproduci\u00f3n asexual\u200b que d\u00e1 lugar tanto a esporas como a end\u00f3sporas. \nEn cada organismo a esporulaci\u00f3n pode verse favorecida ou desencadeada por circunstancias medioambientais adversas, como falta de dispo\u00f1ibilidade de nutrientes,\u200b ou de luz;\u200b e pode formar parte do ciclo de vida normal\u200b durante a reproduci\u00f3n. \nA bacteria \"Bacillus subtilis\" e o fungo do pan (\"Neurospora crassa\") \u00fasanse frecuentemente no laboratorio como organismos modelo nos estudos de esporulaci\u00f3n. Nos animais a meiose produce gametos, pero nas plantas e nos fungos, en cambio, produce esporas. \nAs esporas son estruturas resistentes, constan dunha soa c\u00e9lula protexida por unha grosa envoltura que lles permite resistiren condici\u00f3ns ambientais desfavor\u00e1beis.\nEsporulaci\u00f3n nos fungos.\nO procedemiento da esporulaci\u00f3n nos fungos segue unha serie de etapas: \nEste proceso de reproduci\u00f3n consiste na divisi\u00f3n do n\u00facleo en diferentes partes, as cales se rodean polo citoplasma e, desta forma, prod\u00facese a conformaci\u00f3n das esporas; este proceso de reproduci\u00f3n prod\u00facese asexualmente por medio de mitosporas e na culminaci\u00f3n dun proceso de reproduci\u00f3n sexual por medio de esporulaci\u00f3n mei\u00f3tica. Este proceso \u00e9 un proceso de diferenciaci\u00f3n celular co fin da xeraci\u00f3n de esporas e a s\u00faa expulsi\u00f3n ao ambiente. Este tipo de reproduci\u00f3n prod\u00facese en fungos, e tam\u00e9n en amebas, liques, e en casos espec\u00edficos de bacterias, protozoos espor\u00f3fitos e, frecuentemente, en vexetais.\nEsporulaci\u00f3n nas plantas.\nAlgunhas plantas son capaces de reproduc\u00edrense con este sistema tendo incluso partes encargadas da formaci\u00f3n de esporas: esas rexi\u00f3ns co\u00f1\u00e9cense como esporanxios e est\u00e1n situadas no rev\u00e9s das follas, que se encarga da produci\u00f3n de esporas. Estas plantas alternan o mecanismo de reproduci\u00f3n cunha reproduci\u00f3n sexual de tal maneira que os fillos poden seren producidos tanto por reproduci\u00f3n sexual como asexual.\nEsporulaci\u00f3n nas bacterias.\nO proceso de esporulaci\u00f3n nas bacterias segue esta serie de etapas: "}
{"id": "520498", "revid": "89787", "url": "https://gl.wikipedia.org/wiki?curid=520498", "title": "Anna Gunn", "text": "Anna Gunn, nada en Cleveland, Ohio, o 11 de agosto de 1968 \u00e9 unha actriz estadounidense. \n\u00c9 co\u00f1ecida polo seu papel como Skyler White, na serie dram\u00e1tica de AMC, \"Breaking Bad\". Con ese papel ga\u00f1ou o Premio Emmy como Mellor actriz secundaria nunha serie dram\u00e1tica en 2013 e 2014.\nTraxectoria.\nVida temper\u00e1.\nGunn naceu en Cleveland, Ohio, pero mudouse de moi nova a Santa Fe, Novo M\u00e9xico, onde se criou. Era filla de Sharon Anna Kathryn \"Shana\" Gunn (nada Peters), dese\u00f1adora de interiores, e de Clemens Earl Gunn Jr., que traballaba na propiedade inmobiliaria. Graduouse na Santa Fe Preparatory School en 1986. Estudou na Universidade Northwestern, onde se especializou en teatro e se graduou en 1990. Durante o outono de 1988, Gunn pasou un semestre no estranxeiro para estudar na British American Drama Academy. Despois de mudarse a Laurel Canyon, Os \u00c1nxeles, compartiu casa con Pamela Adlon.\nCarreira.\nGunn \u00e9 co\u00f1ecida polo seu papel de Skyler White na serie dram\u00e1tica AMC Breaking Bad. En 2012, foi nomeada ao Premio Emmy como mellor actriz secundaria nunha serie dram\u00e1tica pola s\u00faa actuaci\u00f3n, ga\u00f1ando en 2013 e 2014. En agosto de 2013, escribiu unha peza publicada para The New York Times examinando o desgusto p\u00fablico dirixido ao seu personaxe.\nGunn, tam\u00e9n traballou a mi\u00fado noutras series como en \"The Practice\", de ABC, na que interpretou a fiscal de distrito asistente, Jean Wars, entre 1997 e 2002; entre 2005-2006, representou o papel de Martha Bullock na serie de HBO, \"Deadwood\"; e ten aparecido de cando en vez, en episodios soltos, de \"Seinfeld\" (episodio \"The Glasses\") e de \"Six Feet Under\" (episodio \"The Glasses\"); e na primeira tempada de \"Murder One.\"\nGunn deu a s\u00faa voz a Ariel na serie de videoxogos \"Legacy of Kain\". Tam\u00e9n apareceu no episodio de \"Quantum Leap\", \"The Play's The Thing\". En 2011, desempe\u00f1ou un papel principal na pel\u00edcula \"Secrets of Eden\" de Lifetime, xunto a John Stamos. Os seus outros cr\u00e9ditos cinematogr\u00e1ficos incl\u00faen \"Without Evidence\", \"Enemy of the State\", \"Treading Water\", \"Twelve Mile Road\" e \"Red State\".\nEn febreiro de 2013, a rede de cable Bravo anunciou que Gunn protagonizar\u00eda un piloto de televisi\u00f3n para un drama dunha hora, Rita, baseado nunha serie de televisi\u00f3n danesa sobre unha nai e profesora da escola privada. O piloto de Fox TV Studios \u00eda ser escrito por Miguel Arteta\nEn 2014, Gunn protagonizou \"Off-Broadway\" con Billy Magnussen en \"Sex with Strangers\", dirixida por David Schwimmer no Second Stage Theatre Ese mesmo ano, protagonizou a miniserie de dez episodios \"Gracepoint\", xunto a David Tennant. \nEn 2016, participou ao car\u00f3n de Tom Hanks na pel\u00edcula \"Sully e\" protagonizou a pel\u00edcula \"Equity,\" que foi anunciada como a primeira pel\u00edcula de Wall Street dirixida por mulleres; a pel\u00edcula estreouse no Festival de Cinema de Sundance de 2016 e Sony Pictures adquiriu os dereitos para a s\u00faa distribuci\u00f3n mundial.\nEn 2019, Gunn protagonizou a Maxine Faulk no No\u00ebl Coward Theatre; era unha produci\u00f3n por tempo limitado da obra de Tennessee Williams \"The Night of the Iguana.\"\nVida persoal.\nEn 1990, Gunn casou co actor e intermediario inmobiliario, o escoc\u00e9s Alastair Duncan con quen tivo d\u00faas fillas; EIla Rose e Emma. Divorci\u00e1ronse en 2009."}
{"id": "520499", "revid": "5863", "url": "https://gl.wikipedia.org/wiki?curid=520499", "title": "Shenzhou 1", "text": "Shenzhou 1 foi a primeira misi\u00f3n non tripulada dunha c\u00e1psula Shenzhou. Foi lanzada o 19 de novembro de 1999 mediante un foguete CZ-2F desde o Centro de Lanzamento de Sat\u00e9lites de Jiuquan.\nCaracter\u00edsticas.\nShenzhou 1 foi o primeiro voo dunha c\u00e1psula Shenzhou. A c\u00e1psula non \u00eda tripulada e foi un voo de probas para comprobar o dese\u00f1o e as caracter\u00edsticas de voo da c\u00e1psula e do foguete lanzador. A c\u00e1psula de retorno da nave reentrou na atmosfera despois dun voo de 21 horas e 11 minutos, aterrando sen problemas."}
{"id": "520500", "revid": "5863", "url": "https://gl.wikipedia.org/wiki?curid=520500", "title": "Shenzhou 2", "text": "Shenzhou 2 foi a segunda misi\u00f3n non tripulada dunha c\u00e1psula Shenzhou. Foi lanzada o 9 de xaneiro de 2001 mediante un foguete CZ-2F desde o Centro de Lanzamento de Sat\u00e9lites de Jiuquan.\nCaracter\u00edsticas.\nShenzhou 2 foi o segundo voo dunha c\u00e1psula Shenzhou. A c\u00e1psula non \u00eda tripulada e foi un voo de probas para comprobar o dese\u00f1o e as caracter\u00edsticas de voo da c\u00e1psula e do foguete lanzador. A diferenza de Shenzhou 1, Shenzhou 2 deixou o seu m\u00f3dulo orbital funcionando arredor da Terra durante un tempo despois de que a c\u00e1psula de retorno da nave reentrara na atmosfera o 16 de xaneiro de 2001."}
{"id": "520502", "revid": "98629", "url": "https://gl.wikipedia.org/wiki?curid=520502", "title": "Diane Lane", "text": "Diane Colleen Lane, nada en Nova York o 22 de xaneiro de 1965) \u00e9 unha actriz estadounidense. Foi candidata aos \u00d3scar, Globos de Ouro, Premios do Sindicato de Actores e Emmy.\nTraxectoria.\nDiane Lane naceu en 1965 en Nova York, filla de Colleen Farrington, cantante de discotecas e moza Playboy en de outubro de 1957, e de Burton Lane Eugene, dramaturgo que tam\u00e9n traballou como guionista. A avoa materna de Lane, Agnes Scott, foi predicadora e a teatralidade dos seus serm\u00f3ns influ\u00edu a Diane para converterse en actriz. Os seus pais divorci\u00e1ronse cando a\u00ednda era un beb\u00e9, e foi criada polo seu pai.\nLane comezou a actuar profesionalmente aos seis anos no La MaMa Experimental Theatre Club de Nova York, ademais de interpretar obras de William Shakespeare no Festival Shakespeare de Nova York, onde apareceu nas aclamadas produci\u00f3ns de \"Medea\" (interpretadas no grego cl\u00e1sico orixinal de Eur\u00edpides) e \"The Cherry Orchard\", entre outras. Grazas \u00e1s xiras mundiais destas obras viaxou por todo o mundo. Aos trece anos de idade, en 1979, debutou no cinema xunto a Laurence Olivier no filme \"A Little Romance\", dirixido por George Roy Hill.\nLane tivo \u00e9xito de p\u00fablico cos seus papeis nos filmes \"The Outsiders\" (1983) e \"Rumble Fish\" (1983). M\u00e1is tarde participou en dous novos filmes, \"Streets of Fire\" (1984) e \"Cotton Club\" (1984), que non funcionaron como se esperaba tanto desde o punto de vista cr\u00edtico como comercial, recibindo unha candidatura ao Razzie por ambas as actuaci\u00f3ns. Non foi ata a s\u00faa participaci\u00f3n na popular e aclamada serie de televisi\u00f3n \"Lonesome Dove\" (1989), con Robert Duvall, cando recuperou o favor da cr\u00edtica e do p\u00fablico, recibindo unha candidatura aos Emmy na categor\u00eda de mellor actriz nunha miniserie ou telefilme. A continuaci\u00f3n aparecu no filme de ficci\u00f3n cient\u00edfica \"Xu\u00edz Dredd\" (1995), xunto con Sylvester Stallone, \"Jack\" (1996), xunto a Robin Williams, \"Asasinato na Casa Branca\" (1997) en que compartiu cartel con Wesley Snipes ou \"A Walk on the Moon\" (1999), con Viggo Mortensen.\nDespois chegaron filme como \"A tormenta perfecta\" (2000) en que apareceu xunto a George Clooney e Mark Wahlberg e que recadou m\u00e1is de 320 mill\u00f3ns de d\u00f3lares en todo o mundo. Protagonizou con Keanu Reeves o drama deportivo \"Hardball\" (2001) que entrou como n\u00famero un nos Estados Unidos, a\u00ednda que non foi ben acollida pola maior\u00eda dos cr\u00edticos. O ano seguinte, compartiu pantalla con Richard Gere en \"Unfaithful\" (2002), dirixida por Adrian Lyne, o que a levou a ser candidata ao \u00d3scar \u00e1 mellor actriz, ao GGlobo de Ouro \u00e1 mellor actriz dram\u00e1tica e o Actors Guild Award \u00e1 mellor actriz protagonista pola s\u00faa interpretaci\u00f3n dunha muller que comet\u00eda adulterio cun home m\u00e1is novo que ela, interpretado por Olivier Mart\u00ednez. O filme recadou 119 mill\u00f3ns de d\u00f3lares en todo o mundo. Despois desta actuaci\u00f3n, participou na comedia rom\u00e1ntica \"Under the Tuscan Sun\" (2003), xunto con Raoul Bova, que lle valeu unha nova candidatura aos Globos de Ouro, na categor\u00eda de mellor actriz nunha comedia ou musical.\nOs seus seguintes proxectos inclu\u00edron a comedia rom\u00e1ntica \"Must Love Dogs\" (2005), con John Cusack, o drama \"Hollywoodland\" (2006), no que compartiu cartel con Ben Affleck e Adrien Brody, que recibiu eloxios de boa parte da prensa cinematogr\u00e1fica, e o suspense \"Untraceable\" (2008). Este \u00faltimo non funcionou comercialmente. En 2008 tam\u00e9n apareceu brevemente en \"Jumper\" (2008) en que interpretou a nai de Hayden Christensen e no drama \"Nights in Rodanthe\" (2008) onde volveu coincidir con Richard Gere. O filme baseouse nunha novela de Nicholas Sparks, mais recibiu pouco apoio da prensa e do p\u00fablico.\nVida privada.\nDiane Lane foi a parella da estrela de rock Jon Bon Jovi, que lle dedicou a canci\u00f3n \"You Give Love to Bad Name\" nos anos oitenta.\nTam\u00e9n estivo casada co actor Christopher Lambert ao que co\u00f1eceu en Par\u00eds. Casaron en outubro de 1988 en Santa Fe, Novo M\u00e9xico. Tiveron unha filla, Jasmine Eleanor Lambert, nada o 5 de setembro de 1993 e divorci\u00e1ronse despois dunha longa separaci\u00f3n en 1994.\nDespois de convivir durante moito tempo co director Danny Cannon, que a dirixiu no filme \"Xu\u00edz Dredd\" (1995), a actriz casou co compa\u00f1eiro Josh Brolin o 14 de agosto de 2004. O 20 de decembro dese mesmo ano chamou \u00e1 polic\u00eda tras un altercado con el, e Brolin foi arrestado por un delito menor. Lane negouse a presentar cargos; non obstante, o voceiro da parella describiu o incidente como un malentendido.\nO 22 de febreiro de 2013 co\u00f1eceuse a ruptura do matrimonio entre Lane e Josh Brolin."}
{"id": "520503", "revid": "25871", "url": "https://gl.wikipedia.org/wiki?curid=520503", "title": "Hayat Mirshad", "text": "Hayat Mirshad, nada en 1988, \u00e9 unha xornalista feminista libanesa, activista, e co-fundadora do colectivo feminista sen \u00e1nimo de lucro FE-MALE. Ten unha licenciatura en literatura inglesa pola Universidade libanesa e unha licenciatura nun curso de x\u00e9nero en desenvolvemento humano e axuda humanitaria pola Universidade americana de Beirut.\nTraxectoria.\nHayat Mirshad fundou o primeiro programa de radio feminista do L\u00edbano en 2012, chamado \"Sharika wa Laken\" (Un socio a\u00ednda non igual). En 2007, cofundou o colectivo feminista sen \u00e1nimo de lucro FE-MALE onde segue sendo co-directora. \u00c9 tam\u00e9n xefa de comunicaci\u00f3ns no Encontro Democr\u00e1tico de Mulleres Libanesas e membro do \u00c1gora de Innovaci\u00f3n de X\u00e9nero de Xoves de ONU Mulleres.\nReco\u00f1ecementos.\nEn 2020, Mirshad foi reco\u00f1ecida pola BBC como unHa das 100 muLLeres m\u00e1Is influentes e inspiradoras do ano polo seu traballo como codirectora de \"FE-MALE\"."}
{"id": "520505", "revid": "89787", "url": "https://gl.wikipedia.org/wiki?curid=520505", "title": "Mauro Barreiro", "text": "Mauro Barreiro Zas, nado en Arteixo o 14 de xaneiro de 1982, \u00e9 un piloto e copiloto de rallys galego.\nComezou nos rallys como piloto no Campionato de Galicia, pasando logo a exercer a funci\u00f3n de copiloto. Correu \u00e1 dereita de pilotos como Fran Oviedo ou Jos\u00e9 Paz\u00f3, e dende 2016 \u00e9 o copiloto de Jan Solans, co que compite dende 2020 no Campionato do Mundo de Rally 3.\nEn 2019 ga\u00f1ou xunto a Solans o Campionato do Mundo de Rally J\u00fanior, a bordo dun Ford Fiesta R2T.\nTraxectoria.\nEntre 2004 e 2010 correu como piloto no Campionato de Galicia de Rally, a\u00ednda que s\u00f3 probas soltas, sen disputar as tempadas completas. Os seus mellores resultados obt\u00edvoos na tempada 2007, na que rematou cuarto do Grupo N cun Citro\u00ebn Saxo VTS.\nNo 2008 comezou a correr rallys como copiloto en Portugal e logo no certame galego con Fran Oviedo e Miguel S\u00e1nchez. En 2014 deu o salto ao Campionato de Espa\u00f1a, como navegante de Jos\u00e9 Paz\u00f3, obtendo como mellor resultado un 16\u00ba posto no Rally de Ourense. En 2015 correu diferentes probas do campionato galego de asfalto, o nacional de asfalto, o nacional de terra, e o galego de rallymix, xunto a Paz\u00f3, Jos\u00e9 Manuel Lista, Javier Pardo Siota, e o pai deste \u00faltimo, Francisco Javier Pardo, co que ga\u00f1ou o Rallymix As Burgas Saiar en Caldas de Reis.\nEn 2016 comezou a correr co catal\u00e1n Jan Solans, disputando ese ano o nacional a bordo dun Mitsubishi Lancer Evo X e tendo como mellor resultado un 12\u00ba lugar no Rally Villa de Llanes. Ao ano seguinte disputou con Solans varios rallys dos nacionais de asfalto e de terra e do campionato catal\u00e1n, subindo ao podio nunha das probas deste \u00faltimo en Igualada, e estreouse no Rally Catalu\u00f1a, do Campionato do Mundo. Ademais correu ese ano o Campionato de Galicia con Jos\u00e9 Manuel Lista rematando na quinta posici\u00f3n final. En 2018 competiu xunto a Solans cun Peugeot 208 R2 no nacional de asfalto, rematando primeiros na clase R2, e no nacional de terra, onde ga\u00f1aron entre os R2 e os veh\u00edculos de 2 rodas motrices.\nEn 2019 disputaron o Campionato do Mundo de Rally J\u00fanior cun Ford Fiesta R2, proclam\u00e1ndose campi\u00f3ns ao remate da tempada, despois de lograr dentro desta clase as vitorias no Rally de Sarde\u00f1a e no Rally de Gales, ademais doutros dous podios no Rally de Suecia e no Rally de Finlandia. En 2020 correron tres probas do novo Campionato do Mundo de Rally 3, obtendo un 12\u00ba posto no Rally de Estonia e un sexto no de Turqu\u00eda, despois de sufrir picadas de rodas en ambas probas. En Sarde\u00f1a abandonaron despois dun accidente."}
{"id": "520506", "revid": "88215", "url": "https://gl.wikipedia.org/wiki?curid=520506", "title": "Mauro Barreiro Zas", "text": ""}
{"id": "520507", "revid": "27155", "url": "https://gl.wikipedia.org/wiki?curid=520507", "title": "Conidi\u00f3spora", "text": "En bot\u00e1nica denom\u00ednase conidi\u00f3spora \u00e1 espora de certos fungos formada por constrici\u00f3n do extremo dunha hifa especial, chamada conidi\u00f3foro, formando as\u00ed unha cadea de conidios que, chegando o momento, son liberados polo extremo da hifa. \nEtimolox\u00eda.\nO termo est\u00e1 formado pola uni\u00f3n das voces \"conidio\" e \"[e]spora\".\nFormaci\u00f3n e tipos.\nAs conidi\u00f3sporas f\u00f3rmanse en estruturas a\u00e9reas especializadas e complexas denominadas conidi\u00f3foros. As conidi\u00f3sporas son uninucleadas e todas as esporas que prove\u00f1en dunha mesma colonia (homocari\u00f3ticas) comparten a mesma informaci\u00f3n xen\u00e9tica. Dependiendo do tipo de micelio no que se xeren as esporas, estas poden seren haploides (n) ou diploides (2n). As colonias xeradas a partir de conidios haploides manifiestan o fenotipo causado polas mutaci\u00f3ns recesivas vi\u00e1beis. Os conidios diploides permiten manter mutaci\u00f3ns de perda de funci\u00f3n en xenes esenciais ou identificar mutaci\u00f3ns dominantes ou relacions de epistase entre diferentes \"loci\"."}
{"id": "520508", "revid": "72012", "url": "https://gl.wikipedia.org/wiki?curid=520508", "title": "Hidroc\u00f3rica", "text": ""}
{"id": "520509", "revid": "4817", "url": "https://gl.wikipedia.org/wiki?curid=520509", "title": "Shenzhou 3", "text": "Shenzhou 3 foi a terceira misi\u00f3n non tripulada dunha c\u00e1psula Shenzhou. Foi lanzada o 25 de marzo de 2002 mediante un foguete CZ-2F desde o Centro de Lanzamento de Sat\u00e9lites de Jiuquan.\nCaracter\u00edsticas.\nShenzhou 3 foi o terceiro voo dunha c\u00e1psula Shenzhou. A c\u00e1psula non iba tripulada e foi un voo de probas para comprobar o dese\u00f1o e as caracter\u00edsticas de voo da c\u00e1psula e do foguete lanzador. A bordo levaba diversa instrumentaci\u00f3n para comprobar que as condici\u00f3ns ser\u00edan adecuadas para os futuros astronautas. Con Shenzhou 3 probouse tam\u00e9n por primeira vez o sistema de escape, formado por un foguete no extremo superior da nave durante o lanzamento. Tras sete d\u00edas a c\u00e1psula de reentrada regresou o 1 de abril de 2002."}
{"id": "520510", "revid": "1131", "url": "https://gl.wikipedia.org/wiki?curid=520510", "title": "Di\u00e1spora", "text": "O termo di\u00e1spora pode referirse a:"}
{"id": "520511", "revid": "23204", "url": "https://gl.wikipedia.org/wiki?curid=520511", "title": "Shenzhou 4", "text": "Shenzhou 4 foi a cuarta misi\u00f3n non tripulada dunha c\u00e1psula Shenzhou. Foi lanzada o 29 de decembro de 2002 mediante un foguete CZ-2F desde o Centro de Lanzamento de Sat\u00e9lites de Jiuquan.\nCaracter\u00edsticas.\nShenzhou 4 foi o cuarto e \u00faltimo voo non tripulado dunha c\u00e1psula Shenzhou antes do primeiro voo tripulado chin\u00e9s, a Shenzhou 5. A c\u00e1psula non iba tripulada e foi un voo de probas para comprobar o dese\u00f1o e as caracter\u00edsticas de voo da c\u00e1psula e do foguete lanzador. A bordo levaba diversa instrumentaci\u00f3n para comprobar que as condici\u00f3ns ser\u00edan adecuadas para os futuros astronautas. Tras sete d\u00edas no espazo a c\u00e1psula de reentrada regresou o 5 de xaneiro de 2003."}
{"id": "520512", "revid": "98629", "url": "https://gl.wikipedia.org/wiki?curid=520512", "title": "Bentesicime", "text": "Na mitolox\u00eda grega, Bentesicime (o Bentesicima) era filla de Poseid\u00f3n e Anfitrite. O seu nome deriva do grego \u03b2\u03ad\u03bd\u03b8\u03bf\u03c2 \"b\u00e9nthos\", \"fondo mari\u00f1o\".\nPoseid\u00f3n tivo numerosa descendencia, e entre os fillos que tivo estaba Eumolpo, nacido de Qu\u00edone, filla de B\u00f3reas, o deus do vento do norte. Temerosa de que o soubese o pai, botou \u00f3 meni\u00f1o \u00f3 mar, pero Poseid\u00f3n puido salvalo e levouno a Etiop\u00eda a que o criase a s\u00faa filla Bentesicime .\nM\u00e1is tarde, Bentesicime casouno cunha das s\u00faas fillas, pero Eumolpo intentou violar \u00e1 outra das fillas de Bentesicime, polo que foi enviado \u00f3 exilio, en Tracia, xunto co seu fillo \u00cdsmaro, e al\u00ed conspirou contra Texirio, rei de Tracia e o seu consogro, polo que tivo que fuxir a Eleusis. \u00d3 final, Eumolpo terminar\u00eda chegando a ser rei de Tracia pero morreu a mans de Erecteo, rei de {Atenas. Poseid\u00f3n enfureceuse pola morte do seu fillo e pediu vinganza a Zeus, e este matou cun raio a Erecteo."}
{"id": "520513", "revid": "1822", "url": "https://gl.wikipedia.org/wiki?curid=520513", "title": "Bentesicima", "text": ""}
{"id": "520514", "revid": "25871", "url": "https://gl.wikipedia.org/wiki?curid=520514", "title": "Di\u00e1spora (grupo)", "text": "Di\u00e1spora ref\u00edrese \u00e1 dispersi\u00f3n de grupos \u00e9tnicos ou relixiosos que abandonaro o seu lugar de procedencia orixinaria e que se encontran repartidos poro mundo. \nA\u00ednda que maioritariamente o termo empregouse para referirse ao exilio xudeu f\u00f3ra da Terra de Israel e \u00e1 posterior dispersi\u00f3n do pobo xudeu polo mundo, ampliouse o seu significado para designar a todo pobo que se encontre diseminado f\u00f3ra de seu pa\u00eds de orixe.\nEtimolox\u00eda.\nO termo \"di\u00e1spora\" deriva do grego antigo \u03b4\u03b9\u03b1\u03c3\u03c0\u03bf\u03c1\u03ac \"diaspor\u00e1\", \"dispersi\u00f3n\"."}
{"id": "520515", "revid": "89787", "url": "https://gl.wikipedia.org/wiki?curid=520515", "title": "Poseid\u00f3n de Artemision", "text": "O Poseid\u00f3n de Artemision \u00e9 unha estatua en bronce no denominado \"estilo severo\" grego , datada c. 460 a.C. Neste momento, a escultura xa perdeu a frontalidade e o estatismo propios de \u00e9pocas pasadas, pero a figura segue apoi\u00e1ndose en \u00e1mbolos p\u00e9s, a pesar de que comeza a apuntarse o dinamismo.\nFoi atopada no fondo do mar, en 1928, cerca do cabo Artemisio, \u00f3 norte da illa de Eubea, se ben un dos brazos xa fora atopado dous anos antes. Procede do afundimento dun barco no s\u00e9culo I a.C. Exponse no Museo Arqueol\u00f3xico Nacional de Atenas.\nDescrici\u00f3n.\nRepresenta o deus Poseid\u00f3n nu, en p\u00e9 e en actitude de lanzar o tridente (que non se recuperou). A actitude pode asimilarse tam\u00e9n \u00e1 de Zeus lanzando o seu raio, polo que a escultura foi identificada cun ou outro deus , e recibiu o nome de \"Deus do cabo Artem\u00edsion\", pero existe un relevo romano onde se ve co tridente na man, o que descarta a confusi\u00f3n coa figura de Zeus . A p\u00e1xina web do Museo titula a obra como \"Poseid\u00f3n de Cabo Artemision\" .\nTratase dunha escultura en vulto redondo, de estilo naturalista idealizado. Ten unha altura de 209 cm e un ancho m\u00e1ximo de 210 cm. Est\u00e1 realizada en bronce mediante a t\u00e9cnica da cera perdida, un m\u00e9todo escult\u00f3rico que permite obter a figura a partir dun molde elaborado con cera. Reflicte perfectamente a idea de mobilidade, para o que o deus precisa ter gran liberdade de movemento, iso esixe representalo nu (mentres que Zeus repres\u00e9ntase con capa ou t\u00fanica). Tam\u00e9n a posici\u00f3n da man dereita, cos dedos abertos, parece apuntar a que sost\u00e9n un tridente, mentres que un raio se representar\u00eda asido coa man pechada.\nPresenta un gran realismo (na musculatura e na modelaxe do pelo e da barba), lonxe do xeometrismo arcaico. O estilo severo refl\u00edctese na contraposici\u00f3n da tensi\u00f3n e esforzo do momento de lanzar o tridente, fronte \u00e1 serenidade e sobriedade do rostro.\nA autor\u00eda se atribu\u00edu, sen seguridade, \u00f3 escultor Kalamis, un dos principais representantes do estilo severo. Non se conserva ningunha obra s\u00faa pero co\u00f1\u00e9cense por copias ou por estar reproducidas en moedas .\nNo adro principal da sede das Naci\u00f3ns Unidas, en Nova Iork, exponse unha r\u00e9plica desta escultura, doada polo goberno grego. "}
{"id": "520516", "revid": "1822", "url": "https://gl.wikipedia.org/wiki?curid=520516", "title": "Deus do cabo Artemision", "text": ""}
{"id": "520518", "revid": "23204", "url": "https://gl.wikipedia.org/wiki?curid=520518", "title": "Di\u00e1spora (bot\u00e1nica)", "text": "En bot\u00e1nica o termo di\u00e1spora, tam\u00e9n co\u00f1ecido como disem\u00ednulo, ref\u00edrese ao fen\u00f3meno polo que o embri\u00f3n ou os embri\u00f3ns e os seus complexos org\u00e1nicos acompa\u00f1antes as plantas separan de si para a s\u00faa propagaci\u00f3n, ou diseminaci\u00f3n. \nAs estruturas que producen o disem\u00ednulo poden ser por v\u00eda asexual o sexual e, unha vez dispersados, xeran un novo individuo da especie, igual (e m\u00e1is ou menos id\u00e9ntico, dependiendo do sistema de produci\u00f3n) ao proxenitor ou aos proxenitores (no caso da reproduci\u00f3n sexual). Existen diversos tipos de disem\u00ednulos nas algas e nos fungos, mentres que nas plantas superiores poden tratarse de esporas ou de sementes, froitos completos ou plantas m\u00e1is ou menos enteiras, a\u00ednda que certas estruturas reprodutoras asexuais, como os bulbilos, desempe\u00f1an un papel importante na dispersi\u00f3n de numerosas especies.\nModalidades.\nA di\u00e1spora \u00e9 a dispersi\u00f3n natural das sementes e, en xeral, de todas as estruturas como froitos, esporas, etc., que as plantas realizan mediante dispositivos adecuados, en moitos casos relacionados con axntes diseminantes, como o aire (plantas anemocoras), a auga (plantas hidrocoras), os animais, ou mesmo o home (plantas antropocoras).&lt;br&gt;Por\u00e9n, non sempre as plantas necesitan a diseminaci\u00f3n mediante estes factores disperdantes, xa que moitas sementes mesmas, ou os froitos en que estas se conte\u00f1en, b\u00e1stanse, nalg\u00fan casos, como nos chamados froitos espermob\u00f3licos (plantas bolocoras), ou nos que se enterran antes de alcannzar a plena madureza ou recentemente madurados (plantas xeoc\u00e1rpicas), nestes casos a diseminaci\u00f3n \u00e9 autodin\u00e1mica. Desde o punto de vista da distancia at\u00e9 onde poden chegar os disem\u00ednulos, a di\u00e1spora pode ser \"propincua\", se non alcanza m\u00e1is que un pequenro raio de dispersi\u00f3n, ou \"lonxincua\", cando os disem\u00ednulos se esparexan at\u00e1 distancias consider\u00e1beis.\nEtimolox\u00edas.\nPara a de di\u00e1spora: ver Di\u00e1spora.\nPara disem\u00ednulo: Este termo deriva do lat\u00edn \"disseminare\", \"sementar\", co sufixo -\"ulo\" indicando \"cousa pequena\"."}
{"id": "520519", "revid": "72012", "url": "https://gl.wikipedia.org/wiki?curid=520519", "title": "Disem\u00ednulo", "text": ""}
{"id": "520522", "revid": "25871", "url": "https://gl.wikipedia.org/wiki?curid=520522", "title": "Hidrocoria", "text": "En bot\u00e1nica denom\u00ednase hidrocoria \u00e1 propagaci\u00f3n de di\u00e1sporas vexetais por medio da auga.\nAs especies en cuxa diseminai\u00f3n interv\u00e9n de forma ordinaria a auga denom\u00ednanse hidr\u00f3coras.\nEsta propagaci\u00f3n pode producirse de xeito moi eficiente, xa que se poden cubrir enormes distancias coa axuda de augas que fl\u00faen ou de grandes masas de auga. As plantas que se propagan hidrocoricamente son principalmente plantas acu\u00e1ticas (plantas flotantes) ou que se asentan preto da auga. Pero especialmente no grupo de plantas ombr\u00f3coras, que utilizan a auga da chuvia como axuda para estenderse, colonizando \u00e1reas que non est\u00e1n influ\u00eddas pola auga, inclu\u00eddos os desertos. \nTipos.\nHai tres grandes grupos:\nTransporte submarino e sobre a auga.\nP\u00f3dese facer unha distinci\u00f3n entre o transporte submarino e sobre a auga.\nTransporte polo xeo.\nOutra forma especial \u00e9 a criocoria ou criohidrocoria, a propagaci\u00f3n de di\u00e1sporas no xeo e nos glaciares.\nNautocoria.\nA nautocoria empr\u00e9gana plantas acu\u00e1ticas, plantas que habitan en zonas pantanosas ou que viven preto de masas de auga. As di\u00e1sporas destas plantas adoitan ser moi resistentes e poden xerminar at\u00e9 despois de 15 anos. Un representante ben co\u00f1ecido desta variedade de dispersi\u00f3n \u00e9 o coco (\"Cocos nucifera\").\nReocoria.\nA reocoria \u00e9 a propagaci\u00f3n de di\u00e1sporas de plantas terrestres que non est\u00e1n adaptadas \u00e1 nataci\u00f3n, coa axuda das correntes de auga. Ocorre a trav\u00e9s de regatos e r\u00edos ou corpos temporais de auga como inundaci\u00f3ns como consecuencia de fortes chuvias. O barro que se produce despois das inundaci\u00f3ns adoita ser moi rico en di\u00e1sporas. Moitas especies poden estenderse a grandes distancias ao longo das marxes dos r\u00edos deste xeito. Un transporte curto en auga doce non prexudica a maior\u00eda das sementes, pero se entran en auga permanente adoitan pereceren. As di\u00e1sporas adoitan ter forma de burbulla como en \"Nuphar lutea\" ou conte\u00f1en un tecido flotante (de baixa densidade espec\u00edfica) como en \"Caltha palustris\"."}
{"id": "520523", "revid": "72012", "url": "https://gl.wikipedia.org/wiki?curid=520523", "title": "Hidr\u00f3cora", "text": ""}
{"id": "520524", "revid": "72012", "url": "https://gl.wikipedia.org/wiki?curid=520524", "title": "Hidrocoricamente", "text": ""}
{"id": "520525", "revid": "25871", "url": "https://gl.wikipedia.org/wiki?curid=520525", "title": "Akelarre (filme de 2020)", "text": "Akelarre \u00e9 un filme de 2020 dirixido por Pablo Ag\u00fcero e protagonizado por Amaia Aberasturi e Alex Brendem\u00fchl. \u00c9 unha coproduci\u00f3n internacional entre Espa\u00f1a, Francia e a Arxentina.\nSinopse.\nA historia est\u00e1 ambientada no Pa\u00eds Vasco en 1609. Mentres os homes da rexi\u00f3n est\u00e1n no mar, Ana x\u00fantase con outras rapazas da vila para danzas nas fragas. O xu\u00edz Rostegui, encargado da tarefa de purificar a rexi\u00f3n, arresta as mulleres e ac\u00fasaas de bruxer\u00eda. O xu\u00edz decide facer o que sexa preciso para que confesen o que saben sobre o \"akelarre\", unha cerimonia con connotaci\u00f3ns m\u00e1xicas, durante a cal se di que o Dia\u00f1o inicia as s\u00faas servas e se aparea con elas."}
{"id": "520529", "revid": "1131", "url": "https://gl.wikipedia.org/wiki?curid=520529", "title": "Zugarramurdi", "text": "Zugarramurdi \u00e9 unha vila e concello de Navarra. Limita polo norte con Baztan e con Lapurdi.\nPreto da vila est\u00e1n as covas de Zugarramurdi, un complexo c\u00e1rstico adaptado para as visitas tur\u00edsticas."}
{"id": "520530", "revid": "23204", "url": "https://gl.wikipedia.org/wiki?curid=520530", "title": "Margaret Ghogha Molomo", "text": "Margaret Ghogha Molomo, nada en Sur\u00e1frica, \u00e9 unha activista medioambiental surafricana que \u00e9 vicepresidenta da Mining and Environmental Justice Community Network of South Africa (MEJCON-SA, Rede Comunitaria de Miner\u00eda e Xustiza Ambiental de Sur\u00e1frica) e coordinadora do Comit\u00e9 de Formaci\u00f3n de Kopano. MEJCON-SA \u00e9 unha organizaci\u00f3n que coordina grupos cuxos dereitos foron afectados pola mineir\u00eda na rexi\u00f3n, e como presidenta da comunidade Molomo, o traballo incl\u00fae loitar contra os conglomerados mineiros e a promoci\u00f3n dos dereitos humanos daqueles cuxos dereitos medioambientais foron vulnerados.\nTraxectoria.\nUn exemplo do activismo de Molomo \u00e9 unha disputa cunha empresa mineira extractora de platino que tentou operar nas terras utilizadas pola comunidade de Mokopane, Limpopo, sen o seu consentimento. Ademais, a mina estaba realizando operaci\u00f3ns mineiras en terreos designados para prop\u00f3sitos agr\u00edcolas e en \u00e1reas que conti\u00f1an alg\u00fans das tumbas da comunidade. Molomo e MEJCON buscaron protexer os dereitos da comunidade presentando apelaci\u00f3ns legais e emprendendo procesos xudiciais.\nDurante a pandemia da COVID-19, mentres que o traballo de Molomo se fixo significativamente m\u00e1is dif\u00edcil debido \u00e1 incapacidade para reunirse para protestar e a falta de infraestrutura virtual nas rexi\u00f3ns rurais de Sur\u00e1frica, no seu lugar traballou crear conciencia sobre as pr\u00e1cticas e responsabilidades tradicionais das mulleres nas aldeas de Limpopo, moitas das cales tam\u00e9n se volveron m\u00e1is dif\u00edciles ou imposibles debido \u00e1 pandemia. Destacou especialmente a preocupaci\u00f3n de que as empresas mineiras se aproveiten da incapacidade da xente local para exercitar os seus dereitos culturais invadindo a\u00ednda m\u00e1is terras ancestrais e sitios tradicionalmente importantes."}
{"id": "520531", "revid": "23204", "url": "https://gl.wikipedia.org/wiki?curid=520531", "title": "Noriyuki Morita", "text": ""}
{"id": "520532", "revid": "54334", "url": "https://gl.wikipedia.org/wiki?curid=520532", "title": "Sandra Myrna D\u00edaz", "text": "Sandra Myrna D\u00edaz, nada en Bell Ville, provincia de C\u00f3rdoba, o 27 de outubro de 1961, \u00e9 unha bi\u00f3loga arxentina. \u00c9 unha investigadora da \u00e1rea da ecolox\u00eda vexetal e da biodiversidade especializada no estudo do impacto do cambio ambiental global sobre a biodiversidade rexional dos ecosistemas vexetais. A s\u00faa contribuci\u00f3n foi moi importante no desenvolvemento te\u00f3rico e na aplicaci\u00f3n pr\u00e1ctica do concepto de \"diversidade funcional\"*, dos seus efectos sobre as propiedades ecosist\u00e9micas e a s\u00faa importancia social. Participa activamente en m\u00faltiples iniciativas de difusi\u00f3n p\u00fablica sobre o cambio ambiental. \u00c9 considerada unha das principais expertas mundiais no avance da ecolox\u00eda fundamental. \n\u00c9 a \u00fanica arxentina que figura na lista dos cient\u00edficos e cient\u00edficas m\u00e1is influentes do mundo, preparada pola axencia Thomson Reuters, que incl\u00fae a 3200 investigadores de 21 disciplinas. Esta listaxe foi realizada por Thomson Reuters a trav\u00e9s da an\u00e1lise das citas recibidas ao longo de once anos (2002 e 2013) polos traballos de investigaci\u00f3n de distintas \u00e1reas de co\u00f1ecemento.A listaxe incl\u00fae ata 3 200 persoas; no apartado de Ecoloxia e Medio Ambiente figura Sandra D\u00edaz xunto a 326 persoas m\u00e1is.\nDende o ano **Sandra \u00e9 investigadora Superior do Consejo Nacional de Investigaci\u00f3ns Cient\u00edficas e T\u00e9cnicas (CONICET), que \u00e9 o principal organismo dedicado \u00e1 promoci\u00f3n da ciencia e a tecnolox\u00eda na Arxentina. As\u00ed mesmo est\u00e1 integrada en diferentes entidades cient\u00edficas.\nTraxectoria.\nEstudou na Escola Normal de Bell Ville . Licenciouse no ano 1984 na Universidade Nacional de C\u00f3rdoba e na que acadou o t\u00edtulo de doutora en Biolox\u00eda en 1989.A s\u00faa tese \"Recuperaci\u00f3n post-disturbio en pastizales de altura - laboreo de la tierra y uso pastoril \" recibiu un dez cum laude \nFoi bolseira entre 1985 e 1991 do CONICET no Centro de Ecolox\u00eda e Recursos Naturais Renovables na devandita universidade. En 1991, marchou a Inglaterra onde foi investigadora postdoctoral da Universidade de Sheffield no Departamento de Ciencias animais e vexetais at\u00e9 1993 \nPouco despois volveu \u00e1 Arxentina e foi a responsable da elaboraci\u00f3n da secci\u00f3n correspondente a Pasteiros suramericanos do Segundo informe de avaliaci\u00f3n do Grupo intergobernamental sobre o cambio clim\u00e1tico. Volveu traballar na Universidade Nacional de C\u00f3rdoba como Profesora adxunta e posteriormente como asociada nas c\u00e1tedras de Biogeograf\u00eda e Ecolog\u00eda de Comunidades y Ecosistemas da Facultade de Ciencias Exactas, F\u00edsicas e Naturais. \nEntre 1993 e 2000 foi Investigadora Asistente, Adxunta e Independente do Consello Nacional de Investigaci\u00f3ns Cient\u00edficas e T\u00e9cnicas (CONICET) no Instituto Multidisciplinario de Biolox\u00eda Vexetal ( IMBIV). En 1994 e 1995 foi membro do Comit\u00e9 de Expertos e membro do Comit\u00e9 de Revisores Arxentinos do Resumo para Executores de Pol\u00edticas do Segundo informe de avaliaci\u00f3n do Grupo intergobernamental sobre o cambio clim\u00e1tico e neste \u00faltimo ano colaborou como cocoordinadora do Grupo de Ecosistemas Terrestres da Reuni\u00f3n de Autores Principais do Grupo de Traballo II do Grupo intergobernamental sobre o cambio clim\u00e1tico. Dende 1998 \u00e9 a Editora Asociada da revista australiana Austral Ecology. En 1999 foi avaliadora de proxectos para National Geographic e para NERC no Reino Unido e desde 2003 o \u00e9 para o Challenge Program do Consultative Group on International Agricultural Research (CGIAR).\nSandra Myrna D\u00edaz foi membro da Comisi\u00f3n Directiva da Sociedade de Biolox\u00eda de C\u00f3rdoba entre 2000 e 2001 e entre 2001 e 2003 foi a Vicepresidenta da Asociaci\u00f3n Arxentina de Ecolox\u00eda. Dende 2002 \u00e9 Membro do Roster de Expertos da Convenci\u00f3n sobre Diversidade Biol\u00f3xica das Naci\u00f3ns Unidas. En 2002 e 2003 foi Senior Research Associate na Stanford University dos Estados Unidos. Ademais traballou durante per\u00edodos breves en distintos organismos e universidades: Centre d'Ecologie Fonctionnelle et Evolutive, Centre National de la Recherche Scientifique, Montpellier, Francia, University of Alaska at Fairbanks, EE. UU\u2026\nFundadora e directora do N\u00facleo DiverSus de Investigaci\u00f3ns sobre Diversidade e Sustentabilidade. Actualmente reviste a categor\u00eda de Investigadora Superior do Consello Nacional de Investigaci\u00f3ns Cient\u00edficas e T\u00e9cnicas.\nSandra Myrna \u00e9 consultora para a Axencia de Protecci\u00f3n Ambiental dos Estados Unidos, a Administraci\u00f3n de Parques Nacionais da Arxentina, a National Environment Research Council de Inglaterra, a Canadian Foundation for Climate and Atmospheric Sciences, o Consultancy Group on International Agricultural Research. \nSandra D\u00edaz descubriu, xunto a un grupo de investigadores do CONICET unha nova ferramenta metodol\u00f3xica que permite cuantificar os efectos da biodiversidade das plantas en beneficios dun ecosistema determinado, achegando co\u00f1ecementos \u00f3 debate sobre o cambio no uso da terra. A biodiversidade contrib\u00fae \u00e1 provisi\u00f3n de numerosos servizos ecosist\u00e9micos, coma combustible e material de construci\u00f3n, medicinas, tinturas e suplementos alimenticios naturais, protecci\u00f3n de concas h\u00eddricas, regulamentaci\u00f3n da calidade qu\u00edmica e biol\u00f3xica da auga e goce est\u00e9tico e recreativo.\nSandra D\u00edaz realizou diversas comparaci\u00f3ns transrexionais dende o punto de vista dos caracteres da vexetaci\u00f3n e desenvolveu a base de datos de caracteres de plantas m\u00e1is completa de Am\u00e9rica Latina. Tam\u00e9n estableceu un dos primeiros experimentos en Am\u00e9rica sobre o papel de diversidade biol\u00f3xica no funcionamento dun ecosistema.\nInvestiga as interrelaci\u00f3ns entre biodiversidade e os cambios ambientais globais, entendendo por tales non s\u00f3 cambios de clima sen\u00f3n cambios do uso da terra. Para ela \u00aba biodiversidade infl\u00fae directamente na nosa capacidade de contrarrestar o cambio global\u00bb Inter\u00e9salle ver o que pasa cando cambian as especies vexetais que predominan nun sitio determinado. Isto ten aplicaci\u00f3ns pr\u00e1cticas, por exemplo, \u00abalg\u00fans entes gobernamentais est\u00e1n moi interesados no secuestro de carbono, \u00e9 dicir, tratar de conservar a maior cantidade de carbono dentro dos ecosistemas para que non se vaia \u00e1 atmosfera e contrib\u00faa ao quecemento global\u00bb.\nPremios e reco\u00f1ecementos.\nEn 2019 a revista \"Nature\" inclu\u00eduna na lista das 10 persoas m\u00e1is relevantes nas ciencias de 2019.\nGa\u00f1ou numerosos premios polos seus estudos, entre eles destacan o Premio Ram\u00f3n Margalef, o Premio Houssay Traxectoria 2013, o Premio Konex de Platino e o Premio Princesa de Asturias de Investigaci\u00f3n Cient\u00edfica e T\u00e9cnica 2019; ademais de ser a \u00fanica arxentina na listaxe do 2015 das mentes cient\u00edficas m\u00e1is influentes do mundo \nFoi a primeira arxentina en ingresar na Academia Nacional de Ciencias dos Estados Unidos en 2009 Dende marzo de 2016 \u00e9 membro da Academia Francesa de Ciencias Tam\u00e9n foi elixida membro estranxeiro da Royal Society en 2019.. \nDende 2010 \u00e9 membro da Academia de Ciencias dos Pa\u00edses en Desenvolvemento e dende 2012 o \u00e9 da Academia Nacional de Ciencias e da Academia Nacional de Ciencias Exactas, F\u00edsicas e Naturais da Rep\u00fablica Arxentina\nFoi nomeada membro honorario da British Ecological Society \nOs premios e galard\u00f3ns de D\u00edaz incl\u00faen:"}
{"id": "520534", "revid": "23204", "url": "https://gl.wikipedia.org/wiki?curid=520534", "title": "Christian Peter Coulson", "text": ""}
{"id": "520536", "revid": "23204", "url": "https://gl.wikipedia.org/wiki?curid=520536", "title": "Nacionalismo afrikaans", "text": "O nacionalismo afrikaans (en ) \u00e9 unha ideolox\u00eda pol\u00edtica que xurdiu a finais do s\u00e9culo XIX entre os afrikaans de Sur\u00e1frica. Orixinalmente estivo fortemente influ\u00eddo polo sentimento antibrit\u00e1nico que creceu entre os afrikaans, especialmente por mor das guerras b\u00f3ers.\nDe acordo co historiador T. Dunbar Moodie, o nacionalismo afrikaans poder\u00eda describirse como un tipo de relixi\u00f3n civil que mestura a historia dos afrikaans, unha lingua formalizada (o afrikaans) e o calvinismo afrikaans como elementos principais. Alg\u00fans dos principais defensores da ideolox\u00eda foron a organizaci\u00f3n secreta \"Broederbond\" e o Partido Nacional que gobernou o pa\u00eds dende 1948 ata 1994. Outras organizaci\u00f3ns achegadas \u00e1 ideolox\u00eda do nacionalismo afrikaans foron a Federaci\u00f3 de Organizaci\u00f3ns Culturais Afrikaans (en ; FAK), o Instituto para a Educaci\u00f3n Nacional Cristi\u00e1 e a Asociaci\u00f3n pola Protecci\u00f3n dos Traballadores Brancos."}
{"id": "520537", "revid": "23204", "url": "https://gl.wikipedia.org/wiki?curid=520537", "title": "Afrikanernasionalisme", "text": ""}
{"id": "520540", "revid": "23204", "url": "https://gl.wikipedia.org/wiki?curid=520540", "title": "Nacionalismo \u00e1rabe", "text": "O nacionalismo \u00e1rabe (en ) \u00e9 unha ideolox\u00eda nacionalista que defende a identidade dos \u00e1rabes como unha naci\u00f3n e promove a unidade do pobo \u00e1rabe. O nacionalismo \u00e1rabe salienta as glorias da civilizaci\u00f3n \u00e1rabe, a s\u00faa lingua e literatura, promovendo a uni\u00f3n pol\u00edtica do mundo \u00e1rabe. A s\u00faa premisa principal \u00e9 que os pobos do mundo \u00e1rabe, dende o oc\u00e9ano Atl\u00e1ntico at\u00e9 o oc\u00e9ano \u00cdndico constit\u00faen unha soa naci\u00f3n unida pola s\u00faa etnia, lingua, cultura, historia, identidade, xeograf\u00eda e pol\u00edtica. Un dos principais obxectivos do nacionalismo \u00e1rabe \u00e9 rematar coa influencia de Occidente, identificado como a \"n\u00e9mese\" do nacinoalismo \u00e1rabe, e a ca\u00edda dos gobernos \u00e1rabes considerados como dependentes do poder occidental. Xurdiu durante a ca\u00edda do Imperio Otom\u00e1n a comezos do s\u00e9culo XX e esmoreceu logo da derrota dos ex\u00e9rcitos \u00e1rabes na guerra dos Seis D\u00edas.\nAs personalidades e grupos asociados co nacionalismo \u00e1rabe incl\u00faen o rei Faisal I de Iraq, o presidente de Exipto Gamal Abdel Nasser, o Movemento Nacionalista \u00c1rabe, o l\u00edder libio Muamar al-Qadafi, a Organizaci\u00f3n para a Liberaci\u00f3n de Palestina, o Partido \u00c1rabe Socialista Baaz, que estivo no poder en Iraq durante alg\u00fans anos e a\u00ednda est\u00e1 no poder en Siria, e o seu fundador Michel Aflaq. O panarabismo \u00e9 un concepto relacionado \u00e9 chama pola colaboraci\u00f3n supranacional dos estados \u00e1rabes."}
{"id": "520543", "revid": "23204", "url": "https://gl.wikipedia.org/wiki?curid=520543", "title": "Personal Computer", "text": ""}
{"id": "520544", "revid": "1093", "url": "https://gl.wikipedia.org/wiki?curid=520544", "title": "Desi Vila", "text": ""}
{"id": "520545", "revid": "1093", "url": "https://gl.wikipedia.org/wiki?curid=520545", "title": "O R\u00edo de Xaneiro", "text": ""}
{"id": "520546", "revid": "72012", "url": "https://gl.wikipedia.org/wiki?curid=520546", "title": "Ombrocoria", "text": ""}
{"id": "520547", "revid": "72012", "url": "https://gl.wikipedia.org/wiki?curid=520547", "title": "Nautocoria", "text": ""}
{"id": "520548", "revid": "72012", "url": "https://gl.wikipedia.org/wiki?curid=520548", "title": "Limnocoria", "text": ""}
{"id": "520549", "revid": "72012", "url": "https://gl.wikipedia.org/wiki?curid=520549", "title": "Talasocoria", "text": ""}
{"id": "520550", "revid": "72012", "url": "https://gl.wikipedia.org/wiki?curid=520550", "title": "Reocoria", "text": ""}
{"id": "520551", "revid": "72012", "url": "https://gl.wikipedia.org/wiki?curid=520551", "title": "Criocoria", "text": ""}
{"id": "520552", "revid": "1131", "url": "https://gl.wikipedia.org/wiki?curid=520552", "title": "Patri L\u00f3pez", "text": "Patricia L\u00f3pez Andr\u00e9s, m\u00e1is co\u00f1ecida como Patri L\u00f3pez, nada en Melide o 29 de novembro do 2000, \u00e9 unha deportista galega multidisciplinar, que actualmente xoga ao f\u00fatbol como lateral dereito no Deportivo da Coru\u00f1a, da Segunda Divisi\u00f3n.\nAntes de centrarse no f\u00fatbol foi campioa do mundo en idade escolar de kick boxing en d\u00faas modalidades (\"semi contact\" e \"light contact\"), campioa de Espa\u00f1a infantil en loita ol\u00edmpica e campioa de Espa\u00f1a infantil de esgrima.\nTraxectoria.\nInicios no deporte (2000-2016).\nComezou a practicar varias modalidades de loita e esgrima na Escuela Ayude da s\u00faa vila natal, Melide. Despois de varios \u00e9xitos a nivel nacional, en novembro de 2013 en Carrara, Italia, proclamouse campioa do mundo en idade escolar de kick boxing en d\u00faas modalidades (\"semi contact\" e \"light contact\"). En 2014 disputou o Open Internacional de kick boxing celebrado en Mirandela, Portugal, obtendo a medalla de ouro.\nCompetiu tam\u00e9n en loita ol\u00edmpica, proclam\u00e1ndose campioa de Espa\u00f1a infantil en 2014.\nEn 2015 proclamouse campioa de Espa\u00f1a de esgrima en Sabadell, na categor\u00eda de menos de 15 anos. En febreiro de 2016 participou en Burgos na Copa do Mundo j\u00fanior de esgrima, sendo a a m\u00e1is nova das 169 participantes. Pasou a primeira rolda pero caeu na segunda, fronte \u00e1 n\u00famero 3 do mundo, a italiana Roberta Marzani. En maio quedou quinta no Campionato de Espa\u00f1a cadete.\nAdemais de todos estes deportes xogou ao f\u00fatbol cos rapaces dende os 6 anos no CF Cire de Melide e dende os 14 no Club Melide F\u00fatbol Sala Feminino, equipo de nova creaci\u00f3n. \nDeportivo da Coru\u00f1a (2016-presente).\nEn 2016 creouse o Deportivo da Coru\u00f1a Feminino e foi unha das fichaxes do club branquiazul. Xogou o primeiro partido do novo equipo fronte ao Portonovo e compaxinou o Deportivo co Melide de f\u00fatbol sala, no que continuou ata 2018. Era a xogadora m\u00e1is nova do Deportivo na s\u00faa primeira tempada de existencia, pois contaba con s\u00f3 15 anos cando comezou a liga. Neste momento abandonou o resto de deportes para centrarse no f\u00fatbol.\nNa tempada 2017/18 xogou cedida no PM Friol, tam\u00e9n na Segunda Divisi\u00f3n. Volveu ao Deportivo na tempada seguinte, con ficha do filial, que militaba na Primeira Divisi\u00f3n Galega. Xogou tam\u00e9n co primeiro equipo durante a tempada e foi autora dun dos cinco goles do partido fronte ao S\u00e1rdoma, que converteron ao equipo en campi\u00f3n de liga e o meteron na hist\u00f3rica fase de ascenso na que conseguir\u00edan subir a Primeira Divisi\u00f3n.\nNa tempada 2019/20 continuou con ficha do filial e disputou tres partidos co primeiro equipo na Primeira Divisi\u00f3n, fronte ao FC Barcelona, Real Sociedad e Sporting de Huelva. En maio de 2020 o Deportivo renovou o seu contrato por unha tempada m\u00e1is."}
{"id": "520553", "revid": "88215", "url": "https://gl.wikipedia.org/wiki?curid=520553", "title": "Patricia L\u00f3pez Andr\u00e9s", "text": ""}
{"id": "520554", "revid": "89787", "url": "https://gl.wikipedia.org/wiki?curid=520554", "title": "Filmes propostos \u00f3 mellor filme internacional na 83\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 83\u00aa edici\u00f3n dos \u00d3scar para o mellor filme en lingua non inglesa. A Academia das Artes e das Ciencias Cinematogr\u00e1ficas (AMPAS) convidou as industrias cinematogr\u00e1ficas de varios pa\u00edses a presentar un filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados.\nOs filmes candidatos deb\u00edan terse estreado nos cinemas dos seus respectivos pa\u00edses entre o 1 de outubro de 2009 e o 30 de setembro de 2010.\nEn total, 66 pa\u00edses propuxeron filmes para a s\u00faa consideraci\u00f3n. Groenlandia e Etiop\u00eda enviaron filmes por primeira vez.\nA lista curta de nove candidatos anunciouse o 19 de xaneiro de 2011 e os cinco candidatos (Alxeria, o Canad\u00e1, Dinamarca, Grecia e M\u00e9xico) anunci\u00e1ronse seis d\u00edas despois. O filme dinamarqu\u00e9s \"H\u00e6vnen\" de Susanne Bier ga\u00f1ou o premio."}
{"id": "520555", "revid": "23204", "url": "https://gl.wikipedia.org/wiki?curid=520555", "title": "Marsilea angustifolia", "text": "Marsilea minuta \u00e9 unha especie de pterid\u00f3fita da clase das polipodi\u00f3psidas, orde das salviniais, e familia das marsile\u00e1ceas, unha das integradas no x\u00e9nero \"Marsilea\".\nTaxonom\u00eda.\nDescrici\u00f3n.\nA especie foi descrita en 1810 polo m\u00e9dico e bot\u00e1nico escoc\u00e9s Robert Brown, nun traballo publicado en \"Prodr. Fl. Nov. Holl\". 167.\nSin\u00f3nimos.\nAdemais de polo seu prot\u00f3nimo creado por Brown, e actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Marsilea angustifolia\", propia de Australia, \u00e9 un fento de frondes pequenas e estreitas, moi estendida nas augas interiores pouco profundas e no barro seco, e en campos de cultivo de arroz. \u00c9 moi semallante a \"Marsilea minuta\" da que non se pode distinguir claramente.\nPode alcanzar de 5 a 10 cm de altura, e de 2 a 5 cm de ancho.\nEste fento, a\u00ednda que non moi frecuentemente, cult\u00edvase como ornamental en acuarios. As frondes mergulladas son algo m\u00e1is longas que as a\u00e9reas. O seu pequeno tama\u00f1o faina axeitada para pequenos recipientes.\nNos acuarios neceista auga a unha temperatura de entre os 20 e os 28 \u00b0C, e cun pH de 6 a 7,5."}
{"id": "520556", "revid": "25871", "url": "https://gl.wikipedia.org/wiki?curid=520556", "title": "Bibiana Fern\u00e1ndez", "text": "Bibiana Manuela Fern\u00e1ndez Chica, nada en T\u00e1nxer o 13 de febreiro de 1954, \u00e9 unha actriz, cantante, presentadora de televisi\u00f3n e modelo espa\u00f1ola. Foi co\u00f1ecida como Bibi Andersen e posteriormente como Bibiana Fern\u00e1ndez.\nTraxectoria.\nFern\u00e1ndez naceu en T\u00e1nxer, filla de malague\u00f1os. O seu pai, Manuel, era taxista e a s\u00faa nai, Francisca, traballaba de costureira no Barrio de la Victoria. Ao nacer asign\u00f3uselle o sexo masculino e o nome de Manuel Fern\u00e1ndez Chica, mais desde moi nova sentiuse unha muller. Os seus pais separ\u00e1ronse cando ti\u00f1a seis anos, o que provocou que vivise numerosas pelexas e discusi\u00f3ns ao seu arredor.\nViviu os seus primeiros anos en M\u00e1laga. En 1961 comezou a s\u00faa transici\u00f3n f\u00edsica e someteuse ao tratamento hormonal con estr\u00f3xenos. Posteriormente someteuse a unha vaxinoplastia en Londres. Marchou de M\u00e1laga a Barcelona co prop\u00f3sito de ver cumprido o so\u00f1o de converterse en artista. Os seus inicios foron duros, mais a mediados da d\u00e9cada de 1970 era a principal estrela da Cadena Ferrer, que xestionaba diversos locais en Barcelona. Foi ent\u00f3n cando debutou no cinema da man de Vicente Aranda no filme \"Cambio de sexo\", onde compartiu elenco con Victoria Abril. O \u00e9xito do filme fixo de Fern\u00e1ndez unha personaxe popular en Espa\u00f1a grazas \u00e1s s\u00faas aparici\u00f3ns na televisi\u00f3n.\nEn 1980 publicou un disco chamado \"Bibi Andersen\", co que obtivo un grande \u00e9xito coas canci\u00f3ns \"Call me lady Champagne\" e \"S\u00e1lvame\". Participou en distintos programas de televisi\u00f3n e presentouse en teatros continuando o seu traballo como vedette de revista.\nA principios da d\u00e9cada de 1980, xa establecida en Madrid, traballou en \"Trailer para amantes de lo prohibido\" de Pedro Almod\u00f3var, amigo co que continuou a colaborar en filmes como \"Matador\", \"La ley del deseo\", \"Tacones lejanos\" e \"Kika\". En 1984 protagonizou a fita de Manuel Guti\u00e9rrez Arag\u00f3n, \"La noche m\u00e1s hermosa\", xunto a Victoria Abril, Jos\u00e9 Sacrist\u00e1n e Fernando Fern\u00e1n G\u00f3mez. En 1985 participou na comedia de Fernando Trueba, \"S\u00e9 infiel y no mires con qui\u00e9n\", ao lado de Ana Bel\u00e9n, Carmen Maura e Antonio Resines.\nDespois de debutar como presentadora de televisi\u00f3n no programa \"La tarde\", Pilar Mir\u00f3 prop\u00faxoa como compa\u00f1eira de Carlos Herrera no espazo musical e de variedades \"S\u00e1bado noche\" (1988-1989). A boa qu\u00edmica que xurdiu entre a parella e a naturalidade de ambos fixeron que o programa fose un \u00e9xito. A principios da d\u00e9cada de 1990 continuou a compaxinar o seu traballo na televisi\u00f3n coas s\u00faas intervenci\u00f3ns no cinema.\nEn 1998, coincidindo coa estrea do filme \"At\u00f3mica\", decidiu cambiar o seu nome art\u00edstico polo seu verdadeiro, pasando a chamarse Bibiana Fern\u00e1ndez. En 2000 contraeu matrimonio polo rito tailand\u00e9s co modelo cubano, Asdr\u00fabal Ametller Gonz\u00e1lez, do que se separou en 2003."}
{"id": "520557", "revid": "47401", "url": "https://gl.wikipedia.org/wiki?curid=520557", "title": "Bibi Andersen", "text": ""}
{"id": "520558", "revid": "23204", "url": "https://gl.wikipedia.org/wiki?curid=520558", "title": "Robert Brown", "text": "Robert Brown, nado en Montrose, Escocia o 21 de decembro de 1773, e finado en Londres o 10 de xu\u00f1o de 1858, foi un m\u00e9dico, cirurxi\u00e1n e bot\u00e1nico escoc\u00e9s.\nTraxectoria.\nFormado na Universidade de Edimburgo, \u00e9 recordado, ademais de polo seu descomunal traballo de recompilaci\u00f3n da flora de Australia, por ter definido o termo \"n\u00facleo celular\" e por descubrir o movemento de axitaci\u00f3n das part\u00edculas na superficie da auga (denominado movemento browniano non seu honor), a\u00ednda que non soubo determinar as s\u00faas causas (o fen\u00f3meno ser\u00eda explicado en termos de cinem\u00e1tica molecular por Albert Einstein en 1905).\nAlistouse nun rexemento como cirurxi\u00e1n en 1795. Aceptou un posto como naturalista a bordo do \"Investigator\" ao mado Mathews Findler, que estaba a punto de levantar \u00e1ncora nunha viaxe cartogr\u00e1fica a Australia. Durante tres anos efectuou unha inxente investigaci\u00f3n recolectando uns 3 400 esp\u00e9cimes, dos que uns 1 200 eran novos para a ciencia. Permaneceu en Australia at\u00e9 maio de 1807. Durante tres anos investigou sobre o material recolectado. En 1810 publicou os resultados das s\u00faas recolecci\u00f3ns na s\u00faa obra \"Prodromus Florae Novae Hollandiae et Insulae Van Diemen\", a primeira relaci\u00f3n taxon\u00f3mica da flora de Australia.\nNun artigo cient\u00edfico que leeu na Sociedade Linneana de Londres en 1831 e que publicou en 1833, Brown deulle o nome ao n\u00facleo das c\u00e9lulas eucariotas. Este n\u00facleo x fora observado antes, quizais xa en 1682 polo microscopista neerland\u00e9s Anton van Leeuwenhoek. En 1802 Franz Bauer debuxara o n\u00facleo como unha caracter\u00edstica normal das c\u00e9lulas vexetais. Pero Brown foi quen lle deu o nome que leva at\u00e9 a actualidade (d\u00e1ndolle cr\u00e9to \u00e1s ilustraci\u00f3ns de Bauer). Tanto Bauer como Brown cr\u00edan que o n\u00facleo non era universal; e Brown pensaba que estaba confinado exclusivamente \u00e1s monocotiled\u00f3neas.\nEn 1827, examinando ao microscopio grans de pole, esporas de musgos e de \"Equisetum\" suspendidos en auga, Brown observou diminutas part\u00edculas con vac\u00faolos nos grans de pole executando un continuo movemento aleatorio. Logo observou o mesmo movemento en part\u00edculas de po, anulando a s\u00faa anterior hip\u00f3tese de que o movemento se deb\u00eda a que o pole ti\u00f1a vida. El mesmo non puido elaborar unha teor\u00eda explicatoria dese movemento, denominado m\u00e1is tarde \"movemento browniano\" no seu honor.\nEponimia.\nF\u00edsica.\nO movemento circulatorio das part\u00edculas en suspensi\u00f2ns acuosas leva seu nome, \"movemento browniano\". Foi descrito orixinarimente en 1785 por Jan Ingenhousz en part\u00edculas de carb\u00f3n suspendidas en alcohol. Marian Smoluchowski, case simultaneamente con Albert Einstein, describiu matematicamente o fen\u00f3meno.\nBot\u00e1nica.\nSeu nome se conmemora no x\u00e9nero de herb\u00e1ceas de Australia \"Brunonia\", e en numerosas especies australianas: \"Eucalyptus brownii\", o musgo \"Tetrodontium brownianum\", especie que descubriu mentres viv\u00eda en Roslin, Edimburgo, cando era estudante. A\u00ednda pode verse no lugar do seu descubrimento.\nAbreviatura.\nA abreviatura R.Br. empr\u00e9gase para reco\u00f1ecer a Robert Brown como autoridade na descrici\u00f3n e taxonom\u00eda en bot\u00e1nica."}
{"id": "520561", "revid": "1822", "url": "https://gl.wikipedia.org/wiki?curid=520561", "title": "Peneo (mitolox\u00eda)", "text": " \nNa mitolox\u00eda grega, Peneo era un deus fluvial de Tesalia, un dos tres mil r\u00edos de Grecia. Era fillo de Oc\u00e9ano e Tetis. \nCasou coa ninfa Cre\u00fasa (ou Filira), coa que tivo catro fillos, entre os que se cita a Hipseo, rei dos lapitas, e tres fillas, Cirene (nai de Aristeo), Dafne e Estilbe, a\u00ednda que algunhas fontes consideran a Cirene unha das s\u00faas esposas. Estilbe tivo do deus sol, Apolo, dous fillos xemelgos, Centauro e Lapites, ep\u00f3nimo o pobo do mesmo nome e antecesor de Aux\u00edas e Pir\u00edtoo, entre outros personaxes mitol\u00f3xicos co\u00f1ecidos; alg\u00fans tam\u00e9n a fan nai de Eneo.\nA m\u00e1is famosa das s\u00faas fillas foi Dafne que, perseguida por Apolo, implorou a axuda do seu pai para escapar do acoso do deus, e Peneo converteuna en loureiro . Apolo tivo que consolarse con cortar unhas p\u00f3las e coroarse con elas, e esa coroa de loureiro converteuse en s\u00edmbolo de vitoria na cabeza de heroes, xenerais e emperadores romanos."}
{"id": "520567", "revid": "1410", "url": "https://gl.wikipedia.org/wiki?curid=520567", "title": "Dafne", "text": "Na mitolox\u00eda grega, Dafne foi unha ninfa filla do deus fluvial Peneo, se ben nalgunhas tradici\u00f3ns descr\u00edbese como filla do r\u00edo Lad\u00f3n e a Nai Terra Xea. Dafne resulta especialmente co\u00f1ecida pola s\u00faa relaci\u00f3n con Apolo.\nMitolox\u00eda.\nDestacaba pola s\u00faa beleza pero a pesar disto, e da insistencia do pai en lle dera netos, ela prefiriu manter a virxindade. En certa ocasi\u00f3n, o deus Apolo foi alcanzado por unha frecha de Eros para que se namorara de Dafne, pero esta rexeitouno e fuxiu del. En realidade, Eros ving\u00e1base as\u00ed das burlas con que Apolo criticaba a s\u00faa falta de destreza no manexo do arco , e por iso disparou contra Apolo unha frecha de ouro, que espertaba o namoramento, \u00e1 vez que disparaba contra Dafne outra de chumbo, que provocaba o efecto contrario .\nDafne fuxiu de Apolo pero este seguiu incansable tras ela. Apolo pediu axuda \u00f3s deuses e estes permitiron que a alcanzara, pero Dafne, cando xa non pod\u00eda m\u00e1is, suplicou \u00f3 seu pai que a axudara a desfacerse de Apolo e Peleo transformonuna en loureiro. Apolo tivo que consolarse con cortar unhas p\u00f3las e coroarse con elas, e esa coroa de loureiro converteuse en s\u00edmbolo de vitoria na cabeza de heroes, xenerais e emperadores romanos .\nHixino conta outra versi\u00f3n segundo a cal Dafne pediu axuda a Xea, e esta acolleuna no seu seo, transform\u00e1ndoa nun loureiro . Robert Graves recolle esta versi\u00f3n e engade que a Nai Terra transportouna ata Creta, deixando un loureiro no seu lugar .\nVariante.\nNoutra variante do mito Dafne aparece como filla de Amiclas, fillo de Lacedem\u00f3n e fundador da cidade de Amiclas (no sur do Peloponeso). Namorouse dela Leucipo, fillo do rei da \u00c9lide En\u00f3mao, e para achegarse a Dafne disfrazouse de muller e integrouse no grupo que segu\u00eda a Artemisa, da que Dafne era a favorita. Dafne e Leucipo fix\u00e9ronse moi amigos e sempre andaban xuntos, o que provocou os celos de Apolo. Este conseguiu que as rapazas fosen ba\u00f1arse e, a\u00ednda que Leucipo, loxicamente, se resist\u00eda, oblig\u00e1rono a espirse e as\u00ed descubriron a argucia. Enfurecidas, bot\u00e1ronse riba del coas s\u00faas lanzas coa idea de matalo, pero os deuses salv\u00e1rono fac\u00e9ndoo invisible. Apolo, unha vez librado do rival, intentou coller a Dafne pero esta logrou fuxir e, antes de ser atrapada, pediu axuda a Zeus e este converteuna en loureiro .\nIconograf\u00eda.\nO mito de Apolo e Dafne co\u00f1\u00e9cese desde o s\u00e9culo III a.C. pero non se fixa definitivamente ata \u00e1s \"Metamorfoses\" de Ovidio (no s\u00e9culo I a.C.). Por este motivo non aparecer\u00e1 na arte grega ata o s\u00e9culo I a.C. (a primeira representaci\u00f3n co\u00f1ecida \u00e9 unha talla en esteatita que se atopou en Paquist\u00e1n ). Tam\u00e9n quedou reflictido nas pinturas murais de Pompeia.\nNa Idade Media, a publicaci\u00f3n dos \"Ovidios moralizados\" inspiraron unha interpretaci\u00f3n moralista do mito, que leva a unha defensa da virtude e pureza de Dafne fronte \u00e1 lascivia de Apolo. A parella ser\u00e1 representada por numerosos artistas a partir deste momento, destacando a escultura de Bernini da Galer\u00eda Borghese (Roma).\nEsta intenci\u00f3n moralizante queda patente no encargo desta escultura de Bernini polo cardeal Maffeo Barnerini, futuro papa Urbano VIII. Para xustificar semellante exaltaci\u00f3n do paganismo e o espido de Dafne no palacio dun cardeal, o comitente fixo gravar \u00f3 p\u00e9 da obra este pensamento en lat\u00edn: \"Aquel que, namorado, persegue os gozos das formas ef\u00e9meras, enche as s\u00faas mans co res\u00edo das follas e recolle froitos amargos\"\" . \nA transformaci\u00f3n de Dafne en loureiro seguir\u00e1 represent\u00e1ndose sen interrupci\u00f3n durante o Neoclasicismo, a Pintura Rom\u00e1ntica (Truner, 1837) e a arte moderna e contempor\u00e1nea (Ossip Zadkine, 1946; ou Salvador Dal\u00ed, 1966 )."}
{"id": "520570", "revid": "19415", "url": "https://gl.wikipedia.org/wiki?curid=520570", "title": "Estaci\u00f3n de Tampere", "text": "A estaci\u00f3n de Tampere (en fin\u00e9s Tampereen rautatieasema) \u00e9 a principal estaci\u00f3n de ferrocarril da cidade de Tampere."}
{"id": "520571", "revid": "89787", "url": "https://gl.wikipedia.org/wiki?curid=520571", "title": "Fatou Jallow", "text": "Fatou \"Toufah\" Jallow (Fatou A. Jallow), nada en Soma o 19 de abril de 1996 \u00e9 unha ra\u00ed\u00f1a de beleza de Gambia. F\u00edxose co\u00f1ecida polas s\u00faas acusaci\u00f3ns en 2014 contra o Presidente de Gambia, Yahya Jammeh.\nTraxectoria.\nJallow pertence \u00e1 etnia Fula. Os seus pais son Alfa Jallow e Awa Saho. Asistiu \u00e1 Escola Secundaria Superior de Nusrat ata o 12.\u00ba grao.\nEn 2014, ga\u00f1ou o t\u00edtulo de Miss o 22 de xullo no certame de beleza nacional organizado polo ditador de Gambia Yahya Jammeh. Nese momento ti\u00f1a 18 anos.\nEn setembro de 2014 comezou un curso de formaci\u00f3n de profesores en The Gambia College en Brikama.\nSegundo unha nova en \"Kibaroo News\" en xu\u00f1o de 2015, desapareceu durante varias semanas despois de ser invitada \u00e1 Casa do Estado en Banjul. No per\u00edodo ap\u00f3s a competici\u00f3n, Jammeh foi acusado de acosala sexualmente repetidamente e de ofrecerlle agasallos. Segundo o informe, foi levada a Jammeh varias veces contra a s\u00faa vontade. El anunciara publicamente varias veces que quer\u00eda casar con Jallow, unha proposta que ela rexeitou.\nComo explicou Jallow en 2019, en xullo de 2015 fuxiu pola fronteira a Dakar (Senegal). O 6 de agosto de 2015, recibiu asilo no Canad\u00e1 e desde ent\u00f3n viviu en Toronto. Al\u00ed completou unha terapia e estudou traballo social. No de 2019 traballou como representante de servizo ao cliente para unha empresa de telecomunicaci\u00f3ns e participou nun refuxio de mulleres.\nAcusaci\u00f3ns de violaci\u00f3n.\nA finais de xu\u00f1o de 2019, denunciou diante das organizaci\u00f3ns de dereitos humanos Human Rights Watch e TRIAL que Jammeh a violara. O nome de Jallow foi mencionado a petici\u00f3n s\u00faa para animar a outras mulleres a informar sobre tales experiencias.\nDespois de ga\u00f1ar o concurso de beleza, o 6 de decembro de 2014, dixo que a invitaron a visitar a Jammeh varias veces nos meses seguintes. Segundo a s\u00faa declaraci\u00f3n, recibiu 50,000 Dalasi, e m\u00e1is tarde outros 200,000 Dalasi del.\nReacci\u00f3ns.\nO propio Jammeh non comentou as acusaci\u00f3ns. Ousman Rambo Jatta, funcionario do partido da Alianza para a Reorientaci\u00f3n Patri\u00f3tica e a Construci\u00f3n, fundado por Jammeh, cualificou as acusaci\u00f3ns de mentira, afirmando que Jammeh \"\u00e9 un l\u00edder moi respect\u00e1bel, temeroso de Deus e piadoso, que non ten nada m\u00e1is que respecto polas nosas mulleres gambianas.\" Un condutor nese momento tam\u00e9n negou as acusaci\u00f3ns de violaci\u00f3n de Jallow.\nO Ministro de Xustiza e Fiscal Xeral de Gambia, Abubacarr Tambadou, e Salieu Taal, Presidente do Colexio de Avogados de Gambia (GBA), eloxiaron a Jallow pola s\u00faa valent\u00eda \u00f3 romper o seu silencio e alentaron a outras v\u00edtimas de violaci\u00f3n a falar, coa esperanza de que proporcionar\u00edan a base para que se presenten m\u00e1is cargos contra Jammeh. A organizaci\u00f3n de dereitos das mulleres Asociaci\u00f3n de Avogadas de Gambia (FLAG) uniuse a eles nesta opini\u00f3n. Nos d\u00edas seguintes informouse de novas acusaci\u00f3ns contra pol\u00edticos de alto rango.\nEn setembro de 2019, o l\u00edder interino do APRC, Fabakary Jatta, cualificou as acusaci\u00f3ns de mentira, dicindo que Jallow \"incluso deber\u00eda estar agradecida \u00f3 expresidente Jammeh polo apoio monetario\", e denunciou as acusaci\u00f3ns como intentos de empa\u00f1ar a imaxe de Jammeh. Jallow rexeitou esta declaraci\u00f3n por considerala unha busca de atenci\u00f3n infundada, e sinalou que ela non acusara \u00e1 APRC como partido, sen\u00f3n a Jammeh persoalmente, e que a APRC non deber\u00eda de falar no seu nome.\nO 31 de outubro de 2019, Jallow testificou ante a Comisi\u00f3n da Verdade, a Reconciliaci\u00f3n e Reparaci\u00f3n para chegar a un acordo co reinado de Jammeh, e repetiu e aclarou as s\u00faas acusaci\u00f3ns."}
{"id": "520573", "revid": "54334", "url": "https://gl.wikipedia.org/wiki?curid=520573", "title": "Cleopatra Kambugu Kentaro", "text": "Cleopatra Kambugu Kentaro \u00e9 unha activista de Uganda que loita polos dereitos humanos e muller trans. Apareceu no documental galardoado en 2016 \"The Pearl of Africa\".\"\"\nTraxectoria.\nKentaro medrou con 11 irm\u00e1ns, e d\u00e1lle cr\u00e9dito \u00f3 seu pai por criar \u00f3s seus fillos coa capacidade de \"expresarse sen medo e con albedr\u00edo\".\nKentaro obtivo unha licenciatura en Agricultura (patolox\u00eda de cultivos, biotecnolox\u00eda, e xen\u00e9tica) na Facultade de Ciencias Agr\u00edcolas e Medioambientais de Kampala da Universidade de Makerere.\nComezou a cuestionar a s\u00faa identidade de x\u00e9nero durante os seus estudos na universidade, primeiro investigando concepci\u00f3ns de x\u00e9nero non binario en diferentes culturas a trav\u00e9s da biblioteca e Internet. Despois, ao redor dos 23 anos, comezou a descubrir a comunidade de LGBT de Uganda.\nAntes de alcanzar o estrelato, viuse obrigada a fuxir da s\u00faa Uganda natal ap\u00f3s que a homosexualidade fora prohibida al\u00ed, atopando refuxio en Kenya. Foi declarada publicamente transx\u00e9nero en 2013 na portada do tabloide m\u00e1is grande de Uganda, \"Red Pepper\". Isto ocorreu unha semana ap\u00f3s a aprobaci\u00f3n da Lei contra a homosexualidade de Uganda o 20 de decembro de 2013 no Parlamento de Uganda.\n\"The Pearl of Africa\".\nCleo comezou a compartir a s\u00faa historia na popular serie web \"The Pearl of Africa\", a cal foi adaptada unha longametraxe documental que se estrenou o 30 de abril de 2016 no Hot Docs Canadian International Documentary Film Festival. En \"The\" \"Pearl of Africa\", Kentaro emprende \"unha viaxe \u00edntima m\u00e1is al\u00f3 das restrici\u00f3ns binarias para descubrir a s\u00faa identidade\", un proceso que atopou dif\u00edcil debido \u00e1s normas africanas de masculinidade. O director Jonny Von Wallstr\u00f6m seguiu a Cleopatra Kambugu Kentaro e o seu amante Nelson durante 18 meses, durante os cales Kentaro traballou para mellorar o benestar da comunidade de LGBT de Uganda a pesar da crecente discriminaci\u00f3n.\nCarreira.\nKentaro traballa como administradora de subvenci\u00f3ns para East African Sexual Health and Rights Initiative (UHAI EASHRI), apoiando a sexualidade, sa\u00fade, e dereitos humanos das minor\u00edas. Aboga por unha discusi\u00f3n aberta sobre x\u00e9nero e sexualidade en \u00c1frica, a pesar da incomodidade que nota con respecto \u00f3 sexo.\nKentaro est\u00e1 traballando para obter unha mestr\u00eda en Biolox\u00eda Molecular e Biotecnolox\u00eda da Facultade de Medicina Veterinaria e Bioseguridade de Recursos Animais da Universidade de Makerere. Traballou en varios proxectos diferentes co Centro Nacional de Biotecnolox\u00eda e o Instituto Nacional de Investigaci\u00f3n de Recursos de Cultivos Agr\u00edcolas, centr\u00e1ndose principalmente na biolox\u00eda molecular do banano e a mandioca das terras altas de \u00c1frica Oriental, co obxectivo de aliviar a pobreza e a fame."}
{"id": "520575", "revid": "54334", "url": "https://gl.wikipedia.org/wiki?curid=520575", "title": "Tanzila Khan", "text": "Tanzila Khan \u00e9 unha activista paquistan\u00ed polos dereitos das persoas con discapacidade, autora e fundadora de Girlythings, unha aplicaci\u00f3n m\u00f3bil que distrib\u00fae toallas sanitarias a mulleres con discapacidades. Khan c\u00e9ntrase en aumentar a conciencia e o acceso \u00e1 sa\u00fade e educaci\u00f3n reprodutiva, especialmente para as persoas con discapacidades. Escribiu varios libros sobre o tema as\u00ed como deu conferencias p\u00fablicas e seminarios.\nTanzila naceu e medrou en Paquist\u00e1n. Est\u00e1 discapacitada desde o seu nacemento e est\u00e1 confinada nunha cadeira de rodas. Khan obtivo a s\u00faa licenciatura en dereito internacional na Universidade de Londres.\nTraballos.\nKhan publicou o seu primeiro libro con 16 anos, e utilizou as ganancias para financiar proxectos comunitarios na s\u00faa \u00e1rea. Escribiu as seguintes obras:\nPremios.\nKhan ga\u00f1ou os seguintes premios polo seu activismo:"}
{"id": "520577", "revid": "89787", "url": "https://gl.wikipedia.org/wiki?curid=520577", "title": "Stellantis", "text": "Stellantis NV \u00e9 un fabricante multinacional automobil\u00edstico con sede en \u00c1msterdam, Pa\u00edses Baixos, formado pola fusi\u00f3n da empresa italo-americana Fiat Chrysler Automobiles e da empresa francesa Groupe PSA en 2021 sobre a base dun 50%-50% cunacordo de fusi\u00f3n transfronteiriza. O grupo ten unha ampla carteira de marcas de autom\u00f3biles: Abarth, Alfa Romeo, Chrysler, Citro\u00ebn, Dodge, DS Autom\u00f3biles (escisi\u00f3n de Citr\u00f6en), Fiat, Fiat Profesional, Jeep, Lancia, Maserati, Opel, Peugeot, Ram Trucks e Vauxhall Motors. O nome \"Stellantis\" \u00fasase exclusivamente para identificar a entidade corporativa, mentres que as marcas e os logotipos do grupo permanecen inalterados.\nA compa\u00f1\u00eda ten 400.000 empregados, con presenza en m\u00e1is de 130 pa\u00edses e con f\u00e1bricas en 30 pa\u00edses. O grupo ten plans para ter 39 veh\u00edculos el\u00e9ctricos para finais de 2021. \nHistoria.\nA principios de 2019, FCA buscou unha fusi\u00f3n co fabricante de autom\u00f3biles franc\u00e9s Renault e chegou a un acordo provisional coa empresa. Non obstante, o comportamento do goberno franc\u00e9s durante as negociaci\u00f3ns levou ao abandono do acordo; \"The Economist\" informou de que \"para FCA isto auguraba interferencias futuras.\" Nissan tam\u00e9n ti\u00f1a varias preocupaci\u00f3ns sobre o impacto da proposta na s\u00faa alianza con Renault.\nPosteriormente, FCA achegouse a PSA. A fusi\u00f3n, acordada oficialmente en decembro de 2019, foi a de crear o cuarto fabricante de autom\u00f3biles m\u00e1is grande do mundo por vendas mundiais de veh\u00edculos, cun aforro anual previsto de 3.700 mill\u00f3ns de euros, ou aproximadamente 4.222 mill\u00f3ns de d\u00f3lares.\nO 21 de decembro de 2020, a Comisi\u00f3n Europea anunciou a s\u00faa aprobaci\u00f3n da fusi\u00f3n, ao tempo que impo\u00f1\u00eda restrici\u00f3ns m\u00ednimas para garantir a competencia no sector. \nA fusi\u00f3n foi aprobada o 4 de xaneiro de 2021 polos accionistas de FCA NV e Peugeot SA e o acordo conclu\u00edu o 16 de xaneiro de 2021. As acci\u00f3ns ordinarias da nova compa\u00f1\u00eda comezaron a negociarse na Bolsa de Mil\u00e1n (MTA) e Euronext Par\u00eds o 18 de xaneiro de 2021 e na Bolsa de Nova York o 19 de xaneiro de 2021, en cada caso baixo o s\u00edmbolo \"STLA\".\nEstrutura.\nDesde 2021 a carteira de marcas de Stellantis \u00e9:\nPropiedade.\nTras a fusi\u00f3n do 50% de FCA e 50% de PSA, os propietarios son:\nConsello de administraci\u00f3n.\nO consello executivo de Stellantis est\u00e1 formado por 11 membros. Cinco membros proceden de PSA e dos principais accionistas (BpiFrance, FFP), mentres que outros cinco proceden de Fiat Chrysler Automobiles e principal accionista (Exor). O escano restante recae en Carlos Tavares, CEO de Stellantis."}
{"id": "520578", "revid": "85894", "url": "https://gl.wikipedia.org/wiki?curid=520578", "title": "Bertel Tingstr\u00f6m", "text": "Bertel Tingstr\u00f6m, nado o 27 de xu\u00f1o de 1912 en Gotemburgo, e finado o 27 de xaneiro de 2004 en Uppsala, foi un numism\u00e1tico sueco, especializado nas moedas-placa de cobre suecas e moi co\u00f1ecido como divulgador do co\u00f1ecemento numism\u00e1tico a trav\u00e9s dos medios de comunicaci\u00f3n de masas do seu pa\u00eds. \nTraxectoria.\nFormaci\u00f3n e carreira profesional.\nTingstr\u00f6m naceu en Gotemburgo a\u00ednda que, aos seus seis anos, a s\u00faa familia fixou a s\u00faa residencia en Malm\u00f6. Nesa cidade recibiu a educaci\u00f3n primaria e en 1930 matriculouse na Escola Xeral Superior (\"H\u00f6gre Allm\u00e4nna L\u00e4roverket\") para cursar o ensino secundario, que completou na Escola de Secundaria de Comercio (\"Handelsgymnasium\"), tam\u00e9n de Malm\u00f6.\nNo curso 1931-1932 ingresou na Escola de Artillar\u00eda e en 1933 na Academia Militar de Karlberg, en Solna, onde en 1934 acadou o rango de alf\u00e9rez do ex\u00e9rcito sueco. Como militar participou na segunda guerra mundial e en 1945 ascendeu a capit\u00e1n.\nNo mundo civil, desenvolveu a s\u00faa actividade profesional no sector dos seguros, no que se mantivo desde 1935 ata a s\u00faa xubilaci\u00f3n en maio de 1977. No exercicio da s\u00faa profesi\u00f3n residiu en diversas cidades suecas, entre elas Malm\u00f6 e Halmstad. Entre 1948 e 1953 estivo destinado en Estocolmo e ese \u00faltimo ano trasladouse a Uppsala, onde ocupou o posto de director rexional da compa\u00f1\u00eda na que traballaba. \nTingstr\u00f6m numism\u00e1tico.\nA afecci\u00f3n de Tingstr\u00f6m pola numism\u00e1tica comezou como coleccionista na s\u00faa infancia e o interese polo co\u00f1ecemento nesta materia acompa\u00f1ouno durante toda a s\u00faa vida. Durante a s\u00faa estad\u00eda en Malm\u00f6 formou parte da Sociedade Numism\u00e1tica de Escania e ao chegar a Estocolmo en 1948 ingresou na Sociedade Numism\u00e1tica Sueca, na que ocupou diversos postos directivos durante os 55 anos que permaneceu nela e da que chegou a ser nomeado membro honorario en 2002. Como membro desta sociedade foi o seu representante na Fundaci\u00f3n Numism\u00e1tica Sven Svensson e na Uni\u00f3n Numism\u00e1tica N\u00f3rdica. \nEntre outras entidades, Tingstr\u00f6m foi tam\u00e9n socio fundador do Club Numism\u00e1tico de Uppsala en 1969, entidade que presidiu durante varios anos. \nLogo da s\u00faa xubilaci\u00f3n en 1977, en setembro dese mesmo ano matriculouse na Universidade de Uppsala, dotada dun reco\u00f1ecido gabinete numism\u00e1tico, onde acadou a s\u00faa graduaci\u00f3n en Historia e Historia Econ\u00f3mica. En 1984 logrou o seu doutoramento coa defensa dunha tese acerca dun tema no que foi especialista: o papel das moedas-placa de cobre suecas como medio de pagamento nos s\u00e9culos XVII e XVIII.\nTingstr\u00f6m acadou un s\u00f3lido co\u00f1ecemento da numism\u00e1tica sueca e f\u00edxose moi popular como divulgador a partir da s\u00faa participaci\u00f3n en 1961 nun co\u00f1ecido programa da televisi\u00f3n do seu pa\u00eds. \u00c1 parte das s\u00faas obras en forma de artigos e monograf\u00edas, Tingstr\u00f6m foi o responsable en materia numism\u00e1tica da Enciclopedia Nacional Sueca (\"Nationalencyklopedin\") e a el d\u00e9benselle numerosas contribuci\u00f3ns nesta publicaci\u00f3n enciclop\u00e9dica. Por outra banda, Tingstr\u00f6m foi o creador do Museo da Moeda de Avesta en 1983, instituci\u00f3n que dirixiu ata 1996, cando foi sucedido por Ian Wis\u00e9hn. Ademais, a el encomend\u00f3uselle a catalogaci\u00f3n do importante achado de moedas-placa de cobre suecas resultado do naufraxio do buque \"Nicobar\", nas costas de Sur\u00e1frica.\nBertel Tingstr\u00f6m faleceu en Uppsala o 27 de xaneiro de 2004 e foi soterrado en Visings\u00f6. Na s\u00faa memoria, a Sociedade Numism\u00e1tica Sueca emitiu en 2010 unha medalla conmemorativa en bronce.\nPublicaci\u00f3ns.\nMonograf\u00edas.\nEsta \u00e9 unha escolma das monograf\u00edas m\u00e1is significativas da carreira numism\u00e1tica de Bertel Tingstr\u00f6m:"}
{"id": "520579", "revid": "65337", "url": "https://gl.wikipedia.org/wiki?curid=520579", "title": "B. Tingstr\u00f6m", "text": ""}
{"id": "520580", "revid": "65337", "url": "https://gl.wikipedia.org/wiki?curid=520580", "title": "Tingstr\u00f6m, B.", "text": ""}
{"id": "520581", "revid": "65337", "url": "https://gl.wikipedia.org/wiki?curid=520581", "title": "Tingstr\u00f6m, Bertel", "text": ""}
{"id": "520585", "revid": "5863", "url": "https://gl.wikipedia.org/wiki?curid=520585", "title": "Colexio Maior Fonseca", "text": ""}
{"id": "520587", "revid": "98629", "url": "https://gl.wikipedia.org/wiki?curid=520587", "title": "Pyynikin kes\u00e4teatteri", "text": "O Pyynikin kes\u00e4teatteri (en galego Teatro de Ver\u00e1n de Pyynikki) \u00e9 un teatro ao aire libre situado no barrio de Pyynikki da cidade de Tampere, Finlandia. Especialmente co\u00f1ecido polo seu auditorio xiratorio, \u00e9 un dos teatros ao aire libre m\u00e1is grandes de Finlandia e o que m\u00e1is tempo leva en funcionamento do pa\u00eds.\nFoi fundado polos actores Yrj\u00f6 Kostermaa e Toivo M\u00e4kel\u00e4, entrando en fncionamento en 1948 baixo o nome de Tampereen Kes\u00e4teatterin (en galego \"Teatro de ver\u00e1n de Tampere\") en Joselininniemi \u00e1 beira do lago Pyh\u00e4j\u00e4rven, onde a\u00ednda se celebran as representaci\u00f3ns na actualidade. En 1955 o Club de Teatro de Tampere converteuse no seu responsable, mudando nese momento o seu nome pola s\u00faa denominaci\u00f3n actual.\nEn 1959 completouse o auditorio xiratorio de 792 localidades obra de Reijo Ojanen. Se ben na segunda metade da d\u00e9cada de 1950 o teatro experimentara un notable crecemento, foi na d\u00e9cada seguinte cando se produciu un aut\u00e9ntico avance logo de que a adaptaci\u00f3n teatral do libro de V\u00e4in\u00f6 Linna \"Tuntematon sotilas\" ga\u00f1ara unha gran popularidade que a levou a permanecer en cartel durante unha d\u00e9cada. A partir de 1972 o Pyynikin kes\u00e4teatteri pasou a representar unha soa obra durante o ver\u00e1n.\nEntre as d\u00e9cadas de 1980 e 1990 o teatro experimentou un per\u00edodo de transici\u00f3n logo das mortes de Olavi Veist\u00e4j\u00e4 e Veli Sandelli, que tiveron unha grande influencia no Club de Teatro de Tampere. A instituci\u00f3n liderada inicialmente por Rauli Lehtonen, a quen sucederon o profesor Panu Rajala.\nA mediados da d\u00e9cada de 1990 reformouse o auditorio xiratorio, aumentando a s\u00faa capacidade ata os 836 asentos."}
{"id": "520588", "revid": "23204", "url": "https://gl.wikipedia.org/wiki?curid=520588", "title": "Carlos X de Francia", "text": "Carlos X de Francia, nado no Palacio de Versalles o 9 de outubro de 1757 e finado en Gorizia (Iliria) o 6 de novembro de 1836, foi rei de Francia e Navarra entre 1824 e 1830. Foi o \u00faltimo rei borb\u00f3n de Francia, e o \u00faltimo que tivo unha cerimonia de coroaci\u00f3n.\nTraxectoria.\nPrimeiros anos.\nNeto de Lu\u00eds XV e a s\u00faa esposa, a princesa polaca Mar\u00eda Leszczy\u0144ska, e fillo m\u00e1is novo de Lu\u00eds, Delf\u00edn de Francia, que nunca reinou, e da s\u00faa esposa alem\u00e1, Mar\u00eda Xosefa de Saxonia. Carlos era irm\u00e1n de Lu\u00eds XVI, deposto e executado durante a Revoluci\u00f3n Francesa, e tam\u00e9n do rei Lu\u00eds XVIII, que reinou trala ca\u00edda de Napole\u00f3n. Levou o t\u00edtulo de conde de Artois.\nFoi bautizado o 19 de outubro de 1761 cos nomes de Carlos Felipe polo arcebispo Carlos Antonio de La Roche-Aymon na Capela Real de Versalles en presenza de Jean-Fran\u00e7ois Allart, sacerdote da igrexa de Nosa Se\u00f1ora de Versalles. A s\u00faa madri\u00f1a foi a s\u00faa t\u00eda Sof\u00eda de Francia e o seu padri\u00f1o o rei Carlos III de Espa\u00f1a, representado polo futuro Lu\u00eds XVI, o seu irm\u00e1n.\nMatrimonio e descendencia.\nO 16 de novembro de 1773, contraeu matrimonio con Mar\u00eda Tareixa de Savoia (1756-1805), filla de V\u00edtor Amadeu III de Savoia e da infanta Mar\u00eda Antonieta de Borb\u00f3n. O matrimonio tivo catro fillos:\nO seu fillo favorito era Carlos Fernando, que se parec\u00eda moito a el, tanto f\u00edsica como moralmente. O m\u00e1is vello, Lu\u00eds Antonio, polo contrario era t\u00edmido e sufr\u00eda de miop\u00eda e tics nerviosos.\nCarlos, a diferenza dos seus irm\u00e1ns m\u00e1is vellos, que ti\u00f1an tendencia ao sobrepeso, era un home aposto e atractivo. A s\u00faa esposa non era considerada fermosa e Carlos tivo moitas amantes durante a s\u00faa vida, como Louise de Polastron.\nRevoluci\u00f3n e exilio.\nExiliado de Francia mesmo antes da toma da Bastilla, o conde de Artois foi un dos s\u00edmbolos m\u00e1is salient\u00e1beis da contrarrevoluci\u00f3n, residindo durante moitos anos en Gran Breta\u00f1a ata que a ca\u00edda de Napole\u00f3n permitiu que o seu irm\u00e1n Lu\u00eds XVIII ascendese ao trono de Francia.\nVolta do exilio: reinado de Lu\u00eds XVIII e os ultramon\u00e1rquicos.\nDurante o reinado de Lu\u00eds XVIII, o futuro Carlos X representou a rama m\u00e1is extremista do conservadorismo, liderando en segredo o \"partido ultramon\u00e1rquico, do que se dic\u00eda que era \"m\u00e1is mon\u00e1rquico c\u00f3 rei\". Ao contrario que o seu irm\u00e1n o rei, que se mostraba conciliador e perdoou os partidarios de Napole\u00f3n, o conde de Artois avogaba polo castigo aos participantes da Revoluci\u00f3n, o que deu lugar ao chamado Terror Branco.\nOs ultramon\u00e1rquicos foron ga\u00f1ando poder progresivamente, e segundo m\u00e1is enfermo se atopaba o monarca, m\u00e1is poder delegaba no seu irm\u00e1n \"de Artois\". A morte de Lu\u00eds XVIII e o ascenso de Carlos X cubriu as expectativas do partido.\nReinado.\n\u00c1 morte de Lu\u00eds XVIII en 1824, Carlos X herdou o trono franc\u00e9s e foi coroado o 29 de maio de 1825 na catedral de Reims. Foi a \u00faltima coroaci\u00f3n dun rei en Francia. O reinado de Carlos X estivo marcado polas inmensas tensi\u00f3ns coa burgues\u00eda francesa, e, en xeral, coas ramas m\u00e1is liberais do estamento pol\u00edtico; as pretensi\u00f3ns absolutistas e ultramon\u00e1rquicas de Carlos X non atopaban espazo nun sistema pol\u00edtico formado na s\u00faa maior\u00eda por grupos pol\u00edticos liberais, que era patente que ti\u00f1an o apoio popular suficiente para controlar a C\u00e1mara de Deputados, se ban a fraude electoral previ\u00f1a esa circunstancia.\nA incomodidade do rei e dos seus partidarios ultramon\u00e1rquicos ante esta situaci\u00f3n foi evidente desde o principio do seu reinado, e os ultramon\u00e1rquicos non dubidaron en tratar de dominar a pol\u00edtica francesa recorrendo \u00e1 fraude electoral, \u00e1 chantaxe e ao libelo, o que provocou un gran descontento entre a burgues\u00eda liberal e as clases populares; este descontento manifesouse cando en abril de 1827, Carlos X estaba a pasar revista \u00e1 Garda Nacional: os gardas non dubidaron en proferir insultos e ameazas contra o rei ante a impotencia dos oficiais e Carlos X tivo que fuxir precipitadamente. D\u00edas despois, Carlos X, asustado pola posibilidade de que a Garda Nacional o derrocase, ordenou a s\u00faa disoluci\u00f3n. Por\u00e9n, o episodio deixara clara a d\u00e9bil posici\u00f3n da monarqu\u00eda, que foi incapaz de desarmar a Garda trala disoluci\u00f3n.\nA pol\u00edtica ultramon\u00e1rquica de Carlos X concret\u00e1base nas iniciativas lexislativas desenvolvidas por un dos seus principais apouos, o primeiro ministro Jean-Baptiste de Vill\u00e8le, que exerc\u00eda o cargo desde o reinado de Lu\u00eds XVIII. Era sabido que as principais leis promovidas polo primeiro ministro eran parte dunha lista de leis que Carlos X lle entregara ao principio do seu reinado, e que quer\u00eda ver ratificadas pola C\u00e1mara de Deputados e a dos Pares o antes posible. Estas leis, tremendamente impopulares, \u00edan encami\u00f1adas a outorgar grandes poderes e privilexios \u00e1 nobreza e ao clero, en detrimento do terceiro estado; en definitiva, a iniciativa lexislativa de Carlos X pretend\u00eda abolir os principais logros da Revoluci\u00f3n. En 1825 aprobouse unha das leis m\u00e1is pol\u00e9micas, destinada a indemnizar a todos aqueles nobres que foran donos de terras expropiadas durante a Revoluci\u00f3n. A lei Anti-Sacrilexio dese mesmo ano convert\u00eda en delito penal calquera ofensa cometida contra a Igrexa Cat\u00f3lica; esta lei foi empregada como instrumento de vinganza pol\u00edtica contra moitos pol\u00edticos liberais. \nNon obstante, o episodio da Garda Nacional de 1827 puxo de manifesto o desgaste de Carlos X. En novembro dese ano, o ultramon\u00e1rquico Vill\u00e8le perdeu a mayor\u00eda parlamentaria, e foi desprazado do poder. O seguinte primeiro ministro, Jean-Baptiste de Martignac, era un pol\u00edtico moderado a quen Carlos X detestaba. O rei pensou no ministerio deste como nun mal pasaxeiro, e non dubidou en conspirar contra o seu primeiro ministro, que se viu forzado a dimitir en agosto de 1829. Martignac foi sucedido polo ultramon\u00e1rquico Jules de Polignac, amigo do rei de escasa intelixencia pol\u00edtica. Por\u00e9n, o ascenso de Polignac coincidiu coas elecci\u00f3ns do 30 de agosto de 1829, en que os ultramon\u00e1rquicos perderon calquera posibilidade de controlar as c\u00e1maras lexislativas. O abandono das filas promon\u00e1rquicas do conservador Chateaubriand, moi descontento coa elecci\u00f3n de Polignac, deixou estes en minor\u00eda, polo que Polignac e Carlos X manobraron para non convocar as novas c\u00e1maras ata marzo de 1830, previndo iniciativas lexislativas de tendencia liberal. Mentre, en xaneiro de 1830, Carlos X declarou a guerra a Alxeria debido a que o vicerrei Hussein Dey expulsara o c\u00f3nsul franc\u00e9s na zona; con esta guerra Carlos X esperaba distraer a atenci\u00f3n do p\u00fablico da situaci\u00f3n pol\u00edtica interna.\nFinalmente, o 2 de marzo de 1830, Carlos X tivo \u00e1 fin que convocar as C\u00e1maras para inaugurar a lexislatura. No seu discurso inaugural ante elas agard\u00e1base que Carlos se mostrase moderado e conciliador, mais en vez diso, fixo un panex\u00edrico da s\u00faa pol\u00edtica, xustificando a elecci\u00f3n de Polignac como primeiro ministro e obviando o talante eminentemente liberal das novas c\u00e1maras. Estas viron no discurso do rei unha provocaci\u00f3n \u00e1 que responderon o 18 de marzo votando un decreto que esix\u00eda que o gabinete e os ministros do rei contasen coa aprobaci\u00f3n das c\u00e1maras. O d\u00eda anterior, co\u00f1ecendo a inminente iniciativa, o rei e o seu goberno convocara elecci\u00f3ns xerais para xullo, e o 19 de marzo Carlos X disolv\u00eda as c\u00e1maras. O descontento popular foi inmenso.\nPrevindo unha derrota electoral, Carlos X non dubidou en tratar de manipular as elecci\u00f3ns, que comezaron o 23 de xu\u00f1o; o 6 de xullo, vendo que a s\u00faa situaci\u00f3n pol\u00edtica era moi precaria, o rei foi urxido por Polignac a que invocase o artigo 14 da Constituci\u00f3n, que permit\u00eda suspendela ante unha situaci\u00f3n de emerxencia, outorgando poderes extraordinarios ao monarca. Mediante o exercicio dos poderes de emerxencia, Carlos X pretend\u00eda convocar unhas novas elecci\u00f3ns e manipular os resultados ao seu favor, o que esix\u00eda en primeira instancia poder nomear prefectos provinciais af\u00edns ao partido ultramon\u00e1rquico. De limitarse a iso, o autogolpe de estado talvez tivese \u00e9xito, mais aconsellado por Polignac, o consello de ministros redactou as Ordenanzas de Xullo, un conxunto de catro ordenanzas encami\u00f1adas a abolir a liberdade de prensa, disolver a nova c\u00e1mara de deputados, alterar o sistema electoral e convocar novas elecci\u00f3ns para setembro. Polignac cr\u00eda que deste xeito o \u00e9xito do golpe estaba garantido.\nRevoluci\u00f3n de Xullo.\nCarlos X asinou as ordenanzas no Ch\u00e2teau de Saint-Cloud o 25 de xullo, crendo as\u00ed rematada a criste pol\u00edtica que el mesmo iniciara. As ordenanzas public\u00e1ronse no \"Moniteur\" (o bolet\u00edn oficial do estado) o 26 de xullo, causando unha fonda sorpresa en Par\u00eds. A\u00ednda que nun primeiro momento pareceu que o pobo non \u00eda reaccionar ante elas, axi\u00f1a se demostrou o contrario: a prensa liberal, encabezada polo xornalista Adolphe Thiers, e que \u00eda ser abolida de facto grazas \u00e1s ordenanzas, comezou a chamar \u00e1 resistencia contra as pretensi\u00f3ns do monarca. O 26 de xullo pola tarde, unha inmensa multitude comezou a reunirse nos xard\u00edns do Palais-Royal, un lugar simb\u00f3lico desde a Revoluci\u00f3n francesa. Os gritos de \"Abaixo os Borb\u00f3ns!\" e \"Viva a Constituci\u00f3n\" suced\u00e9ronse; esa noite, a polic\u00eda pechou os xard\u00edns do Palais Royal, e a multitude, furiosa, reuniuse nas r\u00faas adxacentes, dando comezo aos disturbios. A ma\u00f1\u00e1 do 27 de xu\u00f1o a polic\u00eda clausurou os xornais que continuaban a publicarse; cando a nova chegou \u00e1 xente, tomaron de novo os xard\u00edns do Palais Royal. Carlos X, temeroso da revolta, ordenou os soldados al\u00ed apostados que disolvesen a multitude. Ante os disparos que esta fixo contra eles, o ex\u00e9rcito abriu fogo. Suced\u00e9ronse os disturbios, e os comercios do Palais Royal foron saqueados. O 28 de xullo o pobo de Par\u00eds comezou a montar barricadas nas r\u00faas. O mariscal Marmont, a quen Carlos X puxera ao mando da situaci\u00f3n, urxiu o monarca a reconciliarse co pobo derrogando as ordenanzas. Carlos X negouse, ao tempo que os homes de Marmont, simpatizantes da causa do pobo, comezaban a desertar. A situaci\u00f3n de Marmont era precaria; Carlos X ordenara abrir fogo contra a multitude, mais esta, armada e parapetada tralas barricadas das estreitas r\u00faas do centro, obrigouno a retroceder cos restos da s\u00faa tropa cara ao Palacio das Tuller\u00edas.\nMentres tanto, a C\u00e1mara de Deputados reuniuse o 28 de xullo na casa de Audrey de Puyraveau, e enviou unha delegaci\u00f3n a Marmont ped\u00edndolle que urxise o rei a abolir de novo as ordenanzas. Marmont tratou de convencer a Polignac, que se atopaba nas Tuller\u00edas, mais este negouse. Vendo o insustent\u00e1bel da situaci\u00f3n, Carlos X culpou os seus ministros dela e destitu\u00ednos esa mesma tarde; con iso perd\u00eda, sen pretendelo, o apoio do partido ultramon\u00e1rquico. Deste xeito, o rei quedou politicamente illado e ante a revolta f\u00edxose patente a fin do seu reinado. Vendo o rei como un cad\u00e1ver pol\u00edtico, a C\u00e1mara de Deputados, reunida o 30 de xullo na casa de Jacques Lafitte e despois no Palais Bourbon, non reco\u00f1eceu autoridade ningunha ao rei e decidiu convidar a Lu\u00eds Filipe de Orle\u00e1ns, fillo de Filipe Igualdade, partidario da causa liberal e burguesa, para desempe\u00f1ar o cargo de Lugartenente Xeral do Reino, co benepl\u00e1cito da C\u00e1mara dos Pares. Imprim\u00edronse panfletos que promov\u00edan o ascenso de Lu\u00eds Filipe e distribu\u00edronos entre a multitude, encantada de ver como a autoridade do goberno de Carlos X se derrubaba.\nO rei viuse forzado a fuxir de Saint-Cloud a ma\u00f1\u00e1 do 31 de xullo, mentres unha turba se achegaba coa intenci\u00f3n de saquear o palacio. Tomando refuxio en Versalles, tratou de salvar o seu goberno no momento en que Lu\u00eds Filipe entraba en Par\u00eds e aceptaba o cargo de Lugartenente Xeral do Reino que lle ofrec\u00eda a C\u00e1mara de Deputados. Os apoios a Carlos X desapareceran e o monarca mostr\u00e1base incapaz de entender que fora desprazado do trono. O 2 de agosto a revolta obrigouno a refuxiarse en Rambouillet; ese mesmo d\u00eda, tres rexementos da Garda Real, o \u00fanico corpo que permanecera leal ao rei, abandon\u00e1rono. Perdida toda esperanza e sen protecci\u00f3n ante a multitude ameazadora, ese d\u00eda Carlos X abdicou e obrigou o seu fillo o Delf\u00edn Lu\u00eds Antonio de Borb\u00f3n, duque de Angulema, a facer o mesmo en favor do seu sobri\u00f1o Henrique de Artois, duque de Bordeos, un rapaz de doce anos naquel momento. O ex-rei enviou unha carta ao seu primo Lu\u00eds Filipe ped\u00edndolle que o proclamase rei:\nLu\u00eds Filipe de Orle\u00e1ns comunicou a abdicaci\u00f3n e renuncia \u00e1s C\u00e1maras o 3 de agosto, e lonxe de proclamar rei o duque de Bordeos, procedeu a expulsar de Francia a familia de Carlos armando o pobo de Par\u00eds. As C\u00e1maras, pola s\u00faa banda, reelaboraron a Carta Constitucional de 1814, declarando o trono vacante e procedendo a elixir a Lu\u00eds Filipe como novo rei, que foi proclamado co nome de Lu\u00eds Filipe I, \"Rei dos franceses\" o 9 de agosto.\nExilio.\nO 16 de agosto, a antiga familia real embarcouse para Inglaterra a instancias de Lu\u00eds Filipe, que garantiu un salvoconduto para eles. O goberno ingl\u00e9s, anoxado pola actitude de Carlos X, informouno de que s\u00f3 se lle permitir\u00eda residir no Reino Unido como un cidad\u00e1n privado. Recibiu o permiso para resideir en Dorset, onde o monarca derrocado foi acosado polos acredores que lle emprestaran grandes sumas de cartos durante o seu primeiro exilio en Inglaterra, en tempos da Revoluci\u00f3n. A\u00ednda que dispu\u00f1an dunha pequena fortuna que Carlos X colocara por se acaso na Banca Inglesa, a situaci\u00f3n en Inglaterra era tremendamente inc\u00f3moda. Abandonou Inglaterra en outubro e refuxiouse en Edimburgo, onde viviu durante 1831 acosado esta vez por alg\u00fans membros da s\u00faa familia, que pretend\u00eda que cedese a rexencia no exilio \u00e1 duquesa de Berry, nai de Henrique V. En 1832 aceptou a invitaci\u00f3n do emperador Francisco I de Austria para vivir en Praga, onde comezou a recibir moitos lexitimistas borb\u00f3nicos que fuxiran de Francia trala Revoluci\u00f3n de Xullo. Os seus \u00faltimos anos pasounos en territorio austroh\u00fangaro, conspirando de xeito torpe e p\u00fablico a favor da causa da Casa de Borb\u00f3n.\nDespois de vivir no castelo de Hradchin, en Praga, Carlos X morreu, afectado de c\u00f3lera, en Gorizia (Iliria) en 1836. Est\u00e1 enterrado xunto ao seu fillo m\u00e1is vello, Lu\u00eds Antonio de Borb\u00f3n (\"Luis XIX\") na cripta da igrexa do mosteiro franciscano de Kostanjevica (Nova Gorica, Eslovenia). Xunto aos seus sepulcros de m\u00e1rmore hai unha placa que di:"}
{"id": "520595", "revid": "1131", "url": "https://gl.wikipedia.org/wiki?curid=520595", "title": "Wafa Mustafa", "text": "Wafa Mustafa, nada en Masyaf o 4 de agosto de 1990, \u00e9 unha xornalista e activista siria que fai campa\u00f1a pola liberaci\u00f3n dos detidos sirios. Como membro de Families for Freedom, meteu presi\u00f3n \u00f3 Consello de Seguridade das Naci\u00f3ns Unidas para pedir a liberaci\u00f3n dos nomes e as localizaci\u00f3ns de todos aqueles \u00f3s que as autoridades sirias te\u00f1en en cativerio. Mustafa citou que a motivaci\u00f3n do seu activismo foi a desaparici\u00f3n do seu pai, Ali Mustafa, un activista dos dereitos humanos, que foi detido en xullo de 2013. Acosado xa en 2011 pola Seguridade do Estado, Ali foi arrestado co seu colega Hussam al-Dhafri por homes armados vestidos de civil \u00f3 comezo das protestas contra o r\u00e9xime. Hoxe, Wafa Mustafa traballa para obter calquera informaci\u00f3n sobre o seu pai e outros refuxiados detidos.\nTraxectoria.\nEn 2011, foi arrestada por protestas en Siria. Por\u00e9n, pronto foi liberada. Despois do seu arresto, non puido regresar \u00e1 escola para continuar os seus estudos, xa que as escolas comezaron a rexeitar \u00f3s estudantes que participaron nas manifestaci\u00f3ns.\nWafa Mustafa di que comezou o seu traballo de activismo despois da desaparici\u00f3n do seu pai Ali Mustafa (un defensor de dereitos humanos que foi detido en xullo de 2013).\nDespois do arresto do seu pai, viuse obrigada a trasladarse a Alepo e despois a Turqu\u00eda a un campo de refuxiados.\nEn 2016 foi para Alema\u00f1a.\nO 30 de maio de 2020, realizou unha manifestaci\u00f3n fronte a un xulgado en Koblenz (Alema\u00f1a), onde public\u00f3 61 fotograf\u00edas de persoas desaparecidas en Siria, inclu\u00edda unha fotograf\u00eda do seu pai."}
{"id": "520597", "revid": "23204", "url": "https://gl.wikipedia.org/wiki?curid=520597", "title": "El sendero de la anaconda", "text": "El sendero de la anaconda \u00e9 un filme documental colombiano de 2019 dirixido e escrito por Alessandro Angulo e producido por Caracol Televisi\u00f3n. Estreouse nas salas de cinema o 27 de xu\u00f1o de 2019.\nSinopse.\nO filme ocumenta a viaxe de Wade Davis, un afamado escritor canadense, quen viaxa a Colombia na compa\u00f1a do antrop\u00f3logo Martin von Hildebrand para percorrer o r\u00edo Apaporis a car\u00f3n das comunidades ind\u00edxenas da selva amaz\u00f3nica colombiana. Wade desexa seguir as pegadas do seu profesor Richard Evans Schultes e explorar xunto a Mart\u00edn zonas de incrible beleza da selva amaz\u00f3nica e ollar o futuro das comunidades que viven nela."}
{"id": "520599", "revid": "23204", "url": "https://gl.wikipedia.org/wiki?curid=520599", "title": "Pobo macuna", "text": "Os macuna son un pobo ind\u00edxena do grupo ling\u00fc\u00edstico tucano que habita na conca do Amazonas, na confluencia dos r\u00edos Pira Paran\u00e1 e Apaporis, no departamento colombiano de Vaup\u00e9s e no estado brasileiro do Amazonas. A s\u00faa poboaci\u00f3n estimouse en 600 individuos en 1991 (comparado con 400 en 1973), dos cales 450 viv\u00edan en Colombia."}
{"id": "520600", "revid": "23204", "url": "https://gl.wikipedia.org/wiki?curid=520600", "title": "Makuna", "text": ""}
{"id": "520601", "revid": "23204", "url": "https://gl.wikipedia.org/wiki?curid=520601", "title": "Tony Gwynn", "text": "Anthony Keith Gwynn Sr., m\u00e1is co\u00f1ecido como Tony Gwynn e alcumado Mr. Padre, nado nos \u00c1nxeles, California, o 9 de maio de 1960 e finado en 16 de xu\u00f1o de 2014, foi un xogador profesional de b\u00e9isbol estadounidense. Disputou un total de 20 temporadas na Major League Baseball, todas elas cos San Diego Padres, equipo que retirou o seu dorsal 19 na s\u00faa honra. Foi inclu\u00eddo no Sal\u00f3n da Fama do B\u00e9isbol en 2007."}
{"id": "520602", "revid": "23204", "url": "https://gl.wikipedia.org/wiki?curid=520602", "title": "Lingua macuna", "text": "O macuna, tam\u00e9n co\u00f1ecido como buhagana ou wahana, \u00e9 unha lingua tucana falada pobo macuna que habita en Colombia e no Brasil."}
{"id": "520603", "revid": "25871", "url": "https://gl.wikipedia.org/wiki?curid=520603", "title": "Jacqueline Mutere", "text": "Jacqueline Mutere \u00e9 unha activista dos dereitos das mulleres kenyanas, cofundadora de Grace Agenda, unha fundaci\u00f3n que proporciona asistencia e asesoramento \u00e1s v\u00edtimas de violaci\u00f3n en Kenya. Mutere tam\u00e9n \u00e9 membro de National Victims and Survivors Network (en galego, Rede Nacional de V\u00edtimas e Sobreviventes), unha organizaci\u00f3n que procura dar seguimento \u00e1 axenda de reparaci\u00f3ns da Comisi\u00f3n da Verdade, Xustiza e Reconciliaci\u00f3n (TJRC).\nTraxectoria.\nMutere fundou orixinalmente Grace Agenda en 2010 para apoiar \u00f3s fillos de v\u00edtimas de violaci\u00f3n durante a violencia postelectoral de 2007-2008 en Kenya, despois de que ela mesma experimentara violencia sexual durante os disturbios. Pouco despois de crear a fundaci\u00f3n, Mutere decatouse de que moitas nais destes nenos tam\u00e9n precisaban un lugar seguro para falar sobre o seu trauma, e \u200b\u200bque \u00f3 proporcionar esa sa\u00edda, menos nais transmitir\u00edan o seu trauma \u00f3s seus fillos.\nMutere tam\u00e9n se centra en meter presi\u00f3n \u00f3 goberno de Kenya para que cumpra a s\u00faa promesa de distribu\u00edr m\u00e1is de 100 mill\u00f3ns de d\u00f3lares en reparaci\u00f3ns \u00e1s sobreviventes de violaci\u00f3n durante os disturbios de 2007-2008. Estes esforzos inclu\u00edron unha marcha pac\u00edfica para entregar unha petici\u00f3n \u00f3 senado de Kenya para lembrar \u00f3s seus membros as promesas que fixeron \u00e1s sobreviventes de violaci\u00f3n."}
{"id": "520606", "revid": "23204", "url": "https://gl.wikipedia.org/wiki?curid=520606", "title": "Fikile Ntshangase", "text": "Fikile Ntshangase, finada o 22 de outubro de 2020, foi unha activista medioambiental de Sur\u00e1frica.\nNtshangase op\u00faxose \u00e1 ampliaci\u00f3n dunha mina de carb\u00f3n xestionada pola empresa Tendele Coal preto de Somkhele, na provincia de KwaZulu-Natal, preto da s\u00faa casa en Ophondweni. Foi membro destacado de Mfolozi Community Environmental Justice Organisation, MCEJO, a cal loitou contra a ampliaci\u00f3n da mina preto da Reserva de Caza Hluhluwe-Imfolozi.\nAlg\u00fans membros da comunidade, que tradicionalmente dependeran do pastoreo e a agricultura, estiveran facendo campa\u00f1a para preservar a vida salvaxe da \u00e1rea, pero outros membros da comunidade necesitaban traballar na mina e apoiaron a ampliaci\u00f3n, o que provocou un aumento das tensi\u00f3ns. En abril, dispar\u00e1ronse 19 balas contra a casa doutro activista en contra da mina, Tholakele Mthethwa.\nA xente que vive preto da mina foron obxecto de intimidaci\u00f3n e ameazas de violencia nos meses anteriores \u00f3 asasinato de Ntshangase. Segundo os informes, as familias que rexeitaron ser trasladadas das s\u00faas terras ancestrais recibiron disparos. Ao redor das 6:30pm do 22 de outubro de 2020, segundo a polic\u00eda local, catro homes entraron na casa de Ntshangase e mat\u00e1rona a tiros. Ti\u00f1a 65 anos.\nA s\u00faa morte foi parte dunha tendencia crecente de asasinatos de activistas medioambientais, xa que houbo un n\u00famero r\u00e9cord de asasinatos ao redor do mundo en 2019, segundo un informe de Global Witness de xullo de 2020."}
{"id": "520608", "revid": "23204", "url": "https://gl.wikipedia.org/wiki?curid=520608", "title": "\u00darsula C\u00e9spedes", "text": "\u00darsula C\u00e9spedes Orellano, nada en Bayamo en 1832 e finada en Lajas o 2 de novembro de 1874, foi unha mestra e poeta cubana, unha das poucas mulleres que cultivaron poes\u00eda nativista e crioula, normalmente asociada aos homes.\nTraxectoria.\nNaceu en Bayamo (provincia de Granma) en 1832. Era filla de Manuel C\u00e9spedes Barrero, gandeiro de profesi\u00f3n e bastante pr\u00f3spero, e de B\u00e1rbara Orellano. Tivo a s\u00faa instruci\u00f3n formal na s\u00faa localidade natal e en 1858 obtivo o t\u00edtulo de mestra de ensino primario. O mesmo ano fundou, xunto co seu esposo, o poeta Gin\u00e9s Escanaverino, unha escola para nenas, a Academia de Santa \u00darsula.\nDurante a guerra de independencia de Cuba foi perseguida por mor do seu apelido, xa que era parenta do l\u00edder independentista da revolta, Carlos Manuel de C\u00e9spedes. Durante este per\u00edodo perdeu catro irm\u00e1ns, Manuel, Leonardo e Miguel, e os bens da s\u00faa familia foron destru\u00eddos ou ben confiscados por parte do goberno espa\u00f1ol, chegando a po\u00f1er \u00f3s C\u00e9spedes na ru\u00edna total; o seu pai morreu en 1868, afectado pola morte dos seus fillos e a perda dos seus bens.\nDende a s\u00faa mocidade foi afeccionada \u00e1 poes\u00eda, especialmente polo est\u00edmulo do seu irm\u00e1n Jos\u00e9 Mar\u00eda, catedr\u00e1tico da Universidade da Habana. Empregando o pseud\u00f3nimo Serrana publicou as s\u00faas primeiras obras en \"El Redactor de Cuba\" e \"Semanario Cubano\", se ben despois colaborar\u00eda con outras cabeceiras co mesmo alcume ou como La Calandria ou Carlos Enrique de Alba. En 1861 publicou unha colecci\u00f3n das s\u00faas poes\u00edas titulada \"Ecos de la Selva\"; a obra foi prologada por Carlos Manuel de C\u00e9spedes. Contra o remate da s\u00faa vida, escribiu un segundo poemario, \"Cantos postreros\", que foi publicado de maneira p\u00f3stuma en 1875. No ano 1948, Juan J. Remos publicou unha antolox\u00eda da s\u00faa obra."}
{"id": "520609", "revid": "23204", "url": "https://gl.wikipedia.org/wiki?curid=520609", "title": "\u00darsula C\u00e9spedes Orellano", "text": ""}
{"id": "520610", "revid": "98629", "url": "https://gl.wikipedia.org/wiki?curid=520610", "title": "Julia P\u00e9rez Montes de Oca", "text": "Julia P\u00e9rez Montes de Oca, nada en Santiago de Cuba en 1839 e finada en Artemisa o 25 de setembro de 1875, foi unha poetisa cubana, irm\u00e1 da tam\u00e9n poetisa Luisa P\u00e9rez de Zambrana.\nTraxectoria.\nNaceu en Santiago de Cuba, onde foi educada. Era irm\u00e1 m\u00e1is nova da tam\u00e9n poetisa Luisa P\u00e9rez de Zambrana, coa cal sempre mantivo unha boa amizade e o seu esposo, o doutor Ram\u00f3n Zambrana. De feito, o vencello da s\u00faa familia con Zamabrana \u00e9 tal que, cando a s\u00faa irm\u00e1 casou con el, toda a familia se trasladou a vivir \u00e1 Habana.\nInteresada na poes\u00eda dende nova, publicou os seus primeiros poemas nos xornais \"Redactor de Santiago de Cuba\" e \"Kaleidoscopio de la Habana\", e m\u00e1is tarde colaborou con outras cabeceiras cubanas e estranxeiras. Era adoito que asistise a reuni\u00f3ns art\u00edsticas e literarias, onde recitaba as s\u00faas composici\u00f3ns. A s\u00faa obra foi eloxiada tanto pola s\u00faa irm\u00e1 como pola prensa daquela, que a citou nun dos seus recitais como \u00abconmovedora\u00bb e \u00abdeliciosa\u00bb.\nA s\u00faa poes\u00eda enm\u00e1rcanse no segundo romanticismo, de car\u00e1cter serodio, e abrangue x\u00e9neros diferentes, trata temas diversos, e a\u00ednda que polo xeral ten trazos rom\u00e1nticos, P\u00e9rez m\u00f3vese m\u00e1is no clasicismo, con referencias constantes \u00f3 \"locus amoenus\", que lembra a Garcilaso de la Vega. Coa morte do doutor Zambrana, os seus versos v\u00f3lvense tr\u00e1xicos, mais outros sup\u00f3\u00f1ense a amores non correspondidos. En colaboraci\u00f3n con outras poetisas do momento, publicou alg\u00fans poemas en \"El \u00e1lbum cubano de lo bueno y lo bello\", fundado e dirixido por Gertrudis G\u00f3mez de Avellaneda, en 1860. Non publicou nunca en vida ning\u00fan poemario, malia que de maneira p\u00f3stuma sa\u00edu unha \u00fanica colecci\u00f3n de poes\u00edas con nome \"Poes\u00edas\", no ano 1875 en Barcelona. Unha edici\u00f3n supostamente m\u00e1is completa foi publicada, finalmente, en 1957.\nP\u00e9rez morreu o 25 de setembro de 1875 por mor de tuberculose, probablemente na casa El Jard\u00edn, residencia de Cornelio Souchay e Ang\u00e9lica Zambrana, en Artemisa. Foi enterrada no cemiterio da localidade. Alg\u00fans dixeron que se suicidou, de acordo cos derradeiros versos que deixou escritos, mais outros desc\u00e1rtano porque no seu certificado de defunci\u00f3n pon que recibiu a extrema unci\u00f3n."}
{"id": "520611", "revid": "98629", "url": "https://gl.wikipedia.org/wiki?curid=520611", "title": "Pfizer", "text": "Pfizer, Inc. () (NYSE: PFE) \u00e9 unha compa\u00f1\u00eda farmac\u00e9utica estadounidense que, despois de varias fusi\u00f3ns levadas a cabo con Pharmacia and Upjohn e Parke Davis, \u00e9 o laboratorio l\u00edder mundial no sector farmac\u00e9utico. A sociedade ten a s\u00faa sede en Nova York.\nPfizer ded\u00edcase ao desenvolvemento e fabricaci\u00f3n de produtos de atenci\u00f3n m\u00e9dica e vacinas. Opera a trav\u00e9s dos segmentos Pfizer Innovative Health (enfocado no desenvolvemento e comercializaci\u00f3n de medicamentos e vacinas para medicamento interno, oncolox\u00eda, inflamaci\u00f3n e inmunolox\u00eda e atenci\u00f3n m\u00e9dica ao consumidor) e Pfizer Essential Health (involucrado no desenvolvemento e subministraci\u00f3n de xen\u00e9ricos de marca, produtos inxectables est\u00e9riles xen\u00e9ricos, biosimilares e produtos de marca seleccionados, inclu\u00eddos os anti-infecciosos).\nA empresa foi fundada en 1849 polos curm\u00e1ns Charles Pfizer e Charles F. Erhart, inmigrantes alem\u00e1ns, instalados en Brooklyn, Nova York. O seu primeiro produto foi a santonina, un tratamento para combater certo tipo de parasito da familia das lombrigas. Grazas ao \u00e9xito no mercado farmac\u00e9utico da santonina, permitiu que en menos de dez anos Pfizer producise outros produtos qu\u00edmicos e preparaci\u00f3ns m\u00e9dicas, destacando: o b\u00f3rax, o alcanfor e o iodo.\nEn 1880 comeza a fabricar \u00e1cido c\u00edtrico, que se converte no seu produto m\u00e1is importante. En 1942 Pfizer \u00e9 o primeiro en producir penicilina a escala industrial e en 1950 a terramicina \u00e9 o primeiro produto que chega ao p\u00fablico baixo o nome de Pfizer. En 1998 lanza ao mercado o Viagra.\nPfizer at\u00f3pase no medio dunha reorganizaci\u00f3n desde que anunciou no ver\u00e1n de 2018 que dividir\u00eda o seu negocio en tres partes, unha das cales (a s\u00faa divisi\u00f3n de sa\u00fade do consumidor) planea fusionarse nunha empresa conxunta con GlaxoSmithKline. Ese mesmo ano, a empresa tivo uns beneficios netos de US$11 153 mill\u00f3ns, case a metade do rexistrado no exercicio anterior, cando ga\u00f1ou US$21 308 mill\u00f3ns, debido en parte \u00e1 perda da patente do Viagra, que xa compite cos xen\u00e9ricos nos Estados Unidos.\nHistoria.\nA compa\u00f1\u00eda Pfizer foi chamada as\u00ed en honra ao seu fundador Charles Pfizer e ao seu curm\u00e1n, Charles Erhart, quen eran orixinarios da cidade alem\u00e1 de Luisburgo en Baden-Wurtemberg. Eles puxeron en marcha un negocio qu\u00edmico chamado Pfizer Charles and Company nun edificio situado na avenida Harrison e a r\u00faa Bartlett en Williamsbourg, Brooklyn, en 1849. Al\u00ed foi onde se produciu o medicamento antiparasitario da santonina que foi un \u00e9xito de vendas inmediato. Pfizer continuou coa compra de inmobles para ampliar o seu laboratorio e f\u00e1brica at\u00e9 utilizar o predio entre a avenida Harrison, a r\u00faa Bartlett, a r\u00faa Gerry e a avenida Flushing, instalaci\u00f3ns que foron utilizadas at\u00e9 2005, cando Pfizer pechou a s\u00faa planta orixinal xunto con varias m\u00e1is. A s\u00faa sede central estableceuse en Maiden Lane 81 en Manhattan.\nEn 1862 Pfizer converteuse en pioneira da produci\u00f3n de \u00e1cido tart\u00e1rico e cr\u00e9mor t\u00e1rtaro nos Estados Unidos, dous produtos moi utilizados nas industrias qu\u00edmica e alimentaria para a elaboraci\u00f3n de analx\u00e9sicos, conservantes e desinfectantes.\nA primeira guerra mundial provocou unha escaseza do citrato de calcio, que Pfizer importaba desde Italia para a fabricaci\u00f3n do \u00e1cido c\u00edtrico, por iso a compa\u00f1\u00eda comezou a buscar unha fonte alternativa de qu\u00edmicos e decatouse dun fungo que fermenta o azucre e a transforma en \u00e1cido c\u00edtrico, devandita f\u00f3rmula foi utilizada para comercializar a produci\u00f3n de \u00e1cido c\u00edtrico a partir de 1919, como resultado de experimentar coa tecnolox\u00eda de fermentaci\u00f3n. Estas mesmas habilidades ser\u00edan as utilizadas na fabricaci\u00f3n masiva da penicilina durante a segunda guerra mundial, en resposta \u00e1s necesidades do Goberno dos Estados Unidos para tratar aos soldados aliados que se atopaban feridos.\nDespois do \u00e9xito da produci\u00f3n de penicilina en 1940, este medicamento comezou a ser moi barato e Pfizer tivo poucos beneficios polo seu esforzo, como resultado comezou a buscar novos medicamentos para mellorar os seus ingresos econ\u00f3micos. O posterior descubrimento e consecuente comercializaci\u00f3n da Terramicina (oxitetraciclina) en 1950 converteuna dunha compa\u00f1\u00eda qu\u00edmica nunha compa\u00f1\u00eda farmac\u00e9utica baseada na investigaci\u00f3n. Para aumentar os seus esforzos no descubrimento de f\u00e1rmacos por medio de tecnolox\u00eda de fermentaci\u00f3n, a compa\u00f1\u00eda creou un programa de s\u00edntese qu\u00edmica. Ademais, estableceu unha divisi\u00f3n de sa\u00fade animal en 1952, cuns 2,8 km\u00b2 (700 acres) de granxa e un centro de investigaci\u00f3n en Terre Haute (Indiana).\nA partir da d\u00e9cada de 1950, a compa\u00f1\u00eda comezou a centrarse en produtos biofarmac\u00e9uticos de vangarda e, na d\u00e9cada de 1990, introduciu unha onda de medicamentos de alto valor para tratar enfermidades cr\u00f3nicas, inclu\u00edda a terapia cardiovascular Lipitor.\nEn 1980 Pfizer lanzou ao mercado Feldene (piroxicam) que dous anos m\u00e1is tarde se converteu no medicamento antiinflamatorio de prescrici\u00f3n m\u00e1is vendido no mundo. Durante as d\u00e9cadas de 1980 e 1990, Pfizer experimentou un crecemento sostido polo descubrimento e a comercializaci\u00f3n das drogas: Zoloft, Lipitor, Norvasc, Zithromax, Aricept, Diflucan e o Viagra.\nS\u00e9culo XXI.\nPfizer tivo un importante crecemento debido \u00e1s fusi\u00f3ns que incl\u00faen \u00e1s empresas Warner-Lambert en 2000, Pharmacia en 2003 e con Wyeth en 2009.\ndesenvolvemento de torcetrapib, un medicamento que aumenta a produci\u00f3n da HDL (lipoprote\u00edna de alta densidade) ou tam\u00e9n chamada \u00abcolesterol bo\u00bb, a cal reduce a LDL (lipoprote\u00edna de baixa densidade) que se cre que se relaciona coas enfermidades card\u00edacas, foi cancelada en decembro de 2006. Durante o ensaio, a Fase III da investigaci\u00f3n que inclu\u00edu a 15 000 pacientes rexistr\u00e1ronse m\u00e1is mortes das esperadas no grupo que tomou o medicamento, e rexistrouse un aumento do 60% nos pacientes que se trataron co torcetrapib sumado ao Lipitor fronte aos que s\u00f3 tomaron Lipitor. Con iso, Pfizer perdeu case US$1000 mill\u00f3ns nunha droga que non funcionou e por esa mesma raz\u00f3n os valores na bolsa da compa\u00f1\u00eda desplom\u00e1ronse.\nEn xullo de 2010 informouse que Pfizer estaba a ter \u00e9xito na s\u00faa batalla contra os fabricantes de medicamentos falsificados mediante a aplicaci\u00f3n de xu\u00edzos civ\u00eds en lugar de criminais. Pfizer contratou especialistas en aduanas e estupefacientes de todo o mundo para localizar as falsificaci\u00f3ns e reunir probas para perseguir xu\u00edzos civ\u00eds pola violaci\u00f3n de marca rexistrada. Desde 2003 a compa\u00f1\u00eda investiu US$3,3 mill\u00f3ns en investigaci\u00f3ns e honorarios legais, e recuper\u00e1ronse uns US$5,1 mill\u00f3ns e outros US$5 mill\u00f3ns at\u00f3panse perdidos en xu\u00edzos.\nVacina para a COVID-19.\nO tozinamer\u00e1n (nome en clave BNT162b2) \u00e9 unha vacina contra a COVID-19. Pfizer \u00e9 un dos socios de fabricaci\u00f3n do BNT162b2, o candidato \u00e1 vacina, mentres que BioNTech \u00e9 o desenvolvedor orixinal da tecnolox\u00eda de vacinas, como \u00e9 visible no nome da candidata (BNT). \u00c9 unha vacina de ARN composta de ARNm con nucle\u00f3sidos modificados que codifican a esp\u00edcula viral do SARS-CoV-2, virus causal da COVID-19. O ARN at\u00f3pase encapsulado en nanopart\u00edculas lip\u00eddicas.\nFoi elixida a BNT162b1 fronte a outra variante, a BNT162, para ensaios cl\u00ednicos de fase II e III, e actualmente est\u00e1 en fase de avaliaci\u00f3n a fase III. O 9 de novembro de 2020, a an\u00e1lise provisional dun ensaio de 43 538 participantes na investigaci\u00f3n, dos cales 94 foran diagnosticados coa COVID-19, mostrou que a candidata a vacina ti\u00f1a unha eficacia superior ao 90% na prevenci\u00f3n da infecci\u00f3n, sete d\u00edas despois da segunda dose. A vacinaci\u00f3n require d\u00faas doses, administradas con tres semanas de diferenza. Os efectos secundarios incl\u00faen dores musculares e febre. Os resultados preliminares non se revisaron independentemente con exactitude e non se publicaron nunha revista m\u00e9dica.\nEn 2020, o tozinamer\u00e1n foi aprobada en diferentes pa\u00edses como os Estados Unidos, o Reino Unido, M\u00e9xico, O Salvador, Costa Rica, Chile, Panam\u00e1...; as\u00ed como na Uni\u00f3n Europea.\nControversias.\nOs laboratorios Pfizer e as s\u00faas subsidiarias foron condenados pola xustiza en varias ocasi\u00f3ns:\nChantix.\nO Chantix, a vareniclina que se utiliza para que as persoas deixen de fumar, foi relacionado cun maior risco de infarto, ACV e outros problemas cardiovasculares graves para fumadores que non pos\u00faen antecedente card\u00edaco segundo unha publicaci\u00f3n m\u00e9dica canadense da Canadian Medical Association.\nO informe bas\u00e9ase en 14 probas cl\u00ednicas con 8200 pacientes nos que o 1,06% tiveron problemas cardiovasculares graves do 0,82% dos que s\u00f3 tomaron un placebo. En 2010, o produto acumulou vendas por US$755 mill\u00f3ns. A resposta por parte da Administraci\u00f3n de Alimentos e Drogas (FDA) estadounidense foi que realizar\u00edan probas cl\u00ednicas para ver as posibles implicaci\u00f3ns de risco card\u00edaco.\nNeurontin.\nPfizer aceptou pagar US$420 mill\u00f3ns para deter o proceso xudicial aberto nos Estados Unidos por incentivar aos m\u00e9dicos a que recetasen o Neurontin contra enfermidades para os que non se atopaba indicado. O medicamento era un dos l\u00edderes de vendas da compa\u00f1\u00eda, xerando en 2003 vendas por US$2700 mill\u00f3ns, pero o 90% das receitas nos Estados Unidos non correspond\u00edan para ningunha das indicaci\u00f3ns aprobadas.\nCelebrex.\nEn 2004 foi a empresa Pfizer quen anunciou que o seu medicamento para a artrite chamado Celebrex demostrou a s\u00faa capacidade de duplicar o risco de sufrir ataques card\u00edacos nunha proba de prevenci\u00f3n do cancro que tivo lugar logo de que outra farmac\u00e9utica, Merck, retirase do mercado un medicamento \u2015o Vioxx\u2015 por devandita raz\u00f3n.\nAmbos os medicamentos pertencen ao grupo de inhibidores selectivos da COX-2, do mesmo xeito que o medicamento da compa\u00f1\u00eda, o Bextra. Un analista da Prudential Equity Group declarou que \u00abser\u00eda xusto se nos pregunt\u00e1semos agora se o Celebrex e o Bextra poder\u00edan ser retirados do mercado\u00bb. Pero Pfizer non demostrou ningunha intenci\u00f3n de retirar o medicamento do mercado, menos a\u00ednda cando en 2003 obtivo co medicamento ganancias de US$1900 mill\u00f3ns de d\u00f3lares e uns US$687 mill\u00f3ns ese mesmo ano polo Bextra, sendo ambos os medicamentos lanzados ao mercado en 1999."}
{"id": "520613", "revid": "23204", "url": "https://gl.wikipedia.org/wiki?curid=520613", "title": "Rosa Castellanos", "text": "Rosa Mar\u00eda Castellanos y Castellanos, nada en Bayamo en 1834 e finada en Camag\u00fcey o 25 de setembro de 1907, co\u00f1ecida como \"Rosa la Bayamesa\", foi unha escrava cubana liberada que tivo unha notable participaci\u00f3n durante a guerra de independencia de Cuba, actuando principalmente como enfermeira e fundadora de varios hospitais.\nTraxectoria.\nCastellanos foi orixinalmente unha escrava, filla de escravos procedentes de \u00c1frica. Cando foi liberada, ela e o seu esposo, Jos\u00e9 Florentino Varona, uniuse \u00e1 causa da guerra dos Dez Anos en 1868. \u00c9 inclu\u00edda como precursora da pr\u00e1ctica da enfermer\u00eda en Cuba, boa co\u00f1ecedora das cualidades das plantas medicinais, durante o conflito asistiu doentes e feridos. Tam\u00e9n confeccionou roupa e fixo de mensaxeira.\nEn 1871, trasladouse a Camag\u00fcey, onde fundou diversos hospitais de sangue na serra de Najasa. O maior xeneral M\u00e1ximo G\u00f3mez nomeouna capit\u00e1 de sanidade e encomendoulle a misi\u00f3n de crear un hospital que recibiu o nome de \u00abSanta Rosa\u00bb na s\u00faa honra. Cando estoupou a guerra de independencia de Cuba (1895), ti\u00f1a xa 60 anos, mais continuou colaborando cos rebeldes e G\u00f3mez volveuna po\u00f1er \u00e1 fronte do hospital que ela fundou. Af\u00edrmase que cando non hab\u00eda feridos que atender, ela mesma participaba nas acci\u00f3ns b\u00e9licas.\nDespois da guerra, continuou traballando como comadroa. Morreu en Camag\u00fcey o 25 de setembro de 1907 e o seu cad\u00e1ver foi velado publicamente na sede do concello da cidade.\nHomenaxes.\nNo ano 2002 erixiuse unha estatua dela na sa\u00edda de Bayamo, a s\u00faa cidade natal, obra de Alberto Lescay."}
{"id": "520614", "revid": "23204", "url": "https://gl.wikipedia.org/wiki?curid=520614", "title": "Rosa Mar\u00eda Castellanos y Castellanos", "text": ""}
{"id": "520617", "revid": "89787", "url": "https://gl.wikipedia.org/wiki?curid=520617", "title": "Laura Mart\u00ednez de Carvajal", "text": "Laura Mart\u00ednez de Carvajal y del Camino, nada o 27 de agosto de 1869 e finada o 24 de xaneiro de 1941, foi unha destacada oftalm\u00f3loga e a primeira doutora en Cuba.\nTraxectoria.\nPrimox\u00e9nita dunha familia espa\u00f1ola adi\u00f1eirada estabelecidaa en Cuba, cursou o ensino primario na escola de se\u00f1oritas de Manuela de Concha y Duval, profesora espa\u00f1ola de piano. Despois trasladouse para cursar o bacharelato no Colexio de Sant Francisco de Paula, onde se graduou \u00f3 cumprir trece anos. Con esta idade matric\u00falase co seu irm\u00e1n na Universidade da Habana na carreira de Ciencias F\u00edsico-Matem\u00e1ticas e Medicina, onde tivo que ga\u00f1ar o respecto e facer valer os seus dereitos nunha sociedade que non admit\u00eda unha muller naquela posici\u00f3n.\nEn 1883, iniciou a s\u00faa preparaci\u00f3n cl\u00ednica no hospital San Felipe I Santiago. Despois trasladouse \u00f3 hospital San Francisco de Paula, onde melloran as s\u00faas condici\u00f3ns de traballo e cursa as materias de obstetricia e doenzas da muller e do neno. Graduouse na carreira de Ciencias F\u00edsico-Matem\u00e1ticas o 30 de xu\u00f1o de 1888, e o 15 de xullo de 1889, con 19\u00a0anos, acaba a de Medicina, \u00e1mbalas d\u00faas con notas excelentes.\nNa universdade, Laura co\u00f1ece \u00f3 doutor Enrique L\u00f3pez, especialista en oftalmolox\u00eda, con quen casou o 20 de xullo de 1889. Laura comezou a exercer a s\u00faa profesi\u00f3n, convert\u00e9ndose na axudante principal do seu esposo e quedando \u00f3 cargo dos seus pacientes cando el se v\u00eda imposibilitado.\nA car\u00f3n do seu esposo, Laura asistiu a numerosos congresos m\u00e9dicos que se realizaron na \u00e9poca. Tam\u00e9n colaborou con ell en gran cantidade de publicaci\u00f3ns como \u201c\"Notas fisiol\u00f3gicas\"\u201d, \u201c\"Observaciones cl\u00ednicas\"\u201d e \u201c\"Ocular leprosy\"\u201d, as\u00ed como nos tres volumes de \u201c\"Oftalmolog\u00eda cl\u00ednica\"\u201d.\nO seu marido morreu o 10 de febreiro de 1891. Por mor diso, en 1917 constr\u00fae a propiedade \u201cEl retiro\u201d, onde instala unha escola de balde para os pobres, da cal se fixo cargo xunto con Mar\u00eda, un dos seus 7 fillos. Por\u00e9n, pouco tempo despois foi diagnosticada con tuberculose, e morreu por mor desta doenza o 24 de xaneiro de 1941."}
{"id": "520618", "revid": "23204", "url": "https://gl.wikipedia.org/wiki?curid=520618", "title": "Laura Mart\u00ednez de Carvajal y del Camino", "text": ""}
{"id": "520620", "revid": "72012", "url": "https://gl.wikipedia.org/wiki?curid=520620", "title": "Domitila Garc\u00eda de Coronado", "text": "Domitila Garc\u00eda Dom\u00e9nico de Coronado, nada en Camag\u00fcey o 7 de maio de 1847 e finada na Habana en 1938, foi unha escritora, xornalista, editora e profesora cubana, considerada a primeira muller que practicou xornalismo no seu pa\u00eds.\nO 17 de maio de 1891 fundou a Academia de Mulleres Tip\u00f3grafas. Fundou e redactou en diversas publicaci\u00f3ns, entre elas os xornais \"La Antorcha\" e \"El C\u00e9firo\" a car\u00f3n de Sof\u00eda Est\u00e9vez (1848-1901). Ademais, foi redactora de \"La Mujer\", xunto con A\u00edda Pel\u00e1ez de Villa Urrutia e Isabel Margarita Ordetx. Por outra banda, publicou a primeira antolox\u00eda de escritoras cubanas no ano 1868 que se titulou \"\u00c1lbum po\u00e9tico fotogr\u00e1fico de escritoras cubanas\"."}
{"id": "520621", "revid": "23204", "url": "https://gl.wikipedia.org/wiki?curid=520621", "title": "Domitila Garc\u00eda Dom\u00e9nico de Coronado", "text": ""}
{"id": "520622", "revid": "138085", "url": "https://gl.wikipedia.org/wiki?curid=520622", "title": "Pok\u00e9mon Rumble U", "text": " \u00e9 un videoxogo xapon\u00e9s de 2013 que forma parte da franqu\u00eda \"Pok\u00e9mon\" e foi lanzado para Wii U a trav\u00e9s de eShop. \u00c9 o sucesor do xogo de 2011 para 3DS \"Pok\u00e9mon Rumble Blast\". Cont\u00e9n todos os Pok\u00e9mon das cinco primeiras xeraci\u00f3ns. \u00c9 posible xogar con 100 Pok\u00e9mon e 4 xogadores \u00f3 mesmo tempo. \u00c9 o primeiro xogo de Wii U game en empregar a funci\u00f3n NFC. Estreouse no Xap\u00f3n o 24 de abril de 2013, en Europa o 15 de agosto de 2013 e en Am\u00e9rica do Norte o 29 de agosto de 2013."}
{"id": "520623", "revid": "89787", "url": "https://gl.wikipedia.org/wiki?curid=520623", "title": "Pok\u00e9mon Rumble World", "text": " \u00e9 un videoxogo xapon\u00e9s freemium que forma parte da serie \"Pok\u00e9mon.\" Desenvolvido por Ambrella, foi publicado por The Pok\u00e9mon Company e distribu\u00eddo por Nintendo para a consola Nintendo 3DS. \u00c9 o cuarto t\u00edtuo da subserie \"Pok\u00e9mon Rumble\" e conta coas 719 criatures das primeiras seis xeraci\u00f3ns. O xogo estreouse orixinalmente en todo o mundo como unha descarga de balde en Nintendo eShop o 8 de abril de 2015, con vendas en retallista no Xap\u00f3n o seguinte mes de novembro."}
{"id": "520627", "revid": "23204", "url": "https://gl.wikipedia.org/wiki?curid=520627", "title": "Pok\u00e9mon Rumble Rush", "text": " \u00e9 un xogo m\u00f3bil free-to-play desenvolvido por Ambrella e publicado por The Pok\u00e9mon Company. \u00c9 o quinto t\u00edtulo da serie \"Pok\u00e9mon Rumble\". Estivo dispo\u00f1ible dende a primavera de 2019 ata o 22 de xullo de 2020. Foi anunciado o 15 de maio de 2019, e estreouse primeiro en Google Play Store australiano. Posteriormente estreouse en todo o mundo o 22 de maio de 2019 para Android e o 23 de xullo de 2019 para iOS. O 15 de abril de 2020 anunciouse o peche do xogo para o 22 de xullo de 2020."}
{"id": "520630", "revid": "1131", "url": "https://gl.wikipedia.org/wiki?curid=520630", "title": "Campeva", "text": "Campeva (acr\u00f3nimo de Campolongo P\u00e9rez Varela) foi unha marca galega de maquinaria agr\u00edcola. Estivo activa entre 1950 e 1996, e ti\u00f1a a s\u00faa sede en Campo Longo (Vilar, Pontedeume).\nHistoria.\nA empresa ten os seus antecedentes no obradoiro de ebanistar\u00eda e carpintar\u00eda aberto por Robustiano Varela Allegue en 1939. En 1947 xunto con Jos\u00e9 Juan P\u00e9rez Med\u00edn inventou unha m\u00e1quina de mallar e limpar cereal, que comezaron a producir en 1950 co nome de \u201ctrilladora-aventadora Campeva\u201d. Comezaron producindo entre seis e oito m\u00e1quinas ao ano, e despois fixeron adaptaci\u00f3n para distintos cereais (avea, centeo e trigo) e para as condici\u00f3ns de humidade dos lugares onde fosen operar.\nEn 1956 constitu\u00eduse a empresa Talleres Breamo SL, da man de Robustiano Varela, Jos\u00e9 Juan P\u00e9rez, Antonio Bouza Ameneiro, Eugenio Coira Garc\u00eda e Jer\u00f3nimo Barro Lage, xerente da empresa. Amais do obradoiro que fundara Robustiano Varela, a sociedade contaba cunha ferraxer\u00eda, despois segregada e adxudicada a Antonio Bouza Ameneiro, quen foi substitu\u00eddo na compa\u00f1\u00eda por Juan Ares Feal, xefe de vendas.\nEn 1960 constru\u00edron novas naves industriais, e en 1964 asinaron un convenio coa compa\u00f1\u00eda John Deere para a distribuci\u00f3n dos seus veh\u00edculos. En 1969 acadaron o maior nivel de produci\u00f3n con 150 m\u00e1quinas. Amais de distribu\u00edrse por Galicia e O Bierzo, vend\u00e9ronse tam\u00e9n na Mancha e Valencia, e mesmo se exportaron algunhas unidades a Marrocos e a M\u00e9xico.\nAs m\u00e1quinas malladoras comezaron a quedar obsoletas coa aparici\u00f3n a finais da d\u00e9cada de 1970 das m\u00e1quinas colleitadoras, polo que a empresa comezou a fabricar este tipo de m\u00e1quinas, e outras adaptadas para ser acopladas a tractores, como remolques autocargadores, segadoras rotativas de dous tambores (con acoplo frontal ou con acoplo traseiro), colleitadoras de forraxe e trilladoras-empacadoras.\nA empresa pechou en setembro de 1996, a\u00ednda que alg\u00fans dos socios e dos traballadores quixeron mantela activa, se ben non foi posible acadar un plan de viabilidade."}
{"id": "520631", "revid": "88215", "url": "https://gl.wikipedia.org/wiki?curid=520631", "title": "Kiira Korpi", "text": "Kiira Linda Katriina Korpi-Borges, nada o 26 de setembro de1988 en Tampere, \u00e9 unha patinadora art\u00edstica sobre xeo finlandesa retirada. Foi cinco veces campioa finlandesa e tres veces medallista no Campionato de Europa. Korpi comezou a estudar psicolox\u00eda en The New School de Nova York no outono de 2018.\nTraxectoria.\nFilla de Brita Korpi e do adestrador de h\u00f3ckey sobre xeo Rauno Korpi, que dirixiu a Tappara na conquista de catro campionatos finlandeses e que en 1998 conseguiu o bronce ol\u00edmpico coa selecci\u00f3n feminina, comezou a s\u00faa carreira como patinadora na escola de patinaxe de Tappara en 1993."}
{"id": "520634", "revid": "89787", "url": "https://gl.wikipedia.org/wiki?curid=520634", "title": "Marsilea drummondii", "text": "Marsilea minuta \u00e9 unha especie de pterid\u00f3fita da clase das polipodi\u00f3psidas, orde das salviniais, e familia das marsile\u00e1ceas, unha das integradas no x\u00e9nero \"Marsilea\".\n\u00c9 un fieito orixinario de Australia, onde est\u00e1 moi estendido e \u00e9 moi com\u00fan, e se co\u00f1ece co nome vulgar de \"nardoo\". \u00c9 unha das seis especies do x\u00e9nero \"Marsilea\" end\u00e9micas deste pa\u00eds.\nTaxonom\u00eda.\nDescrici\u00f3n.\nA especie foi descrita en 1852 polo bot\u00e1nico alem\u00e1n Alexander Braun, nun traballo publicado en \"Linnaea\" 25: 72. \nEtimolox\u00eda.\nPara e do x\u00e9nero, v\u00e9xase \"Marsilea\".\nO ep\u00edteto espec\u00edfico, \"drummondii\", e unha homenaxe que lle fixo Braun ao bot\u00e1nico escoc\u00e9s James Drumonnd.\nSin\u00f3nimos.\nAdemais de polo seu prot\u00f3nimo creado por Braun, e actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Marsilea drummondii\" \u00e9 un fieto acu\u00e1tico perenne, que enraiza en substratos lamacentos e forman \"camas de herbas\" ou \"alfombras\" flotantes na superficie de tranquilas masas de auga. Estas poden chegar at\u00e9 un metro de profundidade. \nA especie \u00e9 moi com\u00fan en Australia, onde crece en abundancia despois das inundaci\u00f3ns. Pode formar \"alfombras\" na superficie da auga, que cubren o chan cando as augas desaparecen. At\u00f3pase en moitos tipos de h\u00e1bitats h\u00famidos. Normalmente a fronde consta de dous pares de fol\u00edolos e est\u00e1 ergueita cando non flota.\nA planta produce esporocarpos que poden permaneceren vi\u00e1beis durante 50 anos, e s\u00f3 liberan as esporas despois de estaren ben empapados en auga. Os esporocarpos son dispersados \u200b\u200bpor aves, que os comen pero non poden dixerilos, e pola auga que fl\u00fae. Os esporocarpos util\u00edzanos como alimento os aborixes australianos, que os recollen, asan e moen en po que mesturan con auga para formar unha masa.\nUnha planta t\u00f3xica.\nO esporocarpo de \"Marsilea drummondii\" pode ser t\u00f3xico para o ser humano e o gando, debido a aos altos niveis que cont\u00e9n de tiaminase, (enzima que interv\u00e9n na degradaci\u00f3n da tiamina, ou vitamina B1) e aos glic\u00f3sidos norsesquiterp\u00e9nicos.\nO consumo de grandes cantidades pode causar beriberi. S\u00e1bese que envelena \u00e1s ovellas, e tam\u00e9n aos humanos, inclu\u00eddos os l\u00edderes da expedici\u00f3n de Burke e Wills.\nO \"nardoo\" debe prepararse correctamente usando calor antes do seu consumo para destru\u00edr a tiaminase."}
{"id": "520635", "revid": "72012", "url": "https://gl.wikipedia.org/wiki?curid=520635", "title": "T\u00f3xica", "text": ""}
{"id": "520638", "revid": "19415", "url": "https://gl.wikipedia.org/wiki?curid=520638", "title": "Tuntematon sotilas", "text": "Tuntematon sotilas \u00e9 unha novela b\u00e9lica do escritor finland\u00e9s V\u00e4in\u00f6 Linna, considerada a s\u00faa obra mestra. Publicada o 3 de decembro de 1954, a novela narra a Guerra de Continuaci\u00f3n entre Finlandia\u00a0e a Uni\u00f3n Sovi\u00e9tica entre 1941 e 1944 dende o punto de vista dos soldados ordinarios finlandeses. Tr\u00e1tase dun relato ficticio baseado nas propias experiencias de Linna durante a guerra, a novela presenta unha visi\u00f3n m\u00e1is realista ca a antiga imaxe romantizada do soldado finland\u00e9s noble e obediente. O autor deulle \u00e1s s\u00faas personaxes pensamentos independentes e cr\u00edticos, e pres\u00e9ntanos con sentimentos humanos como o medo e a rebeli\u00f3n.\nA\u00ednda que se publicou con disparidade de opini\u00f3n da cr\u00edtica, \"Tuntematon sotilas\" axi\u00f1a se converteu nun dos libros m\u00e1is vendidos de Finlandia e \u00e9 considerado tanto un cl\u00e1sico da literatura finlandesa como unha parte do legado nacional."}
{"id": "520639", "revid": "98629", "url": "https://gl.wikipedia.org/wiki?curid=520639", "title": "P\u0113teris La\u0137is", "text": "P\u0113teris La\u0137is, nado en Riga, Letonia, o 1 de novembro de 1952 e finado o 14 de novembro de 2003, foi un fil\u00f3sofo, soci\u00f3logo e pol\u00edtico let\u00f3n.\nTraxectoria.\nEstuda na escola secundaria N \u00b0 3 de Riga e na Facultade de Historia e Filosof\u00eda da Universidade Estatal de Letonia (LVU). Traballa posteriormente na LVU como profesor (1976-1985), para en 1982 defender a s\u00faa disertaci\u00f3n \"Funci\u00f3n pron\u00f3stica da teor\u00eda dos concentrados naturais\" na Universidade Estatal de Leningrado. Ascendendo a profesor adxunto e director do Departamento de Sociolox\u00eda Aplicada e Psicolox\u00eda Social da Universidade Estatal de Letonia (1985-1990). \nFoi membro das Xuventudes Comunistas.\nDurante o movemento do Espertar, o 4 de outubro de 1989, foi elixido presidente da Sociedade Letoa de Riga. Despois da fundaci\u00f3n do Frente do Pobo de Letonia (LTF), participa activamente no consello de redacci\u00f3n do 2\u00ba Congreso da LTF (1989) e vota a favor da declaraci\u00f3n sobre o restablecemento da independencia ordinaria do pa\u00eds.\nEn paralelo, funda a Academia da Cultura de Letonia (1990), exercendo como o seu primeiro reitor (1991) e profesor (1992). Tras a independencia ,ao conseguir a validaci\u00f3n dos estudos sovi\u00e9ticos no novo pa\u00eds, obtivo un novo doutorado en filosof\u00eda polo Consello Cient\u00edfico da Rep\u00fablica de Letonia (1992). En 1997, fundou o Fondo de Consolidaci\u00f3n da Sociedade Letoa e preside a xunta. En 1998 defende un segundo t\u00edtulo de doutor en arte coa obra \"O tempo e o mundo humano\".\nNo 2000 af\u00edliase ao Partido Dem\u00f3crata de Letonia e vicepreside o partido. En marzo de 2001, foi elixido deputado do Concello de Riga.\nMorre dunha enfermidade de longa duraci\u00f3n o 14 de novembro de 2003 en Riga. "}
{"id": "520642", "revid": "23204", "url": "https://gl.wikipedia.org/wiki?curid=520642", "title": "Jane Marcet", "text": "Jane Marcet, nada como Haldimand en Londres o 1 de xaneiro de 1769 e finada o 28 de xu\u00f1o de 1858, foi unha escritora exitosa de libros populares de introduci\u00f3n \u00e1 ciencia.\nTraxectoria.\nSeguindo a tradici\u00f3n su\u00edza, foi educada en casa cos seus irm\u00e1ns e estudou lat\u00edn (esencial para as ciencias), qu\u00edmica, biolox\u00eda, e historia, as\u00ed como os temas que en Inglaterra naquel tempo consider\u00e1banse necesarios para as mozas novas. Jane tivo que ocuparse da casa e do seu irm\u00e1n \u00e1 idade de 15 anos, despois da morte da s\u00faa nai. \nJane desenvolveu un interese temper\u00e1n pola arte durante unha viaxe en Italia en 1796. Estudou arte con Joshua Reynolds e Thomas Lawrence, o cal lle serviu m\u00e1is tarde para ilustrar os seus libros. O seu primeiro libro \"Conversations on chemistry\" publicouse an\u00f3nimamente en 1805 e tivo un grande \u00e9xito. En 1819 publicou \"Conversations on Natural Philosophy\", e en 1824 \"Conversations on Political Economy\" que serviu para popularizar as ideas de Adam Smith e Thomas Malthus. Tam\u00e9n o seu libro \"Mary\u2019s Grammar\" foi moi ben recibido."}
{"id": "520644", "revid": "82922", "url": "https://gl.wikipedia.org/wiki?curid=520644", "title": "Pan de voda", "text": ""}
{"id": "520645", "revid": "89787", "url": "https://gl.wikipedia.org/wiki?curid=520645", "title": "Filmes propostos \u00f3 mellor filme internacional na 82\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 82\u00aa edici\u00f3n dos \u00d3scar para o mellor filme en lingua non inglesa. A Academia das Artes e das Ciencias Cinematogr\u00e1ficas (AMPAS) convidou as industrias cinematogr\u00e1ficas de varios pa\u00edses a presentar un filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados.\nOs filmes candidatos deb\u00edan terse estreado nos cinemas dos seus respectivos pa\u00edses entre o 1 de outubro de 2008 e o 30 de setembro de 2009. En total, 67 pa\u00edses propuxeron filmes para a s\u00faa consideraci\u00f3n, mais os filmes de Alxeria e Mongolia foron descualificados.\nA lista curta de nove candidatos anunciouse o 20 de xaneiro de 2010 e os cinco candidatos (Alema\u00f1a, Arxentina, Francia, Israel e o Per\u00fa) anunci\u00e1ronse o 2 de febreiro de 2010. O filme arxentino \"El secreto de sus ojos\" de Juan Jos\u00e9 Campanella ga\u00f1ou o premio, segundo filme arxentino que o conseguiu."}
{"id": "520648", "revid": "102241", "url": "https://gl.wikipedia.org/wiki?curid=520648", "title": "Lingua kalh\u00edphona", "text": "A lingua kalh\u00edphona (tam\u00e9n co\u00f1ecida como kalinago, ingeri, i\u00f1eri ou inyeri), foi unha lingua arauaca falada historicamente polo pobo caribe nas Antillas Menores do Caribe. O kalinago extinguiuse arredor do ano 1920 por mor do xenocidio colonial, mais unha das s\u00faas variedades sobrevive como gar\u00edfuna, principalmente en Am\u00e9rica Central.\nMalia o seu nome, o kalh\u00edphona non est\u00e1 relacionado coas linguas caribes. Pola contra, evolucionou das linguas arauacas faladas polos habitantes insulares, ou igneri, que os pobos caribes dominaron durante a era precolombiana. Durante o per\u00edodo colonial franc\u00e9s, os caribes tam\u00e9n falaron un pidgin derivado do caribe.\nHistoria.\nDurante a \u00e9poca do contacto europeo, os kalinago viviron nas illas de Barlovento das Antillas Menores, dende Guadalupe at\u00e9 Granada. A tradici\u00f3n contempor\u00e1nea indica que os caribes (ou kaliphuna) conquistaron estas illas \u00f3s seus habitantes anteriores, os igneri. Debido \u00f3 feito de que os kalinago descenden dos caribes continentais (kalina) de Am\u00e9rica do Sur, asumiuse durante moito tempo que era unha lingua caribe ou relacionada co caribe. Por\u00e9n, os estudos realizados no s\u00e9culo XX determinaron que a lingua dos caribes antillanos non era caribe, sen\u00f3n arauaca, relacionada co lokono e co ta\u00edno das Antillas Maiores."}
{"id": "520649", "revid": "23204", "url": "https://gl.wikipedia.org/wiki?curid=520649", "title": "Lingua caribe das illas", "text": ""}
{"id": "520651", "revid": "23204", "url": "https://gl.wikipedia.org/wiki?curid=520651", "title": "Lingua kalinago", "text": ""}
{"id": "520652", "revid": "23204", "url": "https://gl.wikipedia.org/wiki?curid=520652", "title": "Lingua ingeri", "text": ""}
{"id": "520653", "revid": "23204", "url": "https://gl.wikipedia.org/wiki?curid=520653", "title": "Lingua i\u00f1eri", "text": ""}
{"id": "520655", "revid": "23204", "url": "https://gl.wikipedia.org/wiki?curid=520655", "title": "Lingua inyeri", "text": ""}
{"id": "520661", "revid": "72012", "url": "https://gl.wikipedia.org/wiki?curid=520661", "title": "Miguel III Shishman", "text": ""}
{"id": "520662", "revid": "72012", "url": "https://gl.wikipedia.org/wiki?curid=520662", "title": "Miguel Shishman de Bulgaria", "text": ""}
{"id": "520664", "revid": "23204", "url": "https://gl.wikipedia.org/wiki?curid=520664", "title": "Lingua lokono", "text": ""}
{"id": "520665", "revid": "98629", "url": "https://gl.wikipedia.org/wiki?curid=520665", "title": "Lista de veh\u00edculos Maserati", "text": "A lista de veh\u00edculos da serie Maserati incl\u00fae os coches deportivos de r\u00faa do fabricante italiano de autom\u00f3biles Maserati, que se produciron en serie a partir de 1947.\nAntecedentes.\nA compa\u00f1\u00eda Maserati, fundada en 1914, estivo implicada principalmente nas carreiras de autom\u00f3biles ata a segunda guerra mundial. Baixo a direcci\u00f3n de Alfieri Maserati, constru\u00edronse moitos veh\u00edculos de competici\u00f3n exitosos nos anos vinte e trinta, alg\u00fans dos cales Maserati comezou nos eventos de automobilismo, pero tam\u00e9n se vendeu a clientes particulares. En casos individuais, desde a d\u00e9cada de 1930, Maserati tam\u00e9n derivou coches deportivos aptos para a estrada destes modelos de competici\u00f3n. Estes coches foron pezas puntuais individuais creadas a petici\u00f3n do cliente. Non houbo produci\u00f3n en serie de coches deportivos de r\u00faa ata 1945. Non foi ata 1947 cando Maserati vendeu o 1500 GT (interno: A6), o primeiro coche deportivo non destinado principalmente \u00e1s competici\u00f3ns. O A6 e os seus novos desenvolvementos, o A6G e o A6G/54, seguiron sendo veh\u00edculos de serie pequena que s\u00f3 acadaron n\u00fameros de dous d\u00edxitos. S\u00f3 co 3500 GT presentado en 1957, que ti\u00f1a unha carrozar\u00eda normalizada, Maserati converteuse nun fabricante de series no verdadeiro sentido da palabra. A partir do 3500 GT constru\u00edronse un total de case 2000 veh\u00edculos. Retrocedendo no deporte do autom\u00f3bil cada vez m\u00e1is. M\u00e1is recentemente, Maserati s\u00f3 participou como provedor de motores para Cooper na F\u00f3rmula 1. En 1969 tam\u00e9n rematou esta participaci\u00f3n. O fabricante franc\u00e9s Citro\u00ebn, que asumiu a participaci\u00f3n maioritaria en 1967, non fixo nada para cambiar o enfoque exclusivo de Maserati. S\u00f3 Alejandro de Tomaso converteu Maserati nun fabricante a grande escala. A amplamente ramificada Familia Biturbo desenvolvida baixo o seu liderado conformou a imaxe da compa\u00f1\u00eda nos anos 80 e 90. A produci\u00f3n anual de Maserati alcanzou regularmente n\u00fameros de catro d\u00edxitos durante este tempo. Maserati forma parte de Fiat desde mediados dos anos noventa. Desde ent\u00f3n houbo sinerxias co antigo competidor Ferrari.\nExplicaci\u00f3ns da lista.\nModelo.\nA columna \"Modelo\" mostra a designaci\u00f3n coa que a f\u00e1brica comercializou o tipo respectivo. Normalmente dist\u00ednguese das designaci\u00f3ns internas de f\u00e1brica. Alg\u00fans tipos recibiron a denominaci\u00f3n de venda baixo a cal finalmente se co\u00f1eceron s\u00f3 despois de comezar a produci\u00f3n. Isto apl\u00edcase, por exemplo, ao Maserati Sebring, que inicialmente se comercializou como o 3500 GTIS e ao Mistral, cuxo nome de venda orixinal era 3500 GT 2 Posti.\nDurante varios anos, os nomes dos modelos base\u00e1ronse en ventos europeos e africanos (Mistral, Bora, Merak, Ghibli), \u00e1s veces tam\u00e9n en circu\u00edtos de carreiras (Indy, M\u00e9xico, Kyalami). A nomenclatura da era biturbo \u00e1s veces \u00e9 \"confusa\". Isto apl\u00edcase especialmente ao per\u00edodo de 1988, despois de que Maserati abandonase o nome do modelo Biturbo. Durante este tempo houbo tres c\u00f3digos num\u00e9ricos dixitais, a s\u00faa concesi\u00f3n non segu\u00eda unha estrutura clara. S\u00f3 hai acordo en que todos os modelos de d\u00faas portas te\u00f1en un 2 como primeiro d\u00edxito, mentres que todos os modelos de catro portas te\u00f1en un 4. Nalg\u00fans modelos, os outros d\u00edxitos documentan o desprazamento (228, 420, 425), pero este non \u00e9 o caso. O 222 non ten un motor de 2,2 litros, sen\u00f3n unha cilindrada de 2,0 litros. No seu caso, o 222 significa d\u00faas portas, dous litros de cilindrada, segunda serie. Nalg\u00fans modelos, o segundo e o terceiro d\u00edxito designan o n\u00famero de v\u00e1lvulas, polo que Maserati limitou este enfoque aos modelos de catro v\u00e1lvulas dispo\u00f1ibles a partir de 1989, a \u00fanica excepci\u00f3n \u00e9 o 4,18 v, estruturalmente pero de novo diferentes formas de implementaci\u00f3n dentro deste grupo. Nos modelos italianos referiuse ao n\u00famero total de v\u00e1lvulas (4,18 v, 2,24 v, 4,24 v), mentres que nos modelos de exportaci\u00f3n o n\u00famero de v\u00e1lvulas por cilindro foi decisivo (222 4v, 430 4v). No caso dos descendentes individuais do Biturbo, a asignaci\u00f3n da designaci\u00f3n non se pode explicar de xeito conclu\u00ednte. Isto apl\u00edcase en particular ao cup\u00e9 de exportaci\u00f3n 222 E, para o cal, dado o seu motor de 2,8 litros, non se aplica o modelo explicativo do 222 italiano, nin ao sed\u00e1n de exportaci\u00f3n de catro portas 430, que non ti\u00f1a Motor de 3,0 litros. Maserati procedeu de xeito diferente co Spyder, ao que se lle adicionaron estruturas inconsistentes, as\u00ed como con modelos especiais aos que se lles deu un nome en lugar dun c\u00f3digo num\u00e9rico (Karif, Shamal e Racing).\nC\u00f3digo de f\u00e1brica.\nA columna \"C\u00f3digo de f\u00e1brica\" \u200b\u200bnomea a designaci\u00f3n interna de f\u00e1brica do tipo de veh\u00edculo. Comezaron moitas veces a principios do s\u00e9culo XXI, pero non sempre coas letras AM (para Alfieri Maserati). A partir de 2004, o c\u00f3digo num\u00e9rico s\u00f3 est\u00e1 precedido por un M.\nDe / a.\nO per\u00edodo de produci\u00f3n especif\u00edcase nas columnas \"De\" e \"A\". Aparece o ano da presentaci\u00f3n, polo que Maserati escolleu a mi\u00fado, pero non sempre, o 14 de decembro como d\u00eda da presentaci\u00f3n, o aniversario da fundaci\u00f3n da compa\u00f1\u00eda en 1914. Isto non sempre \u00e9 o mesmo que o inicio da produci\u00f3n en serie ou a primeira entrega, aqu\u00ed adoitaban producirse atrasos de varios meses.\nO ano de finalizaci\u00f3n da produci\u00f3n aparece como hora final. Especialmente con numerosos membros da familia Biturbo, isto non sempre \u00e9 o mesmo que o final da venda; nalg\u00fans casos, o \u00faltimo exemplar almacenado a\u00ednda se vendeu dous anos despois do cesamento da produci\u00f3n. Isto apl\u00edcase ao Karif, por exemplo: a s\u00faa produci\u00f3n rematou en 1990, pero a venda prolongouse ata 1993.\nColoraci\u00f3ns.\nAs li\u00f1as resaltadas en verde designan modelos que s\u00f3 foron constru\u00eddos para o mercado italiano e non se exportaron regularmente.\nNa d\u00e9cada de 1970 a 1990, Maserati produciu versi\u00f3ns especiais dalg\u00fans modelos que s\u00f3 se vend\u00edan en Italia. Diferenci\u00e1ronse das versi\u00f3ns habituais vendidas en todo o mundo principalmente en canto \u00e1 s\u00faa motorizaci\u00f3n. A s\u00faa aparici\u00f3n debeuse \u00e1 lexislaci\u00f3n tributaria italiana, que neste momento impu\u00f1a un imposto sobre as vendas do 38% aos autom\u00f3biles cunha capacidade c\u00fabica de 2000 cm\u00b3 e m\u00e1is, mentres que os veh\u00edculos cunha capacidade c\u00fabica menor s\u00f3 tributaban ao 19%. En consecuencia, Maserati ofreceu motores de 2,0 litros para alg\u00fans tipos de veh\u00edculos. Este desenvolvemento comezou en 1976 co Merak 2000. Foi especialmente pronunciado na chamada era biturbo. Aqu\u00ed ti\u00f1a Maserati, ag\u00e1s o luxoso coup\u00e9 228, normalmente d\u00faas versi\u00f3ns de 2,0 litros para cada forma de carrozar\u00eda ofrecida, a saber, unha versi\u00f3n b\u00e1sica e unha versi\u00f3n S mellorada no rendemento."}
{"id": "520666", "revid": "23204", "url": "https://gl.wikipedia.org/wiki?curid=520666", "title": "Host (filme)", "text": "Host \u00e9 un filme brit\u00e1nico de 2020 dirixido por Rob Savage e baseado nun gui\u00f3n escrito por Savage, Gemma Hurley e Jed Shepherd. O filme est\u00e1 protagonizado por Haley Bishop, Jemma Moore, Emma Louise Webb, Radina Drandova e Caroline Ward.\nEstrea.\nHost estreouse como filme exclusivo de Shudder o 30 de xullo de 2020."}
{"id": "520667", "revid": "89787", "url": "https://gl.wikipedia.org/wiki?curid=520667", "title": "Meiko Kaji", "text": "Masako Ohta, nada en Chiyoda, Toquio, o 24 de marzo de 1947, \u00e9 unha actriz e cantante xaponesa co\u00f1ecida como Meiko Kaji (en , Kaji Meiko). Apareceu en preto de cen filmes, sendo os seus papeis m\u00e1is c\u00e9lebres os de personaxes f\u00f3ra da lei en filmes de principios da d\u00e9cada de 1970, como unha das rebeldes da serie \"Onna banch\u014d nora-neko rokku\" ou as asasinas de \"Shurayuki-hime\" e \"Josh\u016b Nana-maru-ichi G\u014d / Sasori\".\nTraxectoria.\nMeiko Kaji naceu na \u00e1rea de Kanda, en Toquio, e formouse no instituto Yakumo en Meguro. Comezou a traballar na industria cinematogr\u00e1fica co seu nome real, Masako Ota, no estudo Nikkatsu en 1965 despois de graduarse no instituto. En 1969 apareceu en \"Nihon Zankyoden\", unha das series de filmes dirixidos por Masahiro Makino, que reco\u00f1eceu a s\u00faa capacidade interpretativa e lle deu o seu nome art\u00edstico de Meiko Kaji. De 1970 a 1971 apareceu na serie de filmes sobre mozos delincuentes \"Noraneko Rokku\".\nEn 1971, Nikkatsu pasouse ao pinku eiga e, para evitalo, Kaji cambiouse \u00e1 Toei Company. Al\u00ed realizou a serie de filmes \"Josh\u016b Nana-maru-ichi G\u014d / Sasori\". En 1973 asumiu o papel de Yuki no filme de vinganzas \"Shurayuki-hime\", \u00e1 que seguiu unha secuela, \"Shurayukihime - Urami renka\". Continuou a s\u00faa carreira aparecendo en varios filmes de Kinji Fukasaku, como \"\" (1976). En 1978, protagonizou \"Sonezaki Shinj\u016b\", polo que recibiu varios premios de interpretaci\u00f3n.\nKaji traballou na televisi\u00f3n desde os anos oitenta. En 1989 interpretou a Omasa, unha informante, no drama televisivo \"Onihei Hankach\u014d\" (versi\u00f3n de Shochiku\u2013Fuji Television protagonizada polo actor kabuki Nakamura Kichiemon II).\nKaji tam\u00e9n foi cantante. Interpretou a canci\u00f3n de \"Shurayuki-hime\", \"Shura no Hana\" (\u4fee\u7f85 \u306e \u82b1), e o tema da serie \"Josh\u016b Nana-maru-ichi G\u014d\", \"Urami Bushi\" (\u6028 \u307f \u7bc0). Cando estas d\u00faas canci\u00f3ns foron empregadas no filme de Quentin Tarantino, \"Kill Bill\", en 2003, houbo un renacemento do interese pola m\u00fasica de Kaji que a animou a retomar a s\u00faa carreira musical. En 2009 lanzou un sinxelo, \"Onna wa yametai\". En 2011, Kaji lanzou o seu primeiro disco novo en 31 anos, \"Aitsu no suki-so-na bur\u016bsu\" (\u3042 \u3044 \u3064 \u306e \u597d \u304d \u305d \u306a \u30d6 \u30eb \u30fc \u30b9) con canci\u00f3ns escritas por Ryudo Uzaki e Yoko Aki.\nKaji recibiu ofertas para actuar en Hollywood, mais rexeitounas a todas, dicindo que non pod\u00eda realizar unha boa interpretaci\u00f3n nun idioma diferente ao xapon\u00e9s.\nEn maio de 2020, Kaji lanzou a s\u00faa propia canle en YouTube, como un xeito de celebrar o seu traballo con fans de todo o mundo e como un xeito de devolver todo o apoio que recibiu."}
{"id": "520668", "revid": "89787", "url": "https://gl.wikipedia.org/wiki?curid=520668", "title": "Bratia Karamazovy", "text": "Bratia Karamazovy (en , \"Os irm\u00e1ns Karamazov\") \u00e9 a novela final do autor ruso Fiodor Dostoevski. Dostoievski pasou case dous anos escrib\u00edndoa e publicouse como unha serie en \"Russkiy Vestnik\" de xaneiro de 1879 a novembro de 1880. Dostoievski morreu menos de catro meses despois da s\u00faa publicaci\u00f3n.\nAmbientada na Rusia do s\u00e9culo XIX, \u00e9 unha apaixonante novela filos\u00f3fica que entra profundamente nas cuesti\u00f3ns de Deus, o libre albedr\u00edo e a moral. \u00c9 un drama teol\u00f3xico que trata problemas de fe, d\u00fabida e raz\u00f3n no contexto dunha Rusia en proceso de modernizaci\u00f3n, cunha trama que xira arredor do tema do patricidio. Dostoievski compuxo gran parte da novela en Staraya Russa, que inspirou a localizaci\u00f3n principal. Foi aclamada como un dos logros supremos da literatura.\nAdaptaci\u00f3ns.\nA novela adaptouse ao cinema en varias ocasi\u00f3ns:\nNa televisi\u00f3n:"}
{"id": "520669", "revid": "47401", "url": "https://gl.wikipedia.org/wiki?curid=520669", "title": "Br\u00e1t'ya Karam\u00e1zovy", "text": ""}
{"id": "520670", "revid": "47401", "url": "https://gl.wikipedia.org/wiki?curid=520670", "title": "Os irm\u00e1ns Karamazov", "text": ""}
{"id": "520671", "revid": "47401", "url": "https://gl.wikipedia.org/wiki?curid=520671", "title": "Os Irm\u00e1ns Karamazov", "text": ""}
{"id": "520672", "revid": "6939", "url": "https://gl.wikipedia.org/wiki?curid=520672", "title": "Fiodor Mijailovich Dostoevskii", "text": ""}
{"id": "520673", "revid": "6939", "url": "https://gl.wikipedia.org/wiki?curid=520673", "title": "Fiodor Dostoevskii", "text": ""}
{"id": "520674", "revid": "98629", "url": "https://gl.wikipedia.org/wiki?curid=520674", "title": "James Drumonnd", "text": "James Drumonnd, nado a finais de 1786 ou principios de 1787 en Inverarity, (foi nautizado o 8 de xaneiro de 1787) concello de Angus, Escocia, e finado o 26 de marzo de 1863 en Toodyay, Australia Occidental, foi un bot\u00e1nico, explorador e naturalista escoc\u00e9s, que foi un dos primeiros colonos da Australia Occidental, onde desenvolveu gran parte da s\u00faa actividade cient\u00edfica.\nTraxectoria.\nPrimeiros anos.\nJames Drumonnd foi o fillo m\u00e1is vello de Thomas Drummond, xardineiro e bot\u00e1nico, e da s\u00faa esposa Elizabeth Nicol, e era irm\u00e1n de Thomas Drummond, que tam\u00e9n foi bot\u00e1nico. Este \u00faltimo emigrou a Cuba e morreu al\u00ed. Ambos os irm\u00e1ns traballaron ao principio da s\u00faa activida de profesional co seu pai na leira Fothringham, en Inverarity.\nPouco se sabe destes anos, pero seguramente seguiu o proceso usual de aprendiz at\u00e9 \"cualificarse\" como xardineiro. En 1808 foi empregado por Mr Dickson (probabelmente fora George Dickson de Leith Walk, Edinburgo). A mediados dese ano Drummond, que ti\u00f1a 21 anos, era conservador do Xard\u00edn bot\u00e1nico establecido pola Cork Institution, na cidade de Cork, Irlanda. Ao tempo no que o goberno fundou o xard\u00edn, un dos seus prop\u00f3sitos foi facer tests (probas) e propagar especies vexetais para beneficio dos granxeiros do sur de Irlanda. Ademais deste deber hort\u00edcola, Drummond descubriu varias especies de plantas que previamente non se co\u00f1ec\u00edan en Irlanda. En 1810 Drummond foi elixido membro asociado da Sociedade linneana de Londres. Nese ano casou con Sarah Mackintosh, con quen ter\u00eda seis fillos.\nColonia do r\u00edo Swan.\nEn 1828, no medio dunha recesi\u00f3n econ\u00f3mica, o goberno brit\u00e1nico deixou de financiar o xard\u00edn bot\u00e1nico, e Drummond encontrouse se desempregado e cunha muller e seis fillos alos que manter. Ao pouco tempo conseguiu un posto como [naturalista gobernamental na que pronto se establecer\u00eda a Colonia do r\u00edo Swan, en Australia. Era un posto honorario, pero Drummond entend\u00eda que se se decid\u00eda establecer un Xard\u00edn p\u00fablico na Colonia, asignar\u00edanlle un salario como Superintendente do Xard\u00edn.\nDrummond e a s\u00faa su familia traslad\u00e1ronse \u00e1 Colonia do r\u00edo Swan con outros oficiais coloniais a bordo do \"Parmelia\". Arribados a Australia, organizouse un lugar temporal de asentamento na illa Garden. Informado que non se mover\u00edan de al\u00ed en varios meses, Drummond estableceu un Xard\u00edn bot\u00e1nico na illa.\nBaixo as condici\u00f3ns coloniais de adquisici\u00f3n de terras, Drummond comprou terras valoradas en 375 \u00a3, escriturando 20 000 ha. A s\u00faa primeira actividade agr\u00edcola f\u00edxoa en 40 ha de rico solo aluvial en Guildford, na confluencia dos r\u00edos Helena e Swan. Tomou posesi\u00f3n desa terra o 16 de novembro de 1829, e estableceu un criadeiro de plantas p\u00fablico, probabelmente con vista a conseguir un posto remiunerado de Superintendente. Por\u00e9n, cando Drummond solicitou permiso ao Gobernador, o capit\u00e1n James Stirling, para transferir algunhas das s\u00faas plantas da illa Garden, non conseguiu o permiso, e se lle informou que o alamceneiro, John Morgan, tomar\u00eda o control do viveiro da illa Garden. Drummond, finalmente, abandonou o lugar de Guildford.\nPor\u00e9n, despois, Drummond recibiu o permiso para seleccionar 400 ha da s\u00faa propiedade na Colonia do Swan. Elixiu un lugar que hoxe \u00e9 un suburbio de Perth Ascot, consistente nun lugar fronte ao r\u00edo e inund\u00e1bel. Logo solicitar\u00eda m\u00e1is terras nas beiras do r\u00edo Avon, ao sur de Beverley, pero m\u00e1is tarde cambiou de idea, e o trocou por unha zona nas beiras do r\u00edo Helena, probabelmente cerca do hoxe lugar de Mundaring Weir.\nEn xullo de 1831 Stirling decidiu establecer un Xard\u00edn P\u00fablico e un viveiro adxacente. E contratou a Drummond para o posto de Superintendente, cun salario anual de 100 \u00a3, e lle deu ademais aloxamento al\u00ed. Ao ano seguinte, Stirling recibiu instruci\u00f3ns do Oficial Colonial de que o posto de naturalista gobernamental deber\u00eda abolirse. Stirling conseguiu atrasar esta decisi\u00f3n, e marchou a Inglaterra para discutir co Oficial Colonial en persoa. Retornou en xu\u00f1o de 1834, e informou a Drummond que o Oficial insiste en abolir o posto, e tam\u00e9n se lle ordena deixar a casa do Xard\u00edn, pois Stirling decidiu constru\u00edr a Casa Gobernamental nese sitio. Esta situaci\u00f3n dexeneira nunha disputa, e Drummond debe resignarse. Finalmente, retirouse de Perth \u00e1 s\u00faa granxa no val de Helena, onde se estableceu cun viveiro e vi\u00f1edos.\nRecolectando para Mangles.\nEn xullo de 1835 James Mangles escr\u00edbe a George Fletcher Moore pregunt\u00e1ndolle se o pode axudar a obter sementes e plantas da flora de Australia Occidental. Moore responde que pode vender cen paquetes de diferentes clases de sementes do fillo de Drummond, Johnston, que herdara do seu pai o gusto por recolectar. Moore env\u00edou as sementes a Mangles, e Mangles enviolle a Moore d\u00faas caixas de plantas raras e/ou \u00fatiles, ped\u00edndolle a Moore que devolvera as caixas cheas de plantas de Australia Occidental. Como Moore dubidaba da s\u00faa habilidade para manter as plantas vivas, e non ter tempo para recoller especies para Mangles, pasou ambos os obxectivos a James Drummond, e escribiu a Mangles para presentar a Drummond como bo bot\u00e1nico e recolledor. Ao co\u00f1ecer as dificultades financeiras de Drummond, quedou de acordo en facerse cargo do flete das caixas.\nEn setembro de 1835 Drummond env\u00edalle outra carta a Mangles, inclu\u00edndo sementes de especies que recolectara ao explorar o val do Helena. E tam\u00e9n acompa\u00f1ou tres mostras de solos de diferentes partes da s\u00faa granxa, e encargoulle a Mangles que lles fixera unhas an\u00e1lises qu\u00edmicas. A primeira caixa de esp\u00e9cimes enviados por Drummond conti\u00f1a tub\u00e9rculos de orqu\u00eddeas, a\u00ednda que Drummond dubidaba que sobreviviran na viaxe. O buque con cartas e plantas de Mangles arribou en setembro de 1837, e Drummond enviollle outra caixa de tub\u00e9rculos de orqu\u00eddeas e plantas secas. De novo os tub\u00e9rculos foron destru\u00eddos por insectos, pero as plantas secas chegaron intactas. Mangles deullasa a John Lindley, que describiu un bo n\u00famero de especies novas, d\u00e1ndolle a Drummond unha reputaci\u00f3n de bo colleiteiro bot\u00e1nico.\nDrummond continuou recolectando para Mangles, fac\u00e9ndolle chegar unha enorme colecci\u00f3n de plantas vivas. E tam\u00e9n lle enviou m\u00e1is para podelas vender no seu nome. Despachou esas colecci\u00f3ns no \"Joshua Carroll\" en setembro de 1838. Mentres tanto, Mangles, canso das \"actitudes comerciais de Drummond cara \u00e1 bot\u00e1nica\", comezo\u00c1 a aceptar outras colecci\u00f3ns como as de Georgiana Molloy. \u00c1 penas sa\u00eddo o \"Joshua Carroll\", Drummond recibiu unha carta de Mangles onde o informa de que declina en dispo\u00f1er dos seus esp\u00e9cimes. E ao recibir Drummond esas colecci\u00f3ns, Mangles se p\u00e1salla a Lindley, que lle comunica a Drummond se pode dispo\u00f1er delas; as\u00ed, as colecci\u00f3ns div\u00eddidense en lotes e foron vendidas por Bentham, pero transcurriron moitos anos antes que Drummond recibira o pago.\nGranxeiro en Toodyay.\nEn 1836 Drummond cambia a s\u00faa propiedade no val do Helena por terras no val de Avon. Intalouse en Toodyay (Australia Occidental), bautizando a s\u00faa granxa como \"Hawthornden\" (que era o nome ancestral do seu nacemento). Contra febreiro de 1838, as instalaci\u00f3ns est\u00e1n dispostas e trae al\u00ed \u00e1 s\u00faa esposa e filla. Inicialmente Drummond traballou arduamente para establecerse, para m\u00e1is tarde deixar os traballos para aos seus fillos Thomas e James.\nRecolectando para Hooker.\nA\u00ednda que non recibiu ning\u00fan financiamento para recoller flora, Drummond seguiu recollendo exemplares de plantas. En 1839 recibiu unha carta de Sir William Jackson Hooker, que lle pediu sementes e plantas e ofreceulle ter colecci\u00f3ns no seu nome. E tam\u00e9n invitou a Drummond a enviar artigos sobre a flora da \"Colonia do r\u00edo Swan\", que Jackson publicar\u00eda no seu \"Journal of Botany\". As\u00ed, publ\u00edcanse varias cartas de Drummond a Hookerm, co que poden ser m\u00e1is co\u00f1ecidas nese momento.\nNos seguintes catorce anos, Drummond realizou numerosas expedici\u00f3ns bot\u00e1nicas. En agosto de 1839 explora a illa Rottnest en compa\u00f1\u00eda de John Gilbert e Ludwig Preiss, e realizou d\u00faas viaxes ao Guangan nese ano. En 1840 fixo nunha expedici\u00f3n para ver ao \"rei\" George Sound, axud\u00e1ndoo a identificar unha planta velenosa que causou moitas mortes de gando na zona. En 1841 foi a investigar m\u00e1is terras ao leste da s\u00faa propiedade en Toodyay. A expedici\u00f3n, que inclu\u00eda ao capit\u00e1n John Scully, Samuel Pole Phillips e Johnston Drummond, descubriu grandes extensi\u00f3ns de pasteiros que agora se co\u00f1ecen como \"as chairas de Victoria\". Despois desa expedici\u00f3n, Drummond traeu o que agora se co\u00f1ece como \"a primeira colecci\u00f3n Drummond\".\nDrummond realizou catro expedici\u00f3ns en 1842. A primeira foi ao distrito de Vasse; a segunda ao territorio inexplorado ao redor do que hoxe \u00e9 a cidade de Moora; a terceira a Wongan Hills, cos seus fillos Gilbert e Johnston Drummond; a cuarta foi ao recanto suroeste de Australia, con Gilbert. Ademais de recoller plantas superiores, Drummond tam\u00e9n realizou grandes colecci\u00f3ns de musgos e fungos entre 1842 e 1843. As colecci\u00f3ns que Drummond preparou e despachou en 1843 ch\u00e1manse agora \"a segunda colecci\u00f3n de Drummond\". Desde finais de 1843 a 1844, Drummond realizou outras varias viaxes exploratorias co seu fillo Johnston, que se converteu rapidamente nun experto bot\u00e1nico e coleccionista zo\u00f3logo. Preto de finais do ano 1843, ambos os dous exploraron ao norte e ao leste de Bolgart. E ent\u00f3n comezar\u00edan unha expedici\u00f3n m\u00e1is extensa a \"King George Sound\", e cara ao leste at\u00e9 o cabo Riche. Os exemplares recollidos nesta expedici\u00f3n forman o que agora se co\u00f1ece como \"a terceira colecci\u00f3n Drummond\".\nEn 1844 unha grave recesi\u00f3n pon \u00e1 familia Drummond nunha grave d\u00e9beda financeira, perdendo a propiedade familiar. Drummond e o seu fillo Johnston comezan a planificar como vivir enteiramente das colecci\u00f3ns, discutindo sobre ir ao sur de Australia ou \u00e1 India, pero nada disto pasoe e, ademais, Johnston Drummond faleceu en xullo de 1845. Entre 1845 e 1846, as dificultades econ\u00f3micas impediron que Drummond realizase m\u00e1is expedici\u00f3ns, pero a finais de 1846 informouse de que se beneficia dunha pensi\u00f3n de 200 libras esterlinas do goberno brit\u00e1nico polos servizos prestados \u00e1 bot\u00e1nica. As\u00ed, inmediatamente preparouse para outras expedici\u00f3ns. Desta vez vai na compa\u00f1a de George Maxwell, atravesando o sur at\u00e9 Porongorup e a cordilleira Stirling, territorios explorados extensamente por ambos os dous, e logo cara ao sur, at\u00e9 King George Sound, para tomar o leste pola costa durante cinco d\u00edas; o resultando foi \"a cuarta colecci\u00f3n Drummond\", que se completou en xullo de 1847.\nDrummond fixo outra expedici\u00f3n en 1848 pola costa sur cara ao oeste, at\u00e9 o monte Barren. Intentou ir a\u00ednda m\u00e1is lonxe, pero a cordilleira Barren era tan rica en novas especies que considerou innecesario avanzar. Enviou \"a quinta colecci\u00f3n Drummond\" a Londres en xu\u00f1o de 1849. Cando Hooker a recibiu, escribiu na s\u00faa revista que \"rara vez estivo tan sorprendido pola cantidade de especies finas e not\u00e1beis que chegaron nun s\u00f3 env\u00edo desde calquera pa\u00eds\".\nEn 1850 Drummond uniuse a unha expedici\u00f3n comercial para establecer unha ruta gandeira at\u00e9 a ba\u00eda Champion . Chegou en 1851 \u00e1 ba\u00eda Champion co seu fillo John. Volveu a Toodyay en decembro, e nos meses seguintes escribiu unha serie de artigos sobre \"a Bot\u00e1nica do distrito noroeste de Australia Occidental\", que ser\u00edan publicados en cinco cap\u00edtulos na \"Perth Gazette\" en abril de 1852 e posteriormente reimpresos por Hooker. A s\u00faa \"sexta colecci\u00f3n\", feita cos exeemplafres recollidos na ba\u00eda Champion o ano anterior, foi enviada a Londres a finais de 1852.\n\u00daltimos anos.\nFinalmente, Drummond deixou de recolectar. Retirouse a Hawthornden, onde ti\u00f1a os seus vi\u00f1edos e xard\u00edns, mantendo correspondencia ocasional con Hooker e outros bot\u00e1nicos. As\u00ed, permaneceu nun tranquilo retirao durante dez anos. Morreu o 26 de marzo de 1863 e foi enterrado en Hawthornden, xunto ao seu fillo Johnston. A s\u00faa muller morrer\u00eda un ano despois e foi enterrada ao seu car\u00f3n.\nJames Drummond Jr. transfiriu as enormes colecci\u00f3ns paternas a Ferdinand von Mueller, que m\u00e1is tarde se converter\u00eda no bot\u00e1nico gobernamental de Victoria e ser\u00eda a base do Herbario estatal de Victoria.\nEspecies descritas.\nJames Drummond foi descritor de sete especies vexetais:\nHonores.\nM\u00e1is de cen especies nome\u00e1ronse no seu honor, das cales sesenta permanecen v\u00e1lidas actualmente. Joseph Maiden dixo del\nO monte Drummond foi nomedoa no seu honor por John Septimus Roe en 1848. Roe, que explorara o zona do monte Barren na busca de terras de pasto ao mesmo tempo que Drummond recolectaba al\u00ed, p\u00faxolle a ese monte o seu nome despois de que encontrara sinais do seu paso por el.\nEn 1948 un memorial en honor dos naturalistas John Gilbert e James Drummond erxiuse co seus bustos cerca de Drakewood.\nAbreviatura.\nA abreviaatura J.Drumm. empr\u00e9gase para reco\u00f1ecer a James Drumonnd como autoridade na descrici\u00f3n de taxonom\u00eda en bot\u00e1nica."}
{"id": "520675", "revid": "89787", "url": "https://gl.wikipedia.org/wiki?curid=520675", "title": "Alfonso Abelenda", "text": "Alfonso Pedro Abelenda Escudero, nado na Coru\u00f1a o 5 de outubro de 1931 e finado na mesma cidade o 21 de marzo de 2019, foi un pintor e humorista gr\u00e1fico galego, co\u00f1ecido como Abelenda.\nTraxectoria.\nInfancia e mocidade.\nAbelenda naceu na r\u00faa do Socorro en 1931, fillo de Pilar Escudero Ferro e Alfonso Abelenda Rodr\u00edguez. Dende novo demostrou talento para as artes pl\u00e1sticas: o seu av\u00f3 Saturnino e a s\u00faa nai anim\u00e1rono e aconsell\u00e1rono nos seus primeiros pasos.\nEstudou primaria e comezou o bacharelato nos Maristas da s\u00faa cidade, remat\u00e1ndoo no Colexio Academia Galicia, onde comezou a co\u00f1ecer a arte contempor\u00e1nea da man de Miguel Gonz\u00e1lez Garc\u00e9s. Ga\u00f1ou os 110 metros valados do campionato j\u00fanior de Espa\u00f1a en 1949. Viaxou a Madrid para entrar na Escola de Arquitectura, despois de cursar dous anos de ciencias exactas en Compostela como preparaci\u00f3n para a carreira. Al\u00ed, tomou clases de debuxo para preparar o ingreso, ademais de co\u00f1ecer outros artistas e o ambiente art\u00edstico do Madrid da d\u00e9cada de 1950. Comezou tam\u00e9n a colaborar en revistas de humor como \"Don Jos\u00e9\" e participou en varias exposici\u00f3ns colectivas.\nInicios: 1954-1960.\nEn 1954 expuxo individualmente na galer\u00eda Lino P\u00e9rez da Coru\u00f1a. Coas ganancias viaxou a Francia e volveu expor en 1955 nunha colectiva xunto a Jos\u00e9 Mar\u00eda Labra, Antonio Tenreiro Broch\u00f3n, Lago Rivera, Tom\u00e1s Pereira e Alejandro G. Pascual; a ra\u00edz desta exposici\u00f3n pasaron a ser chamados por Jos\u00e9 Luis Bugallal a \"xeraci\u00f3n dos insurxentes\", ou por Fernando Mon o \"Grupo de Escisi\u00f3n\".\nDe volta en Madrid complementou os seus ingresos con \"papeis de reacci\u00f3n\" e como cabalista en filmes como \"Alexander the Great\". Continuou os seus estudos en Madrid e en 1956 pasou a proba de debuxo, ao mesmo tempo que era chamado para cumprir o servizo militar, sendo destinado a Marrocos.\nContinuou a colaborar con \"Don Jos\u00e9\" e comezou traballar en \"El D\u00eda\" (diario biling\u00fce de Tetu\u00e1n) e \"Diario \u00c1frica\". Aproveitou os permisos para visitar cidades pr\u00f3ximas no Rif como Xauen ou Bab Tazza, investigando novas paisaxes pict\u00f3ricas. En Tetu\u00e1n coincidiu con outros artistas como Dora Bacaicoa, P\u00edo G\u00f3mez Nisa ou Mohamed Sabah. Tras dous anos de servizo militar, licenciouse e tras unha estad\u00eda en C\u00e1diz regresou a Galicia, abandonando os estudos de ciencias exactas para dedicarse xa por completo \u00e1 pl\u00e1stica. En 1958 realizou un tapiz para unha selecci\u00f3n de doce artistas espa\u00f1ois contempor\u00e1neos para a exposici\u00f3n \"Tapices modernos espa\u00f1oles del Ateneo\". Colaborou nos dese\u00f1os do pavill\u00f3n de Espa\u00f1a na Feira Mundial de Nova York de 1964.\nViaxes: 1960-1990.\nViaxou unha tempada a Londres, onde expuxo na Upper Grosvenor Galleries. Entre 1960 e 1970 alternou estad\u00edas en Par\u00eds, onde traballou para a Expo francesa en Moscova e para Petrus Bride, e en Madrid onde colaboraba en \"La Codorniz\", \"Ya\", \"Semana\" e outras publicaci\u00f3ns mentres absorb\u00eda o ambiente de ambas as cidades. Expuso en Richelieu, traballou para Bidasoa e en 1967 ga\u00f1ou a \"Paleta Agrom\u00e1n\" de humor.\nEn 1968 recibiu a primeira medalla do II Sal\u00f3n Nacional de Humoristas. En 1973 publicou o libro de humor ilustrado \"El Abelendario\", na editorial Planeta dentro da colecci\u00f3n \"La nariz\". En 1974 trasladouse \u00e1 Coru\u00f1a, a\u00ednda que continuou a manter un estudio en Madrid. Comezou a colaborar ent\u00f3n con \"Cambio 16\".\nViaxou a diversos pa\u00edses de Am\u00e9rica en colaboraci\u00f3n coa galer\u00eda Arabesque e coa Casa de Galicia, realizando exposici\u00f3ns en Buenos Aires, Cidade de M\u00e9xico e Caracas. A finais da d\u00e9cada estaba practicamente concentrado na pintura, facendo humor gr\u00e1fico s\u00f3 de xeito ocasional.\n\u00daltimos anos.\nEstableceuse na Coru\u00f1a, mais continuou a expo\u00f1er en distintas cidades, ademais de colaborar ocasionalmente con \"El Ideal Gallego\" e \"La Opini\u00f3n\". En 1999 celebrouse no Kiosko Alfonso unha exposici\u00f3n retrospectiva sobre a s\u00faa obra. En 2005 ingresou como membro numerario na Real Academia de Belas Artes.\nFaleceu na Coru\u00f1a en 2019 aos 87 anos, tras unha operaci\u00f3n complicada por unha peritonite.\nObra pict\u00f3rica.\nSendo principalmente figurativo, a representaci\u00f3n que fixo foi principalmente expresionista. Empregou todos os recursos da pintura contempor\u00e1nea, acheg\u00e1ndose especialmente ao fauvismo e ao cubismo sint\u00e9tico, as\u00ed como a capacidade dos materiais ao seu alcance para imprimir o ritmo desexado \u00e1s s\u00faas obras. Unha caracter\u00edstica especial na s\u00faa obra foi a presenza de toques e pinceladas de vermello inesperadas que dinamizaban a pintura sen alterar o equilibrio da paleta.\nA\u00ednda que hai \u00e9pocas que marcan o seu estilo, este tam\u00e9n variou en funci\u00f3n do tema, a t\u00e9cnica e as necesidades de cada obra."}
{"id": "520676", "revid": "47401", "url": "https://gl.wikipedia.org/wiki?curid=520676", "title": "Alfonso Abelenda Escudero", "text": ""}
{"id": "520677", "revid": "114840", "url": "https://gl.wikipedia.org/wiki?curid=520677", "title": "Alexander Karl Heinrich Braun", "text": "Alexander Karl Heinrich Braun, tam\u00e9n co\u00f1ecido como Alexander Braun, nado en Ratisbona o 10 de maio de 1805 e finado en Berl\u00edn o 29 de marzo de 1877 foi un bot\u00e1nico alem\u00e1n. \nFoi o representante m\u00e1is destacado da \"Naturphilosophie\" (morfolox\u00eda idealista) vexetal, institu\u00edda por Goethe.\nTraxectoria.\nAlexander Braun estudou bot\u00e1nica en Heidelberg, Par\u00eds e M\u00fanic. Foi profesor de bot\u00e1nica nas universidades de Friburgo, Giessen, Karlsruhe, Bonn e na Universidade Humboldt de Berl\u00edn, nesta desde 1851; m\u00e1is tarde foi tam\u00e9n o director do Xard\u00edn bot\u00e1nico de Berl\u00edn. \nOs seus traballos m\u00e1is co\u00f1ecidos versaron sobre a c\u00e9lula vexetal e a filotaxia en espiral (\u00e1 disposici\u00f3n das follas, br\u00e1cteas, flores ou outras estruturas vexetais repetitivas de forma regular, ao redor dun eixe o centro, a mi\u00fado dispostas segundo un ou varios sistemas de espirais ou h\u00e9lices).\nBraun dedicou gran parte da s\u00faa obra \u00e1 reflexi\u00f3n sobre a individualidade org\u00e1nica nos vexetais. A partir do paralelismo entre o ciclo vital dun vexetal a \u00e1 vida dos taxons, Braun establecieu unha distinci\u00f3n entre o \"individuo morfol\u00f3xico\" e o \"individuo fisiol\u00f3xico\", que ter\u00eda unha grande influencia sobre Ernst Haeckel.\nBraun interesouse en numerosos grupos taxon\u00f3micos: algas, bri\u00f3ns, fieitos e plantas superiores (espermat\u00f3fitos), as\u00ed como no estudo de plantas f\u00f3siles.\nEntre as especies de plantas descritas por Braun est\u00e1n: \"Aframomum corrorima\", \"Centipeda cunninghamii\", \"Linnaea floribunda\", \"Phytolacca rugosa\", \"Selaginella kraussiana\" e \"Solanum citrullifolium\".\nA lista completa dos 359 taxons descitos por Brau pode verse aqu\u00ed.\nAlexander Braun foi membro da Academia Alem\u00e1 das Ciencias Naturais Leopoldina, da Real Academia das Ciencias de Suecia, da Academia Estadounidense das Artes e as Ciencias, da Academia de Ciencias de Baviera, da Academia Prusiana das Ciencias e da Academia Nacional de Ciencias dos Estados Unidos.\nAbreviatura.\nA abreviatura A.Braun empr\u00e9gase para reco\u00f1cer a como autoridade na descrici\u00f3n e taxonom\u00eda en bot\u00e1nica."}
{"id": "520679", "revid": "88215", "url": "https://gl.wikipedia.org/wiki?curid=520679", "title": "Estadio de Pitua\u00e7u", "text": ""}
{"id": "520680", "revid": "98629", "url": "https://gl.wikipedia.org/wiki?curid=520680", "title": "Dengizic", "text": "Dengizic, falecido contra o 469, foi un gobernante huno e fillo de Atila. Despois da morte de Atila no 453, o seu imperio esfarelouse e os seus restos foron gobernados polos seus tres fillos, Elac, Dengizic e Ernac. Sucedeu ao seu irm\u00e1n m\u00e1is vello Elac no 454 e probablemente gobernou simultaneamente sobre os hunos nunha dobre monarqu\u00eda co seu irm\u00e1n Ernac, pero separando divisi\u00f3ns en terras separadas.\nTraxectoria.\nO irm\u00e1n m\u00e1is vello Elac morreu no 454, na batalla de Nedao. Xordanes afirmou: \"Cando Elac foi asasinado, os seus irm\u00e1ns restantes foron postos a loitar preto da beiramar do Ponto onde dixemos que os godos se instalaron ... vivindo de novo nas s\u00faas antigas moradas\". Xordanes relatou os acontecementos do 454-455:\nPrisco rexistrou que no 465-466, Dengizic e o seu irm\u00e1n Ernac enviaron diplom\u00e1ticos a Constantinopla pois quer\u00edan un tratado de paz e un mercado no Danubio para o intercambio de produtos \"segundo os costumes antigos\" entre romanos e hunos, pero foron rexeitados. Despois, Dengizic por si mesmo mudouse \u00e1 beira do Istros (o baixo Danubio) e ameazou con entrar en Tracia a non ser que lle concederan terras e subvenci\u00f3ns. Rexeitou as negociaci\u00f3ns con Anagastes (que defend\u00eda o Danubio en Tracia) e enviou diplom\u00e1ticos directamente ao emperador Le\u00f3n I. Non obstante, Le\u00f3n I respondeu que \"estaba preparado para atendelo en todo se acud\u00edan a el e lle ofrec\u00edan obediencia. Afirmou que gostaba das naci\u00f3ns que vi\u00f1eren buscando alianzas\". \nNo 467, Dengizic cruzou o Danubio xeado e, a\u00ednda que esperaba que os hunos do sur se unisen a el, grandes grupos de godos e escitas indefinidos mud\u00e1ronse con el. Probablemente despois da batalla de Nedao, alg\u00fans grupos de godos a\u00ednda permaneceron baixo a autoridade dos hunos. En fronte, o emperador Basilisco, os godos Anagastes e Ostris e o huno Chelchal estaban ao mando dos ex\u00e9rcitos romanos. Estes conseguiron asediar aos godos nun val, e os escitas \"oprimidos pola fame e a falta de produtos necesarios enviaron unha embaixada aos romanos para ver de se entregaren e a cambio da submisi\u00f3n aos romanos que estes lles entregasen terras\". O informe contin\u00faa:\nAnagastes enviou un gran grupo de bucellari contra eles, pero a guerra prolongouse durante dous anos.\nXordanes relata acontecementos no 468: \nA guerra rematou en 469. O conde Marcellinus gravou en breve \"A cabeza de Dinzic, fillo de Atila, rei dos hunos, foi levado a Constantinopla\". O \"Chronicon Paschale\" conta \"Dinzirichus, o fillo de Atila, foi asasinado por Anagastes, xeneral en Tracia. A s\u00faa cabeza foi levada a Constantinopla, levada en procesi\u00f3n pola r\u00faa do Medio e fixada nun poste no circo de madeira. Toda a cidade acudiu a miralo\".\nEtimolox\u00eda.\nO nome rexistrado como \"\u0394\u03b5\u03b3\u03b3\u03b9\u03b6\u03af\u03c7\" (\"De(n)gizikh)\" por Prisco ten a variante abreviada \"\u0394\u03b9\u03bd[\u03b3\u03b9]\u03b6\u03b9\" (\"Din(gi)zi\") no \"Chronicon Paschale\"; tam\u00e9n aparece como \"Den(git)zic\" para o conde Marcellinus e \"Din(gi)tzic\" para Xordanes. \"Din(t)zic\" e \"Denzic\" fan unha pronuncia xerm\u00e1nica *\"Denitsik\", coa ca\u00edda frecuente de \"g\". Otto Maenchen-Helfen considerouno unha derivaci\u00f3n do turco *\"D\u00e4\u014biziq\", que significa \"pequeno lago\". Omeljan Pritsak considerou a forma reconstru\u00edda \"de\u014bir\" + \"\u010dig\"&gt; \"de\u014bi\u010dig\", co significado \"como oc\u00e9ano\"."}
{"id": "520681", "revid": "785", "url": "https://gl.wikipedia.org/wiki?curid=520681", "title": "Lista de reis dos reinos cristi\u00e1ns da Pen\u00ednsula Ib\u00e9rica", "text": ""}
{"id": "520682", "revid": "785", "url": "https://gl.wikipedia.org/wiki?curid=520682", "title": "Monarcas dos reinos cristi\u00e1ns da Pen\u00ednsula Ib\u00e9rica", "text": ""}
{"id": "520683", "revid": "785", "url": "https://gl.wikipedia.org/wiki?curid=520683", "title": "Reis dos reinos cristi\u00e1ns da Pen\u00ednsula Ib\u00e9rica", "text": ""}
{"id": "520686", "revid": "89787", "url": "https://gl.wikipedia.org/wiki?curid=520686", "title": "Maril\u00fa Padua", "text": "Maril\u00fa Padua, de nome completo Mar\u00eda de la Luz Padua Orihuela, \u00e9 unha activista dos dereitos humanos mexicana e a Secretaria de X\u00e9nero e Dereitos Humanos do Sindicato Nacional de Traballadoras do Fogar, unha organizaci\u00f3n que ten como obxectivo defender os dereitos das traballadoras do fogar en M\u00e9xico. Nesta organizaci\u00f3n \u00e9 a responsable do programa de colocaci\u00f3n. Liderou a campa\u00f1a \"Voces dos defensores\", que creou comunicados de prensa e outros medios para meter presi\u00f3n \u00f3s gobernos para que respondan \u00e1 pandemia da COVID-19 tendo en conta os dereitos humanos.\nTraxectoria.\nPadua traballou como empregada dom\u00e9stica antes de unirse \u00f3 Sindicato Nacional de Traballadoras Dom\u00e9sticas e converterse na Secretaria de X\u00e9nero e Dereitos Humanos do sindicato. Ademais, estivo a cargo do programa de colocaci\u00f3n. Logo converteuse na Secretaria Xeral do sindicato, dirixindo os seus esforzos.\nDurante a pandemia da COVID-19, Padua buscou sacar \u00e1 luz os desaf\u00edos que afrontan as traballadoras dom\u00e9sticas e as pr\u00e1cticas inxustas ou perigosas que desenvolveron os seus empregadores. Entre as s\u00faas preocupaci\u00f3ns estaban o equipo de protecci\u00f3n persoal para protexerse contra os produtos qu\u00edmicos utilizados na desinfecci\u00f3n e limpeza, a falta de seguridade no traballo, a exposici\u00f3n \u00e1s persoas en risco de COVID-19, a falta de horas extra pagadas para novas responsabilidades relacionadas coa pandemia e as novas dificultades de ter que coidar \u00f3s nenos que xa non asisten \u00e1 escola en persoa.\nReco\u00f1ecementos.\nEn 2020, Padua foi reco\u00f1ecida pola Oficina do Alto Comisionado das Naci\u00f3ns Unidas para os Dereitos Humanos como L\u00edder Rexional pola s\u00faa defensa dos dereitos humanos e a s\u00faa campa\u00f1a \"Voces dos defensores\" en particular."}
{"id": "520687", "revid": "1131", "url": "https://gl.wikipedia.org/wiki?curid=520687", "title": "O Barrio, Barx\u00e9s, Mu\u00ed\u00f1os", "text": "O Barrio \u00e9 un lugar da parroquia de Barx\u00e9s no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 22 habitantes no ano 2020 segundo datos do Instituto Nacional de Estad\u00edstica, dos cales 10 eran homes e 12 eran mulleres."}
{"id": "520688", "revid": "1131", "url": "https://gl.wikipedia.org/wiki?curid=520688", "title": "O Cruceiro, Barx\u00e9s, Mu\u00ed\u00f1os", "text": "O Cruceiro \u00e9 un lugar da parroquia de Barx\u00e9s no concello ourens\u00e1n de Mu\u00ed\u00f1os na comarca da Baixa Limia. Non amosa datos o Instituto Nacional de Estad\u00edstica desa aldea."}
{"id": "520690", "revid": "1131", "url": "https://gl.wikipedia.org/wiki?curid=520690", "title": "A Pedreira, Barx\u00e9s, Mu\u00ed\u00f1os", "text": "A Pedreira \u00e9 un lugar da parroquia de Barx\u00e9s no concello ourens\u00e1n de Mu\u00ed\u00f1os na comarca da Baixa Limia. Non amosa datos segundo o Instituto Nacional de Estad\u00edstica."}
{"id": "520692", "revid": "42282", "url": "https://gl.wikipedia.org/wiki?curid=520692", "title": "Quint\u00e1, Barx\u00e9s, Mu\u00ed\u00f1os", "text": "Quint\u00e1 \u00e9 un lugar da parroquia de Barx\u00e9s no concello ourens\u00e1n de Mu\u00ed\u00f1os na comarca da Baixa Limia. Non amosa datos segundo o Instituto Nacional de Estad\u00edstica."}
{"id": "520693", "revid": "42282", "url": "https://gl.wikipedia.org/wiki?curid=520693", "title": "Seoane de Taboadela, Barx\u00e9s, Mu\u00ed\u00f1os", "text": "Seoane de Taboadela \u00e9 un lugar da parroquia de Barx\u00e9s no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 6 habitantes no ano 2020 segundo datos do Instituto Nacional de Estad\u00edstica, dos cales 1 eran homes e 5 eran mulleres."}
{"id": "520694", "revid": "42282", "url": "https://gl.wikipedia.org/wiki?curid=520694", "title": "Taboadela, Barx\u00e9s, Mu\u00ed\u00f1os", "text": "Taboadela \u00e9 un lugar da parroquia de Barx\u00e9s no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 30 habitantes no ano 2020 segundo datos do Instituto Nacional de Estad\u00edstica, dos cales 20 eran homes e 10 eran mulleres."}
{"id": "520695", "revid": "42282", "url": "https://gl.wikipedia.org/wiki?curid=520695", "title": "Tour\u00f3s, Barx\u00e9s, Mu\u00ed\u00f1os", "text": "Tour\u00f3s \u00e9 un lugar da parroquia de Barx\u00e9s no concello ourens\u00e1n de Mu\u00ed\u00f1os na comarca da Baixa Limia. Non amosa datos segundo o Instituto Nacional de Estad\u00edstica."}
{"id": "520696", "revid": "15490", "url": "https://gl.wikipedia.org/wiki?curid=520696", "title": "Barrio, Cados, Mu\u00ed\u00f1os", "text": "Barrio \u00e9 un lugar da parroquia de Cados no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 22 habitantes no ano 2020 segundo datos do Instituto Nacional de Estad\u00edstica, dos cales 10 eran homes e 12 eran mulleres."}
{"id": "520697", "revid": "42282", "url": "https://gl.wikipedia.org/wiki?curid=520697", "title": "Cados, Cados, Mu\u00ed\u00f1os", "text": "Cados \u00e9 un lugar da parroquia de Cados no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 30 habitantes no ano 2020 segundo datos do Instituto Nacional de Estad\u00edstica, dos cales 22 eran homes e 17 eran mulleres."}
{"id": "520698", "revid": "15490", "url": "https://gl.wikipedia.org/wiki?curid=520698", "title": "Pi\u00f1oi, Cados, Mu\u00ed\u00f1os", "text": "Pi\u00f1oi \u00e9 un lugar da parroquia de Cados no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 25 habitantes no ano 2020 segundo datos do Instituto Nacional de Estad\u00edstica, dos cales 17 eran homes e 8 eran mulleres."}
{"id": "520699", "revid": "15490", "url": "https://gl.wikipedia.org/wiki?curid=520699", "title": "San Miguel, Cados, Mu\u00ed\u00f1os", "text": "San Miguel \u00e9 un lugar da parroquia de Cados no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 3 habitantes no ano 2020 segundo datos do Instituto Nacional de Estad\u00edstica, dos cales 2 eran homes e 1 eran mulleres."}
{"id": "520700", "revid": "23204", "url": "https://gl.wikipedia.org/wiki?curid=520700", "title": "Asmaa Rasheed", "text": "Asmaa Jamil Rashid \u00e9 unha profesora iraqu\u00ed no Centro de Estudos da Muller da Universidade de Bagdad. Ten un doutoramento en sociolox\u00eda e est\u00e1 especializada na sociolox\u00eda do x\u00e9nero. Rashid \u00e9 representante da Liga das Mulleres Iraqu\u00eds e realizou presentaci\u00f3ns e obradoiros sobre os temas da resistencia da xuventude a votar, a violencia dom\u00e9stica, a discriminaci\u00f3n de x\u00e9nero no curr\u00edculo escolar, a taxa de abandono escolar das mulleres nas \u00e1reas rurais, a limitaci\u00f3n do matrimonio infantil, e o emprego das mulleres vi\u00favas. Rashid tam\u00e9n \u00e9 profesora no Centro para o Renacemento do Patrimonio Cient\u00edfico \u00e1rabe.\nPublicaci\u00f3ns.\nRashid publicou numerosos artigos, inclu\u00edndo os seguintes:"}
{"id": "520701", "revid": "15490", "url": "https://gl.wikipedia.org/wiki?curid=520701", "title": "Calvelo, Couso de Salas, Mu\u00ed\u00f1os", "text": "Calvelo \u00e9 un lugar da parroquia de Cados no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 8 habitantes no ano 2020 segundo datos do Instituto Nacional de Estad\u00edstica, dos cales 1 eran homes e 7 eran mulleres."}
{"id": "520702", "revid": "15490", "url": "https://gl.wikipedia.org/wiki?curid=520702", "title": "Cerdedo, Couso de Salas, Mu\u00ed\u00f1os", "text": "Cerdedo \u00e9 un lugar da parroquia de Cados no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 39 habitantes no ano 2020 segundo datos do Instituto Nacional de Estad\u00edstica, dos cales 21 eran homes e 18 eran mulleres."}
{"id": "520703", "revid": "15490", "url": "https://gl.wikipedia.org/wiki?curid=520703", "title": "Couso de Salas, Couso de Salas, Mu\u00ed\u00f1os", "text": "Couso de Salas \u00e9 un lugar da parroquia de Cados no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 23 habitantes no ano 2020 segundo datos do Instituto Nacional de Estad\u00edstica, dos cales 12 eran homes e 11 eran mulleres."}
{"id": "520705", "revid": "1131", "url": "https://gl.wikipedia.org/wiki?curid=520705", "title": "A Pousa, Couso de Salas, Mu\u00ed\u00f1os", "text": "A Pousa \u00e9 un lugar da parroquia de Cados no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 26 habitantes no ano 2020 segundo datos do Instituto Nacional de Estad\u00edstica, dos cales 11 eran homes e 15 eran mulleres."}
{"id": "520706", "revid": "1131", "url": "https://gl.wikipedia.org/wiki?curid=520706", "title": "O Reguego, Couso de Salas, Mu\u00ed\u00f1os", "text": "O Reguengo \u00e9 un lugar da parroquia de Cados no concello ourens\u00e1n de Mu\u00ed\u00f1os na comarca da Baixa Limia. Non amosa datos segundo o Instituto Nacional de Estad\u00edstica."}
{"id": "520709", "revid": "89787", "url": "https://gl.wikipedia.org/wiki?curid=520709", "title": "A\u00efda Yazbeck", "text": "A irm\u00e1 A\u00efda Yazbeck \u00e9 unha monxa cat\u00f3lica que \u00e9 Directora do Centro Cultural Al-Mouna en Xamena, Chad. O seu traballo c\u00e9ntrase en educar grupos nacionais e internacionais e ONGs sobre os conflitos entre diferentes grupos no Chad. \u00d3 capacitar \u00e1s persoas na resoluci\u00f3n de conflitos, a s\u00faa organizaci\u00f3n busca promover o respecto entre grupos culturalmente diferentes e promover a paz en t\u00f3dolos aspectos da vida.\nActivismo.\nA irm\u00e1 Yazbeck e a s\u00faa fundaci\u00f3n traballaron con grupos de f\u00f3ra do Chad para promover a resoluci\u00f3n de conflitos. Estes incl\u00faen a Embaixada su\u00edza no Chad e a Fundaci\u00f3n Xenebra C\u00f3rdoba, quen axudaron a capacitar \u00f3 persoal do Centro Cultural para entender os tipos de conflito e como resolvelos pacificamente.\nEn abril de 2020, a irm\u00e1 Yazbeck cambiou os seus esforzos para axudar a combater a pandemia da COVID-19. Xunto cos voluntarios do Centro Cultural, Yazbeck axudou a distribu\u00edr desinfectante de mans, bebidas, e m\u00e1scaras para a cara a quen as precisaba na capital. Ademais, axudou a organizar unha campa\u00f1a virtual de concienciaci\u00f3n sobre formas de mitigar o impacto da pandemia."}
{"id": "520710", "revid": "42282", "url": "https://gl.wikipedia.org/wiki?curid=520710", "title": "Farnadeiros, Farnadeiros, Mu\u00ed\u00f1os", "text": "Farnadeiros \u00e9 un lugar da parroquia de Farnadeiros no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 45 habitantes no ano 2020 segundo datos do Instituto Nacional de Estad\u00edstica, dos cales 23 eran homes e 22 eran mulleres."}
{"id": "520712", "revid": "42282", "url": "https://gl.wikipedia.org/wiki?curid=520712", "title": "Soutelo, Farnadeiros, Mu\u00ed\u00f1os", "text": "Soutelo \u00e9 un lugar da parroquia de Farnadeiros no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 24 habitantes no ano 2020 segundo datos do Instituto Nacional de Estad\u00edstica, dos cales 13 eran homes e 11 eran mulleres."}
{"id": "520713", "revid": "1131", "url": "https://gl.wikipedia.org/wiki?curid=520713", "title": "As Maus, Maus de Salas, Mu\u00ed\u00f1os", "text": "As Maus \u00e9 un lugar da parroquia das Maus de Salas no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 34 habitantes no ano 2020 segundo datos do Instituto Nacional de Estad\u00edstica, dos cales 20 eran homes e 14 eran mulleres."}
{"id": "520714", "revid": "1131", "url": "https://gl.wikipedia.org/wiki?curid=520714", "title": "O Agrelo, Mu\u00ed\u00f1os, Mu\u00ed\u00f1os", "text": "O Agrelo \u00e9 un lugar da parroquia de Mu\u00ed\u00f1os no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 9 habitantes no ano 2020 segundo datos do Instituto Nacional de Estad\u00edstica, dos cales 4 eran homes e 5 eran mulleres."}
{"id": "520715", "revid": "42282", "url": "https://gl.wikipedia.org/wiki?curid=520715", "title": "Mu\u00ed\u00f1os, Mu\u00ed\u00f1os, Mu\u00ed\u00f1os", "text": "Mu\u00ed\u00f1os \u00e9 un lugar da parroquia de Mu\u00ed\u00f1os no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 41 habitantes no ano 2020 segundo datos do Instituto Nacional de Estad\u00edstica, dos cales 23 eran homes e 18 eran mulleres."}
{"id": "520716", "revid": "42282", "url": "https://gl.wikipedia.org/wiki?curid=520716", "title": "Pic\u00f3s, Mu\u00ed\u00f1os, Mu\u00ed\u00f1os", "text": "Pic\u00f3s \u00e9 un lugar da parroquia de Mu\u00ed\u00f1os no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 5 habitantes no ano 2020 segundo datos do Instituto Nacional de Estad\u00edstica, dos cales 2 eran homes e 3 eran mulleres."}
{"id": "520718", "revid": "42282", "url": "https://gl.wikipedia.org/wiki?curid=520718", "title": "Parada de Ventosa, Parada de Ventosa, Mu\u00ed\u00f1os", "text": "Parada de Ventosa \u00e9 un lugar da parroquia de Parada de Ventosa no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 56 habitantes no ano 2020 segundo datos do Instituto Nacional de Estad\u00edstica, dos cales 29 eran homes e 27 eran mulleres."}
{"id": "520719", "revid": "42282", "url": "https://gl.wikipedia.org/wiki?curid=520719", "title": "Paz\u00f3, Parada de Ventosa, Mu\u00ed\u00f1os", "text": "Paz\u00f3 \u00e9 un lugar da parroquia de Parada de Ventosa no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 26 habitantes no ano 2020 segundo datos do Instituto Nacional de Estad\u00edstica, dos cales 11 eran homes e 15 eran mulleres."}
{"id": "520720", "revid": "42282", "url": "https://gl.wikipedia.org/wiki?curid=520720", "title": "Porqueir\u00f3s, Porqueir\u00f3s, Mu\u00ed\u00f1os", "text": "Porqueir\u00f3s \u00e9 un lugar da parroquia de Porqueir\u00f3s no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 63 habitantes no ano 2020 segundo datos do Instituto Nacional de Estad\u00edstica, dos cales 25 eran homes e 38 eran mulleres."}
{"id": "520721", "revid": "42282", "url": "https://gl.wikipedia.org/wiki?curid=520721", "title": "Albite, Prado de Limia, Mu\u00ed\u00f1os", "text": "Albite \u00e9 un lugar da parroquia de Prado de Limia no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 20 habitantes no ano 2020 segundo datos do Instituto Nacional de Estad\u00edstica, dos cales 14 eran homes e 6 eran mulleres."}
{"id": "520722", "revid": "42282", "url": "https://gl.wikipedia.org/wiki?curid=520722", "title": "Prado, Prado de Limia, Mu\u00ed\u00f1os", "text": "Prado \u00e9 un lugar da parroquia de Prado de Limia no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 71 habitantes no ano 2020 segundo datos do Instituto Nacional de Estad\u00edstica, dos cales 41 eran homes e 30 eran mulleres."}
{"id": "520723", "revid": "42282", "url": "https://gl.wikipedia.org/wiki?curid=520723", "title": "Reparade, Prado de Limia, Mu\u00ed\u00f1os", "text": "Reparade \u00e9 un lugar da parroquia de Prado de Limia no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 21 habitantes no ano 2020 segundo datos do Instituto Nacional de Estad\u00edstica, dos cales 12 eran homes e 9 eran mulleres."}
{"id": "520724", "revid": "42282", "url": "https://gl.wikipedia.org/wiki?curid=520724", "title": "Guntumil, Requi\u00e1s, Mu\u00ed\u00f1os", "text": "Guntumil \u00e9 un lugar da parroquia de Requi\u00e1s no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 111 habitantes no ano 2020 segundo datos do Instituto Nacional de Estad\u00edstica, dos cales 49 eran homes e 62 eran mulleres."}
{"id": "520725", "revid": "42282", "url": "https://gl.wikipedia.org/wiki?curid=520725", "title": "Requi\u00e1s, Requi\u00e1s, Mu\u00ed\u00f1os", "text": "Requi\u00e1s \u00e9 un lugar da parroquia de Requi\u00e1s no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 74 habitantes no ano 2020 segundo datos do Instituto Nacional de Estad\u00edstica, dos cales 36 eran homes e 38 eran mulleres."}
{"id": "520726", "revid": "42282", "url": "https://gl.wikipedia.org/wiki?curid=520726", "title": "G\u00fcimil, Souto de Limia, Mu\u00ed\u00f1os", "text": "G\u00fcimil \u00e9 un lugar da parroquia de Souto de Limia no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 8 habitantes no ano 2020 segundo datos do Instituto Nacional de Estad\u00edstica, dos cales 3 eran homes e 5 eran mulleres."}
{"id": "520727", "revid": "42282", "url": "https://gl.wikipedia.org/wiki?curid=520727", "title": "Vilar de Cas, Souto de Limia, Mu\u00ed\u00f1os", "text": "Vilar de Cas \u00e9 un lugar da parroquia de Souto de Limia no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 33 habitantes no ano 2020 segundo datos do Instituto Nacional de Estad\u00edstica, dos cales 19 eran homes e 14 eran mulleres."}
{"id": "520728", "revid": "25871", "url": "https://gl.wikipedia.org/wiki?curid=520728", "title": "Nogueiras, Calvos, Calvos de Rand\u00edn", "text": "Nogueiras \u00e9 un lugar da parroquia de Calvos no concello ourens\u00e1n de Calvos de Rand\u00edn na comarca da Limia. Non aparecen datos no INE."}
{"id": "520729", "revid": "98629", "url": "https://gl.wikipedia.org/wiki?curid=520729", "title": "Outeiro, Calvos, Calvos de Rand\u00edn", "text": "Outeiro \u00e9 un lugar da parroquia de Calvos no concello ourens\u00e1n de Calvos de Rand\u00edn na comarca da Limia. Non aparecen datos no INE.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "520730", "revid": "1131", "url": "https://gl.wikipedia.org/wiki?curid=520730", "title": "Dolores Pedrares", "text": "Mar\u00eda Dolores Pedrares Alonso, nada o 17 de xaneiro de 1973 en Tui, \u00e9 unha lanzadora de martelo retirada galega. A s\u00faa marca persoal (67,14 metros) acadouna o 26 de xu\u00f1o de 2004 en Valladolid. Pedrares foi catro veces campioa de Espa\u00f1a en lanzamento de martelo entre os anos 1999 e 2002."}
{"id": "520731", "revid": "25871", "url": "https://gl.wikipedia.org/wiki?curid=520731", "title": "Mar\u00eda Dolores Pedrares Alonso", "text": ""}
{"id": "520737", "revid": "5863", "url": "https://gl.wikipedia.org/wiki?curid=520737", "title": "N\u00e4sinneula", "text": "N\u00e4sinneula \u00e9 unha torre de observaci\u00f3n de 168 metros de altura situada \u00e1 beira do lago N\u00e4sij\u00e4rvi, na cidade de Tampere, Finlandia. Foi inaugurada en 1971 e enc\u00f3ntrase nas instalaci\u00f3ns do parque de atracci\u00f3ns S\u00e4rk\u00e4nniemi. N\u00e4sinneula \u00e9 o edificio m\u00e1is alto de Finlandia e a torre de observaci\u00f3n m\u00e1is alta dos pa\u00edses n\u00f3rdicos logo de que a Torre Kakn\u00e4s de Estocolmo pechara ao p\u00fablico en 2018."}
{"id": "520738", "revid": "22795", "url": "https://gl.wikipedia.org/wiki?curid=520738", "title": "James Stirling (gobernador)", "text": "O almirante Sir James Stirling, nado o 28 de xaneiro de 1791 e finado o 22 de abril de 1865, foi un oficial naval escoc\u00e9s e administrador colonial. O seu entusiasmo e persistencia persuadiron ao goberno brit\u00e1nico a establecer a colonia do r\u00edo Swan e Stirling converteuse no primeiro gobernador e comandante en xefe de Australia Occidental."}
{"id": "520740", "revid": "98629", "url": "https://gl.wikipedia.org/wiki?curid=520740", "title": "Defiance (filme de 2008)", "text": "Defiance \u00e9 un filme estadounidense de 2008 dirixido por Edward Zwick e ambientado durante a ocupaci\u00f3n de Belar\u00fas pola Alema\u00f1a nazi. O gui\u00f3n foi escrito por Clayton Frohman e Zwick, e bas\u00e9ase no libro de 1993 de Nechama Tec \"Defiance: The Bielski Partisans\", que conta a historia dos partisanos de Bielski, un grupo liderado polos irm\u00e1ns polacos xudeus que salvarone recrutaron xudeus en Belar\u00fas durante a segunda guerra mundial. Est\u00e1 protagonizado por Daniel Craig como Tuvia Bielski, Liev Schreiber como Zus Bielski, Jamie Bell como Asael Bielski e George MacKay como Aron Bielski.\nA produci\u00f3n comezou en setembro de 2007. Despois dunha estrea limitada nos \u00c1nxeles e Nova York o 31 de decembro de 2008, distribu\u00eduse internacionalmente en xaneiro e febreiro de 2009."}
{"id": "520754", "revid": "98629", "url": "https://gl.wikipedia.org/wiki?curid=520754", "title": "D\u00e9rapages (serie de televisi\u00f3n)", "text": "D\u00e9rapages \u00e9 unha serie de televisi\u00f3n francesa de 2020 baseada no libro \"Cadres Noirs\" de Pierre Lemaitre. Est\u00e1 protagonizada por \u00c9ric Cantona, Suzanne Cl\u00e9ment e Alex Lutz.\nSinopse.\nAlain Delambre, un eficiente director de recursos humanos, desempregado hai seis anos por mor da s\u00faa idade, fai pequenos traballos e teme a precariedade. Vive coa s\u00faa muller Nicole nun vello apartamento que a parella paga dende hai anos. Pai de d\u00faas fillas cunha boa situaci\u00f3n, Delambre teme que chegar\u00e1 o d\u00eda en que unha delas deixar\u00e1 agochado alg\u00fan billete durante unha visita para axudalos."}
{"id": "520758", "revid": "1131", "url": "https://gl.wikipedia.org/wiki?curid=520758", "title": "Salom\u00e9 Ure\u00f1a", "text": "Salom\u00e9 Ure\u00f1a D\u00edaz de Henr\u00edquez, nada en Santo Domingo, na Rep\u00fablica Dominicana, o 21 de outubro de 1850 e finada en Santo Domingo, Rep\u00fablica Dominicana, o 6 de marzo de 1897, foi unha poetisa e educadora dominicana, sendo unha das figuras centrais da poes\u00eda l\u00edrica do s\u00e9culo XIX. e innovadora na educaci\u00f3n das mulleres no seu pa\u00eds, influenciada pola escola positivista e a educaci\u00f3n normalista de Eugenio Mar\u00eda de Hostos, de quen foi estudante. As s\u00faas obras centr\u00e1ronse no amor \u00e1 patria e a s\u00faa contorna familiar.\nA\u00ednda que disp\u00f3n dunha listaxe de obras non demasiado extensa, conseguiu chamar a atenci\u00f3n de gran parte de Am\u00e9rica Latina pola profundidade das s\u00faas obras. Entre os seus traballos m\u00e1is notables est\u00e1n \"Ofrenda a la Patria\", \"El Ave y el Nido\" e \"Sombras\", entre outros.\nTraxectoria.\nNada en Santo Domingo o 21 de outubro de 1850, foi filla do avogado e tam\u00e9n escritor Nicol\u00e1s Ure\u00f1a de Mendoza e Gregoria D\u00edaz de Le\u00f3n quen, xunto coa s\u00faa avoa e t\u00eda maternas, deron \u00e1 s\u00faa filla as primeiras lecci\u00f3ns educativas. Dende moi nova entrou en contacto coa literatura. O seu pai ensinoulle as obras cl\u00e1sicas de autores espa\u00f1ois e franceses que axudaron \u00e1 moza Salom\u00e9 a desenvolver a s\u00faa propia carreira e a arte da declamaci\u00f3n coa s\u00faa irm\u00e1 Manuela, recitando en castel\u00e1n, franc\u00e9s, ingl\u00e9s e lat\u00edn.\nComezou a escribir versos con quince anos de idade, publicando posteriormente as s\u00faas primeiras obras con dezasete anos de idade, cunha pegada caracter\u00edstica de espontaneidade e tenrura. En 1867 publicou as s\u00faas primeiras obras baixo o pseud\u00f3nimo \u00abHerminia\u00bb, nome que usou at\u00e9 o ano 1874.\nCo paso do tempo, a s\u00faa obra volveuse tr\u00e1xica e triste con poemas como \"En horas de angustia\"; ou patri\u00f3tica e con enerx\u00eda como se aprecia nos seus poemas \"A La Patria y Ruinas\". Nos anos seguintes, inclu\u00edu nas poes\u00edas temas autobiogr\u00e1ficos, como se pode ver en \"Mi Pedro\", dedicado \u00f3 seu fillo, se cadra o seu poema m\u00e1is afectuoso, \"La llegada del invierno\" e un libro que se fixo moi popular chamado \"Esteban\", onde fala do seu pa\u00eds, a s\u00faa familia, as plantas e flores.\nUre\u00f1a morreu de tuberculose con corenta e seis anos de idade, sendo enterrada na igrexa de Nuestra Se\u00f1ora de las Mercedes e trasladada en 1972 \u00f3 Pante\u00f3n da Patria.\nObras.\nObras po\u00e9ticas.\nAs s\u00faas obras po\u00e9ticas, preto de sesenta composici\u00f3ns, incl\u00faen \u00e9pica e l\u00edrica."}
{"id": "520759", "revid": "23204", "url": "https://gl.wikipedia.org/wiki?curid=520759", "title": "Salom\u00e9 Ure\u00f1a D\u00edaz de Henr\u00edquez", "text": ""}
{"id": "520760", "revid": "1131", "url": "https://gl.wikipedia.org/wiki?curid=520760", "title": "Estadio Santiago de Compostela", "text": "O Estadio Santiago de Compostela, m\u00e1is co\u00f1ecido como Parque Santiago ou PST, \u00e9 un estadio de f\u00fatbol situado na cidade brasileira de Salvador. \nSituado no barrio de Brotas, ten capacidade para 2000 espectadores e \u00e9 propiedade do Gal\u00edcia Esporte Clube.\nHistoria.\nComezou a ser constru\u00eddo na d\u00e9cada de 1980 polo Galicia, que ata ent\u00f3n ti\u00f1a utilizado outros estadios como o antigo Campo da Gra\u00e7a, o Fonte Nova ou o Pitua\u00e7u. Inaugurouse o 11 de febreiro de 1995, despois de rematar a primeira fase de construci\u00f3n.\nUns anos antes de inaugurarse, na preparaci\u00f3n para a Copa Am\u00e9rica de 1989, foi o campo de adestramento oficial da selecci\u00f3n brasileira de f\u00fatbol.\nDebido \u00e1s dificultades econ\u00f3micas do Gal\u00edcia, o estadio foi constru\u00eddo cunha capacidade de s\u00f3 2.000 espectadores. Debido aos criterios do \"Estatuto do Torcedor\", \u00e1 s\u00faa capacidade relativamente baixa e a que unha tormenta danou parte das bancadas, non se puido empregar para partidos profesionais. No seu lugar, o Gal\u00edcia ten utilizado outros estadios de Salvador, principalmente o estadio Roberto Santos e, en menor medida, o Manoel Barradas, e o Oct\u00e1vio Mangabeira (antes da s\u00faa demolici\u00f3n). Con todo, o estadio usouse para adestrar e disputar partidos amigables, partidos do equipo feminino, de f\u00fatbol base e de rugby.\nEn 2020, durante o mandato na presidencia do Gal\u00edcia de Manolo Mui\u00f1os, iniciouse unha reforma do estadio, demol\u00e9ndose as vellas bancadas.\nDebido \u00e1 orixe galega do club, no estadio hai unha capela dedicada ao Ap\u00f3stolo Santiago."}
{"id": "520761", "revid": "89787", "url": "https://gl.wikipedia.org/wiki?curid=520761", "title": "Rosa Mar\u00eda Rodr\u00edguez Magda", "text": "Rosa Mar\u00eda Rodr\u00edguez Magda, nada en Valencia en 1957, \u00e9 unha fil\u00f3sofa e escritora espa\u00f1ola, especialista en pensamento contempor\u00e1neo e feminismo. Acu\u00f1ou en 1989 o termo de \"transmodernidade\". Exerceu a cr\u00edtica literaria e desenvolvido unha ampla actividade na xesti\u00f3n cultural e editorial.\nTraxectoria.\nLicenciada en Filosof\u00eda e Ciencias da Educaci\u00f3n, Doutora \"cum laude\" en filosof\u00eda e Premio Extraordinario de Doutoramento pola Universidade de Valencia.\nAos vinte e cinco anos obt\u00e9n unha c\u00e1tedra de Filosof\u00eda de ensino secundario, e posteriormente acred\u00edtase como Profesora Contratada Doutora en Universidades P\u00fablicas. Foi profesora convidada, entre outras universidades, na Universit\u00e9 de Paris VIII-Vincennes \u00e0 Saint-Denis, Universit\u00e9 Paris VII, Universit\u00e9 de Paris-Dauphine, Universidade Aut\u00f3noma de M\u00e9xico, Universidade de Porto Rico Recinto de R\u00edo Piedras (Porto Rico), New York University etc. \nFoi, desde 1994 e at\u00e9 marzo de 1997, Presidenta da Asociaci\u00f3n Valenciana de Cr\u00edticos Literarios.\nDesde 1996 e at\u00e9 a s\u00faa extinci\u00f3n en decembro de 2003, Directora Cultural da Fundaci\u00f3n Valencia Terceiro Milenio - UNESCO.\nDesde 2000 a 2011, Membro do Consell Valenci\u00e0 de Cultura.\nDesde 1998 a 2015, Directora da aula de Pensamento e da revista Debats. Instituci\u00f3n Alfonso o Magn\u00e1nimo (CECEL-CSIC). Debats.\nDesde 2009 a 2017, Directora da Casa Museo-Centro de Investigaci\u00f3n Vicente Blasco Ib\u00e1\u00f1ez\nExerceu a cr\u00edtica literaria e de opini\u00f3n de forma habitual no diario \"Las Provincias\" Valencia, o diario \"Pueblo\" Madrid, a Revista \"Ahora\", Madrid e \"El Pa\u00eds\", edici\u00f3n da Comunidade Valenciana. Colaborando as\u00ed mesmo en m\u00faltiples revistas especializadas: \"Claves de la Raz\u00f3n Pr\u00e1ctica, Leer, El viejo Topo, Isegoria, Veintiuno, Rep\u00fablica de las Letras, Cuadernos de pensamiento pol\u00edtico, Arte internacional\" (Colombia), \"Lateral, Aspark\u00eda, Interlitteraria\" (Estonia), \"Plural\" (Porto Rico)... (Con m\u00e1is de trescentos artigos publicados).\nFoi xurado nos premios: \u201cCiudad de Valencia\u201d, \u201cValencia\u201d, \u201cJoaqu\u00edn Garrigues Walker\u201d, \u201cNacional de Ensaio\u201d, \u201cPr\u00edncipe de Asturias en ciencias sociais\u201d.\nV\u00e9n desenvolvendo un amplo labor na xesti\u00f3n cultural como organizadora de m\u00faltiples Congresos internacionais, encontros universitarios, exposici\u00f3ns art\u00edsticas, actividades en colaboraci\u00f3n coa UNESCO... coa participaci\u00f3n das m\u00e1is reco\u00f1ecidas personalidades mundiais da cultura.\nPromotora e asinante da Declaraci\u00f3n de Responsabilidades e Deberes Humanos (Presentada ante a Asemblea Xeral da UNESCO).\nTextos seus foron traducidos ao ingl\u00e9s, franc\u00e9s, italiano, alem\u00e1n, checo e estoniano.\nEn 1989 acu\u00f1ou o termo \"transmodernidade\", desenvolvendo dita teor\u00eda nas s\u00faas obras."}
{"id": "520763", "revid": "89787", "url": "https://gl.wikipedia.org/wiki?curid=520763", "title": "Pok\u00e9mon Pikachu", "text": "Pok\u00e9mon Pikachu, tam\u00e9n co\u00f1ecido como no Xap\u00f3n, \u00e9 unha serie limitada de dous xogos port\u00e1tiles de \"Pok\u00e9mon\" (semellantes \u00f3 Tamagotchi) nos cales a mascota dixital \u00e9 Pikachu. Lanzouse no Xap\u00f3n o 27 de marzo de 1998 (en Am\u00e9rica do Norte o 2 de novembro de 1998) e foi concibido como unha mascota dixital de exercicio."}
{"id": "520764", "revid": "23204", "url": "https://gl.wikipedia.org/wiki?curid=520764", "title": "Pocket Pikachu", "text": ""}
{"id": "520765", "revid": "89787", "url": "https://gl.wikipedia.org/wiki?curid=520765", "title": "Concepci\u00f3n Bona", "text": "Concepci\u00f3n Bona y Hern\u00e1ndez, nada en Santo Domingo\u00a0o 6 de decembro de 1824\u00a0e finada en Santo Domingo o\u00a02 de xullo de 1901, foi unha educadora e activista dominicana do s\u00e9culo XIX; xunto con Mar\u00eda Trinidad S\u00e1nchez, Isabel Sosa e Maria de Jes\u00fas Pina confeccionou a bandeira da Rep\u00fablica Dominicana.\nReco\u00f1ecementos.\nUnha das estaci\u00f3ns da li\u00f1a 2 do metro de Santo Domingo leva o nome de Concepci\u00f3n Bona na s\u00faa honra."}
{"id": "520766", "revid": "23204", "url": "https://gl.wikipedia.org/wiki?curid=520766", "title": "Mar\u00eda de la Concepci\u00f3n Bona y Hern\u00e1ndez", "text": ""}
{"id": "520767", "revid": "23204", "url": "https://gl.wikipedia.org/wiki?curid=520767", "title": "Concepci\u00f3n Bona y Hern\u00e1ndez", "text": ""}
{"id": "520769", "revid": "5863", "url": "https://gl.wikipedia.org/wiki?curid=520769", "title": "Teresa Rodr\u00edguez", "text": ""}
{"id": "520770", "revid": "88215", "url": "https://gl.wikipedia.org/wiki?curid=520770", "title": "Est\u00e1dio Santiago de Compostela", "text": ""}
{"id": "520771", "revid": "88215", "url": "https://gl.wikipedia.org/wiki?curid=520771", "title": "Est\u00e1dio Parque Santiago", "text": ""}
{"id": "520772", "revid": "88215", "url": "https://gl.wikipedia.org/wiki?curid=520772", "title": "Estadio Parque Santiago", "text": ""}
{"id": "520773", "revid": "23204", "url": "https://gl.wikipedia.org/wiki?curid=520773", "title": "Tratado de Amiens", "text": "Tratado de Amiens pode referirse a alg\u00fan dos diferentes tratados ou paces asinados nesta localidade francesa:"}
{"id": "520775", "revid": "23204", "url": "https://gl.wikipedia.org/wiki?curid=520775", "title": "Scary Stories to Tell in the Dark (filme)", "text": "Scary Stories to Tell in the Dark \u00e9 un filme estadounidense-canadense de 2019 dirixido por Andr\u00e9 \u00d8vredal, baseado na serie de libro para nenos creados por Alvin Schwartz. O gui\u00f3n foi adaptado por Dan e Kevin Hageman, a partir dun story creado por Guillermo del Toro, as\u00ed como por Patrick Melton e Marcus Dunstan. O filme, unha coproduci\u00f3n internacional entre os Estados Unidos e o Canad\u00e1, est\u00e1 protagonizado por Zoe Colletti, Michael Garza, Gabriel Rush, Austin Zajur, Natalie Ganzhorn, Austin Abrams, Dean Norris, Gil Bellows e Lorraine Toussaint."}
{"id": "520777", "revid": "89787", "url": "https://gl.wikipedia.org/wiki?curid=520777", "title": "Mar\u00eda Trinidad S\u00e1nchez", "text": "Mar\u00eda Trinidad S\u00e1nchez, nada en Santo Domingo\u00a0o 19 de xu\u00f1o de 1794,\u00a0e finada o 27 de febreiro de 1845, foi unha pol\u00edtica dominicana e loitadora polas liberdades, hero\u00edna da guerra dominicana de independencia. Participou a car\u00f3n dos rebeldes como mensaxeira. Xunto con Concepci\u00f3n Bona, Isabel Sosa e Mar\u00eda de Jes\u00fas Pina, participou no dese\u00f1o da bandeira da Rep\u00fablica Dominicana. Foi executada logo de rexeitar traizoar \u00f3s seus colaboradores en troques da s\u00faa vida. A provincia de Mar\u00eda Trinidad S\u00e1nchez recibe o seu nome na s\u00faa honra."}
{"id": "520785", "revid": "98629", "url": "https://gl.wikipedia.org/wiki?curid=520785", "title": "Juana Saltitopa", "text": "Juana de la Merced Trinidad, nada en 1815 e finada en 1860, tam\u00e9n co\u00f1ecida como Juana Saltitopa, foi unha activista e militar dominicana que tivo unha participaci\u00f3n destacada na guerra pola independencia dominicana, concretamente na batalla do 30 de marzo de 1844 en Santiago de los Caballeros . Desco\u00f1\u00e9cese a data exacta do seu nacemento e morte. A s\u00faa actitude de audacia e valent\u00eda valeulle o alcume de \"La Coronela\". \nOrixe.\nJuana Saltitopa naceu na comunidade de Jamo, en Concepci\u00f3n de la Vega. Foi unha rapaza extravertida e en\u00e9rxica, \u00e1 que lle gustaba subir \u00e1s \u00e1rbores e saltar de p\u00f3la en p\u00f3la. De a\u00ed que ga\u00f1ase o alcume de \"Saltitopa\"."}
{"id": "520787", "revid": "23204", "url": "https://gl.wikipedia.org/wiki?curid=520787", "title": "Juana de la Merced Trinidad", "text": ""}
{"id": "520788", "revid": "72012", "url": "https://gl.wikipedia.org/wiki?curid=520788", "title": "Antonia Santos", "text": "Mar\u00eda Antonia Santos Plata, nada en Cincelada, departamento de Santander, 10 de abril de 1782 e finada en El Socorro o 28 de xullo de 1819, foi unha das hero\u00ednas da independencia de Colombia. Considerada unha das mulleres m\u00e1is representativas da loita pola independencia xunto con Policarpa Salavarrieta e Manuelita S\u00e1enz, Antonia Santos uniuse \u00e1 causa do independentista venezolano Sim\u00f3n Bol\u00edvar. Creou a guerrilla de Coromoro e Cincelada, a primeira que se formou na provincia do Socorro para loitar contra a invasi\u00f3n espa\u00f1ola e o seu irm\u00e1n Fernando Santos Plata converteuse nun dos l\u00edderes desta guerrilla. Este grupo interceptou as comunicaci\u00f3ns das tropas realistas, subministrou e mantivo informada \u00e1s forzas rebeldes e xogou un papel importante durante as batallas dos pantanos de Vargas e Boyac\u00e1.\nTraizoada por un dos seus amigos, Antonia Santos foi arrestada e levada \u00f3 c\u00e1rcere do correxemento de Cincelada, que no presente leva o seu nome como homenaxe. Foi executada posteriormente o 28 de xullo de 1819, acusada de lesa maxestade. Na honra das s\u00faas acci\u00f3ns heroicas, o batall\u00f3n ASPC n\u00ba7 da s\u00e9tima brigada da cuarta divisi\u00f3n do Ex\u00e9rcito Nacional de Colombia leva o nome de Antonia Santos. Entre os seus descendentes est\u00e1n Eduardo Santos Montejo e Juan Manuel Santos, que foron respectivamente presidentes de Colombia en 1938 e en 2010."}
{"id": "520789", "revid": "23204", "url": "https://gl.wikipedia.org/wiki?curid=520789", "title": "Mar\u00eda Antonia Santos Plata", "text": ""}
{"id": "520790", "revid": "5863", "url": "https://gl.wikipedia.org/wiki?curid=520790", "title": "Silveria Espinosa de Rend\u00f3n", "text": "Silveria Espinosa de los Monteros y D\u00e1vila, nada en Sop\u00f3 o 20 de xu\u00f1o de 1815 e finada en Bogot\u00e1 o 16 de agosto de 1886, m\u00e1is co\u00f1ecida como Silveria Espinosa de Rend\u00f3n, foi unha escritora colombiana, unha das m\u00e1is importantes do pa\u00eds no s\u00e9culo XIX, especialmente pola s\u00faa poes\u00eda m\u00edstica.\nTraxectoria.\nNaceu en Sop\u00f3 o 20 de xu\u00f1o de 1815, nunha familia de xornalistas. Era filla de Bruno Espinosa de los Monteros, espa\u00f1ol natural de Sevilla e un dos impresores m\u00e1is antigos de Bogot\u00e1, e da bogotana Antonia D\u00e1vila. Foi educada con clases de literatura e de italiano por parte do escritor Juan Francisco Ortiz. Casou d\u00faas veces, a segunda en decembro de 1848 con Tel\u00e9sforo S\u00e1nchez Rend\u00f3n, que era director xeral de impostos, de quen quedou vi\u00fava sen chegar a ter fillos.\nComo vi\u00fava dunha familia pr\u00f3spera, e sen fillos \u00f3 cargo, Espinosa dedicouse \u00e1 actividade literaria, principalmente \u00e1 poes\u00eda. \u00c9 considerada a escritora colombiana m\u00e1is antiga despois de Francisca Josefa del Castillo e Mar\u00eda Josefa Acevedo de G\u00f3mez, e na s\u00faa \u00e9poca foi unha das m\u00e1is co\u00f1ecidas no estranxeiro. As primeiras obras apareceron na antolox\u00eda \"El Parnaso Granadino\" (1848), e despois colaborou con outras como \"La Guirnalda\", \"El Aguinaldo Religioso\" (1858), \"La Lira Granadina\" (1860), \"Corona Po\u00e9tica de la Virgen Mar\u00eda\" (1872) e \"El Parnaso Colombiano\" (1887), nesta \u00faltima de maneira p\u00f3stuma. Tam\u00e9n participou en diversos xornais colombianos como \"El Catolicismo\", \"La Caridad\", \"El Mosaico\", \"La Mujer\", entre outros, e estranxeiros, como a revista \"Panorama Universal\" de Madrid, onde publicou a poes\u00eda \"El canto de Agareno\" en 1856.\nAdemais de poes\u00eda, afondou na narrativa hist\u00f3rica, o teatro e a novela di\u00e1ctica, al\u00e9n de facer colaboraci\u00f3ns en xornais con artigos de costumes, literarios ou morais, as\u00ed como notas biogr\u00e1ficas, descritivas, hist\u00f3ricas ou necrol\u00f3xicas. Tam\u00e9n tradiciu obras po\u00e9ticas dende o italiano. Algunhas obras foron \"L\u00e1grimas y Recuerdos\" (1850), un follet\u00f3n que relata o episodio hist\u00f3rico da expulsi\u00f3n dos xesu\u00edtas de Colombia, ou no eido did\u00e1ctico \"Educaci\u00f3n de las j\u00f3venes\". Os derradeiros d\u00edas da s\u00faa vida escribiu \"Consejos a las ni\u00f1as cristianas\", que legou \u00f3s colombianos no seu testamento e que se publicou en 1886, despois da s\u00faa morte. Moitas das s\u00faas obras quedaron in\u00e9ditas, tanto en poes\u00eda como en prosa.\nMorreu o 16 de agosto de 1886, con 71 anos."}
{"id": "520791", "revid": "23204", "url": "https://gl.wikipedia.org/wiki?curid=520791", "title": "Silveria Espinosa de los Monteros y D\u00e1vila", "text": ""}
{"id": "520792", "revid": "23204", "url": "https://gl.wikipedia.org/wiki?curid=520792", "title": "Filmes propostos \u00f3 mellor filme internacional na 81\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 81\u00aa edici\u00f3n dos \u00d3scar para o mellor filme en lingua non inglesa. A Academia das Artes e das Ciencias Cinematogr\u00e1ficas (AMPAS) convidou as industrias cinematogr\u00e1ficas de varios pa\u00edses a presentar un filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados.\nOs filmes candidatos deb\u00edan terse estreado nos cinemas dos seus respectivos pa\u00edses entre o 1 de outubro de 2007 e o 30 de setembro de 2008. A Academia publicou a lista de propostas oficiais o 17 de outubro de 2008 cun r\u00e9cord de 67 filmes en competici\u00f3n. Xordania enviou un filme por primeira vez e Letonia volveu participou despois de quince anos.\nA lista curta de nove candidatos anunciouse o 13 de xaneiro de 2009. Debido a unha nova regra, s\u00f3 seis filmes da lista curta se decid\u00edan polos votos do comit\u00e9 completo. Os outros tres foron seleccionados polo comit\u00e9 executivo da Academia para os filmes estranxeiros. Os cinco candidatos (Alema\u00f1a, Austria, Francia, Israel e o Xap\u00f3n) anunci\u00e1ronse o 22 de xaneiro de 2009. O filme xapon\u00e9s \"Okuribito\" de Y\u014djir\u014d Takita ga\u00f1ou o premio, primeiro filme xapon\u00e9s que o conseguiu dende que a categor\u00eda \u00e9 competitiva.\nControversia.\nA proposta coreana, \"Keurosing\" inicialmente presentou d\u00fabidas xa que foi acusada de plaxio por outro guionista. O Consello de Cinematograf\u00eda de Corea dixo que seleccionar\u00eda outro filme se \"Keurosing\" era declarado culp\u00e1bel, mais finalmente o caso foi desestimado."}
{"id": "520794", "revid": "1131", "url": "https://gl.wikipedia.org/wiki?curid=520794", "title": "Campo da Gra\u00e7a", "text": "O Campo da Gra\u00e7a, oficialmente Estadio Arthur Morais, foi un estadio de f\u00fatbol inaugurado en 1920 en Salvador, no estado brasileiro de Ba\u00eda.\nHistoria.\nFoi durante anos o maior estadio de Ba\u00eda, con capacidade para m\u00e1is de 7000 espectadores, e nel xogaban varios dos meirandes clubs de Salvador como o Gal\u00edcia, o Bahia, o Vit\u00f3ria, o Ypiranga ou o Guarany entre outros. Foi tam\u00e9n no Campo da Gra\u00e7a onde tivo lugar o primeiro \"Ba-Vi\", o derbi entre o Bahia e o Vit\u00f3ria, en 1932, con vitoria do Bahia por 3-0. Dous anos despois acolleu un encontro entre o Gal\u00edcia e a selecci\u00f3n brasileira que rematou 10-4 a favor da \"canarinha\".\nO Bahia xogou no Campo da Gra\u00e7a ata 1951, cando se inaugurou a Fonte Nova. O Campo da Gra\u00e7a foi perdendo protagonismo fronte a outros estadios, ata que finalmente o Vit\u00f3ria e o Galicia deixaron de disputar al\u00ed os seus partidos e constru\u00edron os seus propios estadios."}
{"id": "520795", "revid": "98629", "url": "https://gl.wikipedia.org/wiki?curid=520795", "title": "Serv\u00edlio de Jesus", "text": "Serv\u00edlio de Jesus, m\u00e1is co\u00f1ecido como Serv\u00edlio, nado en S\u00e3o F\u00e9lix, Ba\u00eda, o 15 de febreiro de 1915 e finado en S\u00e3o Paulo o 10 de abril de 1984, foi un futbolista brasileiro que xogaba de centrocampista e dianteiro.\nTraxectoria.\nTras xogar no Gal\u00edcia acabado de fundar marchou ao Bah\u00eda en 1935, pero volveu dous anos despois. Co Gal\u00edcia proclamouse en 1937 campi\u00f3n baiano, o primeiro t\u00edtulo do club. \nFoi descuberto polo Corinthians en 1938, nunha excursi\u00f3n do club paulista ao estado de Ba\u00eda. Incorporouse ent\u00f3n ao equipo paulista e adaptouse rapidamente, convert\u00e9ndose no principal armador do xogo xunto a Teleco, a grande estrela do equipo. Militiou no Corinthians m\u00e1is dunha d\u00e9cada, convert\u00e9ndose nun \u00eddolo para a afecci\u00f3n, que o alcumou \"O Bailarino da Fazendinha\". Marcou 200 goles coa camiseta do Corinthians, sendo un dos maiores goleadores da historia do club, e ga\u00f1ou tres veces o Campionato Paulista, 1938, 1939 e 1941. Foi ademais o m\u00e1ximo goleador do campionato nos anos 1945, 1946 e 1947.\nPechou a s\u00faa carreira xogando no Ypiranga de S\u00e3o Paulo.\nFoi pai do ex-dianteiro Serv\u00edlio de Jesus Filho, que destacou no Portuguesa e no Palmeiras.\nSelecci\u00f3n brasileira.\nFoi internacional coa selecci\u00f3n brasileira en sete ocasi\u00f3ns. Debutou o 14 de xaneiro de 1942 fronte a Chile no Estadio Centenario, nun partido do Campionato Suramericano que acabou con vitoria por 6-1 para Brasil. Marcou o seu \u00fanico gol coa \"canarinha\" tres d\u00edas despois no mesmo estadio, na derrota fronte \u00e1 Arxentina por 2-1. Disputou tam\u00e9n o Campionato Suramericano de 1945 no que Brasil rematou subcampi\u00f3n."}
{"id": "520796", "revid": "88215", "url": "https://gl.wikipedia.org/wiki?curid=520796", "title": "Estadio Arthur Morais", "text": ""}
{"id": "520797", "revid": "88215", "url": "https://gl.wikipedia.org/wiki?curid=520797", "title": "Est\u00e1dio Arthur Morais", "text": ""}
{"id": "520798", "revid": "15490", "url": "https://gl.wikipedia.org/wiki?curid=520798", "title": "Tratado de Amiens (1802)", "text": "O Tratado de Amiens ou Paz de Amiens asinada en Amiens (Francia) o 27 de marzo de 1802, foi un acordo que puxo fin \u00e1 guerra entre o Reino Unido de Gran Breta\u00f1a e Irlanda contra a Primeira Rep\u00fablica Francesa m\u00e1is os seus aliados (Espa\u00f1a e a Rep\u00fablica B\u00e1tava).\nA paz durou tan s\u00f3 trece meses e rematou o 18 de maio de 1803. Foi o \u00fanico per\u00edodo de paz xeral en Europa durante as Guerras da Coalici\u00f3n; \u00e9 dicir, a apertura de hostilidades entre Francia e o Sacro Imperio dende a primavera de 1792 at\u00e9 a primeira abdicaci\u00f3n de Napole\u00f3n I en 1814. Este per\u00edodo separa as Guerras da Revoluci\u00f3n Francesa (1792-1802) e as Guerras napole\u00f3nicas (1803-1815).\nNegociaci\u00f3ns iniciais.\nA Guerra da Segunda Coalici\u00f3n comezou ben para a coalici\u00f3n, con \u00e9xitos en Exipto, Italia e Alema\u00f1a. Despois das vitorias de Francia nas Batallas de Marengo e Hohenlinden, Austria, Rusia e N\u00e1poles demandaron a paz, con Austria eventualmente asinando o Tratado de Lun\u00e9ville. A vitoria de Horatio Nelson na Batalla de Copenhague o 2 de abril de 1801 detivo a creaci\u00f3n da Liga da Neutralidade Armada e conduciu a un alto ao fogo negociado.O primeiro c\u00f3nsul franc\u00e9s, Napole\u00f3n Bonaparte, primeiro fixo as ofertas da tregua ao secretario estranxeiro brit\u00e1nico William Grenville xa en 1799. Debido \u00e1 dura postura de Grenville e ao primeiro ministro William Pitt (o Mozo), a s\u00faa desconfianza de Bonaparte, e defectos evidentes nas propostas, foron rexeitados de antem\u00e1n. Con todo, Pitt renunciou en febreiro de 1801 por cuesti\u00f3ns dom\u00e9sticas e foi substitu\u00eddo polo m\u00e1is compracente Henry Addington. Neste punto, de acordo con Schroeder, Reino Unido foi motivado polo perigo dunha guerra con Rusia.\nO secretario de Relaci\u00f3ns Exteriores de Addington, Robert Jenkinson, abriu inmediatamente as comunicaci\u00f3ns con Louis Guillaume Otto, o comisario franc\u00e9s de prisioneiros de guerra en Londres, a trav\u00e9s do cal Bonaparte fixera as s\u00faas propostas anteriores. Hawkesbury declarou que quer\u00eda abrir os debates sobre as condici\u00f3ns para un acordo de paz. Otto, xeralmente baixo instruci\u00f3ns detalladas de Bonaparte, estableceu negociaci\u00f3ns con Hawkesbury a mediados de 1801. Descontento co di\u00e1logo con Otto, Hawkesbury enviou ao diplom\u00e1tico Anthony Merry a Par\u00eds, quen abriu unha segunda li\u00f1a de comunicaci\u00f3ns co ministro franc\u00e9s de Asuntos Exteriores Charles Maurice de Talleyrand. A mediados de setembro, as negociaci\u00f3ns escritas progresaran at\u00e9 o punto en que Hawkesbury e Otto reun\u00edronse para redactar un acordo preliminar. O 30 de setembro asinaron o acordo preliminar en Londres; que se publicou ao d\u00eda seguinte.\nOs termos do acordo preliminar requir\u00edan que Gran Breta\u00f1a restaurase a maior parte das posesi\u00f3ns coloniais francesas que capturara desde 1794, evacuase Malta e se retirara doutros portos mediterr\u00e1neos ocupados. Malta deb\u00eda ser restaurada \u00e1 Orde de San Xo\u00e1n, cuxa soberan\u00eda deb\u00eda ser garantida por unha ou m\u00e1is potencias que se determinar\u00edan na paz final. Francia deb\u00eda debvolver Exipto a control otom\u00e1n, retirarse da maior parte da pen\u00ednsula italiana e acordar preservar a soberan\u00eda portuguesa. Ceil\u00e1n, anteriormente un territorio neerland\u00e9s, deb\u00eda permanecer cos brit\u00e1nicos, e os dereitos pesqueiros de Terra Nova deb\u00edan ser restaurados \u00e1 condici\u00f3n de antes da guerra. Reino Unido tam\u00e9n deb\u00eda reco\u00f1ecer a Rep\u00fablica das Sete Illas establecida por Francia nas illas do Mar X\u00f3nico que agora forman parte de Grecia. A \u00e1mbalas d\u00faas partes deber\u00edaselles permitir o acceso aos postos avanzados no Cabo de Boa Esperanza. Nun golpe a Espa\u00f1a, o acordo preliminar inclu\u00eda unha cl\u00e1usula secreta na que Trindade deb\u00eda permanecer co Reino Unido.\nAs noticias da paz preliminar foron recibidos no Reino Unido con iluminaci\u00f3ns e fogos artificiais. A paz, pens\u00e1base no Reino Unido que conducir\u00eda \u00e1 retirada do imposto sobre a renda imposto por Pitt, a unha reduci\u00f3n dos prezos dos cereais e a unha reactivaci\u00f3n dos mercados.\nNegociaci\u00f3ns finais.\nEn novembro de 1801, o marqu\u00e9s Charles Cornwallis foi enviado a Francia con poderes plenipotenciarios para negociar un acordo final. A expectativa entre a poboaci\u00f3n brit\u00e1nica de que a paz estaba \u00e1 man exerceu unha enorme presi\u00f3n sobre Cornwallis, algo que Bonaparte comprendeu e aproveitou. Os negociadores franceses, o irm\u00e1n de Napole\u00f3n, Xos\u00e9 Bonaparte e Talleyrand, cambiaron constantemente as s\u00faas posici\u00f3ns, deixando a Cornwallis para escribir: \"S\u00edntoo como a circunstancia m\u00e1is desagradable deste desagradable negocio que, despois de obter a s\u00faa aquiescencia en calquera punto, Que finalmente se resolveu e que non se apartar\u00e1 del na nosa pr\u00f3xima conversaci\u00f3n. A Rep\u00fablica holandesa de Batavia, cuxa econom\u00eda depend\u00eda do comercio que fora arruinado pola guerra, designou a Rutger Jan Schimmelpenninck, o seu embaixador en Francia, para representalos nas negociaci\u00f3ns de paz. Chegou a Amiens o 9 de decembro. O papel holand\u00e9s nas negociaci\u00f3ns estivo marcado pola falta de respecto por parte dos franceses, que os consideraban un cliente \"vencedor e conquistado\" cuxo goberno actual \"lles deb\u00eda todo\". Schimmelpenninck e Cornwallis negociaron acordos sobre o status de Ceil\u00e1n (para permanecer brit\u00e1nico), o Cabo de Boa Esperanza (para ser devolto aos holandeses, pero aberto a todos), e a indemnizaci\u00f3n da Casa de Orange-Nassau deposta polas s\u00faas perdas. Con todo, Xos\u00e9 Bonaparte non estivo de acordo inmediatamente cos seus termos, presumiblemente necesitando consultar co Primeiro C\u00f3nsul sobre o asunto.\nEn xaneiro de 1802, Napole\u00f3n Bonaparte viaxou a Li\u00f3n para acepta-la presidencia da Rep\u00fablica Italiana, unha rep\u00fablica cliente francesa nominalmente independente que cubriu o norte de Italia e se creara en 1797. Esta lei violou o Tratado de Lun\u00e9ville, no que Bonaparte acordou garantir a independencia da Rep\u00fablica Italiana e outras rep\u00fablicas clientes. Tam\u00e9n continuou apoiando o golpe de estado reaccionario do xeneral franc\u00e9s Pierre Augereau, do 18 de setembro de 1801, na Rep\u00fablica de Batavia, e a s\u00faa nova constituci\u00f3n, ratificada por unha elecci\u00f3n simulada que a achegou ao seu socio dominante.\nAcordos.\nNo devandito tratado, ademais de confirmar \"paz, amizade e boa intelixencia\" estableceuse o seguinte:\nConsecuencias.\nO tratado, que significou o colapso final da Segunda Coalici\u00f3n, deixou sen solucionar cuesti\u00f3ns moi importantes, polo que a paz durou tan s\u00f3 un ano: o Reino Unido organizar\u00eda a Terceira Coalici\u00f3n, declarando a guerra \u00e1 Primeira Rep\u00fablica Francesa, o 18 de maio de 1803, trala chegada ao poder de William Pitt (o Mozo).\nDelegaci\u00f3ns.\n\u00c1 firma do acordo compareceron Charles Cornwallis en nome de Xurxo III do Reino Unido, Xos\u00e9 Bonaparte pola Rep\u00fablica francesa, Jos\u00e9 Nicol\u00e1s de Azara, conselleiro de Estado de Espa\u00f1a en nome de Carlos IV, e Roger Jean Schimmelpenninck, embaixador da Rep\u00fablica B\u00e1tava. Supuxo ademais, para Espa\u00f1a, a recuperaci\u00f3n final da illa de Menorca e a perda final da illa Trinidad."}
{"id": "520799", "revid": "54334", "url": "https://gl.wikipedia.org/wiki?curid=520799", "title": "Paloma Rodr\u00edguez V\u00e1zquez", "text": "Mar\u00eda Paloma Rodr\u00edguez V\u00e1zquez, nada en Ferrol o 23 de maio de 1956 e finada na mesma cidade o 15 de marzo de 2021, foi unha mestra, psic\u00f3loga, escritora e pol\u00edtica galega, afiliada ao PSdeG-PSOE.\nTraxectoria.\nLicenciada en psicolox\u00eda, traballou como mestra de ensino infantil nun colexio de Fene, pero tam\u00e9n en Madrid, no Instituto da Muller, e na Xunta de Galicia en \u00e1reas de igualdade e muller. Formou parte da candidatura do PSOE \u00e1s elecci\u00f3ns de 2011 pola provincia da Coru\u00f1a, pero non sa\u00edu elixida deputada. Por\u00e9n, logo da dimisi\u00f3n de Francisco Caama\u00f1o a finais de 2012 como deputado, accedeu ao Congreso dos Deputados, onde permaneceu case tres anos.\nFormou parte durante moitos anos da direcci\u00f3n do PSdeG na cidade de Ferrol. Tam\u00e9n foi presidenta de Alvixe, unha asociaci\u00f3n de axuda \u00e1s v\u00edtimas da violencia de x\u00e9nero.\nComo escritora, publicou varios volumes orientados ao p\u00fablico infantil e xuvenil, onde abordaba tem\u00e1ticas de igualdade de x\u00e9nero. Estes libros foron escritos a canda Cristina Justo."}
{"id": "520807", "revid": "89787", "url": "https://gl.wikipedia.org/wiki?curid=520807", "title": "\u00c1rea de sendeirismo de Kintulammi", "text": "A \u00e1rea de sendeirismo de Kintulammi \u00e9 unha reserva natural e zona de sendeirismo situada en Teisko, a uns 20 quil\u00f3metros ao nord\u00e9s do centro da cidade de Tampere, Finlandia. A \u00e1rea \u00e9 propiedade da cidade de Tampere e enc\u00f3ntrase nas proximidades do lago Kintulammi. Outros lagos da zona son o Kortej\u00e4rvi e o Saarij\u00e4rvi. A reserva ten unhas 600 hect\u00e1reas que a converten na maior de Tampere."}
{"id": "520809", "revid": "1822", "url": "https://gl.wikipedia.org/wiki?curid=520809", "title": "Abante (hom\u00f3nimos)", "text": "Co nome de Abante co\u00f1\u00e9cense diversos personaxes mitol\u00f3xicos:"}
{"id": "520810", "revid": "1888", "url": "https://gl.wikipedia.org/wiki?curid=520810", "title": "Pedro Almaz\u00e1n Ramos", "text": "Pedro Almaz\u00e1n Ramos, nado en Ferrol cara a 1909 e finado no mesmo concello o 21 de agosto de 1936, foi un mestre e pol\u00edtico galego.\nTraxectoria.\nFixo a carreira de Maxisterio na Escola Normal de Santiago de Compostela, rematando en 1929. Foi mestre da escola de Ferrol Vello dende 1932, e despois de Bardaio (Cores, Ponteceso) e de Quinta (O Val, Nar\u00f3n). Foi elixido vogal da Alianza de Izquierda Republicana de Ferrol en 1933. Militante do PCE. Co golpe de Estado do 18 de xullo de 1936 foi detido. Foi asasinado polos franquistas o 21 de agosto de 1936 e a s\u00faa morte foi rexistrada a mans da \"Fuerza P\u00fablica\"."}
{"id": "520811", "revid": "85894", "url": "https://gl.wikipedia.org/wiki?curid=520811", "title": "Eugenio Meizoso N\u00fa\u00f1ez", "text": "Eugenio Meizoso N\u00fa\u00f1ez, nado en Ferrol cara a 1908 e finado en Nar\u00f3n o 22 de agosto de 1936, foi un mestre e pol\u00edtico galego.\nTraxectoria.\nFillo de Jos\u00e9 Meizoso Pita, primeiro condestable da Armada. Participou nos festivais de teatro organizados pola sociedade \"La Gran Pe\u00f1a\" da Gra\u00f1a. Traballaba como mec\u00e1nico da Armada na base naval da Gra\u00f1a, onde sufriu un accidente e tiveron que amputarlle dous dedos na man en 1924. Fixo a carreira de Maxisterio na Escola Normal de Santiago de Compostela, rematando en 1928. Colaborou en \"El Correo Gallego\". Foi mestre interino de Bardaos (1930-31). Aprobou as oposici\u00f3ns en 1931. Foi mestre de Portela e dende 1934 da escola de Sedes (Nar\u00f3n). Militante do PSOE. Co golpe de Estado do 18 de xullo de 1936 foi detido. Foi asasinado polos franquistas o 22 de agosto de 1936 no cemiterio de San Xiao de Nar\u00f3n.\nVida persoal.\nCasou con Herminia Mouri\u00f1o Pena, e foi pai de El\u00edas Meizoso Mouri\u00f1o."}
{"id": "520812", "revid": "1888", "url": "https://gl.wikipedia.org/wiki?curid=520812", "title": "Jos\u00e9 Ambr\u00f3s Gordillo", "text": "Jos\u00e9 Ambr\u00f3s Gordillo, nado en Badaxoz o 6 de maio de 1900 e finado en Ferrol o 25 de agosto de 1936, foi un mestre e pol\u00edtico espa\u00f1ol.\nTraxectoria.\nMestre en Ma\u00f1\u00f3n. En 1934 foi nomeado mestre da escola de Porto do Cabo en Vilarrube (Valdovi\u00f1o). Membro da FETE da UGT e militante de Izquierda Republicana. Co golpe de Estado do 18 de xullo de 1936 foi detido. Foi asasinado polos franquistas o 25 de agosto de 1936 e a s\u00faa morte foi rexistrada a mans da \"Fuerza P\u00fablica\".\nReco\u00f1ecementos.\nO 25 de xu\u00f1o de 2005 os veci\u00f1os de Pant\u00edn colocaron na escola unitaria unha placa de homenaxe aos mestres represaliados en 1936 Frutos Burgos Ramos, Reinaldo Sarria Delgado, Jos\u00e9 Ambr\u00f3s Gordillo, Manuel L\u00f3pez Gonz\u00e1lez e Joaqu\u00edn P\u00e9rez Garre."}
{"id": "520813", "revid": "1888", "url": "https://gl.wikipedia.org/wiki?curid=520813", "title": "Jos\u00e9 Nov\u00e1s Soto", "text": "Jos\u00e9 Nov\u00e1s Soto, nado en Ma\u00f1\u00f3n cara a 1907 e finado no mesmo concello o 27 de agosto de 1936, foi un mestre e pol\u00edtico galego.\nTraxectoria.\nEstudou Maxisterio na Escola Normal de Santiago de Compostela, rematando a carreira en 1927. Foi nomeado mestre interino das Pontes de Garc\u00eda Rodr\u00edguez en 1927, da escola de Ma\u00f1\u00f3n en 1929, e da de Santaballa (Ortigueira) en 1932. Militante da UGT. En 1936 era mestre de San Claudio (Ortigueira). Co golpe de Estado do 18 de xullo de 1936 foi detido. Foi destitu\u00eddo como mestre en agosto. Foi asasinado polos franquistas o 27 de agosto de 1936 e a s\u00faa morte foi rexistrada a mans da \"Fuerza P\u00fablica\"."}
{"id": "520815", "revid": "1888", "url": "https://gl.wikipedia.org/wiki?curid=520815", "title": "Lu\u00eds P\u00e9rez Amil", "text": "Lu\u00eds P\u00e9rez Amil, nado en Ferrol e finado na Coru\u00f1a, foi un mestre e pol\u00edtico galego.\nTraxectoria.\nMestre dunha Escola Racionalista na r\u00faa do Socorro do barrio de Santa Luc\u00eda da Coru\u00f1a, co\u00f1ecida pola escola do ferrol\u00e1n. Militante da CNT. Logo do triunfo do Frente Popular nas elecci\u00f3ns de febreiro de 1936 foi nomeado concelleiro de Cambre. Co golpe de Estado do 18 de xullo de 1936 foi detido e paseado.\nVida persoal.\nCasou na Coru\u00f1a con Mar\u00eda G\u00f3mez Ar\u00e9valo en abril de 1922, e foi pai de Jes\u00fas, Francisco, Alfonso, Mar\u00eda Luisa, Josefa e Dolores P\u00e9rez G\u00f3mez."}
{"id": "520816", "revid": "98629", "url": "https://gl.wikipedia.org/wiki?curid=520816", "title": "Shenzhou 8", "text": "Shenzhou 8 foi un voo de probas non tripulado no que se levou a cabo o primeiro acoplamento autom\u00e1tico entre unha nave Shenzhou e unha estaci\u00f3n espacial, a Tiangong 1. Foi lanzada o 31 de outubro de 2011 mediante un foguete CZ-2F desde o Centro de Lanzamento de Sat\u00e9lites de Jiuquan.\nCaracter\u00edsticas.\nShenzhou 8 foi unha misi\u00f3n non tripulada que se acoplou de maneira autom\u00e1tica \u00e1 primeira estaci\u00f3n espacial chinesa, a Tiangong 1, deshabitada no momento dos acoplamentos. Shenzhou 8 permaneceu en \u00f3rbita 18 d\u00edas, durante os cales fixo dous acoplamentos autom\u00e1ticos."}
{"id": "520817", "revid": "72012", "url": "https://gl.wikipedia.org/wiki?curid=520817", "title": "\u00c1rea sanitaria de Vigo", "text": "A \u00e1rea sanitaria de Vigo \u00e9 unha das sete \u00e1reas sanitarias en que se divide o sistema p\u00fablico de sa\u00fade galego.\nAbrangue os seguintes concellos da provincia de Pontevedra: Arbo, Baiona, Cangas, A Ca\u00f1iza, Covelo, Crecente, Fornelos de Montes, Gondomar, A Guarda, Moa\u00f1a, Mondariz, Mondariz-Balneario, Mos, As Neves, Nigr\u00e1n, Oia, Pazos de Borb\u00e9n, Ponteareas, Ponte Caldelas, O Porri\u00f1o, Redondela, O Rosal, Salceda de Caselas, Salvaterra de Mi\u00f1o, Tomi\u00f1o, Tui e Vigo.\nOs hospitais da \u00e1rea est\u00e1n integrados no Complexo Hospitalario Universitario de Vigo, que ofrece atenci\u00f3n sanitaria a unha poboaci\u00f3n de 446.374 cidad\u00e1ns con tarxeta sanitaria. O resto de cidad\u00e1ns da \u00e1rea, aproximadamente uns 135.000 no 2019, te\u00f1en a s\u00faa tarxeta sanitaria adscrita ao hospital privado Povisa, co que o SERGAS ten concerto."}
{"id": "520818", "revid": "2635", "url": "https://gl.wikipedia.org/wiki?curid=520818", "title": "\u00c1reas sanitarias de Galicia", "text": "As \u00e1reas sanitarias de Galicia son as demarcaci\u00f3ns territoriais coas que se organiza o sistema p\u00fablico de sa\u00fade galego. Cada \u00e1rea sanitaria est\u00e1 integrada polos centros de sa\u00fade e hospitais do SERGAS presentes nos concellos do seu \u00e1mbito territorial, e xestiona de xeito unitario os seus recursos e as s\u00faas prestaci\u00f3ns sanitarias. \nAs \u00e1reas sanitarias de Galicia son sete:\n\u00c1 s\u00faa vez, cada \u00e1rea sanitaria div\u00eddese en distritos sanitarios, os cales te\u00f1en unha funci\u00f3n coordinadora da atenci\u00f3n primaria, hospitalaria e socio-sanitaria ofrecida nos centros asistenciais da s\u00faa demarcaci\u00f3n. En Galicia hai catorce distritos sanitarios, tendo cada un deles como referencia o hospital existente no seu territorio:"}
{"id": "520819", "revid": "22570", "url": "https://gl.wikipedia.org/wiki?curid=520819", "title": "Pan e rosas", "text": "\"Pan e rosas\" \u00e9 un slogan pol\u00edtico, as\u00ed como o nome dun poema e unha canci\u00f3n asociados. Orixinouse a partir dun discurso da activista do sufraxio feminino Helen Todd; unha li\u00f1a nese discurso sobre \"pan para todos, e rosas tam\u00e9n\" estaba inspirada no poema \"Bread and Roses\" de James Oppenheim. O poema foi publicado primeiro en The American Magazine en decembro de 1911, co texto \"'Pan para todos, e Rosas, tam\u00e9n'\u2014un slogan das mulleres no oeste.\" O poema foi traducido a outras linguas e foi musicado por polo menos tres compositores.\nA frase as\u00f3ciase comunmente coa exitosa folga t\u00e9xtil en Lawrence, Massachusetts, entre xaneiro e marzo de 1912, agora co\u00f1ecida como a \"folga do Pan e as Rosas\". A consigna de emparellar pan e rosas, que apela tanto a salarios xustos como a condici\u00f3ns dignas, atopou resonancia porque transcende \"as \u00e1s veces tediosas loitas por avances econ\u00f3micos marxinais\" \u00e1 \"luz das loitas laborais baseadas na loita pola dignidade e o respecto\", como escribiu Robert J. S. Ross en 2013."}
{"id": "520823", "revid": "23204", "url": "https://gl.wikipedia.org/wiki?curid=520823", "title": "Pok\u00e9mon Brilliant Diamond e Shining Pearl", "text": " e son dous videoxogos futuros, remakes dos xogos de 2006 \"Pok\u00e9mon Diamond\" e \"Pearl\". O xogo foi anunciado como parte do evento de 25 aniversario da franqu\u00eda \"Pok\u00e9mon\" xunto con \"\". O seu lanzamento est\u00e1 prevista para finais de 2021."}
{"id": "520825", "revid": "23204", "url": "https://gl.wikipedia.org/wiki?curid=520825", "title": "Pok\u00e9mon Brilliant Diamond", "text": ""}
{"id": "520826", "revid": "23204", "url": "https://gl.wikipedia.org/wiki?curid=520826", "title": "Pok\u00e9mon Shining Pearl", "text": ""}
{"id": "520827", "revid": "82922", "url": "https://gl.wikipedia.org/wiki?curid=520827", "title": "Mui\u00f1eira corrida", "text": "A mui\u00f1eira corrida, \u00e9 un baile agarrado galego que naceu como mestura da mui\u00f1eira co importado pasodobre.\nCaracter\u00edsticas.\nBailase por un n\u00famero indefinido de parellas colocadas en roda e agarradas. Ten d\u00faas partes: unha primeira na que se baila un pasodobre avanzando en c\u00edrculo no sentido contrario as agullas do reloxo; e unha segunda, a ritmo de mui\u00f1eira, na que as parellas fan un \"galope\" caracter\u00edstico no mesmo sentido do baile ou cara a dentro e f\u00f3ra da roda.\nEra un baile moi popular nas foliadas da comarca de Berganti\u00f1os, onde a festa adoitaba rematar cunha mui\u00f1eira corrida na que era obrigado cambiar de parella a un sinal dado polas cantadoras. Atendendo a este aviso os bailadores ti\u00f1an que cumprir axi\u00f1a para poder escoller a s\u00faa nova parella."}
{"id": "520828", "revid": "98629", "url": "https://gl.wikipedia.org/wiki?curid=520828", "title": "Bai Bibyaon Ligkayan Bigkay", "text": "Bai Bibyaon Ligkayan Bigkay \u00e9 unha l\u00edder e ecoloxista Lumad. \u00c9 a primeira e \u00fanica xefa na historia do pobo Manobo. \u00c9 defensora dos dereitos dos pobos ind\u00edxenas e foi defensora das terras ancestrais Manobo e da cordilleira do Pantaron desde 1994. A cordilleira do Pandaron alberga un dos bosques virxes m\u00e1is grandes que quedan en Filipinas. A cordilleira tam\u00e9n fornece a auga dos principais r\u00edos de Mindanao, inclu\u00edndo o r\u00edo Mindanao, o r\u00edo Pulangi, o r\u00edo Davao , o r\u00edo Tagoloan, e os principais afluentes do r\u00edo Agusan. Bigkay recibe o Bai honor\u00edfico que est\u00e1 reservado para as mulleres de estado de Mindanao e Bibyaon \u00e9 o t\u00edtulo de Bigkay como xefa da s\u00faa tribo.\nEstivo entre os dirixentes que se opuxeron \u00e1s operaci\u00f3ns de corta masiva que destruir\u00edan as terras ancestrais Manobo en Talaingod, Davao do Norte.\nBigkay recibiu o Gawad Tandang Sora da Universidade de Filipinas en 2017 polo seu liderado na loita dos pobos ind\u00edxenas polos dereitos humanos e dignidade. Foi aclamada como a \"Tandang Sora do campo\u2026 a Nai dos Lumads que inspira a revoluci\u00f3n do pobo filipino pola autodeterminaci\u00f3n nacional e a liberdade.\"\nTam\u00e9n foi reco\u00f1ecida como a ga\u00f1adora m\u00e1is distinguida do 5.\u00ba Gawad Bayani ng Kalikasan (Premio \u00f3 Heroe do medioambiente) en 2018."}
{"id": "520829", "revid": "89787", "url": "https://gl.wikipedia.org/wiki?curid=520829", "title": "Agripina Montes del Valle", "text": "Agripina Montes del Valle, nada en Salamis, Caldas en 1844 e finada en 1915, foi unha profesora e escritora universitaria colombiana. Durante a edici\u00f3n do certame internacional de poes\u00eda de Santiago de Chile do ano 1872, foi premiado pola s\u00faa obra \"A la Am\u00e9rica del Sur\". O escritor colombiano, Rafael Pombo, na s\u00faa obra \"Todo en ella\" menciona cal \u00e9, segundo el, a calidade das s\u00faas obras:\nA escritora dedicouse \u00e1 docencia en Bogot\u00e1, mentres colaboraba coa s\u00faa poes\u00eda en diferentes publicaci\u00f3ns. Usou, seguindo o costume da \u00e9poca, pseud\u00f3nimos como Porcia e Azucena del Valle.\nUnha competici\u00f3n nacional en Colombia sobre poes\u00eda leva o seu nome. Montes del Valle morreu en Anolaima (Cundinamarca) en 1915."}
{"id": "520832", "revid": "83328", "url": "https://gl.wikipedia.org/wiki?curid=520832", "title": "Embarazada", "text": ""}
{"id": "520833", "revid": "89787", "url": "https://gl.wikipedia.org/wiki?curid=520833", "title": "Josephine Cecilia Diebitsch Peary", "text": "Josephine Cecilia Diebitsch Peary, nada en Maryland o 22 de maio de 1863 e finada en Portland o 19 de decembro de 1955, foi unha autora e exploradora estadounidense. Foi a primeira muller en realizar unha expedici\u00f3n ao \u00c1rtico. Descubriu que Groenlandia era unha illa e non unha pen\u00ednsula como se pensaba at\u00e9 ent\u00f3n.\nTraxectoria.\nNaceu en Maryland (EE. UU.), o 22 de maio de 1863. Era filla do militar prusiano Hermann Henry Diebitsch e Magdalena Augusta Schmid. Viv\u00eda cos seus pais nunha pequena granxa familiar en Maryland, ata que esta foi destru\u00edda durante a Guerra civil estadounidense, polo que a familia tivo que trasladarse ao Estado de Washington. Josephine creceu e criouse xunto cos seus irm\u00e1ns m\u00e1is novos, Emil Diebitsch e Marie Diebitsch. \nJosephine Diebitsch estudou na Spencerian Business College, unha escola de negocios, onde se gradu\u00f3 como a mellor estudante en 1880. Tras isto, Josephine Diebitsch obtivo un posto de copista e secretaria no Departamento do Interior dos Estados Unidos, e na Smithsonian Institute, onde o seu pai exerc\u00eda como profesor.\nUn dos seus traballos m\u00e1is co\u00f1ecidos \u00e9 \"My Arctic Journal\" (1893), obra que escribiu durante a s\u00faa expedici\u00f3n ao \u00e1rtico (1891-1892). Este traballo deulle ao mundo unha imaxe real da cultura inuit e da xeograf\u00eda \u00e1rtica.\nJosephine Peary non foi unha simple acompa\u00f1ante do seu marido, Robert Peary, nas expedici\u00f3ns a Groenlandia. Foi unha parte activa e participativa nas viaxes, realizando traballo de documentaci\u00f3n, caza e coci\u00f1a, e demostrando as\u00ed a s\u00faa val\u00eda. \nDespois da morte do seu marido, Josephine Diebitsch estabeleceuse en Portland en 1932. Todo o tempo que Josephine Peary viviu tras a morte de Robert Peary non deixou de defender a s\u00faa faza\u00f1a de alcanzar o Polo Norte, que foi cuestionada por moitos. \nJosephine Peary faleceu o 19 de decembro de 1955, aos 92 anos. Os seus restos repousan xunto ao seu marido no Cemiterio de Arlington.\nEstreouse unha pel\u00edcula que conta a s\u00faa vida. Esta pel\u00edcula leva o t\u00edtulo de \u201cNadie quiere la noche\u201d, dirixida por Isabel Coixet, e con Juliette Binoche no papel de Josephine Diebitsch.\nExpedici\u00f3ns.\nO seu matrimonio con Robert Peary foi bastante frut\u00edfero, xa que puido acompa\u00f1ar a este a varias das s\u00faas expedici\u00f3ns ao norte. Tivo que superar a falta de confianza dalg\u00fans compa\u00f1eiros de Robert, que non v\u00edan con bos ollos que unha muller os acompa\u00f1ase at\u00e9 aqueles lugares tan complicados. Con todo, pronto se ga\u00f1ar\u00eda a s\u00faa confianza ao mostrar as s\u00faas habilidades para a caza e a coci\u00f1a. \nA primeira viaxe que realizou Josephine foi a Groenlandia en 1891, acompa\u00f1ada do seu marido. Algo hist\u00f3rico, posto que se converteu na primeira muller en realizar unha expedici\u00f3n ao \u00e1rtico. \nA expedici\u00f3n invernou en McCormick bay, aproximadamente a medio cami\u00f1o entre o C\u00edrculo polar \u00e1rtico e o Polo norte. \nAs vivencias que Josephine tivo nesta expedici\u00f3n foron as que a animaron para publicar a s\u00faa primeira obra \"My Arctic Journal\". Tr\u00e1tase dunha obra singular, xa que a maior\u00eda de narrativas sobre o \u00c1rtico destacan o seu car\u00e1cter inh\u00f3spito. Con todo, na obra de Josephine Diebtisch podemos apreciar outro ton, presente en fragmentos como este:\n\u201c\u2026\"De as paredes falaren contar\u00edan algunhas das horas moi agrad\u00e1beis de estancia al\u00ed dos membros da Expedici\u00f3n do Norte de Groenlandia de 1891 a 1892, e de moitos meses de s\u00f3lido consolo real e a felicidade que goza a muller que, cando deixa casa e amigos, \u00e9 advertida para que se prepare para soportar todo tipo de penurias\"\u2026\u201d\nDurante a publicaci\u00f3n do seu libro en 1893, Josephine Diebitsch atop\u00e1base outra vez no \u00c1rtico, a pesar de estar embarazada. De feito, deu a luz durante a expedici\u00f3n a Marie Ahnighito Peary, a trinta graos baixo cero, un curioso caso que a prensa do momento bautizou como \u201co beb\u00e9 das neves\u201d. Nome co que titular\u00eda o seu segundo libro \"Snow baby\" (1901). \nEn 1897 realizou unha nova expedici\u00f3n ao \u00c1rtico, esta vez para convivir cos inuit e aprender o seu modo de vida nestas terras.\nCo cambio de s\u00e9culo, Josephine Diebitsch decidiu embarcarse nunha nova expedici\u00f3n, esta vez para socorrer o seu marido, que sufrira a amputaci\u00f3n de oito dedos dos seus p\u00e9s por conxelaci\u00f3n. Con todo, o Windmard, barco onde viaxaba, sufriu un accidente cun iceberg, polo que tivo que pasar o inverno en Ellesmere. Al\u00ed recibiu unha dura noticia, xa que se decatou de que o seu marido manti\u00f1a relaci\u00f3ns cunha muller inuit, tendo mesmo dous fillos con ela. Isto supuxo un duro golpe para Josephine Diebitsch, a cal, a pesar de todo, non decidiu abandonar a Robert, e conviviu con Allaka, a nova esposa inuit do explorador. \nPremios.\nEn 1955, a National Geographic Society outorg\u00e1balle a Josephine Diebitsch a Medalla ao Logro pola s\u00faa implicaci\u00f3n incondicional ao mundo das expedici\u00f3ns \u00e1rticas."}
{"id": "520835", "revid": "83328", "url": "https://gl.wikipedia.org/wiki?curid=520835", "title": "Josephine Diebitsch Peary", "text": ""}
{"id": "520839", "revid": "1131", "url": "https://gl.wikipedia.org/wiki?curid=520839", "title": "Kalandraka TV", "text": "Kalandraka TV \u00e9 unha canle televisiva galega que se emite de forma dixital. \u00c9 unha cadea especializada en contido audiovisual sobre literatura infantil e xuvenil. Forma parte da empresa e editorial Kalandraka. Iniciou a s\u00faa emisi\u00f3n en 2018. O seu obxectivo, segundo o director da editorial Xos\u00e9 Ballesteros, \u00e9 o de crear contigo audiovisual sobre libros da editorial. "}
{"id": "520840", "revid": "23204", "url": "https://gl.wikipedia.org/wiki?curid=520840", "title": "Agripina Samper Agudelo", "text": "Agripina Casimira de los Dolores Samper Agudelo, nada en Honda o 4 de marzo de 1833 e finada en Par\u00eds o 22 de abril de 1892, foi unha poeta colombiana. Escribiu prosa e poes\u00eda co pseud\u00f3nimo de \"Piula-Rig\u00e1n\", un anagrama do seu nome de nacemento. A s\u00faa obra permaneceu in\u00e9dita en vida e s\u00f3 se publicou a t\u00edtulo p\u00f3stumo como antolox\u00edas.\nTraxectoria.\nSamper naceu o 4 de marzo de 1833 na cidade de Honda, daquela pertencente \u00f3 departamento de Cundinamarca, no seo dunha familia literaria. Os seus pais foron Jos\u00e9 Mar\u00eda Samper Blanco e Mar\u00eda Tomasa Agudelo Tafur. Foi a \u00fanica muller entre os oito fillos da parella. Salientan dous dos seus irm\u00e1ns: Jos\u00e9 Mar\u00eda, esposo da destacada xornalista Soledad Acosta Kemble, e Miguel, reco\u00f1ecido pol\u00edtico e escritor. O 4 de xullo de 1857 casou con Manuel Anc\u00edzar Basterra, cient\u00edfico e escritor, matrimonio do cal naceu Roberto, Pablo, In\u00e9s, Jorge e Manuel. Enviuvou en 1882 e trasladouse cos seus fillos a Par\u00eds, onde morreu o 22 de abril de 1892."}
{"id": "520841", "revid": "23204", "url": "https://gl.wikipedia.org/wiki?curid=520841", "title": "Agripina Casimira de los Dolores Samper Agudelo", "text": ""}
{"id": "520843", "revid": "23204", "url": "https://gl.wikipedia.org/wiki?curid=520843", "title": "Randa Siniora", "text": "Randa George Yacoub Siniora, nada c. 1961, \u00e9 unha activista palestina dos dereitos humanos e dos dereitos das mulleres. Documentou violaci\u00f3ns dos dereitos humanos nos territorios palestinos ocupados durante tres d\u00e9cadas e actualmente \u00e9 directora xeral do Women\u2019s Center for Legal Aid and Counseling (WCLAC, en galego Centro de Mulleres para a Axuda Legal e o Asesoramento) en Xerusal\u00e9n.\nTraxectoria.\nRanda Siniora estudou na Universidade de Essex no Reino Unido, obtendo un LLM en Dereito Internacional dos Dereitos Humanos, e na Universidade americana no Cairo, obtendo un doutoramento en Sociolox\u00eda-Antropolox\u00eda. A s\u00faa tese de doutoramento, un estudo das mulleres traballadoras t\u00e9xtiles na Cisxordania que producen bens para empresas israel\u00eds, foi publicado m\u00e1is tarde pola Universidade Americana. Na s\u00faa tese Siniora aplicou a teor\u00eda da dependencia de Arghiri Emmanuel e Samir Amin \u00e1 situaci\u00f3n palestina. Para explicar os niveis relativamente baixos de organizaci\u00f3n pol\u00edtica e laboral entre mulleres, resaltou as continuidades sociais das estruturas patriarcais que controlaban \u00e1s mulleres no fogar e no traballo: \nDe 1987 a 1997 Siniora foi Investigadora Xur\u00eddica e Coordinadora do Programa de Dereitos da Muller na organizaci\u00f3n dos dereitos humanos Al-Haq. Os seus esforzos por conseguir un consenso sobre a necesidade de cambios legais para protexer as mulleres foron interrompidas pola Primeira Intifada:\nDe 1997 a 2001 Siniora foi Xefa de Redes e Avogac\u00eda no Centro de Mulleres para a Asistencia Xur\u00eddica e o Asesoramento. De 2001 a 2005 foi Directora Xeral de Al-Haq.\nDesde setembro de 2007 at\u00e9 xu\u00f1o de 2015, Siniora foi Directora Executiva S\u00e9nior da Comisi\u00f3n Independente de Dereitos Humanos (ICHR) en Palestina. En 2015 converteuse en Directora Xeral do Centro de Mulleres para a Asistencia Xur\u00eddica e o Asesoramento.\nEn outubro de 2018 Siniora converteuse na primeira activista palestina en dirixise \u00f3 Consello de Seguridade das Naci\u00f3ns Unidas. Siniora expuxo a cuesti\u00f3n da alta taxa de violencia dom\u00e9stica, e a crecente taxa de femicidios nos territorios ocupados. Tam\u00e9n expuxo o problema m\u00e1is amplo da exclusi\u00f3n pol\u00edtica das mulleres:"}
{"id": "520844", "revid": "7596", "url": "https://gl.wikipedia.org/wiki?curid=520844", "title": "Nina Gualinga", "text": "Nina Gualinga, nada en xu\u00f1o de 1993, \u00e9 unha activista ambiental e dos dereitos ind\u00edxenas ecuatoriana. Ela \u00e9 parte da comunidade de fala kichwa e pasou a maior parte da s\u00faa vida abogando por unha maior protecci\u00f3n medioambiental da Amazon\u00eda ecuatoriana e da vida silvestre que a habita as\u00ed como das persoas que dependen deste contorno.\nTraxectoria.\nGualinga naceu e criouse na comunidade de fala kichwa da s\u00faa nai de Sarayaku na Amazon\u00eda ecuatoriana. Desde os sete anos, abogou pola xustiza clim\u00e1tica e os dereitos dos ind\u00edxenas. Obtivo o seu co\u00f1ecemento do bosque a trav\u00e9s dos seus pais e av\u00f3s. A irm\u00e1 de Gualinga, Helena Gualinga, e nai, Noem\u00ed Gualinga, son tam\u00e9n activistas medioambientais e membros activos na loita da comunidade Kichwa Sarayaku contra a explotaci\u00f3n da selva amaz\u00f3nica por parte de empresas e do goberno ecuatoriano. A defensa dos dereitos ind\u00edxenas e territoriais de Gualinga comezou cando unha empresa petroleira coa axuda de tropas militares do goberno ecuatoriano comezou a explotar violentamente a terra ind\u00edxena da s\u00faa comunidade. Esta intrusi\u00f3n conduciu a unha batalla legal entre o goberno ecuatoriano e a comunidade de Sarayaku ante a Corte Interamericana de Dereitos Humanos, que finalmente resultou nunha vitoria para a comunidade de Sarayaku. \u00c1 idade de 18 anos, Gualinga representou \u00e1 xuventude de Sarayaku na audiencia final do caso.\nEstuda no departamento de Dereitos Humanos da Universidade de Lund.\nGualinga tivo unha bolsa ind\u00edxena en Amazon Watch onde desenvolveu a proposta para a s\u00faa propia organizaci\u00f3n non gobernamental destinada a facultar \u00f3s mozos e mulleres ind\u00edxenas de Sarayaku, e a protexer o sur da Amazon\u00eda sur ecuatoriana. A s\u00faa organizaci\u00f3n Hakhu Amazon Design vende xoias e accesorios artesanais feitos a man. Ela reclama \u00f3 goberno ecuatoriano que reco\u00f1eza a selva amaz\u00f3nica como un activo e que o goberno po\u00f1a fin \u00f3s seus acordos contractuais coas principais empresas petroleiras e mineiras.\nTam\u00e9n \u00e9 activa como activista dos dereitos ind\u00edxenas a nivel internacional, cun enfoque na protecci\u00f3n de fogares e terras contra os intereses corporativos. formou parte dun chamamento global para parar a extracci\u00f3n de combustibles f\u00f3siles na Marcha polo Clima dos Pobos en 2014. Tam\u00e9n estivo entre os delegados que abogaron pola \u201cprotecci\u00f3n dos Bosques Vivos\u201d nas conferencias clim\u00e1ticas globais COP20 e COP21 en Lima e Par\u00eds respectivamente. No transcurso da COP21, chamou a atenci\u00f3n sobre as demandas do seu pobo navegando polo r\u00edo Sena en Par\u00eds nunha canoa desde o seu pobo. Foi integrante das mulleres ind\u00edxenas que marcharon en 2016 para unificar e defender os dereitos e territorios de mulleres de 7 nacionalidades. Gualinga botou m\u00e1is luz sobre os efectos do cambio clim\u00e1tico no pobo Kichwa na COP22 en Marrakech e animou \u00f3 goberno a dar prioridade \u00e1s acci\u00f3ns clim\u00e1ticas para reducir as emisi\u00f3ns de carbono para as persoas ind\u00edxenas. Formou parte da Rede de Acci\u00f3n polo Clima e a Terra de Mulleres (WECAN), Amazon Watch e a Delegaci\u00f3n de Sarayaku en COP23 en Bonn e foi oradora no evento. Nina tam\u00e9n formou parte da delegaci\u00f3n de WECAN nas negociaci\u00f3ns clim\u00e1ticas da COP25 en Madrid en 2019. No evento, mencionou que a sa\u00edda da crise clim\u00e1tica \u00e9 escoitar \u00f3s ind\u00edxenas que foron os custodios da terra durante miles de anos. Deu unha conferencia sobre Pobos Ind\u00edxenas da Amazon\u00eda: Os Gardi\u00e1ns do noso Futuro no Auditorio IAAC, Barcelona o 25 de febreiro de 2020."}
{"id": "520847", "revid": "98629", "url": "https://gl.wikipedia.org/wiki?curid=520847", "title": "Ana Lau Jaiven", "text": "Ana Lau Jaiven, nada en M\u00e9xico en 1948, \u00e9 unha feminista, acad\u00e9mica e investigadora da Universidade Aut\u00f3noma Metropolitana-Unidade Xochimilco. Comezou estudos e investigaci\u00f3ns dos movementos feministas mexicanos en 1980; investigou sobre as mulleres na Revoluci\u00f3n Mexicana, os movementos e grupos de mulleres ao longo da historia de M\u00e9xico do s\u00e9culo XX. Francesca Gargallo col\u00f3caa no grupo de historiadoras feministas en Am\u00e9rica Latina, xunto con Julia Tu\u00f1\u00f3n, Ana Arroba, Edda Gabiola e Araceli Barbosa.\nDesde 2001 foi profesora investigadora no Departamento de Pol\u00edtica e Cultura da Divisi\u00f3n de Ciencias Sociais e Humanidades da UAM-Xochimilco. \nO 20 de novembro de 2015, converteuse na primeira historiadora en recibir o Premio Clementina D\u00edaz y de Ovando, outorgado polo Instituto Nacional de Estudos Hist\u00f3ricos das Revoluci\u00f3ns de M\u00e9xico (INEHRM) pola traxectoria en historia social, cultural e de x\u00e9nero, galard\u00f3n creado en 2013 e que fora declarado deserto nas s\u00faas d\u00faas emisi\u00f3ns anteriores.\nTraxectoria.\nEducaci\u00f3n.\n\u00c9 doutora en Historia polo Colexio de Historia da Universidade Iberoamericana (2003). Estudou a Mestr\u00eda en Historia de M\u00e9xico polo Colexio de Historia da Facultade de Filosof\u00eda e Letras da Universidade Nacional Aut\u00f3noma de M\u00e9xico (1993); diplomada en Estudos da Muller pola UAM-Xochimilco (1991-1992), e estudou a licenciatura en Historia no Colexio de Historia da Facultade de Filosof\u00eda e Letras da Universidade Nacional Aut\u00f3noma de M\u00e9xico (1983).\nCarreira Acad\u00e9mica.\nAs s\u00faas li\u00f1as de investigaci\u00f3n foron a teor\u00eda de x\u00e9nero, a Historia das mulleres nos s\u00e9culos XIX e XX, a Historia Oral, a Historia de M\u00e9xico nos s\u00e9culos XIX e XX, a Historia Urbana e a Historia da Cidade de M\u00e9xico.\nDe 2011 a 2013 foi Xefa da \u00e1rea \u201cMuller, Identidade e Poder\u201d na UAM-Xochimilco. Foi coordinadora da Especializaci\u00f3n e Mestr\u00eda en Estudos da Muller da UAM-Xochimilco de 2003 a 2005 e desde 2017 \u00e9 coordinadora da Mestr\u00eda en Estudos da Muller. \nDe 1983 a 2000 foi investigadora no Instituto de Investigaci\u00f3ns Dr. Jos\u00e9 Mar\u00eda Luis Mora, onde participou en proxectos sobre Historia Rexional de M\u00e9xico e Historia da contorna urbana da Cidade de M\u00e9xico. "}
{"id": "520849", "revid": "98629", "url": "https://gl.wikipedia.org/wiki?curid=520849", "title": "Seyla Benhabib", "text": "Seyla Benhabib, nada en Istambul o 9 de setembro de 1950, \u00e9 unha profesora de ciencias pol\u00edticas e filosof\u00eda pol\u00edtica, pensadora e profesora estadounidense de orixe turca co\u00f1ecida polo seu traballo que combina a \"Teor\u00eda cr\u00edtica\" (\"Escola de Frankfurt\") coa teor\u00eda feminista. Est\u00e1 considerada como unha das te\u00f3ricas da pol\u00edtica e o feminismo do s\u00e9culo XXI. \n\u00c9 directora do programa de \u00e9tica, pol\u00edtica e econom\u00eda da Universidade de Yale e ocupa a c\u00e1tedra Eugene Meyer de Ciencia Pol\u00edtica e Filosof\u00eda da Universidade de Yale.\n\u00c9 autora de diversos traballos de filosof\u00eda sobre o pensamento de Hannah Arendt e de J\u00fcrgen Habermas. A partir deste \u00faltimo, Benhabib reformula a noci\u00f3n de \"espazo p\u00fablico\", empregando para iso un enfoque feminista.\nTraxectoria.\nFoi presidenta da Divisi\u00f3n Oriental da American Philosophical Association (2006-2007) e \u00e9 membro da Academia Americana das Artes e as Ciencias. Foi investigadora asociada en numerosas instituci\u00f3ns, tanto nos Estados Unidos como en Europa. \nDirixiu o programa \"Ethics, Politics and Economics\" (2002-2008) \nEnsinou previamente nos departamentos de filosof\u00eda da Universidade de Boston, SUNY Stonybrook e na Nova Escola en Nova York, as\u00ed como no departamento de goberno da Universidade de Harvard. \nFoi nomeada doutora \"honoris causa\" polas universidades de Utrecht, Valencia e Bogazici University en Istambul, e recibiu o prestixioso premio Ernst Bloch e o Leopold Lucas da Universidade de Tubinga. \nEn 2014 recibiu o Meister Eckhart Prize da Fundaci\u00f3n Identity e a Universidade de Colonia.\nPensamento.\nO seu pensamento e obra enm\u00e1rcase a teor\u00eda cr\u00edtica contempor\u00e1nea (2\u00aa Escola de Frankfurt). Foi alumna de Marcuse e de Habermas. As s\u00faas achegas bas\u00e9anse en articular o universalismo co particularismo.\nO seu traballo c\u00e9ntrase no pensamento europeo social e pol\u00edtico dos s\u00e9culos XIX e XX, a teor\u00eda feminista e a historia da teor\u00eda pol\u00edtica moderna e est\u00e1 considerada como unha das voces m\u00e1is autorizadas no actual debate filos\u00f3fico e pol\u00edtico acerca da diferenza, o feminismo e o multiculturalismo.\nTeor\u00eda da democracia.\nPara Seyla Benhabib, as culturas non son monol\u00edticas, sen\u00f3n que se forman no di\u00e1logo entre culturas. Corresponden a unha renovaci\u00f3n constante dos l\u00edmites imaxinarios. Para os te\u00f3ricos democr\u00e1ticos, as persoas son m\u00e1is importantes que a preservaci\u00f3n das culturas. En democracia, segundo Benhabib, cada persoa debe decidir de acordo \u00e1 s\u00faa vida. Conserva tres condici\u00f3ns para garantir a coexistencia de pluralismo e cosmopolitismo:\n1) Reciprocidade igualitaria: os membros das minor\u00edas deben ter os mesmos dereitos c\u00edvicos, pol\u00edticos, econ\u00f3micos e culturais que a maior\u00eda.\n2) O consentimento voluntario: Cando nace unha persoa, non debe ser considerada automaticamente como pertencente a unha relixi\u00f3n ou a unha cultura. O Estado non debe permitirlles \u00e1s comunidades definir as vidas dos individuos. Os membros dunha sociedade te\u00f1en o dereito a expresarse e \u00e9 desex\u00e1bel preguntarlles aos adultos se desexan pertencer a esta comunidade.\n3) Liberdade de asociaci\u00f3n e de deixar estas: Todo o mundo debe poder deixar o grupo. Cando os membros do grupo casan con calquera doutro grupo, te\u00f1en o dereito a seguir pertencendo ao seu grupo. Deben atoparse aloxamentos para os matrimonios intergrupais e os seus fillos.\nA coexistencia entre a diversidade cultural e a igualdade democr\u00e1tica \u00e9 un tema controvertido. A primeira condici\u00f3n \u00e9 de feito ignorada por moitas culturas, cada Estado-naci\u00f3n incl\u00fae grupos que non son aceptados pola maior\u00eda. Alg\u00fans gobernos non fan nada para deter a discriminaci\u00f3n ou as alentan. As outras d\u00faas condici\u00f3ns son tam\u00e9n problem\u00e1ticas.\nFronteiras.\nSeyla Benhabib est\u00e1 favor dun mundo de fronteiras porosas: \"Creo que \u00e9 pos\u00edbel ter un imperio sen fronteiras; non creo que sexa pos\u00edbel ter unha democracia sen fronteiras \". As fronteiras pol\u00edticas axudan a definir os seus membros, mais tam\u00e9n son exclu\u00edntes para outros. Cada vez m\u00e1is persoas est\u00e1n a vivir nun pa\u00eds distinto do seu; a soberan\u00eda de estado non \u00e9 tan forte como no pasado.\nA visi\u00f3n cosmopolita de Seyla Benhabib insp\u00edrase no fil\u00f3sofo Immanuel Kant e a s\u00faa paz perpetua. Segundo Kant, de acordo coa lei da hospitalidade universais, cada persoa ten o dereito a ir onde queira, sen temerlle \u00e1 hostilidade dos seus h\u00f3spedes. Seyla Benhabib toma este dereito como punto de partida do seu pensamento sobre a migraci\u00f3n e os refuxiados. Vai mesmo m\u00e1is lonxe que Kant apuntando que o dereito \u00e1 hospitalidade deber\u00eda aplicarse non s\u00f3 para facer turismo, sen\u00f3n tam\u00e9n para estancias de longa duraci\u00f3n (de casos de asilo pol\u00edtico)."}
{"id": "520851", "revid": "23204", "url": "https://gl.wikipedia.org/wiki?curid=520851", "title": "Hey You, Pikachu!", "text": "Hey You, Pikachu!, co\u00f1ecido no Xap\u00f3n como , \u00e9 un videoxogo de mascota virtual da serie de videoxogos de \"Pok\u00e9mon\" desenvolvido para a consola Nintendo 64 por Ambrella e publicado por Nintendo. Estreouse no Xap\u00f3n o 12 de decembro de 1998, e en Am\u00e9rica do Norte o 6 de novembro de 2000. O obxectivo do xogo \u00e9 axudar \u00f3 Profesor Oak a trav\u00e9s dun dispositivo de voz para comunicarse cun Pikachu (que ten unha base de datos composta de 256 palabras).\n\u00c9 un dos dous \u00fanico xogos que utilizan o reco\u00f1ecemento de voz de N64, un elemento de hardware que pode comprender e analizar a voz humana. Tam\u00e9n \u00e9 o \u00fanico xogo que usa a VRU que se lanzou nos Estados Unidos. O xogador pode moverse e recoller elementos, ademais de falar con Pikachu e describir todo."}
{"id": "520852", "revid": "23204", "url": "https://gl.wikipedia.org/wiki?curid=520852", "title": "Pikach\u016b Genki Dech\u016b", "text": ""}
{"id": "520853", "revid": "23204", "url": "https://gl.wikipedia.org/wiki?curid=520853", "title": "Pok\u00e9mon Snap", "text": " \u00e9 un videoxogo de simulador en primeira persoa desenvolvido por HAL Laboratory e publicado por Nintendo para a consola Nintendo 64. Foi lanzado no Xap\u00f3n en marzo de 1999, e posteriormente en xu\u00f1o de 1999 en Am\u00e9rica do Norte e en setembro de 2000 noutras rexi\u00f3ns. \u00c9 un spin-off da serie de videoxogos de \"Pok\u00e9mon\", sendo un dos primeiros videoxogos para consola caseira baseados na franqu\u00eda. O xogo conti\u00f1a Pok\u00e9mon renderizados por vez primeira en gr\u00e1ficos 3D en tempo real. O xogo foi lanzado de novo para a Virtual Console de Wii en decembro de 2007, as\u00ed como a Virtual Console de Wii U en 2016."}
{"id": "520855", "revid": "133308", "url": "https://gl.wikipedia.org/wiki?curid=520855", "title": "Guerra das Laranxas", "text": "A Guerra das Laranxas \u00e9 o nome atribu\u00eddo ao conflito b\u00e9lico entre Portugal e Espa\u00f1a (e Francia) en 1801. As acci\u00f3ns militares desenvolv\u00e9ronse tanto na Pen\u00ednsula como en Am\u00e9rica Latina e est\u00e1n enmarcadas no conflito entre Francia e Gran Breta\u00f1a materializado na Guerra da Segunda Coalici\u00f3n. Desenvolveuse durante 16 d\u00edas, principalmente na fronteira luso-espa\u00f1ola \u00e1 altura de Estremadura, resultando na incorporaci\u00f3n de Oliven\u00e7a a Espa\u00f1a. Pola s\u00faa banda, os portugueses do ex\u00e9rcito norte tentaron sorprender \u00e1s forzas espa\u00f1olas do Sur de Galicia, lanzando un ataque contra a fortaleza de Monterrei. A\u00ednda que fracasaron no seu intento, as forzas lusas foron quen de defender a fronteira ante os repetidos ataques espa\u00f1ois, retir\u00e1ndose posteriormente a Chaves ao co\u00f1ecer a noticia da firma dun armisticio. En Am\u00e9rica do Sur, resultou na expansi\u00f3n das posesi\u00f3ns portuguesas no Brasil (Rio Grande do Sul). \nConclu\u00edu cos Tratados de Badaxoz (Espa\u00f1a-Portugal) e Madrid (Francia-Portugal)."}
{"id": "520856", "revid": "27155", "url": "https://gl.wikipedia.org/wiki?curid=520856", "title": "Tiaminase", "text": "A tiaminase, ou tiamina piridinilase, \u00e9 unha transferase que cataliza a reacci\u00f3n:\nEsta enzima est\u00e1 implicada na degradaci\u00f3n da tiamina ou vitamina B1.\nEnc\u00f3ntrase nunha ampla variedade de organismos, que van desde plantas1 como fieitos dos x\u00e9neros \"Pteridium\" e \"Marsilea\", peixes,&lt;ref name=\"10.1016/S0031-9422(00)86787-4\"&gt;Barry V. McCleary &amp; Bruce F. Chick (1977): \"The purification and properties of a thiaminase I enzyme from nardoo (\"Marsilea drummondii\")\". \"Phytochemistry\", 16 (2): 207-213.&lt;/ref&gt; peixes, como a carpa com\u00fan e a carpa vermella, at\u00e9 bacterias como \"Bacillus subtilis\", e unha bolboreta africana, \"Anaphe venata\".\nO consumo humano destas plantas ou animais crus \u2014a tiaminase desnatural\u00edzase coci\u00f1ando coa calor\u2014 pode inducir a deficiencia de vitamina B1, cuxa forma extrema \u00e9 o beriberi. Este factor antivitam\u00ednico dificilmente \u00e9 perigoso para os humanos que raramente consomen estas plantas e animais crus5.\nO papel da tiaminase \u00e9 incerto. Por\u00e9n, crese que protexe os fieitos dos insectos.\nHai outro enzima, a aminopirimidina aminohidrolase, anteriormente chamada \"tiaminase II\", que m\u00e1is ben participa nunha v\u00eda de rescate de nucle\u00f3tidos preservando o grupo pirimidina en lugar da degradaci\u00f3n completa da mol\u00e9cula."}
{"id": "520857", "revid": "88215", "url": "https://gl.wikipedia.org/wiki?curid=520857", "title": "Copa do Mundo de F\u00fatbol de 1966", "text": ""}
{"id": "520859", "revid": "98629", "url": "https://gl.wikipedia.org/wiki?curid=520859", "title": "Piridina", "text": "A piridina (f\u00f3rmula molecular CHN, masa molecular: 79,10) \u00e9 un l\u00edquido incoloro de olor desagrad\u00e1bel, similar ao do peixe en mal estado. Pertence \u00e1 familia dos compostos heteroc\u00edclicos arom\u00e1ticos, e est\u00e1 estruturalmente relacionada co benceno, sendo a \u00fanica diferenza entre eles a substituci\u00f3n dun grupo CH do anel benc\u00e9nico por un \u00e1tomo de nitr\u00f3xeno.\nO olor pode chegar a ser nauseabundo e provocar esbirros.\nHistoria.\nA piridina impura foi sen d\u00fabida preparada polos primeiros alquimistas ao quentaren \u00f3sos de animais e outras materias org\u00e1nicas, pero a referencia documentada m\u00e1is temper\u00e1 adxud\u00edcaselle ao cient\u00edfico escoc\u00e9s Thomas Anderson. \nEn 1849, Anderson examinou o contido do aceite obtido a trav\u00e9s do qucemanto a altas temperaturas de \u00f3sos animais. Entre outras substancias, separou do aceite un l\u00edquido incoloro de olor desagrad\u00e1bel, a partir do cal illou piridina pura dous anos despois. Describiuna como altamente sol\u00fabel en auga, facilmente sol\u00fabel en \u00e1cidos concentrados e en sales despois de quentala, e levemente sol\u00fabel en aceites. Debido \u00e1 s\u00faa inflamabilidade, Anderson chamou \u00e1 nova substancia \"piridina\", do grego antigo \u03c0\u1fe6\u03c1 (pyr) que significa \"fogo\". O sufixo \"-idina\" se engade de acordo coa nomenclatura qu\u00edmica, como en toluidina, para indicar que un carbono do ciclo cont\u00e9n un \u00e1tomo de nitr\u00f3xeno.\nA estrutura qu\u00edmica da piridina foi determinada d\u00e9cadas despois do seu descubrimento. Wilhelm K\u00f6rner (1869) e James Dewar (1871) suxeriron independentemente que, analogamente \u00e1 quinole\u00edna e ao naftaleno, a estrutura da piridina derivaba do benceno mediante a substituci\u00f3n dn C-H por un \u00e1tomo de nitr\u00f3xeno. A suxesti\u00f3n de K\u00f6rner e Dewar foi despis confirmada experimentalmente cando a piridina foi reducida a piperidina con alcohol de sodio. \nEn 1876, William Ramsay combinou acetileno con cianuro de hidr\u00f3xeno foemando piridina nun forno de aceiro ao vermello. Esta foi a primeira s\u00edntese dun composto heteroarom\u00e1tico.\nOs m\u00e9todos contempor\u00e1neos de produci\u00f3n de piridina te\u00f1en un baixo rendemento e unha demanda crecente para o composto require da busca de novas rutas para sintetizala. Un punto de inflexi\u00f3n ocorreu en 1924 cando o qu\u00edmico ruso Aleks\u00e9i Chichibabin desenvolveu a s\u00edntese de piridina de Chichibabin, a cal utiliza reactivos relativamente baratos. Este m\u00e9todo a\u00ednda se usa hoxe en d\u00eda na produci\u00f3n industrial da piridina.\nNomenclatura.\nO nome sistem\u00e1tico da piridina, dentro da nomenclatura de Hantzsch-Widman recomendada pola IUPAC, \u00e9 \"azina\". Por\u00e9n, os nomes sistem\u00e1ticos para compostos simples son raramente utilizados, polo que a nomenclatura dos heterociclos segue aos nomes com\u00fans. A IUPAC non recomenda o uso de \"azina\" en vez de \"piridina\". A numeraci\u00f3n dos \u00e1tomos do anel da piridina comeza no nitr\u00f3xeno. Tam\u00e9n se utiliza a distribuci\u00f3n das posici\u00f3ns dos carbonos segundo o alfabeto grego (\u03b1-\u03b3) e cando se fala dos padr\u00f3ns de substituci\u00f3n en hidrocarburos arom\u00e1ticos util\u00edzase (\"orto\", \"meta\" e \"para\"). Aqu\u00ed \u03b1 (\"orto\"), \u03b2 (\"meta\") e \u03b3 (\"para\") ref\u00ederense \u00e1s posici\u00f3nes 2, 3 e 4 do anel, respectivamente. O nome sistem\u00e1tico dos derivados de piridina \u00e9 \"piridinil\", onde a posici\u00f3n do substituinte \u00e9 precedida por un n\u00famero. Por\u00e9no neste caso tam\u00e9n a IUPAC non aconsella o uso, optando polo nome com\u00fan \"piridil\" en vez do sistem\u00e1tico. O derivado cati\u00f3nico formado pola adici\u00f3n de un electr\u00f3filo ao nitr\u00f3xeno ch\u00e1mase \"piridinio\".\nExistencia na natureza.\nA piridina enc\u00f3ntrase e numerosos compostos relacionados coa vida (pero non na s\u00faa forma pura), entre eles o NAD, a nicotina, a vitamina B3 ou niacina e a vitamina B6 ou piridoxina. Os derivados saturados da piridina, tales como a piperidina e as piperide\u00ednas, tam\u00e9n se encontran presentes en compostos tales como a coni\u00edna, a manoxirimicina, a peletierina, a mimosina, a anabasina e a anaferina. Algunhas piridinas relacionadas co \u00e1cido nicot\u00ednico son os alcaloides da palma \"Areca catechu\" (arecolina, guvacina), a ricinina das sementes do r\u00edcino, a hermidina de \"Mercurialis annua\", e a trigonelina da \"Trigonella foenum-graecum\". Varias plantas da familia das celastr\u00e1ceas producen \u00e9steres do \u00e1cido evon\u00ednico (\u00e1cido nicot\u00ednico enlazado cunha mol\u00e9cula de \u00e1cido 2-metilbut\u00edrico) e sesquiterpenos tipo agarofurano. Exemplos destes alcaloides son a maitolina, maitina, acantotamina, evonina, neoevonina, euonimina, as hipocratinas e as emarxinatinas. As betala\u00ednas e as betaninas tam\u00e9n conte\u00f1en aneis de piridina. \nPor\u00e9n, a piridina pura non est\u00e1 moi estendida na natureza. \u00c9 unha substancia nociva se se inhala, inxire ou se se absorbe pola pel. Reduce a fertilidade masculina e feminina e est\u00e1 considerada como un carcin\u00f3xeno. Os s\u00edntomas de exposici\u00f3n m\u00e1is com\u00fans son: dor de cabeza, tose, dificultade respiratoria, larinxite, n\u00e1useas e v\u00f3mitos.\nNa natureza, na s\u00faa forma m\u00e1is prexudicial, enc\u00f3ntrase nas follas e nasa ra\u00edces da beladona (\"Atropa belladonna\"), e no malvarisco (\"Althaea officinalis\"). Pero como quedou dito, os derivados da piridina enc\u00f3ntranse en certas biomol\u00e9culas como os nucle\u00f3tidos de piridina e en alcaloides. Na vida diaria enc\u00f3ntranse trazas de piridina como compo\u00f1entes vol\u00e1tiles de compostos org\u00e1nicos que se xeran nos procesos de torrado e enlatado, como \u00e9 o caso do polo frito, sukiyaki, bacon frito, no queixo Beaufort, o aroma do caf\u00e9, o t\u00e9 negro e o mel de xirasol. O fume do tabaco, e o da marihuana, conte\u00f1en piridina."}
{"id": "520860", "revid": "5863", "url": "https://gl.wikipedia.org/wiki?curid=520860", "title": "Elena Facio Lince", "text": "Elena Facio Lince, nada en Salamina no s\u00e9culo XIX, tam\u00e9n co\u00f1ecida como Elena F. Lince, foi unha poetisa colombiana.\nTraxectoria.\nNada na cidade de Salamina, est\u00e1 documentada durante a primeira metade do s\u00e9culo XIX como poeta. Deuse a co\u00f1ecer con composici\u00f3ns como \"A Medell\u00edn\", composta nunha \"redondilla\" hendecas\u00edlaba\", La querida memor\u00eda de mi amiga Ana Rosa Rodr\u00edguez\", dedicada a Ricardo Rodr\u00edguez, e \"A un pajarillo\", composto por estrofas saficas e ad\u00f3nicas. Foi colaboradora de varios xornais literarios.\nO seu irm\u00e1n Jos\u00e9 Mar\u00eda Facio tam\u00e9n era poeta, mais morreu prematuramente."}
{"id": "520861", "revid": "23204", "url": "https://gl.wikipedia.org/wiki?curid=520861", "title": "Elena F. Lince", "text": ""}
{"id": "520862", "revid": "89787", "url": "https://gl.wikipedia.org/wiki?curid=520862", "title": "Mar\u00eda Josefa Acevedo de G\u00f3mez", "text": "Mar\u00eda Josefa Acevedo de G\u00f3mez, nada en Bogot\u00e1 o 23 de xaneiro de 1803\u00a0e finada en Pasca\u00a0o 19 de xaneiro de 1861, foi unha escritora colombiana que destacou en literatura costumista; as s\u00faas obras te\u00f1en unha forte inclinaci\u00f3n cara a un sentido moral.\nJosefa Acevedo de G\u00f3mez foi a primeira escritora civil da historia de Colombia; por iso, a tem\u00e1tica da s\u00faa obra, en contraste co misticismo da escritora relixiosa Francisca Josefa del Castillo e doutras relixiosas, fai referencia \u00f3 amor filial, \u00f3 amor rom\u00e1ntico, \u00e1 moral social, a historia e os costumes."}
{"id": "520863", "revid": "23204", "url": "https://gl.wikipedia.org/wiki?curid=520863", "title": "Josefa Acevedo de G\u00f3mez", "text": ""}
{"id": "520864", "revid": "89787", "url": "https://gl.wikipedia.org/wiki?curid=520864", "title": "Ubaldina D\u00e1vila", "text": "Ubaldina D\u00e1vila, nada en Huila o 16 de abril de 1831\u00a0e finada en Anapoima o\u00a011 de agosto de 1900, co\u00f1ecida tam\u00e9n como Waldina D\u00e1vila, foi unha escritora e pintora da rexi\u00f3n de Huila (Colombia).\nEra a filla de Pedro D\u00e1vila e Josefa Salas (filla de Benito Salas, heroe da independencia de Colombia, daquela a\u00ednda integrada na entidade chamada Vicerreinado de Nova Granada). En 1852, casou con Rafael Ponce de Le\u00f3n, con quen enviuvou e deixou catro fillos que tivo que coidar e educar."}
{"id": "520865", "revid": "23204", "url": "https://gl.wikipedia.org/wiki?curid=520865", "title": "Waldina D\u00e1vila", "text": ""}
{"id": "520866", "revid": "5863", "url": "https://gl.wikipedia.org/wiki?curid=520866", "title": "Soledad Acosta de Samper", "text": "Soledad Acosta de Samper, nada en Bogot\u00e1 o 5 de maio de 1833 e finada ib\u00eddem o 17 de marzo de 1913, foi unha das escritoras m\u00e1is prol\u00edficas do s\u00e9culo XIX en Colombia. No seu traballo creativo como novelista, narradora, xornalista, historiadora e editora, escribiu 21 novelas, 48 contos, 4 obras de teatro, 43 estudos sociais e literarios e 21 tratados de historia. Fundou e dirixiu cinco xornais e tam\u00e9n realizou numerosas traduci\u00f3ns. Soledad Acosta publicou xunto con algunhas das s\u00faas contempor\u00e1neas como as poetas Agripina Samper de Anc\u00edza e Silveria Espinosa de Rend\u00f3n. Por\u00e9n, Acosta non s\u00f3 cultivou a literatura sen\u00f3n tam\u00e9n outros eidos propios dos homes da s\u00faa \u00e9poca. Dedicou numerosos estudos sociais sobre o tema da muller e o seu papel na sociedade, polo que \u00e9 considerada unha pioneira do feminismo."}
{"id": "520867", "revid": "89787", "url": "https://gl.wikipedia.org/wiki?curid=520867", "title": "Mercedes \u00c1brego", "text": "Mercedes \u00c1brego de Reyes, nada en C\u00facuta ou San Cayetano en 1771 ou 1775 e finada en C\u00facuta en 1813, foi unha m\u00e1rtir da independencia de Colombia. Foi executada sen ser xulgada polos espa\u00f1ois por tecer o uniforme de brigadier a Sim\u00f3n Bol\u00edvar.\nTraxectoria.\nO escritor colombiano Jos\u00e9 Monsalve \u2015autor de \"Mujeres de la independencia\u2015\" afirma que a s\u00faa familia era de Socorro. Casou con Marcelo Reyes, que posu\u00eda a facenda de Urimaco, onde cultivaron cacao que enviaban a Maracaibo. Tiveron tres fillos \u2015Jos\u00e9 Miguel, Pedro Mar\u00eda e Jos\u00e9 Mar\u00eda\u2015 todos educados no Colexio Bogot\u00e1. Enviuvou antes da independencia.\nA s\u00faa familia afirma que ela pagou coa s\u00faa vida por presentar a Bol\u00edvar cun bo uniforme. Ela foi sen protestar, deu a bendici\u00f3n aos seus perturbados fillos, que foran enviados por Francisco de Paula Santander a buscar os movementos de \"Matute\" e \"Casas\". A execuci\u00f3n tivo lugar en fronte dos seus dous fillos que se perturbaron ao vela chorar cando morr\u00eda. Os seus fillos foron encarcerados para que puidesen chorala unha vez fose executada.\nNo departamento de Norte de Santander hai un concello que leva como nome o seu primeiro apelido, \u00c1brego."}
{"id": "520868", "revid": "23204", "url": "https://gl.wikipedia.org/wiki?curid=520868", "title": "Elecci\u00f3ns ao Parlamento de Catalu\u00f1a de 2003", "text": "As elecci\u00f3ns ao Parlamento de Catalu\u00f1a de 2003 celebr\u00e1ronse o 16 de novembro de 2003, para elixir o s\u00e9timo Parlamento da comunidade aut\u00f3noma de Catalu\u00f1a. Nelas elix\u00edonse os 135 asentos do Parlamento. Foron unhas elecci\u00f3ns importantes, que rexistraron unha participaci\u00f3n superior \u00f3 62 por cento, \u00f3 ser as primeiras elecci\u00f3ns catal\u00e1s nas que non se presentaba Jordi Pujol como candidato \u00e1 Presidencia da Generalitat de Catalu\u00f1a. Malia que o seu sucesor en Converg\u00e8ncia i Uni\u00f3, Artur Mas, conseguiu o maior n\u00famero de escanos, que non de votos, non obtivo a maior\u00eda precisa para formar goberno, e unha alianza entre o Partit dels Socialistes de Catalunya, Esquerra Republicana de Catalunya e Iniciativa per Catalunya Verds, que formaron o chamado \"tripartito catal\u00e1n\", permitiu que Pasqual Maragall, o candidato do PSC, fose elixido Presidente da Generalitat de Catalu\u00f1a, rematando con 23 anos de goberno de Converg\u00e8ncia i Uni\u00f3. Outro dos datos salientables destas elecci\u00f3ns foi o grande ascenso de Esquerra Republicana de Catalunya que, cun 16,5 por cento dos votos, obtivo 23 escanos e converteuse na terceira forza pol\u00edtica do Parlamento.\nAntecedentes.\nNas elecci\u00f3ns xerais do ano 2000, o PP logrou a maior\u00eda absoluta, polo que Aznar xa non precisou de CiU para lexislar no Congreso dos Deputados e a s\u00faa pol\u00edtica comeza un afastamento dos nacionalismos, que o apoiaran na lexislatura anterior. Aznar rexeita seguir desenvolvendo o Estado das autonom\u00edas, neg\u00e1ndose a transferir m\u00e1is competencias. \u00c9 nese intre cando todas as opci\u00f3ns catalanistas se po\u00f1en como obxectivo forzar o avance auton\u00f3mico mediante a aprobaci\u00f3n dun novo estatuto de autonom\u00eda para Catalu\u00f1a na lexislatura que inaugurar\u00edan estas elecci\u00f3ns catal\u00e1s de 2003.\nDesenlace.\nCelebradas poucos meses antes das xerais de 2004, nestas elecci\u00f3ns produciuse un notable crecemento da esquerda soberanista de ERC, a opci\u00f3n diametralmente oposta \u00e1 dereita espa\u00f1ola do PP, gobernante en Espa\u00f1a. ERC duplicou os seus n\u00fameros conseguindo os seus mellores resultados en democracia, e foi necesario para a gobernabilidade.\nFinalmente, as tres forzas de esquerda da c\u00e1mara formaron o chamado \"pacto del Tinell\" para acabar con 23 anos seguidos de goberno de CiU e formar por primeira vez un goberno de corte socialista e catalanista. O principal eixo do pacto era a mencionada reforma do estatuto de autonom\u00eda, para a que se contar\u00eda con CiU. Estas tres forzas compromet\u00e9ronse a non chegar a acordos co PP."}
{"id": "520869", "revid": "89787", "url": "https://gl.wikipedia.org/wiki?curid=520869", "title": "Carolina de M\u00f3naco", "text": "Caroline Louise Marguerite Grimaldi, nada en M\u00f3naco o 23 de xaneiro de 1957, \u00e9 a filla m\u00e1is vella dos pr\u00edncipes Rainiero III e Grace de M\u00f3naco. Est\u00e1 casada co Pr\u00edncipe Ernsto Augusto de Hanover, herdeiro do desaparecido reino de Hanover.\nTraxectoria.\nFamilia e primeiros anos.\nCarolina naceu o 23 de xaneiro de 1957 no Palacio do Pr\u00edncipe, M\u00f3naco. \u00c9 a fillo m\u00e1is vella de Rainiero III, pr\u00edncipe de M\u00f3naco, pertencente \u00e1 casa de Grimaldi, e da s\u00faa esposa, a actriz estadounidense Grace Kelly. Foi a herdeira presunta do principado dende o seu nacemento ata o 14 de marzo de 1958, cando naceu o seu irm\u00e1n o pr\u00edncipe Alberte. O 1 de febreiro de 1965 naceu a s\u00faa irm\u00e1 m\u00e1is nova, a princesa Estefan\u00eda. A trav\u00e9s da s\u00faa nai, \u00e9 de orixe irlandesa e alem\u00e1.\nCando era nena, Carolina pasou tempo na casa dos seus av\u00f3s maternos, John B. Kelly, Sr. e Margaret Kelly (nada Major), en Filadelfia, Pensilvania. Ademais de visitar a familia da s\u00faa nai nos Estados Unidos, pasou o ver\u00e1n de 1971 no campamento Oneka, no Poconos, aos 14 anos. Mentres estaba al\u00ed, sen sabelo os seus pais, Carolina foi protexida polo servizo secreto dos Estados Unidos. A s\u00faa nai morreu o 14 de setembro de 1982.\nEducaci\u00f3n.\nA princesa recibiu o seu bacharelato franc\u00e9s en 1974 con honores. Tam\u00e9n foi educada na St Mary's School Ascot. Carolina continuou os seus estudos na Universidade da Sorbona, onde se diplomou en filosof\u00eda e estudou psicolox\u00eda e biolox\u00eda. Fala franc\u00e9s, ingl\u00e9s, castel\u00e1n, alem\u00e1n e italiano.\nActividades.\nEn 1979, a princesa Carolina foi designada polo seu pai como presidenta do Comit\u00e9 Monegasco para o Ano Internacional do Neno. Dous anos despois, en 1981, estableceu a s\u00faa propia fundaci\u00f3n Jeune J'\u00e9coute. Outras organizaci\u00f3ns filantr\u00f3picas coas que Caroline estivo involucrada incl\u00faen a Asociaci\u00f3n Mundial de Amigos dos Nenos (AMADE), a Fundaci\u00f3n Princess Grace, a Fundaci\u00f3n Prince Pierre, o Peter Le Marchant Trust e a UNICEF.\nDespois da morte da s\u00faa nai en 1982, Carolina exerceu de facto como primeira dama de M\u00f3naco ata que o seu irm\u00e1n casou con Charlene Wittstock en 2011. Asiste regularmente a eventos sociais importantes en M\u00f3naco relacionados coa familia principesca monegasca, como as celebraci\u00f3ns do D\u00eda Nacional, o Rose Ball anual, o Cross Red Ball e o Gran Premio de M\u00f3naco de F\u00f3rmula Un.\nDebido ao seu compromiso coa filantrop\u00eda e as artes, Caroline foi nomeada embaixadora de boa vontade da UNESCO o 2 de decembro de 2003. A UNICEF honrouna co Children's Champion Award o 20 de maio de 2006.\nVida persoal.\nCarolina estivo relacionada romanticamente con varios homes co\u00f1ecidos, como Mark Shand (irm\u00e1n de Camila de Cornualla), Guillermo Vilas, Henri Giscard d'Estaing (fillo de Val\u00e9ry Giscard d'Estaing) ou o cantante franc\u00e9s Philippe Lavil. Tralo seu primeiro divorcio estivo comprometida por un tempo breve con Robertino Rossellini, fillo de Roberto Rossellini e Ingrid Bergman e entre o seu segundo e terceiro matrimonio mantivo unha relaci\u00f3n co actor franc\u00e9s Vincent Lindon.\nO primeiro marido de Carolina foi o banqueiro parisiense Philippe Junot (nado o 19 de abril de 1940). Casaron polo civil en M\u00f3naco o 28 de xu\u00f1o de 1978 e polo relixioso o d\u00eda seguinte. \u00c1 cerimonia acudiron 65 convidados, inclu\u00eddas estrelas de Hollywood como Ava Gardner, Cary Grant e Frank Sinatra. A parella non tivo fillos e divorciouse o 9 de outubro de 1980. En 1992, a igrexa cat\u00f3lica concedeu \u00e1 princesa a nulidade matrimonial.\nO seu segundo marido foi o deportista e herdeiro dunha fortuna industrial Stefano Casiraghi (8 de setembro de 1960 \u2013 3 de outubro de 1990). Casaron polo civil en M\u00f3naco o 29 de decembro de 1983. Stefano Casiraghi faleceu nun accidente nun bote de velocidade en 1990. O matrimonio tivo tres fillos:\nA\u00ednda que os seus pais non casaron pola igrexa, os nenos foron lexitimados polo papa Xo\u00e1n Paulo II en febreiro de 1993, oito meses despois da anulaci\u00f3n do matrimonio entre Carolina e Junot.\nO terceiro matrimonio da princesa foi co pr\u00edncipe Ernesto Augusto de Hanover, duque de Brunswick. A parella casou o 23 de xaneiro de 1999 e tiveron unha filla:"}
{"id": "520871", "revid": "6939", "url": "https://gl.wikipedia.org/wiki?curid=520871", "title": "Editorial Anaya", "text": ""}
{"id": "520872", "revid": "72012", "url": "https://gl.wikipedia.org/wiki?curid=520872", "title": "Alexander Braun", "text": ""}
{"id": "520874", "revid": "19415", "url": "https://gl.wikipedia.org/wiki?curid=520874", "title": "N\u00e4sij\u00e4rvi", "text": "O N\u00e4sij\u00e4rvi \u00e9 un lago de Finlandia. Enc\u00f3ntrase entre as cidades de Tampere e Yl\u00f6j\u00e4rvi, na rexi\u00f3n de Pirkanmaa. Tr\u00e1tase do 16\u00ba lago m\u00e1is grande de Finlandia e o maior da s\u00faa rexi\u00f3n. No seu extremo sur enc\u00f3ntrase o centro da cidade de Tampere, por onde discorren os r\u00e1pidos Tammerkoski, que unen o N\u00e4sij\u00e4rvi ao norte co Pyh\u00e4j\u00e4rvi ao sur."}
{"id": "520876", "revid": "1822", "url": "https://gl.wikipedia.org/wiki?curid=520876", "title": "Ifimedia", "text": "Na mitolox\u00eda grega, Ifimedia (ou Ifimedea ou Ifimede) foi a filla de Tr\u00edope (ou Tr\u00edopas), rei de Tesalia, e de Hiscila. Casou con Aloeo, pero foi seducida por Poseid\u00f3n , con quen tivo dous fillos, dous xemelgos xigantes: Oto e Efialtes, os Al\u00f3adas . Ifimedia tivo tam\u00e9n unha filla, P\u00e1ncratis (ou Pancr\u00e1tide).\nIfimedia namorouse de Poseid\u00f3n e para achegarse a el acud\u00eda \u00e1 beira do mar para botarse auga do mar no colo, ata que conseguiu quedar embarazada. Tam\u00e9n se di que foi Poseid\u00f3n quen, mestur\u00e1ndose coas augas do r\u00edo Enipeo, embarazouna.\nOto e Efialtes, chamados os \"Al\u00f3adas\" polo nome do home de Ifimedia, Aloeo, crec\u00edan de forma extraordinaria e, s\u00f3 con nove anos, intentaron asaltar o Olimpo colocando o monte Peli\u00f3n sobre o monte Osa para chegar ata o ceo. Foron mortos por Apolo (segundo Hixino) ou ben acabaron mat\u00e1ndose un \u00f3 outro \u00f3 ser enganados por Artemisa (segundo Pseudo-Apolodoro). \nTam\u00e9n se di que intentaron violar a Artemisa sen que esta puidese defenderse ante a s\u00faa fortaleza. Ent\u00f3n Apolo puxo unha cerva entre ambos. Por atacar a Artemisa, foron castigados a permanecer atados eternamente cunhas serpes a unha columna, sobre a que est\u00e1 pousada unha curuxa .\nNoutra tradici\u00f3n, racionalizada, Ifimedia e P\u00e1ncratis estaban celebrando as festas do deus Dioniso e foron raptadas por dous piratas de Naxos que as levaron ata a illa. Os piratas rifaron por elas e, no enfrontamento, mat\u00e1ronse un \u00f3 outro. Ent\u00f3n, o rei de Naxos, Agas\u00e1meno, quedou con P\u00e1ncratis e cedeu Ifimedia a un dos seus favoritos. Pero Aloeo, cando o soubo, mandou \u00f3s seus fillos Oto e Efialtes a rescatar a Ifimedia e \u00e1 filla. Os xigantes atacaron a illa, expulsaron a Agas\u00e1meno, destru\u00edron a cidade e reinaron sobre o pa\u00eds. Pero finalmente loitaron entre eles e mat\u00e1ronse.\nHomero describe na s\u00faa \"Odisea\" o descenso de Odiseo \u00f3s Infernos para preguntar \u00f3 adivi\u00f1o Tiresias c\u00f3mo regresar \u00e1 s\u00faa patria, tal como lle aconsellara a bruxa Circe. No inferno pode albiscar as \u00e1nimas de diferentes personaxes m\u00edticos, e entre elas a de Ifimedia:"}
{"id": "520877", "revid": "1822", "url": "https://gl.wikipedia.org/wiki?curid=520877", "title": "Ifimedea", "text": ""}
{"id": "520878", "revid": "1822", "url": "https://gl.wikipedia.org/wiki?curid=520878", "title": "Ifimede", "text": ""}
{"id": "520879", "revid": "85894", "url": "https://gl.wikipedia.org/wiki?curid=520879", "title": "Leonardo Mart\u00ednez Novo", "text": "Leonardo Mart\u00ednez Novo, co\u00f1ecido como Leonardo do Barro, nado en Pontedeume cara a 1911 e finado no mesmo concello o 10 de agosto de 1936, foi un mestre galego.\nTraxectoria.\nEstudou Maxisterio na Escola Normal de Santiago de Compostela, rematando a carreira en 1930. Fundador e rexedor do Colexio-Academia \"Curros Enr\u00edquez\" de Pontedeume. Foi mestre provisional en Camari\u00f1as e Moeche. Aprobou os cursos de selecci\u00f3n de mestres en 1936, e foi nomeado mestre en Pontedeume. Co golpe de Estado do 18 de xullo de 1936 foi detido. Foi asasinado polos franquistas o 10 de agosto de 1936 en Pontedeume."}
{"id": "520880", "revid": "85894", "url": "https://gl.wikipedia.org/wiki?curid=520880", "title": "Reinaldo Sarria Delgado", "text": "Reinaldo Sarria Delgado, nado en Rubi\u00e1 o 24 de xullo de 1906 e finado en Valdovi\u00f1o en 1936, foi un mestre e pol\u00edtico galego.\nTraxectoria.\nAprobou as oposici\u00f3ns de Maxisterio en 1928. Foi mestre de Vilardesilva (Rubi\u00e1) en 1931, e en 1934 trasladouse \u00e1 escola de Avi\u00f1o (Valdovi\u00f1o). Militante do Partido Galeguista e afiliado a FETE-UGT. Logo do triunfo do Frente Popular nas elecci\u00f3ns de febreiro de 1936 foi nomeado concelleiro de Valdovi\u00f1o e elixido tenente alcalde. Co golpe de Estado do 18 de xullo de 1936 foi detido. Torturado, morreu despois dunha malleira. Foi sancionado coa separaci\u00f3n definitiva por ser o n\u00ba 135 de FETE en 1942.\nReco\u00f1ecementos.\nO 25 de xu\u00f1o de 2005 os veci\u00f1os de Pant\u00edn colocaron na escola unitaria unha placa de homenaxe aos mestres represaliados en 1936 Frutos Burgos Ramos, Reinaldo Sarria, Jos\u00e9 Ambr\u00f3s Gordillo, Manuel L\u00f3pez Gonz\u00e1lez e Joaqu\u00edn P\u00e9rez Garre."}
{"id": "520881", "revid": "22795", "url": "https://gl.wikipedia.org/wiki?curid=520881", "title": "Pilularia americana", "text": "Pilularia americana \u00e9 unha especie de pterid\u00f3fita (fentos ou fieitos) da clase das polipodi\u00f3psidas, orde das salviniales e familia das marsile\u00e1ceas, unha das cinco inclu\u00eddas no x\u00e9nero \"Pilularia\".\nTaxonom\u00eda.\nDescrici\u00f3n.\nA especie foi descrita en 1864 polo bot\u00e1nico alem\u00e1n Alexander Karl Heinrich Braun, nun traballo publicado en \"Monatsber. Ak. Berl\". 420. NPfl. 418.\nEtimolox\u00eda.\nPara a do x\u00e9nero, v\u00e9xase \"Pilularia\".\nO ep\u00edteto espec\u00edfico, \"americana\", ref\u00edrese \u00e1 s\u00faa \u00e1rea de distribuci\u00f3n.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Pilularia americana\" \u00e9 unha especie pouco usual de fieito. As s\u00fas frondes consisten esencialmente s\u00f3 en talos, perd\u00e9ndose calquera forma de l\u00e1minas aplanadas. Est\u00e1 relacionada cos chamados \"trevos acu\u00e1ticos\" da familia das marsile\u00e1ceas, e tam\u00e9n cos x\u00e9neros \"Azolla\" e \"Salvinia\", da familia das salvini\u00e1ceas.\nEsta especie, xunto con todos os outros fieitos acu\u00e1ticos da orde das Salviniales, exhibe heterospor\u00eda e forma esporocarpos duros semellantes \u00e1s sementes, como fan os demais membros da orde. Os esporocarpos son claramente diferentes do x\u00e9nero estreitamente relacionado \"Marsilea\" porque son globosos en \"Pilularia\", mentres que est\u00e1n aplanados en \"Marsilea\". Os fieitos do x\u00e9nero \"Pilularia\" tam\u00e9n perderon as l\u00e1minas das follas, e s\u00f3 queda un estipe similar a unha herba. Por\u00e9n, esta planta conserva a vernaci\u00f3n circinada caracter\u00edstica da maior\u00eda dos fieitos.\nDistribuci\u00f3n.\n\"Pilularia americana\" est\u00e1 ben establecida en gran parte de California e o centro-sur de Oreg\u00f3n. Por\u00e9n, s\u00f3 se atoparon presenzas locais noutros lugares do leste de Am\u00e9rica do Norte. Non se sabe se isto reflicte unha presenza xenuinamente espor\u00e1dica ou se \u00e9 o reflexo do feito de que se trata dunha planta pequena, semellante \u00e1 herba, e que moi facilmente pasa despercibida. A mi\u00fado \u00e9 necesario un exame detido para comprobar que se trata dunha \"Pilularia\". A especie tam\u00e9n se ten citado en Am\u00e9rica Central e do Sur, a\u00ednda que investigaci\u00f3ns cient\u00edficas parecen confirmar que esas plantas son dunha especie separada, \"P. mandoni\" .\nInvestigaci\u00f3ns recentes determinaron que as plantas norteamericanas normalmente asignadas a \"P. americana\" son en realidade d\u00faas especies diferentes (cr\u00edpticas). As plantas da maior parte dos Estados Unidos son verdadeiros esp\u00e9cimes de \"P. americana\", mentres que as plantas do sur de California e de M\u00e9xico son diferentes e, de feito, est\u00e1n moi preto xeneticamente da especie australiana e neozelandesa, \"Pilularia novae-hollandiae\", e posibelmente sexan finalmente consideradas como parte desa especie.\nCultivo.\nEsta planta cult\u00edvase facilmente nun h\u00e1bitat axeitado e mantense doadamente. Pero tam\u00e9n pode morrer nas estaci\u00f3ns m\u00e1is secas ou m\u00e1is fr\u00edas, rexener\u00e1ndose o ano seguinte a partir dos esporocarpos. Dado que pertence ao grupo dos fieitos acu\u00e1ticos, prefire ser emerxente en augas pouco profundas, con frondes emerxentes ao aire, ou medrar completamente f\u00f3ra da auga, a\u00ednda que prefire estar enraizada no barro h\u00famido.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), considerando que \u00e9 necesaria m\u00e1is informaci\u00f3n sobre a distribuci\u00f3n da especie, o estado da s\u00faa poboaci\u00f3n e a s\u00faa tendencia na s\u00faa \u00e1rea de distribuci\u00f3n, cualifica o status desta especie como \"DD\" (datos insuficientes)."}
{"id": "520883", "revid": "785", "url": "https://gl.wikipedia.org/wiki?curid=520883", "title": "Xunta Suprema de Galicia", "text": ""}
{"id": "520884", "revid": "785", "url": "https://gl.wikipedia.org/wiki?curid=520884", "title": "Xunta Suprema de Galiza", "text": ""}
{"id": "520885", "revid": "23204", "url": "https://gl.wikipedia.org/wiki?curid=520885", "title": "Emskirchen", "text": "Emskirchen \u00e9 unha cidade de Baviera, Alema\u00f1a. Ten 6,081 habitantes (2019)."}
{"id": "520886", "revid": "785", "url": "https://gl.wikipedia.org/wiki?curid=520886", "title": "Carlistas", "text": ""}
{"id": "520887", "revid": "23204", "url": "https://gl.wikipedia.org/wiki?curid=520887", "title": "Pilularia dracomontana", "text": "Pilularia dracomontana \u00e9 unha especie de pterid\u00f3fita (fentos ou fieitos) da clase das polipodi\u00f3psidas, orde das salviniales e familia das marsile\u00e1ceas, a \u00faltima das cinco descritas do x\u00e9nero \"Pilularia\".\nTaxonom\u00eda.\nDescrici\u00f3n.\nA especie foi descrita en 2011 polos bot\u00e1nicos surafricanos Neil R. Crouch (do South African National Biodiversity Institute) e James Wesley-Smith (do Council for Scientific and Industrial Research, South Africa).\nEtimolox\u00eda.\nPara a do x\u00e9nero, v\u00e9xase \"Pilularia\".\nO ep\u00edteto espec\u00edfico, \"dracomontana\", \u00e9 un termo do lat\u00edn cient\u00edfico formado polos elementos \"draco\"- e -\"montana\", tirados do lat\u00edn cl\u00e1sico \"draco, -\u014dnis\", \"drag\u00f3n\", e do feminino singular do adxectivo \"mont\u0101nus, -a, -um\", \"relativo \u00e1 monta\u00f1a\", e ref\u00edrese \u00e1 s\u00faa \u00e1rea de distribuci\u00f3n, os montes Drakensberg (montes do drag\u00f3n).\nNota taxon\u00f3mica.\nO primeiro esp\u00e9cime do x\u00e9nero \"Pilularia\" encontrado en Sur\u00e1frica foi identificado provisionalmente como \"Pilularia americana\" sobre a base de caracteres tanto vexetativos como sexuais, foi recollido en 2001 en Nieuwoudtville, provincia do Cabo Setentrional, a unha altitude duns 800 m. A esta altitude, \"P. americana\" medra inmerso e emerxe na periferia das charcas estacionais, nunha rexi\u00f3n que recibe precipitaci\u00f3ns en inverno/primavera de 500-650 mm ao ano. En abril de 2010, unha segunda recolecci\u00f3n deste x\u00e9nero cr\u00edptico, que resultou ser unha nova especie, recolleuse no sur dos montes Drakensberg na provincia de KwaZulu-Natal, a m\u00e1is do dobre da altitude, e a m\u00e1is de 1 000 km de distancia. Esta \u00faltima colleita foi a dunha especie diminuta, significativamente m\u00e1is pequena que \"P. americana\", da que difire en moits aspectos vexetativos e sexuais, cun requisito ecol\u00f3xico de inmersi\u00f3n perenne en lagoas profundas dobre fondos de are\u00edsca, a vernaci\u00f3n circinada non \u00e9 obvia en ning\u00fan dos taxons de fieito co\u00f1ecidos de Sur\u00e1frica. Todo isto contrasta co material norteamericano de \"P. americana\" na que a vernaci\u00f3n circinada \u00e9 unha caracter\u00edstica prominente.\nCaracter\u00edsticas.\n\"Pilularia dracomontana\" \u00e9 unha planta acu\u00e1tica, formadora de \"alfombras\". O seu rizoma \u00e9 filiforme, rastreoro, irregularmente ramificado, de at\u00e9 0,24 mm de di\u00e1metro, implantado con de 1 a 5 ra\u00edces que xorden dos n\u00f3s, con entren\u00f3s de 1,47 a 4,20 mm de longo, inicialmente escasamente pilosos e glabros coa idade, principalmente con alg\u00fans pelos na base das frondes. As frondes nacen individualmente nos n\u00f3s, e crecen erectas, simples, setiformes, de 8,90 a 13,66 mm de longo, basalmente con poucos pelos e glabras apicalmente. O esporocarpo \u00e9 subterr\u00e1neo, globoso, de 1,49 a 1,70 mm de di\u00e1metro, de cor crema e densamente piloso cando \u00e9 novo, e escasamente piloso cando est\u00e1 maduro.\nDistribuci\u00f3n.\n\"Pilularia dracomontana\" \u00e9 unha planta end\u00e9mica de Sur\u00e1frica, que se encontra na provincia de KwaZulu-Natal. \nH\u00e1bitat.\nA especie habita en zonas de auga doce e en pasteiros sobre are\u00edscas profundas en rexi\u00f3ns monta\u00f1osas de elevada altitude.\nPoboaci\u00f3n.\nEste fieito \u00e9 com\u00fan localmente en zonas de h\u00e1bitat adecuado. Actualmente co\u00f1\u00e9cese en tres \u00e1reas, pero \u00e9 prob\u00e1bel que se pase desapercibida e se est\u00e9ndase m\u00e1is, xa que o seu h\u00e1bitat est\u00e1 nunha zona remota e inacces\u00edbel.\nAmeazas.\n\"Pilularia dracomontana\" enc\u00f3ntrase en zonas protexidos e non est\u00e1 ameazada. (Os montes Drakensberg foron declarados no ano 2000 pola UNESCO como Patrimonio da Humanidade)."}
{"id": "520889", "revid": "89787", "url": "https://gl.wikipedia.org/wiki?curid=520889", "title": "Kehkashan Basu", "text": "Kehkashan Basu, nada o 5 de xu\u00f1o do 2000, \u00e9 unha activista medioambiental e dos dereitos humanos de Emiratos \u00c1rabes Unidos. Tam\u00e9n \u00e9 embaixadora para a xuventude para o Consello para o futuro do mundo, asesora honoraria do Comit\u00e9 de ONG sobre Desenvolvemento Sustent\u00e1bel, membro de KidsRights Youngsters, e ga\u00f1adora do premio Internacional da Paz dos Nenos de 2016.\nTraxectoria.\nKehkashan naceu o 5 de xu\u00f1o e vive en Dubai. \u00c9 a fundadora e presidenta de Green Hope, unha fundaci\u00f3n para sustentabilidade que educa e faculta a nenos e persoas novas globalmente, implic\u00e1ndoos no proceso dos Obxectivos de Desenvolvemento Sustent\u00e1beis (SDGs) a trav\u00e9s de proxectos centrados na comunidade en xustiza clim\u00e1tica, detendo a degradaci\u00f3n da terra, promovendo o consumo sustent\u00e1bel e as enerx\u00edas renov\u00e1beis, e consrevar a biodiversidade, as\u00ed como a igualdade de x\u00e9nero e a xustiza social. Actualmente con m\u00e1is que 1000 membros en total, no Canad\u00e1, Suriname, o Oriente Medio, a India e o Nepal, a organizaci\u00f3n traballa mediante a realizaci\u00f3n de obradoiros e conferencias ao redor da aplicaci\u00f3n dos SDG.\nEn 2018 publicou o libro de historias curtas \"The Tree of Hope\", en colaboraci\u00f3n coa ilustradora Karen Webb-Meek."}
{"id": "520891", "revid": "25871", "url": "https://gl.wikipedia.org/wiki?curid=520891", "title": "Anna Sharyhina", "text": "Anna Borysivna Sharyhina, nada c.1978, \u00e9 unha feminista ucra\u00edna e activista LGBT. \u00c9 cofundadora da Sphere Women's Association, unha organizaci\u00f3n feminista l\u00e9sbica en Kh\u00e1rkiv, e do NGO Kyiv Pride, o comit\u00e9 organizador da Marcha do Orgullo en K\u00ediv.\nSharyhina e a s\u00faa parella, Vira Chemygina, levan implicadas coa comunidade LGBT ucra\u00edna e organizaci\u00f3ns de lesbianas durante m\u00e1is dunha d\u00e9cada. Organizaron as primeiras marchas de K\u00ediv pola igualdade. A segunda marcha de K\u00ediv pola igualdade, celebrada en 2015, estivo acompa\u00f1ada pola polic\u00eda e contou co apoio de diversas figuras p\u00fablicas. Con todo, a marcha s\u00f3 durou 15 minutos debido \u00e1 violencia de extrema dereita contra os manifestantes. Dez persoas, inclu\u00edndo a polic\u00edas que custodiaban o evento, resultaron feridas.\nA actividade feminista e LGBT de Sharyhina enfrontouse a unha continua oposici\u00f3n en Ucra\u00edna. Cando deu unha conferencia sobre movementos LGBT nunha librer\u00eda de Kh\u00e1rkiv, a reuni\u00f3n tivo que ser trasladada d\u00faas veces: primeiro \u00f3 centro de prensa Nakipelo de Kh\u00e1rkiv e despois \u00f3 centro Izolyatsiya de K\u00ediv. PrideHub, un centro comunitario de Kh\u00e1rkiv, foi atacado por homes enmascarados con granadas de fume en xullo de 2018; o edificio foi vandalizado m\u00e1is tarde con graffitis e sangue de animais. A\u00ednda que se puxeron denuncias na polic\u00eda, e foron enviadas sobre 1,000 cartas de queixa \u00f3 Ministro do Interior Arsen Avakov, ningu\u00e9n foi castigado pola a ofensa.\nEn marzo de 2019, Sharyhina estaba entre as que organizaron a Semana de Solidariedade das Mulleres en Kh\u00e1rkiv durante a primeira semana de marzo:\nEn xaneiro de 2020 Sharyhina criticou a Mike Pompeo por visitar Ucra\u00edna sen reunirse cos l\u00edderes da comunidade LGBTQ."}
{"id": "520892", "revid": "89787", "url": "https://gl.wikipedia.org/wiki?curid=520892", "title": "Elecci\u00f3ns ao Parlamento de Catalu\u00f1a de 1932", "text": "As elecci\u00f3ns ao Parlamento de Catalu\u00f1a de 1932 celebr\u00e1ronse o 20 de novembro de 1932, constitu\u00edndo as primeiras elecci\u00f3ns democr\u00e1ticas neste parlamento. Celebr\u00e1ronse no contexto posterior \u00e1 proclamaci\u00f3n da Segunda Rep\u00fablica, a restauraci\u00f3n da Generalitat de Catalu\u00f1a e a aprobaci\u00f3n do Estatuto de Autonom\u00eda de Catalu\u00f1a. \nOs comicios.\nAs elecci\u00f3ns foron convocadas o 25 de outubro por parte do Goberno provisional da Generalitat de Catalu\u00f1a, presidido por Francesc Maci\u00e0. Foron convocados a votar todos os homes maiores de 25 anos con nacionalidade espa\u00f1ola e residencia en Catalu\u00f1a.\nO obxectivo das elecci\u00f3ns era que os cidad\u00e1ns elixisen os 85 deputados representantes dos catal\u00e1ns, que posteriormente escoller\u00edan \u00f3 Presidente da Generalitat de Catalu\u00f1a e \u00f3 Presidente do Parlamento catal\u00e1n. Defin\u00edronse cinco circunscrici\u00f3ns electorales, que achegar\u00edan un n\u00famero determinado de deputados \u00f3 Parlamento en funci\u00f3n da distribuci\u00f3n xeogr\u00e1fica da poboaci\u00f3n: Barcelona cidade (24 deputados), resto da provincia de Barcelona (19 deputados), provincia de Lleida (14), provincia de Xirona (14) e provincia de Tarragona (14).\nAs elecci\u00f3ns deron unha esmagadora maior\u00eda absoluta a Esquerra Republicana de Catalunya (ERC) que, liderada por Francesc Maci\u00e0, obtivo 57 dos 85 escanos da c\u00e1mara catal\u00e1, 41 m\u00e1is que os 16 escanos conseguidos pola Lliga Regionalista. Como consecuencia das elecci\u00f3ns, o parlamento elixiu o 13 de decembro a Llu\u00eds Companys, de ERC, como Presidente do Parlamento de Catalu\u00f1a, e o 14 de decembro elixiu a Francesc Maci\u00e0, tam\u00e9n de Esquerra, como Presidente da Generalitat de Catalu\u00f1a.\nLogo destas elecci\u00f3ns de 1932 non volveu haber comicios \u00f3 Parlamento de Catalu\u00f1a at\u00e9 o ano 1980, primeiro polo estalido da guerra civil espa\u00f1ola en 1936, e despois pola posterior abolici\u00f3n das instituci\u00f3ns auton\u00f3micas catal\u00e1s por parte da ditadura franquista, entre 1939 e 1976."}
{"id": "520895", "revid": "34155", "url": "https://gl.wikipedia.org/wiki?curid=520895", "title": "Elecci\u00f3ns ao Parlamento de Catalu\u00f1a de 1980", "text": "As elecci\u00f3ns ao Parlamento de Catalu\u00f1a de 1980 celebr\u00e1ronse o 20 de marzo de 1980, trala chegada da democracia en Espa\u00f1a, e o restabelecemento da Generalitat de Catalu\u00f1a (por decreto lei en 1977 e xa por lei org\u00e1nica en 1979). Foron convocadas a votar 4.436.459 persoas maiores de 18 anos e con dereito a voto en Catalu\u00f1a. As elecci\u00f3ns serviron para escoller os 135 parlamentarios da primeira lexislatura democr\u00e1tica. Acudiron a votar 2.725.558 persoas, o que supuxo unha participaci\u00f3n do 61,44 por cento. \nA coalici\u00f3n de partidos Converg\u00e8ncia i Uni\u00f3 foi a m\u00e1is votada e, con 752.943 votos (un 27,68 por cento), obtivo 43 escanos, dez m\u00e1is que a segunda forza pol\u00edtica, o Partido dos Socialistas de Catalu\u00f1a.\nTrala formaci\u00f3n do Parlamento de Catalu\u00f1a, o candidato de Converg\u00e8ncia i Uni\u00f3, Jordi Pujol, foi investido primeiro presidente democr\u00e1tico de Catalu\u00f1a, grazas aos votos da s\u00faa propia coalici\u00f3n, dos 14 parlamentarios de Esquerra Republicana de Catalunya e dos 18 de Centristes de Catalunya-UCD. A partir dese intre substitu\u00edu a Josep Tarradellas (ERC) \u00e1 fronte do goberno catal\u00e1n, que vi\u00f1a ocupando por decreto lei do \u00faltimo Goberno central da ditadura dende o 18 de outubro de 1977.\nEn 1981, 4 deputados do PSUC do sector \"prosovi\u00e9tico\", liderados por Pere Ardiaca, abandonan o grupo parlamentario e pasan a formar parte dos \"non adscritos\"."}
{"id": "520896", "revid": "98629", "url": "https://gl.wikipedia.org/wiki?curid=520896", "title": "Bogaletch Gebre", "text": "Bogaletch \"Boge\" Gebre, nada na d\u00e9cada de 1960 e finada nos \u00c1nxeles o 2 de novembro de 2019, foi unha cient\u00edfica e activista et\u00edope. \nEn 2010, \"The Independent\" caracterizouna como \"a muller que empezou a rebeli\u00f3n das mulleres et\u00edopes.\" Xunto coa s\u00faa irm\u00e1 Fikirte Gebre, Gebre fundou KMG Ethiopia, anteriormente chamado Kembatti Mentti Gezzima-Tope (Mulleres Kembatta que Aguantan Xuntas). A organizaci\u00f3n ben\u00e9fica traballos para servir \u00e1s mulleres en moitas \u00e1reas, inclu\u00edndo a prevenci\u00f3n da mutilaci\u00f3n xenital feminina e os secuestros de nupciais, a pr\u00e1ctica do secuestro e violaci\u00f3n de mulleres novas para forzalas \u00f3 matrimonio. Segundo o Comit\u00e9 Nacional en Pr\u00e1cticas Tradicionais de Etiop\u00eda, tales pr\u00e1cticas constitu\u00edan a base do 69% dos matrimonios do pa\u00eds no ano 2003.\nOs informes de \"The Independent\" indican que a organizaci\u00f3n reduciu o \u00edndice de secuestros nupciais en Kembatta sobre o 90%, mentres que \"The Economist\" sinala que se lle atrib\u00fae a reduci\u00f3n da mutilaci\u00f3n xenital feminina do 100% \u00f3 3%. En 2005, Gebre recibiu o premio Norte-Sur de 2005 e en 2007 o Premio Jonathan Mann para a Sa\u00fade Global e os Dereitos Humanos. Polas s\u00faas contribuci\u00f3ns ao desenvolvemento de \u00c1frica, Boge recibiu o Premio Internacional de Desenvolvemento Rei Baldu\u00edno en maio de 2013.\nTraxectoria.\nEla mesma foi v\u00edtima de mutilaci\u00f3n xenital feminina \u00e1 idade de 12 anos, Gebre tivo prohibida a educaci\u00f3n formal polo seu pai, pero escapou da s\u00faa casa para asistir a unha escola misioneira. Finalmente, estudou microbiolox\u00eda en Xerusal\u00e9n antes de acceder \u00e1 Universidade de Massachusetts Amherst cunha Bolsa Fulbright. Mentres nos Estados Unidos, creou a s\u00faa primeira organizaci\u00f3n ben\u00e9fica, Development through Education (en galego, Desenvolvemento a trav\u00e9s da Educaci\u00f3n), a trav\u00e9s da cal os estudantes das escolas secundarias e das universidades de Etiop\u00eda recibiron libros t\u00e9cnicos por valor de 26,000$ d\u00f3lares.\nDespois de obter o seu doutoramento en epidemiolox\u00eda, Gebre regresou a Etiop\u00eda para axudar a protexer os dereitos de mulleres na d\u00e9cada de 1990. Despois dun discurso p\u00fablico inicial sobre o tema tab\u00fa do SIDA, Gebre decatouse que precisaba obter credibilidade dentro da comunidade antes de poder efectuar un cambio, e polo tanto, p\u00faxose a corrixir os problemas que lle foron sinalando, proporcionando as subministraci\u00f3ns necesarias para constru\u00edr unha ponte que permitir\u00eda \u00f3s nenos da rexi\u00f3n chegar \u00e1 escola m\u00e1is pr\u00f3xima e \u00f3s comerciantes chegar \u00f3 mercado local. Unha vez que a ponte foi constru\u00edda, ela e a s\u00faa irm\u00e1 formaron KGM Etiop\u00eda, abrindo consultas comunitarias aldea por aldea para protexer os dereitos de mulleres."}
{"id": "520898", "revid": "23204", "url": "https://gl.wikipedia.org/wiki?curid=520898", "title": "Referendo de autonom\u00eda de Catalu\u00f1a de 1931", "text": "O referendo de autonom\u00eda de Catalu\u00f1a, co obxectivo de aprobar o Estatuto de N\u00faria, celebrouse en Catalu\u00f1a o 2 de agosto de 1931. Participou arredor dun 75% do censo, formado por homes adultos de m\u00e1is de 25 anos (sufraxio masculino adulto), e o resultado foi afirmativo nun 99%. As mulleres, que non pod\u00edan votar segundo a lei, reuniron unhas 400.000 sinaturas de adhesi\u00f3n \u00f3 Estatuto de N\u00faria.\nPosteriormente \u00e1 redacci\u00f3n do ante proxecto, este foi aprobado sucesivamente pola deputaci\u00f3n provisional, pola Generalitat e pola poboaci\u00f3n do Principado. A consulta l\u00e9vase a cabo en d\u00faas fases, o 26 de xullo o texto de N\u00faria foi aprobado por 1.063 concellos catal\u00e1ns (un 98% do total); e o 2 de agosto de 1931, o pobo catal\u00e1n pronunciouse a prol do Estatuto cun 75% de participaci\u00f3n, e 595.205\u00a0votos a prol (un 99% do censo) por s\u00f3 3.286 en contra."}
{"id": "520899", "revid": "22795", "url": "https://gl.wikipedia.org/wiki?curid=520899", "title": "Pilularia novae-hollandiae", "text": "Pilularia novae-hollandiae \u00e9 unha especie de pterid\u00f3fita (fentos ou fieitos) da clase das polipodi\u00f3psidas, orde das salviniales e familia das marsile\u00e1ceas, unha das cinco inclu\u00eddas no x\u00e9nero \"Pilularia\".\nTaxonom\u00eda.\nDescrici\u00f3n.\nA especie foi descrita en 1864 polo bot\u00e1nico alem\u00e1n Alexander Karl Heinrich Braun, nun traballo publicado en \"Monatsber. K\u00f6nigl. Preuss. Akad. Wiss. Berlin\" 1864: 435.\nEtimolox\u00eda.\nPara a do x\u00e9nero, v\u00e9xase \"Pilularia\".\nO ep\u00edteto espec\u00edfico, \"novae-hollandiae\", ref\u00edrese \u00e1 s\u00faa \u00e1rea de distribuci\u00f3n. O termo do lat\u00edn cient\u00edfico \"nova-hollandiae\" \u00e9 o xenitivo de \"Nova Hollandia\" (\"Nieuw Holland\", Nova Holanda), nome que lle deu en 1644 o navegante nererland\u00e9s Abel Tasman \u00e1 que hoxe co\u00f1cemos como Australia.\nCaracter\u00edsticas.\n\"Pilularia novae-hollandiae\" \u00e9 un fieito semiacu\u00e1tico, de 9 a 50 cm de altura, parecido a unha pequena herba fina. As s\u00faas frondes te\u00f1en forma de f\u00edos, de at\u00e9 8 cm de lonxitude, e xorden en guedellas dun talo subterr\u00e1neo rastreiro (rizoma). As frondes est\u00e9riles son lineais, circinadas. Os esporocarpos son le\u00f1osos, globulares (en foma de pequenas boli\u00f1as esf\u00e9ricas) densamente peludas, que se forman na base das frondes.\nDistribuci\u00f3n.\nDistrib\u00faese polo territorio de Canberra, nas aforas de Sydney, no suroeste da porvincia de Australia Occidental, e nas provincias de Australia Meridional Victoria e Tasmania.\nH\u00e1bitat e ecolox\u00eda.\nVive sobre fondos arxilosos e areosos, entre herbas en substratos de lama branda e nos bordos dos pantanos e pozas, ou en augas pouco profundas."}
{"id": "520900", "revid": "23204", "url": "https://gl.wikipedia.org/wiki?curid=520900", "title": "Referendo estatutario de Catalu\u00f1a de 1931", "text": ""}
{"id": "520929", "revid": "23204", "url": "https://gl.wikipedia.org/wiki?curid=520929", "title": "Referendo de autonom\u00eda de Catalu\u00f1a de 1979", "text": "O referendo de autonom\u00eda de Catalu\u00f1a celebrouse o 25 de outubro de 1979 e serviu para aprobar o Estatuto de Autonom\u00eda de Catalu\u00f1a de 1979. A participaci\u00f3n foi dun 59,7% cun 88,6% de votos afirmativos e un 7,8% de negativos. Posteriormente, o texto foi ratificado polos plenos do Congreso dos Deputados (29 de novembro) e do Senado de Espa\u00f1a (12 de decembro) e sancionado e promulgado uns d\u00edas m\u00e1is tarde polo rei Xo\u00e1n Carlos I. A xornada estivo marcada per unha forte chuvia e cadrou co referendo para aprobar o Estatuto de Autonom\u00eda do Pa\u00eds Vasco de 1979."}
{"id": "520930", "revid": "23204", "url": "https://gl.wikipedia.org/wiki?curid=520930", "title": "Referendo estatutario de Catalu\u00f1a de 1979", "text": ""}
{"id": "520931", "revid": "54334", "url": "https://gl.wikipedia.org/wiki?curid=520931", "title": "Jos\u00e9 Antonio Rodr\u00edguez Couceiro", "text": "Jos\u00e9 Antonio Rodr\u00edguez Couceiro, nado en 1938 en Loureiro e finado o 16 de marzo de 2021 en Madrid, foi un xornalista e correspondente galego.\nTraxectoria.\nEnfermo na nenez, o que lle causou unha coxeira cr\u00f3nica, foi licenciado en Xornalismo. Comezou a traballar na Axencia EFE en 1964, e foi destinado como correspondente seu a M\u00e9xico no ano 1968, cando cubriu os Xogos Ol\u00edmpicos e as revoltas de estudantes que remataron no masacre de Tlatelolco. En 1970 foi destinado a Santiago de Chile, onde informou da vitoria electoral de Salvador Allende e, posteriormente, do golpe de estado de Augusto Pinochet, durante o que foi o \u00fanico correspondente estranxeiro que permaneceu no pa\u00eds. A continuaci\u00f3n foi destinado a Bos Aires (Arxentina), onde permaneceu case unha d\u00e9cada cubrindo informaci\u00f3ns de relevancia coma o falecemento do presidente arxentino Juan Domingo Per\u00f3n ou o golpe de estado que derrocou a Isabel Per\u00f3n en 1976. Como consecuencia deste golpe de estado chegou a estar detido. \nDespois da Arxentina foi correspondente no Brasil e despois volveu a Madrid, onde ocupou a direcci\u00f3n do departamento de Internacional de EFE ata 1983. A seguir regresou a M\u00e9xico, onde informou do tremor de terra de 1985 e do Mundial de f\u00fatbol masculino de 1986, e posteriormente volveu aos servizos centrais, onde ocupou de novo a direcci\u00f3n de internacional ata o ano 1992 e a secci\u00f3n de \"mercado exterior\" en 1993. Volveu de correspondente a Bos Aires, xa coa democracia, e permaneceu al\u00ed ata que se prexubilou no ano 1999.\nVida persoal.\nTivo seis fillos, dos que un faleceu en vida del. Finou de covidia. \nNotas.\n "}
{"id": "520934", "revid": "8993", "url": "https://gl.wikipedia.org/wiki?curid=520934", "title": "Atol Teraina", "text": ""}
{"id": "520935", "revid": "8993", "url": "https://gl.wikipedia.org/wiki?curid=520935", "title": "Atol Tabuaeran", "text": ""}
{"id": "520937", "revid": "23204", "url": "https://gl.wikipedia.org/wiki?curid=520937", "title": "Elecci\u00f3ns ao Parlamento de Catalu\u00f1a de 1984", "text": "As elecci\u00f3ns ao Parlamento de Catalu\u00f1a de 1984 celebr\u00e1ronse o 29 de abril de 1984, as segundas elecci\u00f3ns ao Parlamento de Catalu\u00f1a trala instauraci\u00f3n da democracia en Espa\u00f1a, e o restabelecemento da Generalitat de Catalu\u00f1a en 1977. Foron convocadas a votar 4.501.851 persoas maiores de 18 anos e con dereito a voto en Catalu\u00f1a. As elecci\u00f3ns serviron para escoller os 135 parlamentarios da segunda lexislatura democr\u00e1tica. Acudiron a votar 2.892.987 persoas, o que deu unha participaci\u00f3n do 64,26 por cento, tres puntos por enriba da participaci\u00f3n de catro anos antes. A data das elecci\u00f3ns anticipouse vinte d\u00edas, xa que estaba previsto que se celebrasen o s\u00e1bado 19 de maio de 1984.\nO partido m\u00e1is votado foi, de novo, Converg\u00e8ncia i Uni\u00f3 que, con 1.346.729 votos (un 46,56 por cento), obtivo 72 escanos, 29 m\u00e1is que nas anteriores elecci\u00f3ns, e 31 m\u00e1is que a segunda forza pol\u00edtica, o Partido dos Socialistas de Catalu\u00f1a. CiU venceu desta volta, polo tanto, por maior\u00eda absoluta.\nTrala formaci\u00f3n do Parlamento de Catalu\u00f1a, o candidato de Converg\u00e8ncia i Uni\u00f3, Jordi Pujol, foi investido Presidente da Generalitat de Catalu\u00f1a, por segunda vez consecutiva."}
{"id": "520939", "revid": "23204", "url": "https://gl.wikipedia.org/wiki?curid=520939", "title": "Ciutadans - Partit de la Ciutadania", "text": ""}
{"id": "520947", "revid": "54334", "url": "https://gl.wikipedia.org/wiki?curid=520947", "title": "Trevor Howard", "text": "Trevor Wallace Howard-Smith, nado en Cliftonville (Kent) o 29 de setembro de 1913 e finado en Bushey (Hertfordshire) o 7 de xaneiro de 1988, foi un actor ingl\u00e9s, ga\u00f1ador dos premios BAFTA e Emmy. Referente e icona de grandes t\u00edtulos do cinema cl\u00e1sico como \"Breve encontro\" ou \"The Third Man\", participou noutros filmes c\u00e9lebres como \"A volta ao mundo en oitenta d\u00edas\", \"Superman\" e \"Gandhi\".\nTraxectoria.\nPrimeiros anos.\nHoward naceu no condado de Kent, fillo de Mabel Grey (Wallace) e Arthur John Howard-Smith. O seu pai traballou na Lloyd's of London, servindo como representante en Colombo (Sri Lanka) e outros lugares; Trevor pasou os oito primeiros anos da s\u00faa vida viaxando arredor do mundo.\nFoi educado no Clifton College, Bristol, e posteriormente entrou na Real Academia brit\u00e1nica de arte dram\u00e1tica e debutou nos escenarios londinienses en 1934. Durante a segunda guerra mundial serviu na RAF. O 8 de setembro de 1944, casou co seu primeiro amor Helen Cherry (1915-2001), matrimonio que ata a morte de Howard en 1988.\nCarreira art\u00edstica.\nHoward debutou perante as c\u00e1maras en 1944 co filme \"The Way Ahead\" de Carol Reed. Axi\u00f1a puido demostrar as s\u00faas aptitudes, xa que David Lean lle ofreceu un dos seus papeis polos que pasou \u00e1 historia, o do rom\u00e1ntico doutor Alec Harvey en \"Breve encontro\" (1945). Despois deste papel, as personaxes para Howard apareceron sen parar. A s\u00faa grande estatura abriulle as portas como gal\u00e1n, a\u00ednda que tam\u00e9n comezou a buscar outros rexistros, como o memorable Mayor Calloway de \"The Third Man\" (1949) de Carol Reed, o filme do que Howard estaba m\u00e1is orgulloso.\nA mediados da d\u00e9cada de 1950, Trevor Howard xa era un actor requirido por produci\u00f3ns dende os Estados Unidos. Sen d\u00fabida, \u00e9 lembrado pola s\u00faa interpretaci\u00f3n do borracho Walter Morel en \"Sons and Lovers\" (1960), pola que ga\u00f1ou a s\u00faa \u00fanica candidatura aos \u00d3scar. Obtivo cinco candidaturas aos premios da BAFTA, ga\u00f1\u00e1ndoo por \"The Key\", de Carol Reed en 1958.\nDurante a d\u00e9cada dos 60, alternou filmes menores con grandes interpretaci\u00f3ns, como a do capit\u00e1n Bligh en \"Rebeli\u00f3n a bordo\" (1962) de Lewis Milestone. Ademais de nesta longametraxe, destacou en \"The Charge of the Light Brigade\" (1968), \"Ryan's Daughter\" (1970) o \"Ludwig\" (1972).\nHome sinxelo de escrupulosa privacidade, declinou o t\u00edtulo brit\u00e1nico de \"Sir\" e tan s\u00f3 especificaba nos seus contratos non traballar sempre que houbese un partido internacional de cr\u00edcket (Test match).\nFaleceu por mor dunha bronquite o 7 de xaneiro de 1988 en Bushey, no condado de Hertfordshire dun fallo hep\u00e1tico e cirrose. A memoria do actor g\u00e1rdase no bar do Orange Tree Theatre de Richmond que ten o seu nome."}
{"id": "520950", "revid": "98629", "url": "https://gl.wikipedia.org/wiki?curid=520950", "title": "Pilularia globulifera", "text": "Pilularia globulifera \u00e9 unha especie de pterid\u00f3fita (fentos ou fieitos) da clase das polipodi\u00f3psidas, orde das salviniales e familia das marsile\u00e1ceas, unha das cinco integradas do x\u00e9nero \"Pilularia\".\nTaxonom\u00eda.\nDescrici\u00f3n.\nA especie foi descrita en 1753 por Linneo na p\u00e1xina 1100 do Tomo II da s\u00faa obra \"Species Plantarum\".\nEtimolox\u00eda.\nPara a do x\u00e9nero, v\u00e9xase \"Pilularia\".\nO ep\u00edteto espec\u00edfico, \"globulifera\", est\u00e1 formado polos elementos \"globul\"- e -\"fera\", unidos por un -\"i\"- epent\u00e9tico. Ambos os elementos derivan do lat\u00edn, o primeiro de \"globulus\", \"pequeno corpo esf\u00e9rico\", e o segundo de -\"fera\", forma feminina de -\"fer\", sufixo derivado do verbo \"ferre\", \"levar\". Literalmente, \"que leva pequenas esferi\u00f1as\", en alusi\u00f3n aos seus esporocarpos esf\u00e9ricos.\nSin\u00f3nimos.\nAdemais de polo prot\u00f3nimo acu\u00f1ado por Linneo, e actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Pilularia globulifera\" ten as frondes (follas) delgadas, cil\u00edndricas, parecidas a xuncos, de at\u00e9 8 cm de altura, que teen forma de \"b\u00e1culo de bispo\" cando son novas ao despreg\u00e1rense. Ten un esporocarpo de 4 c\u00e1maras en forma de ch\u00edcharo, de aproximadamente 3 mm de di\u00e1metro. Cada c\u00e1mara f\u00f3rmase a partir dunha folla modificada e cont\u00e9ne varios soros con megasporanxios e microsporanxios. Polo tanto, a especie \u00e9 heter\u00f3spora.\nH\u00e1bitat e distribuci\u00f3n.\nH\u00e1bitat.\nMedra na lama nas marxes de lagos, estanques e cursos de augas con correntes lentas, nos que est\u00e1 mergullada durante polo menos unha parte do ano. No seu h\u00e1bitat en augas pouco profundas, nas marxes dos estanques ou en pasteiros h\u00famidos, parece crecer bien en lugares espidos onde ten pouca competencia. As s\u00faas poboaci\u00f3nes var\u00edan moito dun ano para outro; \u00e1s veces \"desaparece\" dun sitio, para volver a aparecer al\u00ed moitos anos despois.\nDistribuci\u00f3n.\n\u00c9 unha especie propia de Europa occidental.\nUsos.\nP\u00f3dese cultivar en \"xard\u00edns de pantanos\" o nos estanques dos xard\u00edns.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), a\u00ednda que a tendencia demogr\u00e1fica \u00e9 decrecente, e o seu declive na extensi\u00f3n e calidade do h\u00e1bitat, cualifica o status desta rara especie como \"LC\" (pouco preocupante) xa que a s\u00faa \u00e1rea de distribuci\u00f3n \u00e9 moi grande, e a especie \u00e9 moi resistente porque as s\u00faas esporas poden permanecer no chan durante moitas d\u00e9cadas, polo que \u00e9 improb\u00e1bel que se clasifique nalgunha das categor\u00edas ameazadas. Por\u00e9n, prec\u00edsanse m\u00e1is investigaci\u00f3ns e seguimento sobre as s\u00faas subpoboaci\u00f3ns existentes e os seus h\u00e1bitats."}
{"id": "520954", "revid": "98629", "url": "https://gl.wikipedia.org/wiki?curid=520954", "title": "Jos\u00e9 Otero G\u00f3mez", "text": "Jos\u00e9 Otero G\u00f3mez, co\u00f1ecido como O fillo do Pajarillo, nado no Grove o 22 de marzo de 1933 e finado en Barcelona o 11 de marzo de 2021, foi un mari\u00f1eiro e mec\u00e1nico galego.\nTraxectoria.\nFillo de Manuel Otero Cacabelos, O Pajarillo, piloto do atuneiro Nuevo Emden onde fuxiron do franquismo os seus irm\u00e1ns Manuel e Antonio e seu t\u00edo Antonio. Marchou do Grove en 1950, navegou por medio mundo, f\u00edxose xefe de mantemento do porto de Antofagasta (Chile), onde xuntou a toda a s\u00faa familia, viviu o per\u00edodo da Unidade Popular de Salvador Allende e a ditadura de Augusto Pinochet. Marchou a Barcelona onde morreu."}
{"id": "520955", "revid": "25871", "url": "https://gl.wikipedia.org/wiki?curid=520955", "title": "Palacio Finlayson", "text": "O Palacio Finlayson en fin\u00e9s Finlaysonin palatsi) \u00e9 un inmoble situado no barrio de Finlayson, na cidade de Tampere (Finlandia). O dese\u00f1o do edificio foi obra do arquitecto finland\u00e9s Lambert Petterson por encargo de Alexander von Nottbeck.\nHistoria.\nLogo da morte do industrial Wilhelm von Nottbeck en 1890 un dos seus fillos, Alexander, decidiu demoler a vella casa de madeira que constru\u00edra seu pai a finais da d\u00e9cada de 1840 e onde pasara a s\u00faa infancia. A antiga vivenda familiar foi substitu\u00edda por un palacio de estilo neorrenacentista dese\u00f1ada polo daquela arquitecto municipal de Tampere, Lambert Petterson."}
{"id": "520956", "revid": "6939", "url": "https://gl.wikipedia.org/wiki?curid=520956", "title": "Branca Trigo Cabaleiro", "text": "Branca Trigo Cabaleiro, nada en Vigo o 16 de marzo de 1997, \u00e9 unha escritora galega.\nTraxectoria.\nEstudou no CEP Santa Tegra de Vigo e graduouse en Ciencias da Linguaxe e Estudos Literarios na Universidade de Vigo. Canda Alfredo V\u00e1zquez, codirixe a editorial Malafera.\nEn 2009 ga\u00f1ou o Premio Literario Escolar Caixanova na categor\u00eda de terceiro ciclo de primaria polo traballo \"Sara y Saray\". Conseguiu o terceiro posto no Premio de Poes\u00eda Manuel Leiras Pulpeiro en 2019 coa obra \"O heroe de vidro\". En 2021 ga\u00f1ou o Premio de relato, poes\u00eda e traduci\u00f3n da Universidade de Vigo na modalidade de poes\u00eda."}
{"id": "520958", "revid": "1822", "url": "https://gl.wikipedia.org/wiki?curid=520958", "title": "Libia (filla de \u00c9pafo)", "text": "Na mitolox\u00eda grega, Libia foi unha ninfa, filla de \u00c9pafo e neta, polo tanto, de \u00cdo e Zeus. Uniuse a Poseid\u00f3n, \u00f3 que lle deu dous fillos, Axenor e Belo. \u00c9pafo deu o nome da s\u00faa filla \u00f3 pa\u00eds de Libia, o territorio \u00f3 oeste do r\u00edo Nilo, no noroeste de \u00c1frica.\nAlgunhas fontes consid\u00e9rana filla de \u00cdo, e non a s\u00faa neta; ou filla de Oc\u00e9ano, e irm\u00e1 de Asia e Europa . Tam\u00e9n, outras tradici\u00f3ns din que Poseid\u00f3n e Libia tiveron m\u00e1is fillos: Enialio, Busiris (que se considera fillo de Poseid\u00f3n con Lisianasa, outra das fillas de \u00c9pafo), F\u00e9nix (que \u00e9 un dos fillos de Axenor) e mesmo Atlas.\n\u00cdo fora transformada en vaca por Hera, celosa das amantes de Zeus, ou polo propio Zeus, para salvagardala das iras de Hera. Fuxindo da persecuci\u00f3n desta, foi dar a Exipto, onde recuperou a forma humana e deu a luz a \u00c9pafo, terminando casando con Tel\u00e9gono, o rei do pa\u00eds. Cando \u00c9pafo foi adulto, sucedeu a Tel\u00e9gono no trono e casou con Menfis, filla do deus-r\u00edo Nilo, con quen tivo tres fillas, Libia, Lisianasa e Tebe. Non obstante, para Hixino, \u00c9pafo casou con Casiopea e tiveron a Libia ."}
{"id": "520960", "revid": "5863", "url": "https://gl.wikipedia.org/wiki?curid=520960", "title": "Elac", "text": "Elac, falecido no 454 era o fillo m\u00e1is vello de Atila (434-453) e Kreka. Despois da morte de Atila no 453, o seu Imperio esfarelouse e os seus restos foron gobernados polos seus tres fillos, Elac, Dengizic e Ernac. Gobernou brevemente pois morreu na batalla de Nedao no 454, e foi sucedido polos seus irm\u00e1ns Dengizic e Ernac.\nTraxectoria.\nNo 448 ou 449 d.C., como relata Prisco, \"Onegesio, xunto co fillo m\u00e1is vello de Atila, fora enviado aos \"Acatziri\", un pobo escita -huno- con que se estaba a aliar Atila\". Como as tribos e clans \"Acatziri\") estaban gobernados por diferentes l\u00edderes, o emperador Teodosio II intentou, mediante agasallos, estender animadversi\u00f3n entre eles, pero os agasallos non se entregaron segundo o rango e Curidachus, un dos seus l\u00edderes, avisou e chamou a Atila contra os seus compa\u00f1eiros l\u00edderes. As\u00ed o fixo Atila e Curidachus quedou coa s\u00faa tribo ou clan no seu propio territorio, mentres que o resto dos \"Acatziri\" quedaron sometidos a Atila. Atila \"desexou facer do seu fillo maior o seu rei e enviou a Onegesio a facelo\". Onegesio regresou con Elac, quen \"rompera a man dereita\". \nPrisco tam\u00e9n menciona o n\u00famero de fillos: \"Onegesios estaba sentado nunha cadeira \u00e1 dereita do sof\u00e1 do rei, e fronte a Onegesios dous dos fillos de Atila -Dengizic e Ernac- estaban sentados nunha cadeira. O m\u00e1is vello, Elac, estaba sentado no sof\u00e1 de Atila, non preto del sen\u00f3n ao bordo, mirando ao chan por respecto ao seu pai\". Despois dos ritos da morte de Atila en 453, segundo Xordanes en Getica, os fillos Elac, Dengizic e Ernac (pero posiblemente existiron tam\u00e9n outros fillos que finxiron o trono:\nAproveitando a situaci\u00f3n problem\u00e1tica, unha coalici\u00f3n de tribos xerm\u00e1nicas, dirixida por Ardarico, rei dos x\u00e9pidos, sublevouse para librarse da dependencia respecto dos hunos e \"polo que estaban armados para a destruci\u00f3n mutua. A guerra efectuouse en Panonia, xunto a un r\u00edo chamado Nedao. Al\u00ed, entraron en combate varias naci\u00f3ns que estaban sometidas a Atila ... godos, x\u00e9pidos, ruxios, suevos, hunos, alanos e h\u00e9rulos\". Pola condici\u00f3n de \"dependencia\" consid\u00e9rase o pago de tributos e servizo militar. Houbo moitas escaramuzas, mais a vitoria inesperada recaeu nos x\u00e9pidos. Ardarico e os seus aliados, sobre todo ostrogodos de Teodomiro, aniquilaron case 30.000 hunos e os seus aliados. Este feito marcou o principio da desintegraci\u00f3n da confederaci\u00f3n que dominaban os hunos, a penas un ano despois da morte de Atila. Na batalla morreu o fillo m\u00e1is vello de Atila, Elac. Segundo Prisco:\nXordanes afirmou que:\nDespois da batalla, as tribos xerm\u00e1nicas sometidas a Atila comezaron a reafirmar a s\u00faa independencia. Non obstante, non foi repentino e non todas conseguiron liberarse. Os hunos \"deron a volta e buscaron as partes de Escitia que limitan co \"r\u00edo Danaper\", que os hunos chaman na s\u00faa propia lingua Var\". Ernac \"escolleu un fogar na parte m\u00e1is afastada de \"Escitia Minor\"\". Non todos os hunos abandonaron inmediatamente a bac\u00eda dos C\u00e1rpatos, sen\u00f3n s\u00f3 o Danubio Medio pois alg\u00fans hunos permaneceron na Dacia Ripensis, \u00e9 dicir, no baixo Danubio, Moesia e Tracia.\nEtimolox\u00eda.\nVarios eruditos derivan Elac dunha palabra semellante ao turco antigo \"\u00e4lik / ilik / ilig\" (\"pr\u00edncipe, gobernante, rei), que deriva de *\"el\" (reino) + \"l\u00e4-g\" (para gobernar, o gobernante). ser un t\u00edtulo en lugar dun nome persoal."}
{"id": "520962", "revid": "98629", "url": "https://gl.wikipedia.org/wiki?curid=520962", "title": "Hannah Forster", "text": "Hannah J. Forster, nada a finais dos anos 50, \u00e9 unha activista dos dereitos humanos de Gambia.\nTraxectoria.\nDespois de traballar nunha oficina por un curto per\u00edodo de tempo, traballou para a Biblioteca Nacional de Gambia. Logo graduouse na Universidade de Ghana cun t\u00edtulo en biblioteconomia e, axi\u00f1a, formouse na Universidade de Loughborough, en Gran Breta\u00f1a, cunha licenciatura en biblioteconomia e ciencias da informaci\u00f3n. Na Scuola Superiore Sant'Anna, fixo un mestrado en Dereitos Humanos e Xesti\u00f3n de Conflitos.\nAo redor de 1990, traballou no Centro Africano para Estudos de sobre Democracia e Dereitos Humanos (ACDHRS). Ap\u00f3s a morte repentina de Zoe Tembo, foi nomeada directora do instituto en marzo de 2001. Ela era a funcionaria con m\u00e1is anos de servizo no momento do nomeamento.\nAdemais do seu traballo en ACDHRS, participa en varias outras organizaci\u00f3ns. Desde 2006 foi Presidenta do F\u00f3rum da Democracia Africana e \u00e9 membro do Comit\u00e9 Director do Movemento Mundial pola Democracia e membro do Consello para unha Comunidade de Democracias e Solidariedade polos Dereitos das Mulleres Africanas (SOAWR). De 1992 a 2009 foi consultora de Sistemas da Informaci\u00f3n e Documentaci\u00f3n dos Dereitos Humanos (HURIDOCS). De 2004 a 2010 imparteu cursos no Centro dos Dereitos Humanos da Universidade de Pretoria.\nEn 2007 recibiu o Premio Internacional para Mulleres Valentes do Departamento de Estado dos Estados Unidos, que lle concedeu o Embaixador dos Estados Unidos en Gambia, Joseph D. Stafford."}
{"id": "520967", "revid": "5863", "url": "https://gl.wikipedia.org/wiki?curid=520967", "title": "Centro de Estudos Xacobeos", "text": ""}
{"id": "520968", "revid": "89787", "url": "https://gl.wikipedia.org/wiki?curid=520968", "title": "Selena Rocky Malone", "text": "Selena \"Rocky\" Malone, finada en Rockhampton o 22 de maio de 2017, foi unha activista LGBT nativa australiana, con base en Brisbane. Foi coordinadora e directora do Open Doors Youth Service (en galego, Servizo de Xuventude de Portas Abertas), e unha das fundadoras de IndigiLez, unha organizaci\u00f3n que traballa para apoiar \u00f3s aborixes LGBTQI e \u00f3s insulares do Estreito de Torres. Polo o seu activismo LGBTQI recibiu varios premios, e foi nomeada polo xu\u00edz do Tribunal supremo de Queensland, Michael Kirby, como unha parte importante do movemento LGBTQI de Queensland.\nActivismo pol\u00edtico.\nMalone comezou a s\u00faa implicaci\u00f3n coas causas aborixes e LGBTI como Axente de Cooperaci\u00f3n Aborixe e LGBTI dentro do Servizo de Polic\u00eda de Queensland. Estaba implicada en varias partes da comunidade de LGBTI australiana, inclu\u00edndo grupos comunitarios como PFLAG, Dykes on Bikes e a LGBTI Health Alliance (en galego, Alianza de Sa\u00fade do LGBTI). Foi unha das fundadoras de IndigiLez, unha organizaci\u00f3n que traballa para apoiar \u00f3s aborixes illados e \u00f3s insulares do Estreito de Torres na comunidade LGBTI.\nDurante varios anos, tam\u00e9n formou parte do comit\u00e9 de xesti\u00f3n do Servizo Legal LGBTI. No momento da s\u00faa morte, era a Directora Xeral e coordinadora do Open Doors Youth Service, unha organizaci\u00f3n que traballa en favor da xuventude LGBTI en risco. Como tal, era unha parte importante da comunidade de LGBTI en Brisbane e Queensland. Debido ao seu compromiso no Open Doors Youth Service, conseguiu o premio para o Mellor Servizo Comunitario no Festival do Orgullo de Brisbane. Tam\u00e9n recibiu o premio para \"Logro da Vida\" postumamente no mesmo festival do Orgullo en 2017.\nMalone foi eloxiada polo seu activismo polas causas LGBTQI en varias ocasi\u00f3ns. En 2016, no Tribunal Supremo de Queensland, o ex-xu\u00edz Michael Kirby nomeou a Malone especificamente cando enxalzou o traballo do Servizo Legal LGBTI.\nVida persoal.\nF\u00f3ra da escena pol\u00edtica, Malone era xogadora activa da rugby league, e participou tanto con equipos rexionais como estatais, antes de ter que retirarse debido a unha lesi\u00f3n no seu xeonllo.\nMalone faleceu en maio de 2017, a causa dun accidente cunha motocicleta en Rockhampton, Australia.\nNotas.\n "}
{"id": "520970", "revid": "25871", "url": "https://gl.wikipedia.org/wiki?curid=520970", "title": "Luc\u00eda Veiga", "text": "Luc\u00eda Veiga L\u00f3pez, nada na Coru\u00f1a en 1979, \u00e9 unha actriz, monologuista e presentadora de televisi\u00f3n galega.\nTraxectoria.\n\u00c9 licenciada en Filolox\u00eda Hisp\u00e1nica pola Universidade da Coru\u00f1a e traballou nunha tenda de m\u00f3biles antes de dedicarse \u00e1 escena. Durante a s\u00faa etapa universitaria, colaborou coa emisora comunitaria Cuac FM (coa que seguir\u00eda colaborando puntualmente en actos como o do 25 aniversario), ademais de Xacarandaina e da Oficina de Acci\u00f3n Solidaria da universidade.\nCon Marita Mart\u00ednez formou Las Hermanas Izquierdo.\nFoi a presentadora da Gala dos XIX Premios Mestre Mateo.\nEn setembro de 2022 converteuse na presentadora principal de \"Malicia Noticias\"."}
