{"id": "502536", "revid": "5312", "url": "https://gl.wikipedia.org/wiki?curid=502536", "title": "La Veu de Catalunya", "text": "La Veu de Catalunya foi un xornal en catal\u00e1n que se publicou en Barcelona dende o 1 de xaneiro de 1899 ata o 8 de xaneiro de 1937, con d\u00faas edici\u00f3ns diarias. Comezou como un semanario literario e pol\u00edtico en 1891, para pasar a ser diario o 11 de xaneiro de 1899. Foi fundado por Enric Prat de la Riba quen o dirixiu entre 1899 e 1902 cando foi substitu\u00eddo por Josep Morat\u00f3 i Grau. A continuaci\u00f3n tam\u00e9n o dirixiron Joaquim Pellecina Camacho e Ram\u00f3n d'Abadal i Vinyals.\nFoi o voceiro do programa ideol\u00f3xico e pol\u00edtico da Liga Rexionalista e a li\u00f1a editorial, conservadora e cat\u00f3lica, promoveu a autonom\u00eda, o uso normal da lingua en p\u00fablico e a escola catal\u00e1. Dende o punto de vista xornal\u00edstico, era un xornal moderno, organizado por secci\u00f3ns, con correspondentes e colaboradores no territorio e un equipo que combinaba a xente nova e os mellores xornalistas da \u00e9poca. Foi o xornal catal\u00e1n m\u00e1is lonxevo do s\u00e9culo, con 38 anos de publicaci\u00f3n diaria e 12.651 n\u00fameros. \nA cabeceira, dese\u00f1ada por Dom\u00e8nec i Montaner, amosaba unha aguia de catro raias. Naquel tempo Josep Pla e Eugeni Xammar consider\u00e1rono o xornal m\u00e1is importante publicado en catal\u00e1n, opini\u00f3n tam\u00e9n compartida, na actualidade, polo historiador xornal\u00edstico Josep Maria Figueres.\nTam\u00e9n con este nome se publicara o \"Diari Catal\u00e0\" de Valent\u00ed Almirall, durante un dos per\u00edodos nos que estivera suspendido, entre o 30 de xullo e o 28 de agosto de 1880.\nTraxectoria.\nO xornal \"La Veu\", nome co que se co\u00f1ec\u00eda popularmente, foi a continuaci\u00f3n do semanario literario e pol\u00edtico do mesmo nome, fundado en 1891 por Narc\u00eds Verdaguer, Joaquim Cabot e Jaume Collell e que se publicou at\u00e9 finais de decembro de 1898. A partir do 1 de xaneiro de 1899 transformar\u00edase en diario. Moitos dos editores e colaboradores do semanario converter\u00edanse nas principais figuras pol\u00edticas e xornal\u00edsticas do futuro diario \"Veu de Catalunya\", como Francesc Camb\u00f3, Llu\u00eds Duran i Ventosa, Josep Puig i Cadafalch, Joaquim Rubi\u00f3 i Ors e Joan Sard\u00e0 i Lloret. A edici\u00f3n diaria comezou baixo a direcci\u00f3n de Enric Prat de la Riba cunha orientaci\u00f3n eminentemente pol\u00edtica e en defensa do programa da Liga Rexionalista. \nFoi suspendido en diferentes per\u00edodos, por artigos publicados en 1900, 1901, 1902 e 1905; en 1902 o seu director foi encarcerado uns d\u00edas por reproducir un artigo en \"L'Independent\" de Perpi\u00f1\u00e1n sobre os vi\u00f1ateiros do Rosell\u00f3n. Por mor deste artigo un fiscal militar acusou a Prat de la Riba dun delito de rebeli\u00f3n ao entendelo como unha incitaci\u00f3n ao independentismo. O xornal tam\u00e9n foi suspendido en 1917, con motivo da convocatoria da Asemblea de Parlamentarios, co fin de evitar que tivesen unha tribuna p\u00fablica escrita. En t\u00f3dolos casos acabou aparecendo con outros nomes (\"La Creu de Catalunya\", \"Diari de Catalunya\", \"La Veu de Barcelona\", \"El Poble Catal\u00e0\", \"Baluard de Sitges\", \"Costa de Ponent\" ) para evita-la prohibici\u00f3n. A redacci\u00f3n foi asaltada por un grupo de militares o 25 de novembro de 1905, molestos cunha caricatura de Junceda, o que se co\u00f1ece como os feitos do Cu-Cut! e que foi o comezo dun proceso de represi\u00f3n da sociedade catal\u00e1 a trav\u00e9s da Lei de Xurisdici\u00f3ns, feitos que estimular\u00edan a creaci\u00f3n da Solidariedat Catalana, unha alianza de partidos catal\u00e1ns que chegar\u00eda a resultar vitoriosa nas elecci\u00f3ns parlamentarias de 1907.\nEn 1933 a edici\u00f3n vespertina ten unha cabeceira propia denominada \"La Veu del Vespre\" e foi publicada dende o 2 de maio de 1933 at\u00e9 o 31 de decembro de 1934. E tam\u00e9n publicou, a partir de 1934, un suplemento dominical chamado \"La Veu del diumenge\".\nEn xullo de 1936, as instalaci\u00f3ns foron intervidas, a\u00ednda que se continuou publicando con subt\u00edtulos definidores dos cambios de orientaci\u00f3n pol\u00edtica: \"Diari de l'autonomia i de la Rep\u00fablica\", \"Diari antifeixista controlat pel Comit\u00e8 Obrer\" i \"CNT-Diari antifeixista-AIT\".\nInfluencia.\n\u00c9 salient\u00e1bel a grande influencia social e pol\u00edtica que tivo \"La Veu\" no xornalismo do primeiro terzo do s\u00e9culo. Era un xornal moderno, dividido en secci\u00f3ns, que promoveu a profesionalizaci\u00f3n do xornalismo. Equipados cunha ampla rede de colaboradores e correspondentes en todo o mundo, os seus xornalistas crearon os primeiros manuais \u00e9ticos e estableceron instruci\u00f3ns internas precisas para escribiren artigos, contrastaren fontes ou dese\u00f1aren as p\u00e1xinas.\nNas s\u00faas p\u00e1xinas escribiron pol\u00edticos, escritores e xornalistas como Enric Prat de la Riba, Francesc Camb\u00f3, Raimon Casellas, Josep Maria de Sagarra, Joan Maragal l, Joaquim Folch i Torres, Ildefons Sunyol i Casanovas, Prudenci Bertrana, Josep Maria Junoy, Eugeni d'Ors (baixo o pseud\u00f3nimo de \"X\u00e8nius\"), Josep Pla, Josep Lleonart i Maragall, Jaume Bofill i Mates (\"Puck\", \"Guerau de Liost\", \"One\"), Josep Carner (\"Bellafila\", \"Caliban\", \"Dous\"), Manuel Brunet, Carles Sent\u00eds, Irene Polo, Ignasi Agust\u00ed, Manuel Brunet, Ferran Agull\u00f3 \"(Pol),\" Manuel de Montoliu. C\u00f3mpre salientar a importancia das p\u00e1xinas literarias e de pensamento, como a colaboraci\u00f3n diaria de \"X\u00e8nius\" co seu \u201cGlosario\u201d, entre 1906 e 1921, os versos de Josep Carner, \"Rimas da hora;\" a narrativa de Narc\u00eds Oller, as traduci\u00f3ns de Sagarra \",\" os artigos de Josep Pla, Gaziel, Maragall . . . \nEn 1909, Raimon Casellas e Joaquim Folch i Torres crearon a \"P\u00e1xina art\u00edstica\", desde onde practicaron a cr\u00edtica de arte. Folch, aprendeu moito de Casellas e, cando este se suicidou en 1910, ocupou o seu lugar \u00e1 cabeza da secci\u00f3n de arte de \"La Veu\", a mi\u00fado asinando baixo o pseud\u00f3nimo \"Flama\". Dende esta plataforma, foi un dos primeiros espazos nos que se empregou o termo \"Noucentisme\" creado por Eugeni d'Ors, participando na mesma definici\u00f3n do movemento de renovaci\u00f3n cultural cando a\u00ednda non respond\u00eda a unha posici\u00f3n espec\u00edfica e limitada.\nEn 1920, declara unha tiraxe de 40.000 exemplares, dos que uns 300 m\u00e1ndanse ao estranxeiro. \nEntre 1929 e 1930, Llucieta Cany\u00e0 asumiu a secci\u00f3n diaria \"M\u00f3n femen\u00ed\", esencial para co\u00f1ecer o movemento feminista conservador anterior \u00e1 Guerra civil.\nPola s\u00faa banda, Manuel Brunet encargouse da secci\u00f3n cultural. Nesta secci\u00f3n apareceron os primeiros vinte e oito cantos da Divina Comedia de Dante, traducidas por Josep Maria de Sagarra, cos seus vinte e sete comentarios correspondentes, mais a Guerra civil truncou esta empresa. \nAdemais de Prat de la Riba, tam\u00e9n pasaron pola s\u00faa direcci\u00f3n Josep Morat\u00f3 i Grau, Joaquim Pellicena i Camacho e Ramon d'Abadal i de Vinyals. \nColecci\u00f3n documental no Arquivo Hist\u00f3rico da Cidade de Barcelona.\nO Arquivo Hist\u00f3rico da Cidade de Barcelona (AHCB) conserva nos seus fondos 395 debuxos orixinais de Valent\u00ed Castanys que se publicaron nas p\u00e1xinas de \"La Veu de Catalunya\", entre o 1 de novembro de 1933 e o 3 de xaneiro de 1936. Ese 1 de novembro aparece o anuncio, nunha nota destacada, da nova colaboraci\u00f3n en \"La Veu de Catalunya\" de Valent\u00ed Castanys, e destaca as s\u00faas notables calidades como caricaturista. \nEsta colecci\u00f3n, doada \u00e1 AHCB por \"La Veu de Catalunya\" en 1936, caracter\u00edzase por seren debuxos de bol\u00edgrafos en tinta chinesa, cun trazo limpo e seguro, de coidada t\u00e9cnica e un formato moi similar, onde hai caricaturas inconfundibles dos principais protagonistas da vida pol\u00edtica do pa\u00eds, durante os turbulentos anos da Segunda Rep\u00fablica. "}
{"id": "502538", "revid": "109694", "url": "https://gl.wikipedia.org/wiki?curid=502538", "title": "Espadeiro", "text": "Espadeiro \u00e9 unha variedade de uva tinta \"(Vitis vinifera)\" caracter\u00edstica do noroeste da pen\u00ednsula Ib\u00e9rica, especialmente presente na denominaci\u00f3n de orixe R\u00edas Baixas (Galicia) e m\u00e1is na rexi\u00f3n do Minho (Portugal). Ten acios de tama\u00f1o medio con uvas de cor vermella azulada intensa. En Galicia recibe tam\u00e9n as denominaci\u00f3ns de areal, espadal, espadeiro da tinta, padeiro de basto, padeira de basto, tinta pobres e torneiro. \n\u00c9 unha planta cunha presenza escasa no cultivo por mor do seu baixo rendemento e a esixencia de solos de caracter\u00edsticas arxilosas. Por\u00e9n, no val do Saln\u00e9s (unha das subzonas da D. O. R\u00edas Baixas) era a caste tinta maioritaria at\u00e9 que chegou a praga da filoxera, a comezos do s\u00e9culo XX, momento a partir do cal se introduciron castes h\u00edbridas que proporcionan moita m\u00e1is uva. Actualmente est\u00e1 a recuperarse a s\u00faa produci\u00f3n. \nAt\u00e9 hai poucos anos, por mor da s\u00faa escasa presenza e baixa rendibilidade, empregouse para mesturar con outra uvas, pero hoxe en d\u00eda tam\u00e9n se fan vi\u00f1os monovarietais. Produce vi\u00f1os con corpo, arom\u00e1ticos, \u00e1cidos e de cor cereixa escura, xeralmente novos ou cun lixeiro paso por barricas de carballo.\nEn Portugal diferenci\u00e1ronse xeneticamente d\u00faas variedades, a espadeiro tinto e a espadeiro mole."}
{"id": "502542", "revid": "89787", "url": "https://gl.wikipedia.org/wiki?curid=502542", "title": "Selecci\u00f3n de f\u00fatbol de Guinea Ecuatorial", "text": "A selecci\u00f3n de f\u00fatbol de Guinea Ecuatorial \u00e9 o equipo representativo de Guinea Ecuatorial nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Ecuatoguineana de F\u00fatbol, pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. O equipo nunca se clasificou para a Copa do Mundo, mais ostenta d\u00faas participaci\u00f3ns Copa de \u00c1frica de Naci\u00f3ns, ambas como anfitrioa. Na edici\u00f3n de 2015 conseguiu acadar o cuarto lugar."}
{"id": "502548", "revid": "98629", "url": "https://gl.wikipedia.org/wiki?curid=502548", "title": "Trigonobalanus", "text": "Trigonobalanus \u00e9 un pequeno x\u00e9nero de plantas pertencente \u00e1 familia das fag\u00e1ceas.\nComprende tres especies de \u00e1rbores perennifolios, relacionadoss coas faias e os casti\u00f1eiros, propios das rexi\u00f3ns tropicais de Asia e o Sueste Asi\u00e1tico, e de Suram\u00e9rica.\nTaxonom\u00eda.\nDescrici\u00f3n.\nO x\u00e9nero foi descrito en 1962 polo bot\u00e1nico ingl\u00e9s Lewis Leonard Forman.\nEtimolox\u00eda.\no nome do x\u00e9nerto, \"Trigonobalanus\", est\u00e1 formado pola uni\u00f3n dos elementos do lat\u00edn cient\u00edfico \"trigono-\" e \"-balanus\". O primeiro deriva do grego antigo \u03c4\u03c1\u03af-\u03b3\u03c9\u03bd\u03bf\u03bd \"tr\u00edg\u014dnon\", \"ti\u00e1ngulo\", e o segundo \u00b4o termo do lat\u00edn cl\u00e1sico \"balanus\", \"landra\" (dervado \u00e1 su\u00e1 vez do grego antigo \u03b2\u03ac\u03bb\u03b1\u03bd\u03bf\u03c2 \"b\u00e1lanos\", co mesmo significado.\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos:\nEspecies.\nO x\u00e9nero comprende as seguintes tres especies:\nNota taxon\u00f3mica.\nAlg\u00fans bot\u00e1nicos tratan as tres especies en x\u00e9neros separados.\nH\u00e1bitat e distribuci\u00f3n.\nA \u00fatima especis en describirse foi \"Trigonobalanus excelsa\", no bosque subandino anubrado do val superior do r\u00edo Magdalena, no Parque Nacional Cueva de los Gu\u00e1charos, Colombia. O x\u00e9nero era co\u00f1ecido anteriormente en Indonesia (C\u00e9lebes), a Federaci\u00f3n de Malaisia \u200b\u200b(Malaia, Sarawak e Sabah) e Tailandia."}
{"id": "502549", "revid": "54334", "url": "https://gl.wikipedia.org/wiki?curid=502549", "title": "Ceca de Aquileia", "text": "A ceca de Aquileia foi un obradoiro monetario do Imperio Romano en funcionamento na antiga cidade de Aquileia, na costa do mar Adri\u00e1tico. Foi establecida polo emperador Diocleciano ca. 294-296 e mantivo a s\u00faa actividade, con longas interrupci\u00f3ns, ata o seu pechamento definitivo nos inicios do mandato de Valentiniano III (425-437).\nA ceca no seu contexto hist\u00f3rico.\nPer\u00edodo tetr\u00e1rquico e Guerra Civil (294-324).\nEn 312, durante a guerra civil (306-324), Constantino I reuniu un grande ex\u00e9rcito e dirixiuse a Italia a trav\u00e9s dos Alpes e, logo de derrotar a Maxencio d\u00faas veces consecutivas, puxo en asedio e, posteriormente, ocupou Aquileia, ata someter toda a Italia setentrional. Coa posterior e definitiva vitoria sobre Maxencio na Batalla da Ponte Milvio, en 312, toda Italia pasou a estar baixo o control de Constantino, o que constitu\u00edu o inicio dun novo per\u00edodo nas emisi\u00f3ns monetarias.\nA ceca de Aquileia foi establecida durante a tetrarqu\u00eda de Diocleciano, cando Maximiano, logo de se converter en \"Augusto\" de Occidente, escolleu como a s\u00faa capital inicialmente \"Mediolanum\" (290-291) e posteriormente Aquileia (294-296). A ceca desta cidade, que Ausonio definiu como a novena do Imperio en importancia, funcionou nos seus primeiros momentos con tres oficinas ou obradoiros, e os seus traballadores iniciais deberon ser tra\u00eddos desde a ceca da capital da Antiga Roma.\nPrimeira tetrarqu\u00eda (294-305).\nEn 293, Diocleciano levou a cabo unha reorganizaci\u00f3n territorial e funcional no Imperio, que dividiu en catro partes co fin de facilitar as operaci\u00f3ns militares. Neste contexto, nomeou a Galerio como o seu c\u00e9sar no Oriente, e Maximiano fixo o mesmo con Constancio Cloro para Occidente. As catro \u00e1reas configur\u00e1ronse deste xeito:\nEste sistema revelouse eficaz para a estabilidade do Imperio e posibilitou que os augustos chegasen a celebrar os vinte anos de mandato, feito que non suced\u00eda desde a \u00e9poca de Antonino P\u00edo. \nAs emisi\u00f3ns de moeda en Aquileia comezaron en 294, logo da elecci\u00f3n da cidade como sede dunha das casas de moeda establecidas por Diocleciano para subministrar efectivo ao Imperio. Nesta primeira \u00e9poca traballou cos tres metais b\u00e1sicos da cu\u00f1axe, e a s\u00faa produci\u00f3n de moeda de bronce non foi escasa, a\u00ednda que si moito menos abundante que a das cecas galas e a das orientais. Tam\u00e9n c\u00f3mpre salientar a boa factura das s\u00faas cu\u00f1axes, cun estilo lixeiramente oriental e balc\u00e1nico, arredado dos par\u00e1metros est\u00e9ticos de occidente, que eran m\u00e1is realistas (como os das cecas de \"Lugdunum\", \"Augusta Trevorum\" ou Roma). \nSegunda tetrarqu\u00eda (305-306).\nNeste segundo per\u00edodo, a ceca de Aquileia produciu moedas de ouro e de bronce, a\u00ednda que non hai constancia de que existan tam\u00e9n cu\u00f1axes de prata.\nO 1 de maio de 305, Diocleciano e Maximiano abdicaron. A segunda tetrarqu\u00eda prev\u00eda que os seus respectivos c\u00e9sares se convertesen en augustos (Galerio para Oriente e Constancio Cloro para Occidente) e proporcion\u00e1balles a potestade de nomear os seus propios sucesores (os novos c\u00e9sares): Galerio elixiu a Maximino Daia, e Constancio Cloro escolleu a Flavio Valerio Severo. Por\u00e9n, parece que pouco despois o mesmo Constancio Cloro renunciou a parte dos seus territorios (Italia e \u00c1frica) en beneficio do propio Galerio, que se atopou na situaci\u00f3n de administrar dous c\u00e9sares: Maximino Daia, a quen lle encomendou Oriente, e Flavio Valerio Severo, a quen lle asignou Italia (e quizais \u00c1frica), en tanto que mantivo para si mesmo a diocese do Il\u00edrico. Este sistema de sucesi\u00f3n mant\u00edvose inalterado ara a morte de Constancio Cloro en \"Eboracum\" o 25 de xullo de 306.\nTerceira tetrarqu\u00eda (306-308).\nNeste terceiro per\u00edodo, a ceca de Aquileia cu\u00f1ou moedas de ouro e de prata, a\u00ednda que en cantidades reducidas.\nCoa morte de Constancio Cloro, o sistema entrou en crise: o fillo ilex\u00edtimo do emperador defunto, Constantino, foi proclamado c\u00e9sar\"\" polas tropas que compet\u00edan co lex\u00edtimo herdeiro, Severo. Uns meses despois, Maxencio, fillo do vello augusto Maximiano Herculio, foi aclamado grazas ao apoio de oficiais como Marcelo, Marceliano, Luciano e os pretorianos, restaurando as\u00ed o principio din\u00e1stico.\nGalerio negouse a reco\u00f1ecer a Maxencio e enviou a Roma a Severo (que se atopaba en \"Mediolanum\") cun ex\u00e9rcito, co fin de depolo. Por\u00e9n, unha gran parte dos soldados de Severo serviran antes con Maximiano e, logo de aceptar di\u00f1eiro de Maxencio, desertaron en masa. Severo fuxiu a R\u00e1vena, onde foi asediado polo pai de Maxencio, Maximiano. A cidade estaba moi ben fortificada, o que levou a Maximiano a ofrecer unhas condici\u00f3ns para a entrega, que Severo aceptou: foi preso, a\u00ednda que finalmente resultou asasinado.\nO 11 de novembro de 308 tivo lugar un encontro en \"Carnuntum\", no Danubio superior, no que participaron Galerio, como organizador, Maximiano e Diocleciano. Nesta ocasi\u00f3n organizouse unha cuarta tetrarqu\u00eda: Maximiano viuse obrigado a abdicar, en tanto que Constantino foi degradado novamente a c\u00e9sar, e Licinio, un leal compa\u00f1eiro de armas de Galerio, foi nomeado augusto de Occidente.\nCuarta tetrarqu\u00eda (308-311).\nA ceca de Aquileia produciu nesta cuarta etapa da s\u00faa existencia moedas de ouro e de prata, polo menos desde o outono de 307 ata a fin de 309.\nO cuarto per\u00edodo tetr\u00e1rquico comezou o 11 de novembro de 308 e rematou o 5 de maio de 311, cando Galerio morreu e Maximino Daia se apoderou do Oriente, deixando so a Licinio o Il\u00edrico. Italia, inclu\u00eddas as cecas al\u00ed establecidas, ficaron en mans do usurpador Maxencio, fillo de Maximiano.\nQuinta tetrarqu\u00eda (311-313).\nA produci\u00f3n da ceca de Aquileia durante a quinta tetrarqu\u00eda parece que se limitou \u00e1 cu\u00f1axe dun m\u00faltiplo con valor dun s\u00f3lido e medio, en ouro, sen emisi\u00f3n ningunha de prata, polo menos desde outubro de 312 ata maio de 313.\nO Imperio Romano dividiuse, unha vez m\u00e1is, en catro partes: Maximino Daia e Licinio gobernaban en Oriente, Constantino e Maxencio en Occidente. En realidade, pouco despois Maximino, Constantino e Licinio uniron as s\u00faas forzas para derrotar o primeiro dos catro augustos: Maxencio, que agora era dono de Italia e \u00c1frica. As\u00ed as cousas, en 312, Constantino reuniu un grande ex\u00e9rcito co que avanzou cara a Italia a trav\u00e9s dos Alpes, ata se enfrontar contra o ex\u00e9rcito de Maxencio na decisiva batalla da Ponte Milvio, o 28 outubro dese mesmo ano. Como resultado, Maxencio foi capturado e asasinado. Coa s\u00faa morte, toda Italia pasou a estar controlada por Constantino. Despois, en febreiro de 313, Licinio e Constantino atop\u00e1ronse en \"Mediolanum\", onde estableceron unha alianza (reforzada polo matrimonio de Licinio coa irm\u00e1 de Constantino, Flavia Xulia Constancia), coas miras postas na eliminaci\u00f3n do terceiro emperador, Maximino Daia. Licinio enfrontouse con el na batalla de \"Tzirallum\" o 30 de abril dese ano. \nMaximino Daia, morreu en agosto. Quedaban, pois, s\u00f3 dous augustos: Constantino no Occidente e Licinio no Oriente.\nDiarqu\u00eda Constantino-Licinio (313-324).\nCon Constantino retom\u00e1ronse xa en 313 as cu\u00f1axes de moeda de bronce no terceiro obradoiro da ceca de Aquileia, en tanto que a emisi\u00f3n de moeda de prata practicamente non existiu e a de ouro foi ocasional, ata a reforma monetaria de Constantino de 318, cando se introduciu o s\u00f3lido como unidade \u00e1urea.\nDurante once anos, o Imperio Romano estivo gobernado por Constantino e Licinio, e pouco m\u00e1is tarde polos seus respectivos fillos. A partir de 317, logo dunha confrontaci\u00f3n armada que tivo lugar en \"Mardia\", os seus augustos chegaron un acordo e asinaron unha tregua (o 1 de marzo de 317). Licino tivo que entregarlle o Ilirio a Constantino. A cambio Licinio obtivo a posibilidade de gobernar autonomamente a s\u00faa parte do Impero, polo que xurdiron dous reinos separados, moi arredados do proxecto tetr\u00e1rquico de Diocleciano, que prev\u00eda a unidade do Imperio. Coa fin da hostilidade entre os dous augustos elevaron ao rango de c\u00e9sares os seus respectivos fillos: Crispo (a quen se lle confiou a Galia) e Constantino II (fillos de Constantino), e Licinio II (de Licinio). \nPor\u00e9n, anos m\u00e1is tarde produciuse a confrontaci\u00f3n final, cando en 323 unha horda de godos que decidiran cruzar o Danubio, intentaron arrasar os territorios romanos da Mesia inferior e da Tracia. Constantino, informado da situaci\u00f3n, marchou contra eles e penetrou nos territorios do outro augusto, Licinio, de quen recibiu unha serie de protestas oficiais, e finalmente ambos acabaron por enfrontarse nunha guerra civil. En 324 houbo unha serie de batallas favorables a Constantino (Adrianopolis, Bizancio, Helesponto e Crisopolis) que levaron a Licinio a entregarse ao seu rival, quen inicialmente o enviou ao exilio como cidad\u00e1n privado a Tesal\u00f3nica, a\u00ednda que foi asasinado o ano seguinte. \nConstantino converteuse, xa que logo, no \u00fanico gobernante do mundo romano. Por tal motivo, nas moedas cu\u00f1adas nos anos seguintes celebrouse a reunificaci\u00f3n do Imperio coa inclusi\u00f3n da lenta .\nDinast\u00eda constantiniana (325-363).\nA partir do mandato de Constantino I o Grande e ao longo de todo o s\u00e9culo IV intensificouse a presenza imperial en Aquileia e d\u00e9ronse numerosos enfrontamentos sanguentos que resolveron disputas fratricidas, como a producida entre Constantino II e Constante I en 340, ou entre Constancio II e Magnencio en 351-352.\nA ceca de Aquileia foi inicialmente pechada por Constantino en 324, a\u00ednda que o mesmo emperador a reactivou unha d\u00e9cada despois, en 334. Os seus tres obradoiros continuaron a cu\u00f1ar moeda posteriormente ata 364, cando un deles foi clausurado.\nConstantino: da unificaci\u00f3n \u00e1 morte (325-337).\nA fase desde a reunificaci\u00f3n imperial ata a morte de Constantino o Grande (337), serviulle ao emperador cristi\u00e1n para levar a cabo unha organizaci\u00f3n civil e relixiosa, e tam\u00e9n para consolidar o seu sistema defensivo ao longo dos cursos do Rin e do Danubio, o que o levou a acadar importante \u00e9xitos militares e a controlar territorios que xa foran romanos e que foran abandonados por Galieno e por Aureliano. Constantino continuou a utilizar como as s\u00faas residencias principais \"Serdica\", \"Sirmium\" e Tesal\u00f3nica, ademais de \"Nicomedia\".\nO 18 de setembro de 335, Constantino elevou o seu sobri\u00f1o neto Dalmacio ao rango de \"Caesar\" e asignoulle a Tracia, Acaia e Macedonia (con probable capital en \"Naisso\", na actual Serbia), coa tarefa principal de defender esas provincias dos godos, que as ameazaban coas s\u00faas incursi\u00f3ns. Deste xeito, Constantino dividiu o Imperio en catro partes, tres para os seus fillos e unha para o seu sobri\u00f1o. O nomeamento de Dalmacio, por\u00e9n, debeu atopar a oposici\u00f3n do ex\u00e9rcito, que revelou a s\u00faa preferencia polo acceso da li\u00f1a din\u00e1stica directa ao trono.\nFillos e netos de Constantino (337-363).\nA situaci\u00f3n logo do falecemento de Constantino o 22 de maio de 337, mentres estaba a preparar unha campa\u00f1a militar contra os sas\u00e1nidas, presentaba un poder repartido entre os seus fillos e o seu neto, todos co t\u00edtulo de C\u00e9sar. Deles, Constancio II (337-361), implicado na supervisi\u00f3n das fortificaci\u00f3ns fronteirizas no norte de Mesopotamia, regresou axi\u00f1a a Constantinopla, onde organizou os actos funerarios do seu pai; con este xesto reforzou os seus dereitos como sucesor e obtivo o apoio do ex\u00e9rcito, compo\u00f1ente fundamental da pol\u00edtica de Constantino.\nDurante o ver\u00e1n de 337 o ex\u00e9rcito masacrou os membros masculinos da dinast\u00eda constantiniana e outros membros destacados do Estado, e apenas sobreviviron os tres fillos de Constantino e dous dos seus sobri\u00f1os pequenos (Galo e Xuliano, fillos do seu medio irm\u00e1n Xulio Constancio) . As motivaci\u00f3ns deste masacre non son claras: segundo Eutropio, Constancio non estaba entre os seus promotores, a\u00ednda que o certo \u00e9 que non amosou oposici\u00f3n nin condenou os asasinatos. No entanto, para Z\u00f3simo o organizador foi Constancio. En setembro do mesmo ano, os tres c\u00e9sares restantes (Dalmacio fora v\u00edtima da purga) reun\u00edronse en \"Sirmium\", en \"Pannonia\", onde o 9 de setembro foron aclamados emperadores polo ex\u00e9rcito e repartiron entre eles o Imperio: Constancio viu reco\u00f1ecida a s\u00faa soberan\u00eda sobre o Oriente.\nA divisi\u00f3n do poder entre os irm\u00e1ns non durou moito: Constantino II morreu en 340, mentres intentaba derrocar a Constante I; en 350, Constante foi derrocado polo usurpador Magnencio, e pouco despois Constancio II converteuse no \u00fanico emperador, e reuniu unha vez m\u00e1is o Imperio en 353). A partir de a\u00ed veu un per\u00edodo de 25 anos de guerras nos l\u00edmites orientais contra os sas\u00e1nidas, primeiro baixo Constancio II e despois baixo Xuliano (entre 337 e 363).\nEn 361, Xuliano foi proclamado Augusto, C\u00e9sar na Galia. O seu goberno durou s\u00f3 dous anos, a\u00ednda que tivo unha grande importancia, tanto polos seus intentos de establecer un sistema relixioso polite\u00edsta (por iso se lle chamou o Ap\u00f3stata) como pola campa\u00f1a militar emprendida polos sas\u00e1nidas.\nAs cu\u00f1axes realizadas polos descendentes de Constantino en Aquileia produc\u00edronse unicamente en dous obradoiros.\nDe Valente a Valentiniano III (364-452).\nNo per\u00edodo valentiniano produc\u00edronse coidadas emisi\u00f3ns nos tres metais, para o que se determinou unha transferencia de traballadores desde a ceca de R\u00e1vena en 402, logo da derradeira emisi\u00f3n al\u00ed de s\u00f3lidos a nome de Arcadio e Honorio.\nEstas d\u00e9cadas caracteriz\u00e1ronse por episodios de usurpaci\u00f3n alternados na cidade de Aquileia: Teodosio I derrotou a Magno M\u00e1ximo (en 388), e Valentiniano III matou a Xo\u00e1n Primicerius no circo de Aquileia (en 425). Este \u00faltimo, consonte alg\u00fans autores, poder\u00eda ser o derradeiro de funcionamento da ceca de Aquileia, malia co\u00f1ecerse algunhas moedas pertencentes a Gala Placidia datables no per\u00edodo 425-437 e outras a nome de Valentiniano III (de 425-452) que suxerir\u00edan un pechamento posterior.\nMarcas de ceca.\nNo s\u00e9culo e medio que a ceca permaneceu operativa utilizou diversas marcas de ceca, entre as que son frecuentes as seguintes: (\"Aquileia\"); (\"Sacra Moneta Aquileiae\"); (\"Aquileia\", primeiro obradoiro); (\"Aquileia\", segundo obradoiro); ou ou (\"Aquileia Prima [officina]\"); ou ou ou (\"Aquileia Moneta Secunda [officina]\"); ou (con numeral grego) ou ou ou (\"AQuileia Tertia [officina]\"); (\"Aquileia Obrizyacum\" = \"ouro fino\"); (\"Aquileia Pustulatum\" = \"prata fina\"); ; unha aguia dentro dunha grilanda; (\"Comes Obrizyacum Aquileiae\" = \"a cargo do ouro puro\"); (\"Moneta Aquileiae\"), etc. \nEdificio.\nAs investigaci\u00f3ns arqueol\u00f3xicas a\u00ednda non localizaron con certeza o antigo edifico da ceca de Aquileia. Consonte o que sucedeu paralelamente coa ceca de \"Mediolanum\", a outra capital do per\u00edodo tetr\u00e1rquico, resulta previsible que se situase non lonxe do foro. "}
{"id": "502551", "revid": "23204", "url": "https://gl.wikipedia.org/wiki?curid=502551", "title": "Lewis Leonard Forman", "text": "Lewis Leonard Forman, nado o 29 de xu\u00f1o de 1929 en Londres e finado na mesma cidade o 16 de xu\u00f1o de 1998, foi un naturalista e bot\u00e1nico ingl\u00e9s. \nTraxectoria.\nEstudou no Queen Mary College da Universidade de Londres, onde se licenciou en 1950.\nA s\u00faa carreira bot\u00e1nica comezou, dado o seu interese polo sueste asi\u00e1tico, no herbario de Bogor, en Sumatra (Indonesia).\nEn 1951 foi contratado para formar parte do persoal dos Royal Botanic Gardens, Kew, nos que foi un alto funcionario entre 1966 e 1989.\nEntre outros moitos taxons, describiu en 1962 o x\u00e9nero \"Trigonobalanus\".\nAbreviatura.\nA abreviatura Forman empr\u00e9gase para reco\u00f1ecer a Lewis Leonard Forman como autoridade na descrici\u00f3n e taxonom\u00eda en bot\u00e1nica."}
{"id": "502554", "revid": "5863", "url": "https://gl.wikipedia.org/wiki?curid=502554", "title": "Rock &amp; Gol", "text": ""}
{"id": "502556", "revid": "27155", "url": "https://gl.wikipedia.org/wiki?curid=502556", "title": "Membranome", "text": "Membranome \u00e9 unha base de datos que proporciona informaci\u00f3n estrutural sobre m\u00e1is de 6000 prote\u00ednas transmembrana dun s\u00f3 paso (bit\u00f3picas) do \"Homo sapiens\", \"Arabidopsis thaliana\", \"Dictyostelium discoideum\", \"Saccharomyces cerevisiae\", \"Escherichia coli\" e \"Methanocaldococcus jannaschii\". As prote\u00ednas de membrana bit\u00f3picas constan dunha soa h\u00e9lice alfa transmembrana que conecta dominios hidr\u00f3filos da prote\u00edna situados en lados opostos dunha membrana biol\u00f3xica. Estas prote\u00ednas est\u00e1n frecuentemente implicadas en transduci\u00f3n de sinais e comunicaci\u00f3n entre as c\u00e9lulas en organismos multicelulares.\nEsta base de datos proporciona informaci\u00f3n sobre prote\u00ednas inclu\u00eddas en modelos tridimensionais xerados computacionalmente das s\u00faas h\u00e9lices alfa transmembrana dispostas espacialmente na membrana, a s\u00faa topolox\u00eda, localizaci\u00f3ns intracelulares, secuencia de amino\u00e1cidos, arquitectura de dominios, anotaci\u00f3n funcional e estruturas experimentais dispo\u00f1ibles en Protein Data Bank. Tam\u00e9n proporciona unha clasificaci\u00f3n de prote\u00ednas bit\u00f3picas en 15 clases funcionais, m\u00e1is de 700 superfamilias estruturais e 1400 familias, xunto con estruturas 3D de complexos de proteinas bit\u00f3picas, que tam\u00e9n se clasifican en diferentes familias. \nA segunda versi\u00f3n de Membranome proporciona modelos 3D de m\u00e1is de 2000 homod\u00edmeros paralelos formados por h\u00e9lices \u03b1 TM de prote\u00ednas bit\u00f3picas de diferentes organismos que foron xeradas usando o programa TMDOCK. Os modelos dos homod\u00edmeros foron verificados por comparaci\u00f3n con datos experimentais dispo\u00f1ibes para case 600 prote\u00ednas. A base de datos incl\u00fae ficheiros coordinados descargables de h\u00e9lices transmembrana e os seus homod\u00edmeros cos l\u00edmites da membrana calculados.\nA p\u00e1xina web da base de datos proporciona acceso a servidores relacionados, FMAP e TMDOCK, que foron desenvolvidos para modelar h\u00e9lices alfa individuais e os seus complexos d\u00edmeros nas membranas. A base de datos e servidores foron utilizados en estudos experimentais e bioinform\u00e1ticos de prote\u00ednas de membrana bit\u00f3picas"}
{"id": "502557", "revid": "27155", "url": "https://gl.wikipedia.org/wiki?curid=502557", "title": "Membranome 2.0", "text": ""}
{"id": "502558", "revid": "27155", "url": "https://gl.wikipedia.org/wiki?curid=502558", "title": "Membranome database", "text": ""}
{"id": "502559", "revid": "27155", "url": "https://gl.wikipedia.org/wiki?curid=502559", "title": "Membranoma", "text": "O membranoma foi definido como o conxunto de membranas biol\u00f3xicas que existen nun determinado organismo ou ben como o conxunto dos seus compo\u00f1entes qu\u00edmicos, especialmente proteicos.\nConxunto de membranas na evoluci\u00f3n.\nO termo co significado de conxunto de membranas dun organismo foi proposto polo bi\u00f3logo brit\u00e1nico Thomas Cavalier-Smith para discutir a epixen\u00e9tica das membranas biol\u00f3xicas e a evoluci\u00f3n. Por exemplo, a orixe endosimbi\u00f3tica das mitocondrias debeuse \u00e1 adquisici\u00f3n por unha c\u00e9lula dun xenoma e un membranoma doutro organismo. Para comprender a evoluci\u00f3n da c\u00e9lula debe considerarse non s\u00f3 os xenomas sen\u00f3n tam\u00e9n a aevoluci\u00f3n do membranoma: o conxunto de diferentes \"membranas xen\u00e9ticas\" (denominaci\u00f3n que usa Cavalier-Smith) que constit\u00faen unha rede coherente supramolecular. Cavalier-Smith suxeriu que os eventos cruciais na evoluci\u00f3n das c\u00e9lulas e dos principais grupos de seres vivos estiveron asociados con cambios herdables no membranoma. Distingue 18 tipos de \"membranas xen\u00e9ticas\" herdables.\nConxunto de compo\u00f1entes qu\u00edmicos das membranas.\nO termo foi tam\u00e9n usado para definir o conxunto completo de prote\u00ednas de membrana dun organismo ou unha combinaci\u00f3n do proteoma e do lipidoma das membranas. Existe unha base de datos con informaci\u00f3n sobre prote\u00ednas de membrana bit\u00f3picas chamada \"Membranome\"."}
{"id": "502563", "revid": "1093", "url": "https://gl.wikipedia.org/wiki?curid=502563", "title": "Jes\u00fas Blanco Conde", "text": ""}
{"id": "502566", "revid": "5863", "url": "https://gl.wikipedia.org/wiki?curid=502566", "title": "V.gr.", "text": ""}
{"id": "502567", "revid": "25871", "url": "https://gl.wikipedia.org/wiki?curid=502567", "title": "Lisboa Pombalina", "text": ""}
{"id": "502568", "revid": "5863", "url": "https://gl.wikipedia.org/wiki?curid=502568", "title": "V. gr.", "text": ""}
{"id": "502574", "revid": "89787", "url": "https://gl.wikipedia.org/wiki?curid=502574", "title": "Selecci\u00f3n de f\u00fatbol de Mal\u00ed", "text": "A selecci\u00f3n de f\u00fatbol de Mal\u00ed (en ) \u00e9 o equipo representativo de Mal\u00ed nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Maliana de F\u00fatbol (\"F\u00e9d\u00e9ration Malienne de Football\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. O seu maior logro foi o subcampionato da Copa de \u00c1frica de Naci\u00f3ns de 1972, onde perderon na final ante o por 3\u22122."}
{"id": "502577", "revid": "5132", "url": "https://gl.wikipedia.org/wiki?curid=502577", "title": "Selecci\u00f3n de f\u00fatbol de Mali", "text": ""}
{"id": "502578", "revid": "5132", "url": "https://gl.wikipedia.org/wiki?curid=502578", "title": "Selecci\u00f3n de f\u00fatbol da Guinea Ecuatorial", "text": ""}
{"id": "502591", "revid": "89787", "url": "https://gl.wikipedia.org/wiki?curid=502591", "title": "Selecci\u00f3n de f\u00fatbol de Gambia", "text": "A selecci\u00f3n de f\u00fatbol de Gambia () \u00e9 o equipo representativo de Gambia nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Gambia (\"Gambia Football Association\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Antes de 1965, o equipo era co\u00f1ecido como selecci\u00f3n de f\u00fatbol de Gambia Brit\u00e1nica."}
{"id": "502593", "revid": "5132", "url": "https://gl.wikipedia.org/wiki?curid=502593", "title": "Selecci\u00f3n de f\u00fatbol da Gambia", "text": ""}
{"id": "502594", "revid": "5132", "url": "https://gl.wikipedia.org/wiki?curid=502594", "title": "Selecci\u00f3n de f\u00fatbol da Gambia Brit\u00e1nica", "text": ""}
{"id": "502595", "revid": "5132", "url": "https://gl.wikipedia.org/wiki?curid=502595", "title": "Selecci\u00f3n de f\u00fatbol da Gambia brit\u00e1nica", "text": ""}
{"id": "502597", "revid": "5132", "url": "https://gl.wikipedia.org/wiki?curid=502597", "title": "Selecci\u00f3n de f\u00fatbol de Gambia brit\u00e1nica", "text": ""}
{"id": "502598", "revid": "5132", "url": "https://gl.wikipedia.org/wiki?curid=502598", "title": "Selecci\u00f3n de f\u00fatbol de Gambia Brit\u00e1nica", "text": ""}
{"id": "502615", "revid": "5132", "url": "https://gl.wikipedia.org/wiki?curid=502615", "title": "Selecci\u00f3n de f\u00fatbol da Guinea Portuguesa", "text": ""}
{"id": "502616", "revid": "5132", "url": "https://gl.wikipedia.org/wiki?curid=502616", "title": "Selecci\u00f3n de f\u00fatbol de Guinea Portuguesa", "text": ""}
{"id": "502617", "revid": "5132", "url": "https://gl.wikipedia.org/wiki?curid=502617", "title": "Selecci\u00f3n de f\u00fatbol de Guinea portuguesa", "text": ""}
{"id": "502618", "revid": "5132", "url": "https://gl.wikipedia.org/wiki?curid=502618", "title": "Selecci\u00f3n de f\u00fatbol da Guinea portuguesa", "text": ""}
{"id": "502619", "revid": "5132", "url": "https://gl.wikipedia.org/wiki?curid=502619", "title": "Selecci\u00f3n de f\u00fatbol de Guinea-Bisau", "text": ""}
{"id": "502620", "revid": "5132", "url": "https://gl.wikipedia.org/wiki?curid=502620", "title": "Selecci\u00f3n de f\u00fatbol de Guin\u00e9-Bissau", "text": ""}
{"id": "502621", "revid": "89787", "url": "https://gl.wikipedia.org/wiki?curid=502621", "title": "Selecci\u00f3n de f\u00fatbol de Guinea-Bissau", "text": "A selecci\u00f3n de f\u00fatbol de Guinea-Bissau \u00e9 o equipo representativo de Guinea-Bissau nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federa\u00e7\u00e3o de Futebol da Guin\u00e9-Bissau, pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Antes de 1975, o equipo era co\u00f1ecido como selecci\u00f3n de f\u00fatbol da Guinea Portuguesa."}
{"id": "502623", "revid": "5132", "url": "https://gl.wikipedia.org/wiki?curid=502623", "title": "Selecci\u00f3n de f\u00fatbol da Guinea-Bissau", "text": ""}
{"id": "502626", "revid": "5132", "url": "https://gl.wikipedia.org/wiki?curid=502626", "title": "Selecci\u00f3n de f\u00fatbol de Nyasaland", "text": ""}
{"id": "502627", "revid": "5132", "url": "https://gl.wikipedia.org/wiki?curid=502627", "title": "Selecci\u00f3n de f\u00fatbol de Malawi", "text": ""}
{"id": "502630", "revid": "89787", "url": "https://gl.wikipedia.org/wiki?curid=502630", "title": "Selecci\u00f3n de f\u00fatbol de Malaui", "text": "A selecci\u00f3n de f\u00fatbol de Malaui () \u00e9 o equipo representativo de Malaui nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Malaui (\"Football Association of Malawi\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Antes de 1966, o equipo era co\u00f1ecido como selecci\u00f3n de f\u00fatbol de Nyasaland."}
{"id": "502640", "revid": "1410", "url": "https://gl.wikipedia.org/wiki?curid=502640", "title": "Selecci\u00f3n de f\u00fatbol de Djibuti", "text": "A selecci\u00f3n de f\u00fatbol de Djibuti (en ) \u00e9 o equipo representativo do Djibuti nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Djibutiana de F\u00fatbol (\"F\u00e9d\u00e9ration Djiboutienne de Football\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Antes de 1977, o equipo recib\u00eda o nome de selecci\u00f3n de f\u00fatbol da Somalia Francesa."}
{"id": "502641", "revid": "5132", "url": "https://gl.wikipedia.org/wiki?curid=502641", "title": "Dar Es Salaam", "text": ""}
{"id": "502642", "revid": "5132", "url": "https://gl.wikipedia.org/wiki?curid=502642", "title": "Selecci\u00f3n de f\u00fatbol da Somalia Francesa", "text": ""}
{"id": "502643", "revid": "5132", "url": "https://gl.wikipedia.org/wiki?curid=502643", "title": "Selecci\u00f3n de f\u00fatbol de Somalia Francesa", "text": ""}
{"id": "502644", "revid": "5132", "url": "https://gl.wikipedia.org/wiki?curid=502644", "title": "Selecci\u00f3n de f\u00fatbol de Somalilandia Francesa", "text": ""}
{"id": "502645", "revid": "5132", "url": "https://gl.wikipedia.org/wiki?curid=502645", "title": "Selecci\u00f3n de f\u00fatbol da Somalilandia Francesa", "text": ""}
{"id": "502646", "revid": "5132", "url": "https://gl.wikipedia.org/wiki?curid=502646", "title": "Selecci\u00f3n de f\u00fatbol de Xibut\u00ed", "text": ""}
{"id": "502647", "revid": "5132", "url": "https://gl.wikipedia.org/wiki?curid=502647", "title": "Selecci\u00f3n de f\u00fatbol de Xibuti", "text": ""}
{"id": "502648", "revid": "1131", "url": "https://gl.wikipedia.org/wiki?curid=502648", "title": "Praza das Bra\u00f1as", "text": "A praza das Bra\u00f1as \u00e9 unha praza constru\u00edda na vila de Negreira no ano 2015. At\u00f3pase no espazo onde confl\u00faen a avenida das Bra\u00f1as, r\u00faa de Xos\u00e9 M. L\u00f3pez Ardeiro, r\u00faa de Teresa Fabeiro Caama\u00f1o e r\u00faa de Rosal\u00eda de Castro. Ademais \u00e9 atravesada pola r\u00faa da Uni\u00f3n Barcalesa."}
{"id": "502649", "revid": "59564", "url": "https://gl.wikipedia.org/wiki?curid=502649", "title": "Rochi N\u00f3voa", "text": "Rosa Mar\u00eda N\u00f3voa V\u00e1zquez, m\u00e1is co\u00f1ecida como Rochi N\u00f3voa, nada en Sobradelo (Xunqueira de Amb\u00eda) o 8 de novembro de 1975, \u00e9 unha mestra, escritora e m\u00fasica galega. \nTraxectoria.\nFoi mestra e directora no CEIP Rodolfo N\u00fa\u00f1ez de Vilardev\u00f3s,no CEIP Novo de Arteixo, CEIP Nosa Se\u00f1ora dos Remedios de Ponteareas, CEIP Carlos Casares e CEIP Rosalia de Castro de Xinzo de Limia e outros varios e no CEIP La\u00f1as onde coincidiu con Caxade.\nCreou en 1992 e 1993 a Asociaci\u00f3n Cultural O Bouzo e a Asociaci\u00f3n Xuvenil A carreira Coba onde se fac\u00edan obradoiros, teatro, festas e onde se reun\u00edan para xuntar materiais, como libros, v\u00eddeos, xogos, etc. Nesa \u00e9poca creou o xornal \"O voceiro do Pobo\" no que colaboraban os negocios locais e o concello de Xunqueira de Amb\u00eda.\n\u00c9 a fundadora e promotora do \"Tangara\u00f1o Cultural de Sobradelo\", Xunqueira de Amb\u00eda as\u00ed como a presidenta da AC O Sobradelo do Tangara\u00f1o.\nNo 2019 recuperou a figura do Farrumecos, unha das personaxes t\u00edpica do Entroido da zona, com\u00fan a outros concellos. Dende ent\u00f3n asisten a irmandades de Entroidos como a Mascarada de Chantada, promovida polos Volantes e Maragatos de Santiago de Arriba. e mesmo a V\u00edboMask .\nEn abril do 2023 cedeu un Farrumeco ao Museo Galego do Entroido MuGae\nParticipou activamente en recitais conxuntos, solidarios, como Festa da Rep\u00fablica Galega, Culturgal, ParnaLixo, Encontros Po\u00e9ticos, A porta Verde, Por un Ribeiro Po\u00e9tico, Festival do Condado.\nTen colaboraci\u00f3ns con grupos musicais como Z\u00ebnzar, Inibo, Daniel Minimalia, Manuel Carballo, O Reverendo Can...\nColaborou no programa de Radio \"Banda Aparte 2.0\" cunha breve secci\u00f3n de Poes\u00eda, nos xornais \"Diario Do T\u00e1mega\" e \"Follas caducas.\"\nA nivel art\u00edstico a s\u00faa pintura amosa trazos de debuxos infant\u00eds en corpos espidos de mulleres con cabezas de paxaros, cebolas, elefantes... As\u00ed como caras desproporcionadas,con moita cor, pero na maior\u00eda tristes.\nAlgunhas das s\u00faas exposici\u00f3ns de \"Versos\" en colaboraci\u00f3n con Chus L\u00e1uzara, estiveron en Santiago de Compostela, AC Auriense, A casa do escudo, entre outras."}
{"id": "502654", "revid": "98629", "url": "https://gl.wikipedia.org/wiki?curid=502654", "title": "Selecci\u00f3n de f\u00fatbol de Eswatini", "text": "A selecci\u00f3n de f\u00fatbol de Eswantini (en , en ) \u00e9 o equipo representativo do Eswatini nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Eswatini (\"Eswatini Football Association\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Desde 2018, o equipo recibe o nome de selecci\u00f3n de f\u00fatbol de Eswatini."}
{"id": "502659", "revid": "22570", "url": "https://gl.wikipedia.org/wiki?curid=502659", "title": "Son Tr\u00edo", "text": "Son Tr\u00edo \u00e9 un grupo independente de m\u00fasica galego formado en 2018 por Su Garrido Pombo, Susanna Blanco e Katerina Linke. Interpretan xeralmente canci\u00f3ns con composici\u00f3ns propias de Katerina sobre versos de poetas galegos como Rosal\u00eda de Castro, Celso Emilio Ferreiro, Xohana Torres e outros, ademais de tocar \u00e1s veces tam\u00e9n adaptaci\u00f3ns de temas populares galegos.\nA s\u00faa instrumentaci\u00f3n habitual est\u00e1 baseada en instrumentos cl\u00e1sicos como o piano e o cello, pero cun estilo actual, coa voz tam\u00e9n de Su Garrido Pombo, que se move entre estilos como o folk, bossa ou jazz.\n\"Mi\u00f1a almi\u00f1a\".\nEntre finais do ano 2019 e principios de 2020 autoeditan en formato f\u00edsico e para plataformas dixitais o seu primeiro traballo discogr\u00e1fico, que gravan en Vila Angelina coa produci\u00f3n art\u00edstica de Gonso Pedrido. \nO traballo est\u00e1 composto por nove canci\u00f3ns con m\u00fasica orixinal sobre letras do poemario \"Follas novas\" de Rosal\u00eda de Castro."}
{"id": "502664", "revid": "5132", "url": "https://gl.wikipedia.org/wiki?curid=502664", "title": "Selecci\u00f3n de f\u00fatbol do Camer\u00fan Franc\u00e9s", "text": ""}
{"id": "502665", "revid": "1410", "url": "https://gl.wikipedia.org/wiki?curid=502665", "title": "Selecci\u00f3n de f\u00fatbol da Rep\u00fablica Centroafricana", "text": "A selecci\u00f3n de f\u00fatbol da Rep\u00fablica Centroafricana () \u00e9 o equipo representativo da Rep\u00fablica Centroafricana nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Centroafricana da F\u00fatbol (\"F\u00e9d\u00e9ration Centrafricaine de Football\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA."}
{"id": "502666", "revid": "5132", "url": "https://gl.wikipedia.org/wiki?curid=502666", "title": "Selecci\u00f3n de f\u00fatbol de Rep\u00fablica Centroafricana", "text": ""}
{"id": "502669", "revid": "6", "url": "https://gl.wikipedia.org/wiki?curid=502669", "title": "Daniel Castro Garc\u00eda", "text": "Daniel Castro Garc\u00eda, nado en Ribadeo o 6 de xaneiro de 1996, \u00e9 un pol\u00edtico galego do Bloque Nacionalista Galego.\nEstudos.\nFillo de Vicente Castro Reigosa, concelleiro do BNG en Ribadeo, cursou os estudos de primaria no C.P. Gregorio Sanz, pasando logo \u00f3 IES Porta da Auga e \u00f3 acabado de formar IES de Ribadeo Dionisio Gamallo, onde rematou o bacharel en 2014. Fixo o grao en linguas estranxeiras na Universidade de Vigo, rematando en 2018. A continuaci\u00f3n comezou a estudar Lingua e literatura galegas na Universidade de Santiago de Compostela.\nTraxectoria.\nMilitou en Galiza Nova dende os 19 anos, formando parte da s\u00faa direcci\u00f3n nacional en 2018, ano no que tam\u00e9n comezou a formar parte do Consello Comarcal do BNG. No 2019 pasou \u00f3 Consello Nacional.\nNas Elecci\u00f3ns xerais de Espa\u00f1a de 2019, en ambas as convocatorias (abril e novembro) ocupou o 4\u00ba lugar na lista do BNG por Lugo. Nas elecci\u00f3ns auton\u00f3micas de 2020 foi o n\u00famero 2 da candidatura do BNG pola provincia de Lugo e foi elixido deputado do Parlamento de Galicia, sendo o m\u00e1is novo da s\u00faa historia, nun grupo de cinco deputados do BNG que son os m\u00e1is novos da c\u00e1mara.\nEn 2023 pres\u00e9ntase como cabeza de lista por Lugo \u00f3 congreso."}
{"id": "502671", "revid": "27155", "url": "https://gl.wikipedia.org/wiki?curid=502671", "title": "Receptor Fas", "text": "O receptor Fas, tam\u00e9n chamado Fas, FasR, ant\u00edxeno da apoptose 1 (APO-1 ou APT), CD95 ou membro 6 da superfamilia do receptor do factor de necrose tumoral (TNFRSF6), \u00e9 unha prote\u00edna da superficie celular que nos humanos est\u00e1 codificada no xene FAS do cromosoma 10. Fas foi identificado primeiramente usando un anticorpo monoclonal xerado ao inmunizar ratos coa li\u00f1a celular FS-7, polo que o nome Fas deriva do ingl\u00e9s \"FS-7-associated surface antigen\" (ant\u00edxeno de superficie asociado a FS-7).\nO receptor Fas \u00e9 un receptor de morte situado na superficie das c\u00e9lulas que causa a morte celular programada (apoptose) unha vez que se une ao seu ligando, chamado ligando de Fas (FasL). A v\u00eda de Fas \u00e9 unha das d\u00faas v\u00edas da apoptose, xunto coa v\u00eda mitocondrial. \nXene.\nO xene do receptor Fas, denominado \"FAS\" est\u00e1 localizado no brazo longo do cromosoma 10 (10q24.1) en humanos e no cromosoma 19 en ratos. \u00c9 un xene de 25255 bases organizado en nove ex\u00f3ns codificantes da prote\u00edna. Secuencias similares relacionadas evolutivamente (ort\u00f3logos) enc\u00f3ntranse na maior\u00eda dos mam\u00edferos.\nProte\u00edna.\nOs informes previos identificaron oito variantes de empalme, que se traduc\u00edan a sete isoformas de prote\u00ednas. O receptor Fas indutor da apoptose era a isoforma 1 e \u00e9 unha prote\u00edna transmembrana de tipo 1. A maior\u00eda das outras isoformas son haplotipos raros, que adoitan estar asociados a enfermidades. Por\u00e9n, d\u00faas das isoformas, a forma unida a membrana indutora da apoptose e a forma soluble, son produtos normais, cuxa produci\u00f3n por empalme alternativo est\u00e1 regulada pola prote\u00edna de uni\u00f3n ao ARN citot\u00f3xica TIA1.\nA prote\u00edna Fas madura ten 319 amino\u00e1cidos e un peso molecular predito de 48 kDa e est\u00e1 dividida en 3 dominios: un dominio extracelular, un dominio transmembrana e outro citoplasm\u00e1tico. O dominio extracelular ten 157 amino\u00e1cidos e \u00e9 rico en residuos de ciste\u00edna. Os dominiso transmembrana e citoplasm\u00e1tico te\u00f1en 17 e 145 amino\u00e1cidos, respectivamente. Os ex\u00f3ns do 1 ao 5 codifican a rexi\u00f3n extracelular. O ex\u00f3n 6 codifica a rexi\u00f3n transmembrana. Os ex\u00f3ns 7 a 9 codifican a rexi\u00f3n intracelular.\nFunci\u00f3n.\nO Fas forma o complexo de sinalizaci\u00f3n indutor de morte (DISC) unha vez que se liga o seu ligando. O ligando de Fas (un tr\u00edmero) ancorado a membrana situado na superficie de c\u00e9lulas adxacentes causa a oligomerizaci\u00f3n de Fas. Outros modelos suxeriron a oligomerizaci\u00f3n de 5 a 7 mol\u00e9culas Fas en DISC.\nEste evento tam\u00e9n se pode imitar pola uni\u00f3n dun anticorpo agonista de Fas, a\u00ednda que algunhas evidencias indican que o sinal apopt\u00f3tico inducido polo anticorpo non \u00e9 fiable para o estudo da sinalizaci\u00f3n de Fas. Para este fin foron empregadas varias maneiras intelixentes de trimerizar o anticorpo para as investigaci\u00f3ns in vitro.\nAo asegurar a agregaci\u00f3n do dominio de morte (DD, \"death domain\"), o complexo receptor \u00e9 internalizado utilizando endosomas. Isto permite que a mol\u00e9cula adaptadora FADD se una ao dominio de morte de Fas por medio do seu propio dominio de morte.\nFADD tam\u00e9n cont\u00e9n un dominio efector de morte (DED) preto do seu extremo amino terminal, que facilita a uni\u00f3n ao DED do encima FLICE (encima convertedor de interleucina-1 beta similar a FADD), m\u00e1is comunmente denominado caspase-8. FLICE pode despois autoactivarse por clivaxe proteol\u00edtica dando subunidades p10 e p18, d\u00faas das cales forman o encima heterod\u00edmero activo. A caspase-8 activa \u00e9 despois liberada de DISC e pasa ao citosol, onde cliva outras caspases efectoras, e finalmente causa a degradaci\u00f3n do ADN, a formaci\u00f3n de ampolas na membrana e outros indicadores de apoptose.\nRecentemente, viuse que Fas est\u00e1 implicado no crecemento de tumores, xa que durante a progresi\u00f3n dos tumores est\u00e1 frecuentemente regulado \u00e1 baixa ou as c\u00e9lulas conv\u00e9rtense en resistentes \u00e1 apoptose. As c\u00e9lulas cancerosas en xeral, independentemente da s\u00faa sensibilidade \u00e1 apoptose por Fas, dependen da actividade constitutiva de Fas. Isto \u00e9 estimulado polo ligando de Fas producido polo cancro para o seu \u00f3ptimo crecemento.\nA\u00ednda que Fas promove o crecemento tumoral nos modelos de ratos, a an\u00e1lise de bases de datos xen\u00f3micas de cancros humanos revelaron que FAS non est\u00e1 significativamente amplificado focalmente nun conxunto de datos de 3131 tumores (FAS non \u00e9 un oncoxene), pero est\u00e1 significativamente eliminado focalmente no conxunto de datos completo deses 3131 tumores, o que suxire que FAS funciona como un supresor de tumores en humanos.\nEn c\u00e9lulas cultivadas, FasL induce varios tipos de apoptose de c\u00e9lulas de cancro por medio do receptor Fas. En modelos de ratos de carcinoma de colon inducido por AOM-DSS e no sarcoma inducido por MCA, viuse que Fas act\u00faa como un supresor de tumores. Ademais, o receptor Fas tam\u00e9n media na citotoxicidade antitumoral de linfocitos T citot\u00f3xicos (CTL) espec\u00edficos de tumores.\nPapel na apoptose.\nAlg\u00fans informes suxeriron que a v\u00eda Fas extr\u00ednseca \u00e9 suficiente para inducir unha apoptose completa en certo tipo de c\u00e9lulas por medio da ensamblaxe de DISC e a subseguinte activaci\u00f3n da caspase-8. As c\u00e9lulas nas que observou isto denomin\u00e1ronse c\u00e9lulas de tipo 1 e est\u00e1n caracterizadas pola incapacidade de seren protexidas polos membros da familia Bcl-2 (concretamente Bcl-2 e Bcl-xL) da apoptose mediada por Fas. Entre as c\u00e9lulas de tipo 1 caracterizadas est\u00e1n: H9, CH1, SKW6.4 e SW480, todas as cales son li\u00f1axes de linfocitos ag\u00e1s a \u00faltima, a cal \u00e9 unha li\u00f1axe de adenocarcinoma de colon. Por\u00e9n, hai evidencias de interferencias entre as v\u00edas extr\u00ednseca e intr\u00ednseca na fervenza de sinais de Fas.\nNa maior\u00eda dos tipos celulares a caspase-8 cataliza a clivaxe da prote\u00edna proapopt\u00f3tica Bid de s\u00f3 BH3 (que conte\u00f1en un s\u00f3 dominio BH-3) \u00e1 s\u00faa forma truncada tBid. Os membros da familia Bcl-2 de s\u00f3 BH-3 s\u00f3 se relacionan con membros antiapopt\u00f3ticos da familia (Bcl-2, Bcl-xL), permitindo que Bak e Bax se transloquen \u00e1 membrana mitocondrial externa, o que permeabiliza esta e facilita a liberaci\u00f3n de prote\u00ednas proapopt\u00f3ticas como o citocromo c e Smac/DIABLO, un antagonista de prote\u00ednas inhibidoras da apoptose (IAPs).\nInteracci\u00f3ns.\nO receptor Fas presenta interacci\u00f3ns con:"}
{"id": "502672", "revid": "27155", "url": "https://gl.wikipedia.org/wiki?curid=502672", "title": "FasR", "text": ""}
{"id": "502673", "revid": "27155", "url": "https://gl.wikipedia.org/wiki?curid=502673", "title": "TNFRSF6", "text": ""}
{"id": "502674", "revid": "27155", "url": "https://gl.wikipedia.org/wiki?curid=502674", "title": "CD95", "text": ""}
{"id": "502675", "revid": "27155", "url": "https://gl.wikipedia.org/wiki?curid=502675", "title": "APO-1", "text": ""}
{"id": "502676", "revid": "27155", "url": "https://gl.wikipedia.org/wiki?curid=502676", "title": "FAS", "text": ""}
{"id": "502677", "revid": "27155", "url": "https://gl.wikipedia.org/wiki?curid=502677", "title": "Fas", "text": ""}
{"id": "502678", "revid": "1888", "url": "https://gl.wikipedia.org/wiki?curid=502678", "title": "Mar\u00eda Rei Vilas", "text": "Mar\u00eda Josefa Rey Vilas, nada na Laracha en 1964, \u00e9 unha profesora e escritora galega.\nTraxectoria.\nCatedr\u00e1tica de Biolox\u00eda e Xeolox\u00eda no IES Agra de Lebor\u00eds da Laracha. Colaboradora da Federaci\u00f3n de ANPAS da Coru\u00f1a-Costa da Morte; participou na organizaci\u00f3n do Cami\u00f1o Sen L\u00edmites. Deu charlas contra a LOMCE na comarca de Berganti\u00f1os. \u00c9 autora de libros de texto de Biolox\u00eda e Xeolox\u00eda. En 2020 ga\u00f1ou o premio Garc\u00eda Barros coa s\u00faa primeira novela, \"Flores de ferro\".. No 2022 recibiu o premio San Clemente - Rosal\u00eda - Abanca pola s\u00faa novela \"Flores de ferro\".\nVida persoal.\nEst\u00e1 casada con Xos\u00e9 Ant\u00f3n de la Fuente Subiela."}
{"id": "502679", "revid": "1888", "url": "https://gl.wikipedia.org/wiki?curid=502679", "title": "Mar\u00eda Rey Vilas", "text": ""}
{"id": "502681", "revid": "1888", "url": "https://gl.wikipedia.org/wiki?curid=502681", "title": "Mar\u00eda Josefa Rey Vilas", "text": ""}
{"id": "502682", "revid": "15490", "url": "https://gl.wikipedia.org/wiki?curid=502682", "title": "Drakkar", "text": ""}
{"id": "502686", "revid": "85894", "url": "https://gl.wikipedia.org/wiki?curid=502686", "title": "Benigno Rey Balb\u00eds", "text": "Benigno Rey Balb\u00eds, nado en Reboredo (Bergondo) en 1912 e finado en Gandar\u00edo o 11 de novembro de 1993, foi un guerrilleiro antifranquista galego.\nTraxectoria.\nFillo de Benigno Rey Infante, patr\u00f3n de barco, e irm\u00e1n de Francisco Rey Balb\u00eds. Mari\u00f1eiro, en maio de 1935 aprobou o exame de patr\u00f3n de tr\u00e1fico. Foi enlace da IV Agrupaci\u00f3n do Ex\u00e9rcito Guerrilleiro de Galicia que comandaba o seu irm\u00e1n Moncho. Conseguiu marchar a Francia en 1950. A Garda Civil obrigou a s\u00faa irm\u00e1 Josefa a identificar como seu o cad\u00e1ver dun guerrilleiro falecido o 4 de outubro de 1950 cando a Garda Civil o sorpredeu xunto cun compa\u00f1eiro refuxiados nunha casa dos Campos de Vigo de San Xurxo de Moeche (Moeche) onde se ocultaban. Cercados, sa\u00edron \u00e1s pr\u00e9sas, un foi ferido e despois rematado no ch\u00e1n mentres o outro logrou romper o cerco e fuxir. O cad\u00e1ver do guerrilleiro foi soterrado no cemiterio de Moeche e a s\u00faa defunci\u00f3n inscrita no Rexistro civil como Benigno Rey Balb\u00eds. Benigno retornou a Galicia en 1979. Nas elecci\u00f3ns municipais de 1983 formou parte da candidatura de Esquerda Galega ao concello de Bergondo. Morreu en Gandar\u00edo (Bergondo) o 11 de novembro de 1993.\nVida persoal.\nCasou con Mar\u00eda Lata Buj\u00eda e foi pai de Mar\u00eda del Carmen, Fina, Benigno e Francisca Rey Lata."}
{"id": "502688", "revid": "89787", "url": "https://gl.wikipedia.org/wiki?curid=502688", "title": "Selecci\u00f3n de f\u00fatbol de Ruanda", "text": "A selecci\u00f3n de f\u00fatbol de Ruanda \u00e9 o equipo representativo de Ruanda nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Ruandesa de F\u00fatbol Asociaci\u00f3n (en ), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. O seu maior \u00e9xito foi a s\u00faa laficiaci\u00f3n para a fase final da Copa de \u00c1frica de Naci\u00f3ns de 2004, na cal ficaron eliminados na fase de grupos."}
{"id": "502692", "revid": "89787", "url": "https://gl.wikipedia.org/wiki?curid=502692", "title": "Turid Rugaas", "text": "Turid Rugaas, nada en Oslo en 1938, \u00e9 unha adestradora de cans e escritora norueguesa. Rugaas tivo o seu primeiro can en 1948 e converteuse en adestradora dende 1969. Montou a s\u00faa escola de cans Hagan Hundeskole en 1984 na s\u00faa granxa dos fiordes de Noruega. Comezou a educar outros adestradores de cans e a dar seminarios en 1992. No presente, est\u00e1 retirada do adestramento profesional, mais siga a impartir seminarios e obradoiros internacionalmente.\nPublicou varios libros e DVDs inclu\u00edndo o popular \"On Talking Terms with Dogs\". Identificou unhas 30 sinais de acougo que empregan os cans para se comunicar."}
{"id": "502693", "revid": "89787", "url": "https://gl.wikipedia.org/wiki?curid=502693", "title": "Diane Roy", "text": "Diane Roy, nada o 9 de xaneiro de 1971 \u00e9 unha corredora en cadeira de rodas canadense. Entre 1996 e 2016 competiu en seis Xogos Paral\u00edmpicos e cinco campionatos mundiais consecutivos e ga\u00f1ou 11 medallas, inclu\u00edda unha medalla de ouro no marat\u00f3n do Campionato Mundial de 2006.\nCarreira.\nOs Xogos Ol\u00edmpicos de 2004 presentaron unha demostraci\u00f3n do evento feminino de cadeira de rodas de 800 m, no que Roy rematou en cuarta posici\u00f3n. Tam\u00e9n participou nos Xogos Paral\u00edmpicos dese ano, obtendo unha medalla de bronce nas carreiras de 400 e 1500 metros. \nNos Xogos Paral\u00edmpicos de 2008, Roy recibiu inicialmente a medalla de ouro no 5000m T54. Por\u00e9n, o Comit\u00e9 Paral\u00edmpico Internacional ordenou unha nova carreira despois das protestas dos equipos de Australia, Estados Unidos e Su\u00edza logo de que seis competidoras se viran involucradas nun choque na pen\u00faltima volta. A carreira de repetici\u00f3n resultou en que os mesmos tres atletas ga\u00f1asen medallas, pero nunha orde diferente, con Roy en segundo lugar.\nEn 2009, foi inclu\u00edda no Sal\u00f3n da Fama de Terry Fox.\nVida persoal.\nRoy pasou a maior parte da s\u00faa infancia nunha granxa en Lac-des-Aigles, no Quebec. \u00c9 a s\u00e9tima de oito fillos, ten cinco irm\u00e1ns e d\u00faas irm\u00e1s. Unha vez que ingresou \u00e1 escola secundaria, Roy interesouse en varios deportes, inclu\u00edndo baloncesto, b\u00e1dminton, esqu\u00ed alpino, tenis e balonm\u00e1n en particular, que xogou at\u00e9 o seu \u00faltimo ano de escola secundaria. Aos 17 anos, un accidente de veh\u00edculo todo terreo deixou a Roy cunha lesi\u00f3n paralizante e sen o uso das s\u00faas pernas. Por mor diso detivo as s\u00faas actividades deportivas temporalmente."}
{"id": "502696", "revid": "23204", "url": "https://gl.wikipedia.org/wiki?curid=502696", "title": "Jackeline Renter\u00eda", "text": "Jackeline Renter\u00eda Castillo, nada en Cali, Valle del Cauca, o 23 de febreiro de 1986, \u00e9 unha loitadora colombiana dobre ga\u00f1adora da medalla de bronce en d\u00faas versi\u00f3ns diferentes de Xogos Ol\u00edmpicos.\nTraxectoria.\nXogos Ol\u00edmpicos.\nA s\u00faa primeira participaci\u00f3n nunha olimp\u00edada ocorreu nas xustas de Pequ\u00edn 2008, onde avanzou at\u00e9 semifinais e finalmente foi derrotada pola representante da China Xu Li na semifinal, tendo que disputar o combate polo terceiro posto; al\u00ed derrotou \u00e1 romanesa Ana Paval 5-0 mediante inmovilizaci\u00f3n para conquistar a medalla de bronce, segunda para Colombia en dita olimp\u00edada, primeira neste deporte e d\u00e9cimo primeira no seu historial.\nNa olimp\u00edada de Londres 2012, obt\u00e9n a s\u00faa segunda medalla de bronce; novamente chega a semifinais onde cae ante a canadense Tonya Verbeek, eventual medalla de prata. \u00c1lzase coa medalla de bronce logo de derrotar \u00e1 ucra\u00edna Tetyana Lazareva por 3-1, quen chegara \u00e1 eliminatoria tras perder tam\u00e9n coa canadense Verbeek nos cuartos de final. Converteuse na primeira muller deportista colombiana en lograr medalla en d\u00faas olimp\u00edadas e a medalla n\u00famero 17 para Colombia na s\u00faa historia ol\u00edmpica, despois de Helmut Bellingrodt, quen obtivo d\u00faas medallas de prata en Tiro Deportivo nos ol\u00edmpicos dos \u00c1nxeles 1984 e M\u00fanic 1972, antes de que o lograse Yury Alvear en Londres 2012 e R\u00edo 2016 con pratas en judo, e Caterine Ibarg\u00fcen e \u00d3scar Figueroa quen ga\u00f1aron prata en Londres 2012 e ouro en R\u00edo 2016 en triplo salto e levantamento de pesas categor\u00eda de 62Kg respectivamente."}
{"id": "502697", "revid": "23204", "url": "https://gl.wikipedia.org/wiki?curid=502697", "title": "Jackeline Renter\u00eda Castillo", "text": ""}
{"id": "502698", "revid": "98629", "url": "https://gl.wikipedia.org/wiki?curid=502698", "title": "Sirikit", "text": "Sirikit (), nada Sirikit Kitiyakara en Bangkok o 12 de agosto de 1932, \u00e9 a ra\u00ed\u00f1a nai de Tailandia. Foi ra\u00ed\u00f1a consorte de Bhumibol Adulyadej entre 1950 e 2016, e actuou como rexente do 22 de outubro ao 5 de novembro de 1956 e \u00e9 a nai do rei Vajiralongkorn.\nTraxectoria.\nNaceu co t\u00edtulo de \"Mom Rajawongse\", que indica parentesco coa familia real. Seu pai era \"Mom Chao\" Nakkhatra Mangala, fillo do pr\u00edncipe Kitiyakara Voralaksana e s\u00faa nai \"Mom Luang\" Bua Kitiyakara. Pasou os seus primeiros meses de vida cos seus av\u00f3s maternos. Seu pai estaba destinado como secretario na embaixada de Siam nos Estados Unidos e s\u00faa nai foi co seu marido tres meses despois de ter a Sirikit. Seus pais volveron ao pa\u00eds cando ela ti\u00f1a dous anos e medio e a familia estableceuse no palacio Deves e al\u00ed viviu cos seus irm\u00e1ns Kalyanakit (1929-1987), Adulakit (1930-2004) e Busba (1934- ). Comezou a estudar na na escola feminina Rajini, frecuentada por membros da familia real e da nobreza, pero tras o inicio da segunda guerra mundial e os bombardeos sobre Bangkok, a familia decidiu cambiala ao colexio do convento de San Francisco Xavier, pr\u00f3ximo ao palacio. \nEn 1946 seu pai converteuse no embaixador no Reino Unido e a familia trasladouse a Londres e nos anos seguintes foi embaixador en Dinamarca e Francia. Nesa \u00e9poca ela estaba a adquirir os co\u00f1ecementos para se converter en concertista de piano e seu primo, o rei Bhumibol Adulyadej estaba a estudar en Su\u00edza e fac\u00eda frecuentes visitas a Par\u00eds e nunha desas visitas co\u00f1ec\u00e9ronse, ela ti\u00f1a ent\u00f3n 15 anos. A mediados de 1948 Sirikit marchou a Londres ao volver seu pai a exercer as s\u00faas funci\u00f3ns diplom\u00e1ticas na capital brit\u00e1nica mais o 4 de outubro de 1948 o rei sufriu un accidente de tr\u00e1nsito en Su\u00edza e ela voou a Lausana para visitalo no hospital e logo de sucesivos encontros a relaci\u00f3n fortaleceuse. A parella prometeuse o 19 de xullo de 1949 e a voda celebrouse o 28 de abril de 1950, unha semana antes da coroaci\u00f3n do rei, no palacio Sa Pathum presidida pola ra\u00ed\u00f1a Savang Vadhana. Sirikit recibiu a Orde da Real Casa de Chakri e converteuse en ra\u00ed\u00f1a e logo da coroaci\u00f3n que se celebrou o 5 de maio de 1950 a parella volveu a Su\u00edza para continuar cos seus estudos para regresar en 1952 a Bangkok xa coa primox\u00e9nita, Ubol Ratana que nacera o ano anterior en Lausana. O herdeiro naceu xa en Tailandia en xullo de 1952 e a princesa Sirindhorn en 1955. \nCando en 1956 o rei entrou como monxe nun mosteiro budista, seguindo a tradici\u00f3n en Tailandia que indica que os homes han seguir a vida mon\u00e1stica durante alg\u00fan per\u00edodo das s\u00faas vidas, a ra\u00ed\u00f1a xurou como rexente o 22 de outubro e exerceu como tal ata o 5 de novembro dese ano. Foi a segunda ra\u00ed\u00f1a en servir oficialmente como rexente, a primeira fora a ra\u00ed\u00f1a Saovabha Phongsri en 1897. En 1957 naceu o seu \u00faltimo fillo, a princesa Chulabhorn. Entre 1959 e 1967 realizou m\u00falitples viaxes internacionais, co seu esposo, para promocionar o seu pa\u00eds que recibiron ampla cobertura da prensa que a considerou unha das mulleres m\u00e1is belas e elegantes do planeta. \nNon realiza comparencencias p\u00fablicas dende 2012 cando lle diagnosticaron cardiopat\u00eda isqu\u00e9mica pola que permaneceu hospitalizada ata 2016. Ao longo do seu reinado ocupouse de numerosas funci\u00f3ns caritativas, como a presidencia da Cruz Vermella tailandesa dende 1956, e conta con diversas condecoraci\u00f3ns nacionais e internacionais. A s\u00faa data de nacemento, o 12 de agosto, cel\u00e9brase como festa nacional en Tailandia e tam\u00e9n se converteu no D\u00eda da Nai."}
{"id": "502706", "revid": "27155", "url": "https://gl.wikipedia.org/wiki?curid=502706", "title": "Ligando de Fas", "text": "O ligando de Fas (tam\u00e9n ligando Fas ou FasL ou CD95L ou CD178) \u00e9 unha prote\u00edna transmembrana de tipo II que pertence \u00e1 familia do factor de necrose tumoral (TNF). Cando se une ao seu receptor (FasR ou Fas) induce a apoptose da c\u00e9lula. As interacci\u00f3ns ligando de Fas/receptor desempe\u00f1an un importante papel na regulaci\u00f3n do sistema inmunitario e a progresi\u00f3n do cancro. O ligando de Fas est\u00e1 codificado no xene FASLG do cromosoma 1 humano.\nEstrutura.\nO ligando de Fas ou FasL \u00e9 unha prote\u00edna transmembrana homotr\u00edmera de tipo II expresada en linfocitos T citot\u00f3xicos. Realiza a s\u00faa sinalizaci\u00f3n por trimerizaci\u00f3n do FasR, que est\u00e1 situado na membrana da c\u00e9lula diana, atraves\u00e1ndoa. Esta trimerizaci\u00f3n causa a apoptose ou morte celular.\nX\u00e9rase tam\u00e9n un ligando Fas soluble ao clivar o ligando Fas unido a membrana en sitios de clivaxe conservados por acci\u00f3n da metaloproteinase de matriz externa MMP-7.\nSinalizaci\u00f3n celular.\nO receptor Fas forma o complexo de sinalizaci\u00f3n indutor de morte (DISC) ao unirse o seu ligando. O ligando de Fas tr\u00edmero ancorado a membrana situado na superficie de c\u00e9lulas adxacentes causa a trimerizaci\u00f3n do receptor Fas. Este evento pode ser imitado tam\u00e9n coa uni\u00f3n dun anticorpo agonista de Fas, a\u00ednda que algunhas evidencias suxiren que o sinal apopt\u00f3tico inducido polo anticorpo non \u00e9 fiable no estudo da sinalizai\u00f3n de Fas. Para este fin util\u00edzanse en investigaci\u00f3n varias maneiras intelixentes de trimerizar o anticorpo in vitro.\nAo ocorrer a agregaci\u00f3n do \"dominio de morte\" (DD, \"death domain\"), o complexo receptor \u00e9 internalizado pola maquinaria celular de endosomas. Isto permite que a mol\u00e9cula adaptadora chamada \"dominio de morte asociado a Fas\" (FADD, \"Fas-associated death domain\") se una ao dominio de morte de Fas por medio do seu propio dominio de morte. FADD tam\u00e9n cont\u00e9n un \"dominio efector de morte\" (DED) preto do seu amino terminal, que facilita a uni\u00f3n do DED do encima FLICE (\"FADD-like ICE\"), m\u00e1is habitualmente denominado caspase-8. FLICE pode despois autoactivarse por clivaxe proteol\u00edtica nas subunidades p10 e p18, das cales ambas forman o encima activo heterotetr\u00e1mero. A caspase-8 activa \u00e9 despois liberada de DISC ao citosol, onde cliva outras caspases efectoras, o que finalmente causa a degradaci\u00f3n do ADN, a formaci\u00f3n de ampolas na membrana e outros indicadores de apoptose.\nAlg\u00fans informes indican que a v\u00eda de Fas extr\u00ednseca \u00e9 suficiente para inducir unha apoptose completa en certos tipos de c\u00e9lulas por medio da ensamblaxe de DISC e a subseguinte activaci\u00f3n da caspase-8. Estas c\u00e9lulas denom\u00ednanse c\u00e9lulas tipo 1 e caracter\u00edzanse porque non poden ser protexidas da apoptose mediada por Fas polos membros anitiapopt\u00f3ticos da familia Bcl-2 (concretamente Bcl-2 e Bcl-xL). Son c\u00e9lulas de tipo 1 as H9, CH1, SKW6.4 e SW480, todas as cales son li\u00f1axes de linfocitos, ag\u00e1s a \u00faltima que \u00e9 unha li\u00f1axe de adenocarcinoma de colon.\nHai evidencias de interferencias entre as v\u00edas extr\u00ednseca e intr\u00ednseca na fervenza de sinais de Fas. Na maior\u00eda dos tipos celulares, a caspase-8 cataliza a clivaxe da prote\u00edna proapopt\u00f3tica de tipo \"s\u00f3 BH3\" Bid \u00e1 s\u00faa forma truncada, tBid. Os membros de tipo \"s\u00f3 BH-3\" da familia Bcl-2 interaccionan exclusivamente con membros antiapopt\u00f3ticos da familia (Bcl-2, Bcl-xL), o que permite que Bak e Bax se transloquen \u00e1 membrana mitocondrial externa, o que causa a s\u00faa permeabilizaci\u00f3n e facilita a liberaci\u00f3n de prote\u00ednas como o citocromo c e Smac/DIABLO, un antagonista de inhibidores de prote\u00ednas apopt\u00f3ticas (IAPs).\nO FasL soluble \u00e9 menos activo que o unido a membranas e non induce a trimerizaci\u00f3n do receptor e a formaci\u00f3n de DISC.\nFunci\u00f3ns.\nA apoptose orixinada pola uni\u00f3n do ligando de Fas ao receptor Fas exerce un papel fundamental na regulaci\u00f3n do sistema inmunitario. As s\u00faas funci\u00f3ns incl\u00faen:\nPapel en enfermidades.\nA apoptose defectiva mediada por Fas pode orixinar oncox\u00e9nese e resistencia a f\u00e1rmacos en tumores existentes. Unha mutaci\u00f3n de li\u00f1a xerminal de Fas est\u00e1 asociada coa s\u00edndrome linfoproliferativa autoinmune (ALPS), un trastorno da apoptose infantil.\nO incremento da sinalizaci\u00f3n mediada por Fas foi implicada na patolox\u00eda das s\u00edndromes mielodispl\u00e1sticas de baixo risco e no glioblastoma.\nM\u00e1is recentemente, tam\u00e9n se suxeriu que a apoptose mediada por FasL de c\u00e9lulas T \u00e9 un mecanismo inmunoevasivo polo cal os tumores poden suprimir a infiltraci\u00f3n de c\u00e9lulas T similar aos puntos de control inmunes inhibitorios como PD-1 e CTLA-4.\nImportancia cl\u00ednica.\nAs raz\u00f3ns terap\u00e9uticas para a supresi\u00f3n da sinalizaci\u00f3n de Fas no contexto do glioblastoma e s\u00edndromes mielodispl\u00e1sticas levaron ao desenvolvemento da prote\u00edna que bloquea FasL asunercept (APG101), que est\u00e1 actualmente en desenvolvemento cl\u00ednico para estas aplicaci\u00f3ns.\nInteracci\u00f3ns.\nFasL presenta interacci\u00f3ns con:"}
{"id": "502707", "revid": "27155", "url": "https://gl.wikipedia.org/wiki?curid=502707", "title": "Ligando Fas", "text": ""}
{"id": "502708", "revid": "27155", "url": "https://gl.wikipedia.org/wiki?curid=502708", "title": "FasL", "text": ""}
{"id": "502709", "revid": "27155", "url": "https://gl.wikipedia.org/wiki?curid=502709", "title": "CD95L", "text": ""}
{"id": "502710", "revid": "27155", "url": "https://gl.wikipedia.org/wiki?curid=502710", "title": "CD178", "text": ""}
{"id": "502713", "revid": "89787", "url": "https://gl.wikipedia.org/wiki?curid=502713", "title": "Selecci\u00f3n de f\u00fatbol de Libia", "text": "A selecci\u00f3n de f\u00fatbol de Libia () \u00e9 o equipo representativo de Libia nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Libia de F\u00fatbol (\u0627\u0644\u0627\u062a\u062d\u0627\u062f \u0627\u0644\u0644\u064a\u0628\u064a \u0644\u0643\u0631\u0629 \u0627\u0644\u0642\u062f\u0645), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. O seu maior logro foi o subcampionato da Copa de \u00c1frica de Naci\u00f3ns de 1982, onde perderon na final ante nos penaltis ap\u00f3s empataren 1\u20131."}
{"id": "502717", "revid": "89787", "url": "https://gl.wikipedia.org/wiki?curid=502717", "title": "Selecci\u00f3n de f\u00fatbol de Uganda", "text": "A selecci\u00f3n de f\u00fatbol de Uganda (en ) \u00e9 o equipo representativo de Uganda nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de Asociaci\u00f3ns de F\u00fatbol de Uganda (\"Federation of Uganda Football Associations\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. O seu maior logro foi o subcampionato da Copa de \u00c1frica de Naci\u00f3ns de 1978, onde perderon na final ante por 0\u22122."}
{"id": "502722", "revid": "89787", "url": "https://gl.wikipedia.org/wiki?curid=502722", "title": "Rebecca Harding Davis", "text": "Rebecca Blaine Harding Davis, nada como Rebecca Blaine Harding en Washington (Pensilvania) o 24 de xu\u00f1o de 1831 e finada en Mount Kisco (Nova York) o 29 de setembro de 1910, foi unha autora e xornalista estadounidense. Est\u00e1 considerada unha das narradoras pioneiras do realismo na literatura norteamericana. A s\u00faa obra de ficci\u00f3n m\u00e1is sobranceira \u00e9 \"Life in the Iron Mills\", publicada no n\u00famero de abril de 1861 da revista \"The Atlantic Monthly\", que axi\u00f1a lle outorgou o status de escritora.\n\u00c9 a nai do tam\u00e9n escritor Richard Harding Davis.\nTraxectoria.\nGraduouse con matr\u00edcula no Washington Female Seminary de Pensilvania. Ao longo da s\u00faa vida, Davis procurou un cambio social nas condici\u00f3ns de vida dos afroamericanos, mulleres, nativos americanos, inmigrantes e clase traballadora, para o cal escribiu de maneira intencionada acerca dos problemas destes grupos marxinados no s\u00e9culo XIX.\nEscolma de obras.\nLibros\nRelato curto \nEnsaios"}
{"id": "502728", "revid": "98629", "url": "https://gl.wikipedia.org/wiki?curid=502728", "title": "Rosendo Carballo Carballo", "text": "Rosendo Carballo Carballo, nado en Covas (Negreira) e finado en 1938, foi un soldado galego.\nTraxectoria.\nAfiliado a UGT. Co golpe de Estado do 18 de xullo de 1936 foi mobilizado. Estivo no ex\u00e9rcito franquista at\u00e9 1936. Pasouse ao bando leal.\nV\u00e9xase tam\u00e9n.\nBibliograf\u00eda.\n "}
{"id": "502729", "revid": "89787", "url": "https://gl.wikipedia.org/wiki?curid=502729", "title": "Selecci\u00f3n de f\u00fatbol de Mauritania", "text": "A selecci\u00f3n de f\u00fatbol de Mauritania (, ) \u00e9 o equipo representativo de Mauritania nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de F\u00fatbol da Rep\u00fablica Isl\u00e1mica de Mauritania (, ), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. O 18 de novembro de 2018, Mauritania clasificouse por vez primeira \u00e1 Copa de \u00c1frica de Naci\u00f3ns ap\u00f3s venceren por 2\u22121 a ."}
{"id": "502738", "revid": "46041", "url": "https://gl.wikipedia.org/wiki?curid=502738", "title": "Edi Wilson Jos\u00e9 dos Santos", "text": ""}
{"id": "502744", "revid": "89787", "url": "https://gl.wikipedia.org/wiki?curid=502744", "title": "Selecci\u00f3n de f\u00fatbol de Kenya", "text": "A selecci\u00f3n de f\u00fatbol de Kenya () \u00e9 o equipo representativo de Kenya nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de Kenya de F\u00fatbol (\"Football Kenya Federation\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. A\u00ednda que Kenya se clasificou seis veces para disputar a fase final da Copa de \u00c1frica de Naci\u00f3ns, nunca conseguiu pasar da fase de grupos."}
{"id": "502749", "revid": "23204", "url": "https://gl.wikipedia.org/wiki?curid=502749", "title": "Selecci\u00f3n de f\u00fatbol de Zanz\u00edbar", "text": "A selecci\u00f3n de f\u00fatbol de Zanz\u00edbar \u00e9 o equipo representativo de Zanz\u00edbar, Tanzania, nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de Zanz\u00edbar de F\u00fatbol (\"Football Zanz\u00edbar Federation\"). Zanz\u00edbar foi admitido na Confederaci\u00f3n Africana de F\u00fatbol (CAF) en marzo de 2017, convert\u00e9ndose as\u00ed no membro n\u00famero 55 da organizaci\u00f3n. Con todo, catro meses despois a s\u00faa inclusi\u00f3n foi anulada, declarando o presidente da CAF, Ahmad Ahmad, que non poder\u00eda entrar at\u00e9 ser un estado soberano. Antes da s\u00faa uni\u00f3n con Tanganika, Zanz\u00edbar si foi membro da CAF, participando na fase de clasificaci\u00f3n para a Copa de \u00c1frica de Naci\u00f3ns. Zanz\u00edbar tampouco \u00e9 membro da FIFA e non pode participar nas Copas do Mundo."}
{"id": "502750", "revid": "5132", "url": "https://gl.wikipedia.org/wiki?curid=502750", "title": "Selecci\u00f3n de f\u00fatbol do Zanz\u00edbar", "text": ""}
{"id": "502752", "revid": "1131", "url": "https://gl.wikipedia.org/wiki?curid=502752", "title": "Francisco Xavier D\u00edaz Fern\u00e1ndez", "text": ""}
{"id": "502754", "revid": "96727", "url": "https://gl.wikipedia.org/wiki?curid=502754", "title": "Raquel Fern\u00e1ndez Fern\u00e1ndez", "text": "Raquel Fern\u00e1ndez Fern\u00e1ndez, nada na Gudi\u00f1a no ano 1985, \u00e9 unha pol\u00edtica galega do BNG, candidata \u00e1 alcald\u00eda do concello da Gudi\u00f1a nas elecci\u00f3ns municipais de 2015 e 2019. Foi candidata ao Parlamento de Galicia nas elecci\u00f3ns auton\u00f3micas do ano 2020, ocupando o n\u00famero 13 na lista da Provincia de Ourense.\nTraxectoria.\nDiplomada en Educaci\u00f3n Social pola Universidade de Vigo, \u00e9 concelleira e voceira municipal do BNG no concello da Gudi\u00f1a desde o ano 2015. Fai parte do Colectivo Feminista \u201cMulleres da Gudi\u00f1a\u201d as\u00ed coma da Asociaci\u00f3n Cultural Os Torgueiros. "}
{"id": "502767", "revid": "22570", "url": "https://gl.wikipedia.org/wiki?curid=502767", "title": "Moctar Sidi El Hacen", "text": "Moctar Sidi El Hacen El Ide (en ), nado o 31 de decembro de 1997 en Arafat, \u00e9 un futbolista profesional mauritano da canteira do Levante, que actualmente xoga como mediocampista no Club Deportivo Lugo.\nTraxectoria.\nNado en Arafat, nas aforas de Nouakchott, Mauritania, El Hacen comezou a s\u00faa carreira no ASAC Concorde local. En agosto de 2014, con 16 anos, uniuse ao Valencia CF despois de chamar a atenci\u00f3n do club no Torneo Internacional de F\u00fatbol da Alc\u00fadia, mais escolleu unirse ao Levante UD no seu lugar. Asignado ao xuvenil, El Hacen fixo o seu debu co filial da Segunda Divisi\u00f3n B o 14 de xaneiro de 2016, entrando como suplente na segunda parte na derrota f\u00f3ra da casa por 1\u20133 Segunda Divisi\u00f3n B ante o CD Llosetense. Na temporada 2016\u221217 foi subido definitivamente ao equipo B, anotando o seu primeiro gol o 6 de novembro para axudar \u00e1 vitoria por 2\u20130 ante a UE Llagostera.\nO seu debut co primeiro equipo chegou o 28 de novembro de 2017 no empate 1\u22121 ante o Girona FC na Copa do Rei desa temporada. Tres d\u00edas despois debuta en Primeira Divisi\u00f3n, entrando como suplente no empate a domicilio por 0\u22120 ante o M\u00e1laga CF. O 24 de xullo de 2018, El Hacen asina polo Real Valladolid B, a\u00ednda que tam\u00e9n debuta co primeiro equipo. O 31 de xaneiro de 2020 \u00e9 cedido ao CD Lugo da Segunda Divisi\u00f3n."}
{"id": "502774", "revid": "5132", "url": "https://gl.wikipedia.org/wiki?curid=502774", "title": "Jaume Grau", "text": "Jaume Grau Ciscar, nado o 5 de maio de 1997 en Tavernes de la Valldigna (Valencia), \u00e9 un futbolista profesional espa\u00f1ol, das canteiras do Valencia e o Real Madrid, que actualmente xoga como mediocampista no Club Deportivo Lugo da Segunda Divisi\u00f3n."}
{"id": "502777", "revid": "23204", "url": "https://gl.wikipedia.org/wiki?curid=502777", "title": "Jos\u00e9 \u00c1ngel Carrillo", "text": "Jos\u00e9 \u00c1ngel Carrillo Casamayor, nado o 7 de xaneiro de 1994 en Murcia, \u00e9 un futbolista profesional espa\u00f1ol, da canteira do Real Murcia, que actualmente xoga como dianteiro no Club Deportivo Lugo da Segunda Divisi\u00f3n. Debido a que o seu av\u00f3 naceu en Filipinas, \u00e9 elix\u00edbel para xogar coa ."}
{"id": "502781", "revid": "5132", "url": "https://gl.wikipedia.org/wiki?curid=502781", "title": "Lass Bangoura", "text": "Alhassane \"Lass\" Bangoura, nado o 30 de marzo de 1992 en Conakry, \u00e9 un futbolista profesional internacional guineano que actualmente xoga como dianteiro no Club Deportivo Lugo da Segunda Divisi\u00f3n."}
{"id": "502808", "revid": "89787", "url": "https://gl.wikipedia.org/wiki?curid=502808", "title": "Selecci\u00f3n de f\u00fatbol de Guinea", "text": "A selecci\u00f3n de f\u00fatbol de Guinea (en ) \u00e9 o equipo representativo de Guinea nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Guineana de F\u00fatbol (\"F\u00e9d\u00e9ration Guin\u00e9enne de Football\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA."}
{"id": "502810", "revid": "1888", "url": "https://gl.wikipedia.org/wiki?curid=502810", "title": "Felisindo L\u00f3pez Lorenzo", "text": ""}
{"id": "502814", "revid": "1888", "url": "https://gl.wikipedia.org/wiki?curid=502814", "title": "Juan Antonio Porto Alonso", "text": ""}
{"id": "502858", "revid": "89787", "url": "https://gl.wikipedia.org/wiki?curid=502858", "title": "Mar\u00eda Isabel Urrutia", "text": "Mar\u00eda Isabel Urrutia Ocor\u00f3, nada en Candelaria, Valle del Cauca o 25 de marzo de 1965, \u00e9 unha deportista e pol\u00edtica colombiana. Ga\u00f1ou a primeira medalla de ouro para Colombia, nos Xogos Ol\u00edmpicos de 2000. Tam\u00e9n foi campioa do mundo no Campionato Mundial de Halterofilia de 1990 e 1994. Foi a primeira medallista de ouro do seu pa\u00eds nun Campionato Mundial de Halterofilia; no presente \u00e9 a encargada de dirixir a liga de levantamento de pesas en Bogot\u00e1.\nTraxectoria.\nMar\u00eda Isabel Urrutia Ocor\u00f3 naceu no concello de Candelaria, sendo os seus pais Pedro Juan e Nelly. Sendo a\u00ednda nena, a s\u00faa familia radicouse no barrio Mariano Ramos da cidade de Cali. Medrou nunha familia numerosa xunto cos seus pais e 4 irm\u00e1ns. Foi descuberta xogando nas r\u00faas do seu barrio polo seu veci\u00f1o Daniel Balanta, quen lle propuxo practicar atletismo e ela aceptou decontado. Cando Urrutia ti\u00f1a 13 anos deb\u00eda cami\u00f1ar unha hora de ida e volta para adestrar no estadio de atletismo en Cali, xa que non ti\u00f1a cartos para o bus. Logo de conseguir traballo servindo caf\u00e9, foi despedida por pedir permiso para participar nunha competici\u00f3n en Chile. Con 20 anos comezou a traballar como operadora telef\u00f3nica de EMCALI polas ma\u00f1\u00e1s, adestrando polas tardes e estudando polas noites, o seu traballo exerceuno at\u00e9 a s\u00faa participaci\u00f3n nos Xogos Ol\u00edmpicos de 2000.\nLogo da s\u00faa participaci\u00f3n nos Xogos Ol\u00edmpicos de 1988, o adestrador b\u00falgaro Gantcho Karouskov recomendou a Urrutia cambiar de deporte xa que a s\u00faa contextura f\u00edsica era axeitada para ser unha campioa no levantamento de pesas. Ese mesmo ano comezara a participaci\u00f3n das mulleres neste deporte. Logo dunha d\u00e9cada baixo o adestramento de Gantcho, Urrutia ga\u00f1ou nove medallas nos Campionatos Mundiais de Halterofilia. En 1999, con 34 anos, Urrutia pensou en retirarse da competencia deportiva. Ese mesmo ano, o Comit\u00e9 Ol\u00edmpico Internacional inclu\u00edu a halterofilia feminina como un evento ol\u00edmpico por vez primeira. Por tal raz\u00f3n, pospuxo o seu retiro para despois dos Xogos Ol\u00edmpicos de 2000 en Sydney. \nUrrutia competiu un ano m\u00e1is, esta vez a nivel continental, mais un caso de dopaxe provocou o seu retiro do deporte. Logo de deixar a competencia deportiva, licenciouse en Educaci\u00f3n F\u00edsica e Deporte con \u00e9nfase en pedagox\u00eda pola Universidade Adventista de Medell\u00edn, sendo tam\u00e9n especialista en dereitos humanos e da muller pola Escola de X\u00e9nero da Corte Penal Internacional e en dereitos humanos e de x\u00e9nero na Escola de X\u00e9nero da Corte Interamericana de Washington. Comezou a s\u00faa carreira pol\u00edtica sendo membro da C\u00e1mara de Representantes de Colombia dende 2002 a 2010, sendo autora de varios proxectos de lei. Foi tam\u00e9n candidata \u00e1 alcald\u00eda de Cali nas elecci\u00f3ns dos per\u00edodos 2011 e 2015. Logo de ga\u00f1ar a medalla ol\u00edmpica de ouro, Urrutia converteuse nunha figura p\u00fablica para o pa\u00eds, e foi reco\u00f1ecida con gran cantidade de homenaxes. Ese \u00e9 o caso do coliseo de combate constru\u00eddo no barrio no que medrou, bautizado co nome de \"Mar\u00eda Isabel Urrutia\". \u00c9 tam\u00e9n unha convidada habitual nas mesas de an\u00e1lises dos distintos eventos multideportivos nos que compite a selecci\u00f3n colombiana de halterofilia."}
{"id": "502859", "revid": "23204", "url": "https://gl.wikipedia.org/wiki?curid=502859", "title": "Mar\u00eda Isabel Urrutia Ocor\u00f3", "text": ""}
{"id": "502860", "revid": "98629", "url": "https://gl.wikipedia.org/wiki?curid=502860", "title": "Gran Premio de Hungr\u00eda de 2020", "text": "O Gran Premio de Hungr\u00eda 2020 (oficialmente Formula 1 Aramco Magyar Nagyd\u00edj 2020) foi unha carreira de autom\u00f3biles de F\u00f3rmula 1 que se celebrou o 19 de xullo de 2020 en Hungaroring en Mogyor\u00f3d, Hungr\u00eda. A carreira foi a 3\u00aa rolda do Campionato Mundial de F\u00f3rmula Un de 2020, a 36\u00aa carreira do Gran Premio de Hungr\u00eda e a 35\u00aa vez que a carreira se disputou como un evento do campionato do mundo desde a tempada inaugural en .\nAntecedentes.\nNo calendario provisional de , publicado en 2019, o Gran Premio de Hungr\u00eda program\u00e1rase para o 2 de agosto. Non obstante, debido \u00e1 Pandemia de COVID-19, a FIA reorganizou o calendario. O Gran Premio de Hungr\u00eda trasladouse ao 19 de xullo data do Gran Premio do Reino Unido de 2020.\nAntes da carreira, plantex\u00e1ronse preocupaci\u00f3ns sobre as estritas restrici\u00f3ns pol coronavirus en Hungr\u00eda, que incl\u00faen a ameaza de multas e prisi\u00f3n para o persoal que non cumpra. M\u00e1is tarde o director do equipo Scuderia Ferrari Mattia Binotto revelou que falou sobre a necesidade de seguir os protocolos de seguridade COVID-19 polos seus dous pilotos despois de que ambos violaron as regras en distintas ocasi\u00f3ns durante os dous primeiros fins de semana de carreira en Austria coa ameaza de recibir sanci\u00f3ns (inclu\u00eddo o feito de ser eliminados das carreiras) polos administradores das carreiras, ante a posibilidade de novas infracci\u00f3ns Binotto afirmou que espera que os pilotoos presten m\u00e1is atenci\u00f3n a que estas normas no futuro.\nPr\u00e1ctica.\nA primeira sesi\u00f3n de pr\u00e1cticas foi encabezada por Lewis Hamilton e despois por Valtteri Bottas, ambos de Mercedes, seguidos de Sergio P\u00e9rez e despois de Lance Stroll, ambos do equipo Racing Point. Pierre Gasly non puido establecer un teempo debido a problemas coa s\u00faa unidade de potencia. \nA segunda pr\u00e1ctica realizouse en mollado e rematou con Sebastian Vettel sendo o m\u00e1is r\u00e1pido para Ferrari por diante de Bottas e o McLaren de Carlos Sainz, nunha sesi\u00f3n onde s\u00f3 13 piltos fixaron un tempo.\nCarreira.\nInforme.\nA carreira comezou \u00e1s 15:00 CEST o 1 de agosto. Celebrouse durante setenta voltas en Hungaroring con Lewis Hamilton comezando na pole position. A choiva antes e durante a primeira volta levou a todos os coches a arrincar con pneum\u00e1ticos intermedios, Antonio Giovinazzi montou pneum\u00e1ticos de seco ao final da volta de formaci\u00f3n e posteriormente partiu do pit lane. A carreira comezou con incidentes importantes na primeira curva da primeira volta, Valtteri Bottas freou tarde, provocando un golpe na parte traseira do McLaren de Lando Norris, enviando a Norris contra Verstappen, que sufriu danos importantes pero puido continuar. Despois de golpear a Norris, Bottas deslizouse contra o outro Red Bull de Sergio P\u00e9rez Mendoza, sac\u00e1ndoo da carreira. Lance Stroll tam\u00e9n freou demasiado tarde e intentou evitar unha colisi\u00f3n met\u00e9ndose no c\u00e9spede por dentro, pero chocou co Ferrari de Charles Leclerc, que ent\u00f3n forzou a Daniel Ricciardo e que trompeou como resultado. Cando a\u00edu o coche de seguridade, P\u00e9rez retirouse. Despois de seguir d\u00faas voltas baixo o coche de seguridade, a carreira foi bandeira vermella. Norris retirouse ent\u00f3n baixo a bandeira vermella. O motor do coche de Leclerc parou xa que quedou danado sen posibilidade de reparaci\u00f3n. O coche de Verstappen sufriu danos importantes, dificultando moito o seu rendemento. Cando os coches entraron no pit lane para cambiar de pneum\u00e1ticos e sa\u00edr para o reinicio, un a liberaci\u00f3n insegura de Alfa Romeo provocou que Kimi R\u00e4ikk\u00f6nen chocase con Nikita Mazepin, sacando ao piloto de Haas da carreira. Posteriormente, R\u00e4ikk\u00f6nen recibiu unha penalizaci\u00f3n de dez segundos. \nNa reanudaci\u00f3n, s\u00f3 o l\u00edder da carreira Hamilton partiu da grella con pneum\u00e1ticos intermedios, o resto da grella comezou desde os boxes no que cambiaron a pneum\u00e1ticos slick. Hamilton entrou en boxes despois da cuarta volta, deixando ao Alpine de Ocon no liderado con Vettel perseguindoo moi preto. Hamilton fixo unha parada en boxes para po\u00f1er pneum\u00e1ticos duros na d\u00e9cimo novena volta, o que lle permitiu adiantar a Verstappen e Ricciardo cando pararon na seguinte volta. Sainz undercut a Latifi e Tsunoda coloc\u00e1ndoo no terceiro lugar detr\u00e1s de Ocon e Vettel. Verstappen superou a R\u00e4ikk\u00f6nen para subir ao und\u00e9cimo lugar. Vettel e Ocon fixeron paradas en boxes para montar pneum\u00e1ticos novos na trix\u00e9simo sexta e trix\u00e9simo s\u00e9tima volta respectivamente. Hamilton abriuse cami\u00f1o ata o cuarto lugar e logo entrou en boxes na cuadrax\u00e9sima oitava volta sa\u00edndo detr\u00e1s de Alonso. Alonso ret\u00edvoo durante doce voltas despois da quincuax\u00e9sima terceira volta ata que o espa\u00f1ol bloqueou e Hamilton pasouno na primeira curva. Hamilton superou ao Ferrari de Sainz na sesax\u00e9sima s\u00e9tima volta e colocouse terceiro. Gasly entrou na sesax\u00e9sima oitava volta a po\u00f1er pneum\u00e1ticos novos e obtivo a volta r\u00e1pida na \u00faltima volta da carreira. Ocon ga\u00f1ou a carreira diante de Vettel e Hamilton.\nEsta foi a primeira vitoria de Ocon e Alpine, a primeira vitoria no Gran Premio para o equipo de Enstone desde o Gran Premio de Australia de 2013, cando co\u00f1ec\u00edanse como Lotus F1, Esta foi a quincuax\u00e9sima vitoria para a organizaci\u00f3n baixo calquera nome}} e a rimeira vitoria de Ocon en calquera carreira de motor desde a GP3 Series de 2015. Ocon deu grazas ao seu compa\u00f1eiro de equipo Alonso por evitar que Hamilton o atrapase ao final da carreira. Tam\u00e9n marcou a primeira vitoria dun piloto franc\u00e9s pilotando un coche franc\u00e9s propulsado por un motor franc\u00e9s desde o triunfo de Alain Prost no Gran Premio de Austria de 1983 pilotando un coche Renault.\nO resultado permitiu a Mercedes superar a Red Bull para liderar o Campionato de Construtores. Williams subiu ao oitavo posto no campionato, por diante de Alfa Romeo, despois de que os dous pilotos puntuasen por primeira vez desde 2018. \nComo resultado do seu papel na colisi\u00f3n de varios coches na primeira volta da volta inicial, Bottas e Stroll recibiron sanci\u00f3ns na grella de cinco postos para o Gran Premio de B\u00e9lxica. \nPost-carreira.\nDurante o escrutinio posterior \u00e1 carreira, os comisarios non puideron extraer suficiente combustible do Aston Martin de Sebastian Vettel para obter unha mostra dun litro estabrecida polas regras. Polo tanto, Vettel foi descualificado. Isto ascendeu a Sainz de Ferrari ao terceiro posto para completar o podio. Non obstante, Aston Martin apelou a descualificaci\u00f3n. Aston Martin retirou a apelaci\u00f3n posteriormente."}
{"id": "502861", "revid": "5132", "url": "https://gl.wikipedia.org/wiki?curid=502861", "title": "Ander Cantero", "text": "Ander Cantero Armendariz, nado o 9 de xaneiro de 1995 en Pamplona, \u00e9 un futbolista profesional espa\u00f1ol que actualmente xoga como porteiro no Club Deportivo Lugo da Segunda Divisi\u00f3n."}
{"id": "502862", "revid": "5132", "url": "https://gl.wikipedia.org/wiki?curid=502862", "title": "Carlos Castro Garc\u00eda", "text": "Carlos Castro Garc\u00eda, nado o 1 de xu\u00f1o de 1995 en Mieres, \u00e9 un futbolista profesional espa\u00f1ol que actualmente xoga como dianteiro no Club Deportivo Lugo da Segunda Divisi\u00f3n."}
{"id": "502863", "revid": "127505", "url": "https://gl.wikipedia.org/wiki?curid=502863", "title": "TIAM Gz", "text": "TIAM Gz \u00e9 un grupo de rap galego formado en Chantada no ano 2018 por Iago Su\u00e1rez \u00abIagueiro\u00bb, \u00c1lex Varela \u00abAlessov\u00bb, Brais V\u00e1zquez \u00abTorozas\u00bb e Mat\u00edas Zelaray\u00e1n \u00abMr. Mati\u00bb. Os integrantes do grupo definen a s\u00faa m\u00fasica como \u00abrap feito na casa\u00bb a trav\u00e9s do cal, ademais de transmitir as s\u00faas ideas persoais, incl\u00faen tem\u00e1tica pol\u00edtico-social que se encadrar\u00eda no galeguismo combativo. Afirman que o rap \u00e9 o x\u00e9nero musical que m\u00e1is os representa porque outorga m\u00e1is liberdade de expresi\u00f3n a quen canta e convida \u00e1 reflexi\u00f3n e ao pensamento a quen escoita.\nOrixe do nome.\nA primeira parte do nome do grupo \u00e9 unha sigla formada a partir dos alcumes dos seus integrantes (Torozas, Iagueiro, Alessov e Mr. Mati). A segunda parte do nome, Gz, \u00e9 a forma abreviada popular de Galiza.\nTraxectoria.\nTIAM Gz naceu no ver\u00e1n do 2018 despois de que catro amigos de sempre decidiran comprar un micr\u00f3fono e gravar de xeito caseiro unhas letras reivindicativas con melod\u00eda de rap. No entanto, non ser\u00eda at\u00e9 outubro de 2018 cando publicar\u00edan as s\u00faas primeiras melod\u00edas integradas na mixtape \"Cantigas\" composta polos temas \u00abEscarnio\u00bb, \u00abAmigo\u00bb e \u00abAmor\u00bb na plataforma YouTube.\nEn marzo do 2019 sacaron o sinxelo \u00abAkelarre\u00bb a partir do cal comezaron a chegar as primeiras propostas de directos pola comarca e arredores. Ese mesmo ano lanzaron \u00abEntrop\u00eda\u00bb e \u00abArabic\u00bb. Este \u00faltimo, \u00abArabic\u00bb, supuxo unha aposta polo desco\u00f1ecido xa que mesturaba os ritmos combativos do rap galego cos ritmos latinos do reggeaton, o que foi denominado \"reggeaton combativo\". \u00abEntrop\u00eda\u00bb, pola contra, seguiu a li\u00f1a das publicaci\u00f3ns anteriores e logrou gran reco\u00f1ecemento na comunidade galego de hip hop ao ser seleccionada entre os 25 mellores temas do ano 2019 polo programa \"Hip Hop em galego.\"\nA finais de xaneiro do 2020 publicaron o tema \u00abFlows da nada\u00bb\",\" o cal tivo unha grande acollida entre a cr\u00edtica e o p\u00fablico e que supuxo a gravaci\u00f3n do primeiro videoclip do grupo. Ese mesmo ano, a mediados de xullo, lanzar\u00edan, en colaboraci\u00f3n con Julia V\u00e1zquez, \"Sandungueirada\", que mestura o rap galego t\u00edpico da agrupaci\u00f3n con ritmos de trap e samples de salsa. Este \u00faltimo sinxelo, coa participaci\u00f3n dunha voz feminina, converter\u00edase na primeira colaboraci\u00f3n do TIAM Gz.\n[DE]CONSTRUCI\u00d3N foi o \u00faltimo traballo do grupo (publicado en xullo de 2021), un \u00e1lbum de 11 canci\u00f3ns que mestura todo tipo de x\u00e9neros, dende hip-hop ata sons ac\u00fasticos, pasando por trap, pop ou unha reversi\u00f3n da tradicional Mui\u00f1eira de Chantada. O \u00e1lbum conta con catro colaboraci\u00f3ns: Julia V\u00e1zquez (Sandungueirada), Nerea (Males End\u00e9micos), Amorodo (A Danza da Revoluci\u00f3n) e Ezetaerre (Ferreiras dun Mundo Mellor)."}
{"id": "502864", "revid": "88215", "url": "https://gl.wikipedia.org/wiki?curid=502864", "title": "Manuel Gallego", "text": ""}
{"id": "502868", "revid": "1505", "url": "https://gl.wikipedia.org/wiki?curid=502868", "title": "Rally de Terra de Lugo de 1993 2", "text": "O Rally de Terra de Lugo de 1993 foi a d\u00e9cima e \u00faltima edici\u00f3n de dito rally. Celebrouse o 10 de outubro de 1993 e foi puntuable para o Campionato de Espa\u00f1a de Rallys de Terra e para o Campionato de Galicia de Rallys de Terra. O vencedor foi o catal\u00e1n Enric Burrull, que conduc\u00eda un Citro\u00ebn AX 4x4 Proto Turbo e que con esta vitoria proclamouse campi\u00f3n de Espa\u00f1a.\nFoi o segundo dos dous rallys de terra celebrados esa fin de semana en Lugo."}
{"id": "502871", "revid": "98629", "url": "https://gl.wikipedia.org/wiki?curid=502871", "title": "Fermentaci\u00f3n alcoh\u00f3lica", "text": "A fermentaci\u00f3n alcoh\u00f3lica ou fermentaci\u00f3n etan\u00f3lica \u00e9 un tipo de fermentaci\u00f3n que converte azucres como a glicosa, frutosa e sacarosa en enerx\u00eda celular en forma de ATP, orixinando como produtos finais etanol (alcohol et\u00edlico) e di\u00f3xido de carbono. Como os l\u00e9vedos realizan esta conversi\u00f3n en ausencia de ox\u00edxeno, a fermentaci\u00f3n alcoh\u00f3lica \u00e9 considerada un proceso anaerobio. Tam\u00e9n se produce noutras especies, como en certos peixes (por exemplo, a carpa vermella e a carpa com\u00fan) nas que (xunto coa fermentaci\u00f3n l\u00e1ctica) serve para proporcionar enerx\u00eda cando o ox\u00edxeno \u00e9 escaso.\nA fermentaci\u00f3n alcoh\u00f3lica ten moitos usos, como na produci\u00f3n de bebidas alcoh\u00f3licas (vi\u00f1o, cervexa), de etanol como combustible ou na fermentaci\u00f3n do pan.\nProceso bioqu\u00edmico da fermentaci\u00f3n da sacarosa.\nAs ecuaci\u00f3ns qu\u00edmicas que seguen resumen a fermentaci\u00f3n da sacarosa (C12H22O11) en etanol (C2H5OH) e CO2. A fermentaci\u00f3n alcoh\u00f3lica converte un mol de glicosa en dous moles de etanol e dous de di\u00f3xido de carbono, producindo no proceso dous moles de ATP.\nA f\u00f3rmula qu\u00edmica global da fermentaci\u00f3n alcoh\u00f3lica \u00e9: \nA sacarosa \u00e9 un azucre disac\u00e1rido formado por unha mol\u00e9cula de glicosa e outra de frutosa enlazadas por enlace glicos\u00eddico. No primeiro paso da fermentaci\u00f3n alcoh\u00f3lica, o encima invertase corta o enlace glicos\u00eddico entre a glicosa e a frutosa, que quedan libres.\nDespois, cada mol\u00e9cula de glicosa (de 6 carbonos) \u00e9 degradada a d\u00faas mol\u00e9culas de piruvato (de 3 carbonos) nun proceso de m\u00faltiples pasos chamado glic\u00f3lise. A glic\u00f3lise res\u00famese na ecuaci\u00f3n seguinte:\nCH3COCOO\u2212 \u00e9 piruvato e Pi \u00e9 fosfato inorg\u00e1nico. Finalmente, o piruvato conv\u00e9rtese en etanol e CO2 en d\u00faas etapas, rexenerando o NAD+ oxidado necesario para a glic\u00f3lise:\nA reacci\u00f3n \u00e9 catalizada pola piruvato descarboxilase.\nEsta reacci\u00f3n \u00e9 catalizada pola alcohol deshidroxenase (ADH1 no l\u00e9vedo de panader\u00eda).\nComo mostra a ecuaci\u00f3n, a glic\u00f3lise causa a reduci\u00f3n de mol\u00e9culas de NAD+ a NADH, que se utilizan como poder redutor nas reacci\u00f3ns finais da fermentaci\u00f3n, volvendo ao estado de NAD+. Na glic\u00f3lise d\u00faas mol\u00e9culas de ADP conv\u00e9rtense en d\u00faas mol\u00e9culas de ATP e d\u00faas de auga por fosforilaci\u00f3n a nivel de substrato; estes ATP son o rendemento enerx\u00e9tico que se obt\u00e9n do proceso.\nProcesos relacionados.\nA fermentaci\u00f3n de azucre a etanol e CO2 pode realizala tam\u00e9n a bacteria \"Zymomonas mobilis\", pero a ruta utilizada \u00e9 lixeiramente diferente a partir da formaci\u00f3n de piruvato, e ocorre pola ruta de Entner-Doudoroff.\nOutros microorganismos poden producir etanol a partir de azucres por fermentaci\u00f3n, pero son fermentaci\u00f3ns diferentes que non se denominan fermentaci\u00f3n alcoh\u00f3lica e te\u00f1en ademais outros produtos finais caracter\u00edsticos. Exemplos son\nEfecto do ox\u00edxeno.\nAs fermentaci\u00f3ns non requifren ox\u00edxeno. Se o ox\u00edxeno est\u00e1 presente, algunhas especies de l\u00e9vedos (por exemplo, \"Kluyveromyces lactis\" ou \"Kluyveromyces lipolytica\") oxidan o piruvato completamente a di\u00f3xido de carbono e auga polo proceso da respiraci\u00f3n celular; por tanto, estas especies de l\u00e9vedos producen etanol s\u00f3 en ambientes anaer\u00f3bicos onde non \u00e9 posible facer a respiraci\u00f3n celular. Este fen\u00f3meno denominase efecto Pasteur. \nPor\u00e9n, moitos l\u00e9vedos como o l\u00e9vedo de panader\u00eda com\u00fan \"Saccharomyces cerevisiae\" ou o l\u00e9vedo de fisi\u00f3n \"Schizosaccharomyces pombe\" en certas condici\u00f3ns, mante\u00f1en a fermentaci\u00f3n en lugar de facer a respiraci\u00f3n aerobia mesmo se est\u00e1n en presenza de ox\u00edxeno. Na elaboraci\u00f3n do vi\u00f1o isto co\u00f1\u00e9cese como efecto contra-Pasteur. Estes l\u00e9vedos producen etanol incluso en condici\u00f3ns aerobias se dispo\u00f1en do tipo correcto de nutrici\u00f3n. Durante a fermentaci\u00f3n por lotes, a taxa de produci\u00f3n de etanol por miligramo de prote\u00edna celular \u00e9 m\u00e1xima durante un breve per\u00edodo de tempo ao inicio deste proceso, e declina progresivamente a medida que se acumula o etanol no caldo que os rodea. Demostrouse que a retirada deste etanol acumulado non restaura inmediatamente a actividade fermentativa, e proporciona evidencias de que o declive na taxa metab\u00f3lica se debe a cambios fisiol\u00f3xicos (inclu\u00edndo un posible dano causado polo etanol) en vez da presenza do etanol. Investig\u00e1ronse varias posibles causas desta diminuci\u00f3n da actividade fermentativa. Durante a fermentaci\u00f3n por lotes a viabilidade permanece ao ou por riba do 90%, o pH interno permanece case neutro e as actividades espec\u00edficas dos encimas glicol\u00edticos e alcoholix\u00e9nicos (medidos in vitro) permanecen altas. Ning\u00fan destes factores parece estar relacionado causalmente coa ca\u00edda da actividadse fermentativa durante a fermentaci\u00f3n por lotes.\nFabricaci\u00f3n de pan.\nA fermentaci\u00f3n alcoh\u00f3lica causa que a masa de pan \"suba\" ao levedar. Os l\u00e9vedos que se engaden ao pan consomen azucres orixinados na masa a partir da hidr\u00f3lise do amid\u00f3n e producen por fermentaci\u00f3n etanol e di\u00f3xido de carbono como subprodutos. O di\u00f3xido de carbono forma burbullas dentro da masa, que causan que se expanda e esponxe e forme pequenos ocos (\"ollos\" da miga). As temperaturas da cocci\u00f3n eliminan o alcohol, de modo que queda menos do 2% do etanol despois da cocci\u00f3n no forno.\nAs masas de fari\u00f1a p\u00f3dense levedar tam\u00e9n con axentes qu\u00edmicos (bicarbonato de sodio) que se engaden \u00e1 masa en vez de con l\u00e9vedos, polo que non hai fermentaci\u00f3n neste caso. Estes axentes producen di\u00f3xido de carbono pero non etanol. \u00dasanse sobre todo para facer alg\u00fans tipos de bolos e biscoitos ou pasteis.\nBebidas alcoh\u00f3licas.\nO etanol (alcohol et\u00edlico) contido de forma natural nunha bebida alcoh\u00f3lica (inclu\u00edndo o etanol producido por maceraci\u00f3n carb\u00f3nica) \u00e9 producido por medio da fermentaci\u00f3n inducida polos l\u00e9vedos. Nalg\u00fans vi\u00f1os fortificados (por exemplo o vi\u00f1o do Porto) eng\u00e1dense despois ao vi\u00f1o destilados como o brandy.\nEn todos os casos, a fermentaci\u00f3n debe ter lugar nun recipiente que permita que escape o di\u00f3xido de carbono pero que impida que o aire do exterior entre nel. Isto reduce o risco de contaminaci\u00f3n do caldo de fermentaci\u00f3n por bacterias indesexadas ou mofos e evita unha acumulaci\u00f3n de di\u00f3xido de carbono e de presi\u00f3n no recipiente.\nMateria prima para a produci\u00f3n de combustibles.\nA fermentaci\u00f3n realizada por l\u00e9vedos de varios produtos de carbohidratos tam\u00e9n se usa co obxectivo de producir etanol para mesturalo \u00e1 gasolina. Os amid\u00f3ns son a fonte m\u00e1is barata para a produci\u00f3n de alcohol.\nA materia prima predominante para a produci\u00f3n de alcohol en rexi\u00f3ns c\u00e1lidas \u00e9 a cana de azucre. Nas rexi\u00f3n temperadas, util\u00edzase millo ou remolacha azucreira.\nEn Galicia prod\u00facese bioetanol na f\u00e1brica de \"Bioetanol Galicia\" en Teixeiro-Curtis, A Coru\u00f1a a partir da fermentaci\u00f3n de grans de cereais. \u00c9 a f\u00e1brica de bioetanol m\u00e1is grande de Europa e nela prod\u00facese etanol e o seu derivado ETB (etil terbutil \u00e9ter) para mesturar como aditivo \u00e1 gasolina, e residuos de gran soluble deshidratado (DDGS) usados para pensos para animais. Durante a crise da pandemia da COVID-19 parte da produci\u00f3n utilizouse para fabricar xeles hidroalcoh\u00f3licos desinfectantes.\nNos Estados Unidos, a principal materia prima para a produci\u00f3n de etanol \u00e9 actualmente o millo. Obt\u00e9\u00f1ense aproximadamente 0,42 litros de alcohol por quilogramo de millo. A\u00ednda que a maior\u00eda do millo se converte en alcohol, tam\u00e9n se orixinan subprodutos dos grans de cereais que se poden utilizar como alimento para o gando (320 quilogramos destes residuos por cada tonelada m\u00e9trica de millo). A\u00ednda que a maior\u00eda das f\u00e1bricas de fermentaci\u00f3n dos Estados Unidos se constru\u00edron en rexi\u00f3ns produtoras de millo, nalg\u00fans estados util\u00edzase o sorgo para a produci\u00f3n de etanol. No sur dos Estados Unidos estase probando como materia prima para a produci\u00f3n de alcohol o millo mi\u00fado da especie \"Pennisetum glaucum\" e plantas lemnoideas.\nNalgunhas partes de Europa, especialmente Francia e Italia, as uvas son unha materia prima para a produci\u00f3n de etanol por destilaci\u00f3n ou do excedente de vi\u00f1o. O excedente de bebidas azucradas tam\u00e9n se pode utilizar para ese fin. No Xap\u00f3n, prop\u00faxose usar o arroz (co que normalmene se fai o sake) para producir etanol.\nA iuca como fonte de etanol.\nO cultivo agr\u00edcola con amid\u00f3n que ten o maior contido de enerx\u00eda por hect\u00e1rea \u00e9 a iuca, que crece en pa\u00edses tropicais.\nTailandia xa ti\u00f1a unha importante industria de produci\u00f3n de iuca na d\u00e9cada de 1990, que se usaba para alimento do gando ou para mesturar coa fari\u00f1a de trigo e que se pode usar para fabricar alcohol. Nixeria e Ghana pos\u00faen xa f\u00e1bricas para a produci\u00f3n de alcohol a partir de iuca. A produci\u00f3n de etanol para combustible a partir de iuca \u00e9 actualmente factible economicamente debido ao aumento do prezo do petr\u00f3leo.\nEstanse desenvolvendo novas variedades de iuca optimizadas para isto, pero a situaci\u00f3n futura \u00e9 incerta.\nActualmente o cultivo de iuca pode ter un rendemento de entre 25 e 40 toneladas por hect\u00e1rea (con rega e fertilizantes), e dunha tonelada de ra\u00edces de iuca poden obterse uns 200 litros de etanol (con iucas que te\u00f1an un 25% de contido de amid\u00f3n). Un litro de etanol cont\u00e9n aproximadamente 21,46 MJ de enerx\u00eda. A eficiencia enerx\u00e9tica global da ra\u00edz de iuca na s\u00faa conversi\u00f3n en etanol \u00e9 de case o 32%.\nO l\u00e9vedo fermentador que se usa para procesar a iuca \u00e9 \"Endomycopsis fibuligera\", que \u00e1s veces se usa xunto coa bacteria \"Zymomonas mobilis\".\nSubprodutos da fermentaci\u00f3n.\nA fermentaci\u00f3n do etanol orixina subprodutos que non forman parte da produci\u00f3n buscada, pero que en moitos casos poden aproveitarse, como calor, di\u00f3xido de carbono, restos de grans para alimento para o gando, auga, combustibles, metanol e alcohol et\u00edlico. Os residuos s\u00f3lidos de cereais non fermentados resultantes destes procesos de fermentaci\u00f3n poden usarse para alimentar o gando ou na produci\u00f3n de biog\u00e1s, e denom\u00ednanse cereais de destilaci\u00f3n (\"dreche\")."}
{"id": "502872", "revid": "27155", "url": "https://gl.wikipedia.org/wiki?curid=502872", "title": "Fermentaci\u00f3n etan\u00f3lica", "text": ""}
{"id": "502873", "revid": "27155", "url": "https://gl.wikipedia.org/wiki?curid=502873", "title": "Fermentaci\u00f3n alc\u00f3lica", "text": ""}
{"id": "502874", "revid": "839", "url": "https://gl.wikipedia.org/wiki?curid=502874", "title": "Yanis Rahmani", "text": "Yanis Moloud Rahmani Cordeiro, nado o 13 de maio de 1995 en Champigny-sur-Marne (Val do Marne), \u00e9 un futbolista profesional franco-alxeriano que actualmente xoga como extremo no Club Deportivo Lugo da Segunda Divisi\u00f3n."}
{"id": "502875", "revid": "27249", "url": "https://gl.wikipedia.org/wiki?curid=502875", "title": "Planicie", "text": ""}
{"id": "502877", "revid": "1131", "url": "https://gl.wikipedia.org/wiki?curid=502877", "title": "Central t\u00e9rmica de Sab\u00f3n", "text": "A central t\u00e9rmica de Sab\u00f3n \u00e9 unha central t\u00e9rmica xa pechada, situada no pol\u00edgono industrial de Sab\u00f3n, no municipio de Arteixo. Estaba integrada por d\u00faas unidades, a antiga de fueloil de 480 MW e a outra de ciclo combinado cunha potencia de 400 MW que empezou a funcionar no ano 2008. Foi creada por Fenosa, e despois pasou a ser propiedade da empresa Naturgy.\nEst\u00e1 situada a unha altitude de 30 msnm, limitada ao norte por Punta Cancela e a poboaci\u00f3n de Ra\u00f1obre, ao leste polo encoro de Rosadoiro, ao sur polo pol\u00edgono industrial de Sab\u00f3n e ao oeste pola praia da Alba.\nA central de fuel constaba de dous grupos, o grupo I de 120 MW e o II de 350 MW, que iniciaron as s\u00faas operaci\u00f3ns o 20 de abril de 1972 e o 1 de abril de 1975, respectivamente. Ambos foron dados de baixa en decembro de 2011 e posteriormente desmantelados. \nHistoria.\nA central t\u00e9rmica de Sab\u00f3n iniciou a s\u00faa actividade en 1972 con dous grupos de produci\u00f3n de enerx\u00eda el\u00e9ctrica que utilizaban o fuel\u00f3leo como combustible principal. Naturgy (antigamente chamada Gas Natural Fenosa) solicitou en 2010 o peche dos dous grupos de fuel\u00f3leo da central t\u00e9rmica que, con 40 anos de antig\u00fcidade, esgotaran a s\u00faa vida \u00fatil. En 2008 empezou a funcionar o grupo de ciclo combinado, que opera con gas natural, cunha potencia de 400 MW.\nA primeira pedra da central de ciclo combinado de gas de Sab\u00f3n, constru\u00edda por Uni\u00f3n Fenosa, foi colocada en xu\u00f1o de 2006. O investimento estimado para a construci\u00f3n, desenvolvemento e posta en marcha alcanzaba os 221,3 mill\u00f3ns de euros e estim\u00e1base a s\u00faa posta en marcha en novembro de 2007. A localizaci\u00f3n foi elixido pola s\u00faa proximidade \u00e1 planta de regasificaci\u00f3n de Mugardos, a s\u00faa f\u00e1cil conexi\u00f3n \u00e1 rede de gasodutos e \u00e1 rede el\u00e9ctrica, e pola s\u00faa proximidade a Punta Langosteira.\nO proxecto afirmaba reducir o consumo de auga nun 35 por cento respecto das necesidades dunha central t\u00e9rmica convencional. A\u00ednda as\u00ed, a central consome un caudal de 263.306 m3/ano procedente da rede de abastecemento municipal, ascendendo o caudal vertido de augas industriais a 101.258 m3/ano. \nSab\u00f3n consome 181522 toneladas ao ano de gas natural e cantidades menores de fuel\u00f3leo (3575 t/ano) e gas\u00f3leo (68 t/ano). Pola s\u00faa banda, o consumo de enerx\u00eda el\u00e9ctrica ascende a 6.999 MW/h ao ano.\nOs principais contaminantes atmosf\u00e9ricos son:\nA s\u00faa cheminea de 200 metros de altura era, despois da cheminea de 356 metros da central t\u00e9rmica das Pontes, a segunda construci\u00f3n m\u00e1is alta de Galicia. Foi demolida en 2019.\nXa aprobados os permisos para montar sobre o que era a t\u00e9rmica un segundo ciclo combinado, en maio de 2009 o grupo Gas Natural-Uni\u00f3n Fenosa prop\u00faxose a venda da central.\nCon todo a operaci\u00f3n non se concretou e a compa\u00f1\u00eda descartou a conversi\u00f3n da vella central. En outubro de 2010 o goberno autorizou a Gas Natural-Uni\u00f3n Fenosa a pechar os grupos I e II da central t\u00e9rmica de Sab\u00f3n, concedendo un termo de dous anos para o seu desmantelamento."}
{"id": "502878", "revid": "12452", "url": "https://gl.wikipedia.org/wiki?curid=502878", "title": "Historia Compostel\u00e1", "text": ""}
{"id": "502879", "revid": "12452", "url": "https://gl.wikipedia.org/wiki?curid=502879", "title": "Historia Compostelana", "text": ""}
{"id": "502880", "revid": "89787", "url": "https://gl.wikipedia.org/wiki?curid=502880", "title": "Dorothy Lamour", "text": "Mary Leta Dorothy Lamour (Slaton), nada en Nova Orle\u00e1ns o 10 de decembro 1914 e finada nos \u00c1nxeles o 22 de setembro 1996, foi unha actriz de cinema e cantante estadounidense co\u00f1ecida como Dorothy Lamour. \u00c9 lembrada sobre todo por traballar na serie de comedias de \u00e9xito \u201cRoad to...\u201d con Bing Crosby e Bob Hope.\nTraxectoria.\nPrimeiros anos.\nLamour naceu en Nova Orle\u00e1ns, Luisiana, filla de Carmen Louise LaPorte (1892\u20131930) e John Watson Slaton (1895\u20131963), ambos camareiros. O matrimonio dos seus pais durou s\u00f3 uns anos, e a s\u00faa nai volveu casar con Clarence Lambour, de quen Dorothy tomou e adaptou o seu apelido como nome art\u00edstico. Este matrimonio tam\u00e9n acabou en divorcio cando Dorothy era unha adolescente. A econom\u00eda familiar era tan desesperada que cando ti\u00f1a quince anos, falsificou a firma da s\u00faa nai nun documento que a autorizaba a abandonar o colexio. M\u00e1is tarde, asistiu a unha escola de secretariado para a que non necesitaba o diploma da escola secundaria. Era unha excelente mecan\u00f3grafa e normalmente escrib\u00eda as s\u00faas propias cartas, mesmo despois de facerse famosa.\nDespois de ga\u00f1ar en 1931 o concurso de beleza Miss Nova Orle\u00e1ns, a s\u00faa nai e ela mud\u00e1ronse a Chicago, onde Dorothy ga\u00f1aba 17 d\u00f3lares \u00e1 semana como ascensorista nos almac\u00e9ns Marshall Field na r\u00faa State. Non ti\u00f1a formaci\u00f3n como cantante pero un amigo convenceuna para que se presentase para un anuncio con Herbie Kay, un director de orquestra que ti\u00f1a un programa nacional de radio chamado \"The Yeast Foamers\".\nDeixou a orquestra de Kay e mudouse a Manhattan, onde o co\u00f1ecido cantante Rudy Vallee a axudou a conseguir un traballo de cantante nun co\u00f1ecido night club, O Morocco. Traballou tam\u00e9n en 1 Fifth Avenue, un cabar\u00e9 onde co\u00f1eceu a Louis B. Mayer, magnate dos estudos MGM. Foi Mayer quen organizou unha proba de c\u00e1mara para Dorothy, que a levou a ser contratada pola Paramount en 1935. Ese mesmo ano, conseguiu o seu propio programa musical de 15 minutos en NBC Radio. Tam\u00e9n cantou no co\u00f1ecido programa de radio de Rudy Vallee. Cando estaba no apoxeo da s\u00faa popularidade, as s\u00faas fans suxeriron que o seu apelido foi creado por un axente a partir da palabra francesa \"amour\". Foi Dorothy quen o adaptou de Lambour, que era o apelido do seu pai adoptivo, Clarence.\nCo\u00f1eceu a J. Edgar Hoover, director do FBI. Segundo o bi\u00f3grafo de Hoover Richard Hack, Hoover estaba interesado en Dorothy, pero ela s\u00f3 quer\u00eda unha amizade. Hoover e Lamour foron grandes amigos ata a morte de Hoover. Lamour nunca negou os rumores dunha aventura amorosa entre eles.\nCarreira.\nEn 1936, trasladouse a Hollywood e traballou regularmente en filmes de Paramount Pictures. O papel que fixo dela unha estrela foi Ulah (unha especie de Tarz\u00e1n feminina) en \"The Jungle Princess\" (1936). Mentres se lle adxudicaba fama como s\u00edmbolo sexual, Lamour tam\u00e9n demostrou talento como actriz c\u00f3mica e dram\u00e1tica e estivo entre as actrices m\u00e1is populares do cine entre 1936 e 1952.\nTraballou na serie de pel\u00edculas \"Road to...\" con Bing Crosby e Bob Hope nos anos 40 e 50. Os filmes foron grandes \u00e9xitos durante a d\u00e9cada de 1940, e cada ano situ\u00e1banse entre as m\u00e1is comerciais. A\u00ednda que os filmes se centraba m\u00e1is en Hope e Crosby, ela cantaba algunhas das s\u00faas canci\u00f3ns m\u00e1is co\u00f1ecidas e a s\u00faa contribuci\u00f3n aos filmes foi considerada, tanto polo p\u00fablico como polos donos dos teatros, de tanta importancia como a de Crosby e Hope. A serie finalizou con \"Cami\u00f1o de Bali\" (1952) cando a s\u00faa carreira comezou o seu declive mentres que Crosby e Hope continuaron a ser importantes figuras do negocio.\nDurante os anos da segunda guerra mundial, foi unha das pin-ups m\u00e1is populares entre os soldados, con Betty Grable, Rita Hayworth, Lana Turner e Veronica Lake. Lamour foi en gran medida responsable de p\u00f3r en marcha as xiras de bonos de guerra, nas que algunhas estrelas de cine viaxaban por todo o pa\u00eds vendendo bonos do goberno ao p\u00fablico. S\u00f3 Lamour promoveu a venda duns 21 mill\u00f3ns de d\u00f3lares en bonos de guerra.\nNos primeiros anos 50 a s\u00faa carreira foise apagando, e comezou unha nova carreira como animadora de clubs nocturnos e ocasionalmente actriz de teatro. Nos anos 60 volveu \u00e1 pantalla, con papeis secundarios en tres filmes e ao teatro, coa xira de \"Hello Dolly!\" que durou un ano preto do final da d\u00e9cada.\n\u00daltimos anos.\nO bo humor de Lamour e a s\u00faa falta de pretensi\u00f3ns permit\u00edronlle ter unha carreira moi longa no mundo do espect\u00e1culo. Foi unha atracci\u00f3n no circu\u00edto de \"dinner theatre\" dos 70. Nos 60 e 70, viviu co seu marido Leamos Ross Howard III (co que casara en 1943), en Baltimore, Maryland. El morreu en 1978. Lamour publicou a s\u00faa autobiograf\u00eda \"My Side of the Road\" en 1980, volveu actuar en clubs nocturnos, e actuou en obras e series de televisi\u00f3n tales como \"Hart to Hart\", \"Crazy Like a Fox\" e \"Escribiuse un crime\".\nDurante os anos 1990, s\u00f3 traballou en contadas ocasiones mais fix\u00e9ronlle varias entrevistas en revistas e programas televisivos. En 1995, o musical \"Swinging on a Star\", unha revisi\u00f3n de canci\u00f3ns escritas por Johnny Burke estreouse en Broadway e mant\u00edvose tres meses en cartel. Lamour aparec\u00eda nos cr\u00e9ditos como \u201casesora especial\u201d. Burke fora o autor de moitas das m\u00e1is famosas canci\u00f3ns da serie de pel\u00edculas \"Road to...\". O musical foi candidato aos premios Tony como mellor musical e a actriz no papel de Dorothy Lamour, Kathy Fitzgerald, tam\u00e9n foi nomeada.\nLamour morreu na s\u00faa casa en North Hollywood, California aos 81 anos. Foi enterrada no cemiterio Forest Lawn, Hollywood Hills nos \u00c1nxeles, California."}
{"id": "502881", "revid": "5863", "url": "https://gl.wikipedia.org/wiki?curid=502881", "title": "Historia compostelana", "text": ""}
{"id": "502882", "revid": "88215", "url": "https://gl.wikipedia.org/wiki?curid=502882", "title": "Hugo Rama", "text": "Hugo Jos\u00e9 Rama Calvi\u00f1o, nado o 22 de novembro de 1996 en Sig\u00fceiro, \u00e9 un futbolista galego que xoga como centrocampista no Deportivo da Coru\u00f1a, da Primeira Divisi\u00f3n RFEF.\nTraxectoria.\nNado en Sig\u00fceiro, Oroso, a orixe arxentina de seu pai fixo que fose afeccionado de River Plate dende pequeno. Comezou a s\u00faa formaci\u00f3n como futbolista nas categor\u00edas inferiores do Celta de Vigo, onde destacou ata o segundo ano de xuvenil, cando decidiu abandonar o club por \"sa\u00fade mental\" e porque xa non gustaba da rutina que levaba. Xogou ent\u00f3n unha campa\u00f1a no Xuventude Oroso, co que logrou o ascenso \u00e1 Liga Nacional, e debutou na Primeira Galicia co Sig\u00fceiro, compartindo equipo con Juanito. Foi nun partido ante o Cordeiro, no que marcou o \u00fanico gol do seu equipo, que perdeu 1-2. \nAp\u00f3s esa temporada incorporouse ao Deportivo da Coru\u00f1a como xuvenil de terceiro ano. Do equipo xuvenil dirixido por Jos\u00e9 Ram\u00f3n pasou ao Fabril na tempada 2015/16, onde se converteu nun dos xogadores fixos para o adestrador Manuel Mosquera. Con todo, a chegada de Crist\u00f3bal Parralo ao banco acabou provocando a sa\u00edda de Rama do club por falta de minutos, despois de 49 partidos co filial. \nEn agosto de 2017 asinou co Cerceda de Tito Ramallo, aproveitando as\u00ed a oportunidade de xogar na Segunda Divisi\u00f3n B. Titular indiscutible no club cercedense, disputou un total de 44 partidos, 39 deles como titular, e marcou 9 goles.\nO 25 de xaneiro de 2018 asinou un contrato co Lugo, da Segunda Divisi\u00f3n, que se far\u00eda efectivo para a seguinte temporada. Por\u00e9n, o club lucense cedeuno na s\u00faa primeira campa\u00f1a ao Mirand\u00e9s de Segunda B. En Miranda de Ebro foi titular indiscut\u00edbel e unha das pezas chave do equipo adestrado por Borja Jim\u00e9nez, que ga\u00f1ou a Copa Federaci\u00f3n e logrou o ascenso a Segunda. Con todo, caeu lesionado nun encontro das eliminatorias de ascenso contra o Recreativo de Huelva, rompendo o ligamento cruzado anterior do xeonllo no mesmo momento que marcaba o \u00fanico gol do partido. A pesar da lesi\u00f3n, o 24 de xullo Rama prolongou o seu contrato co Lugo at\u00e9 2022. \nReapareceu nos terreos de xogo en xaneiro de 2020, debutando co Lugo en Segunda nun encontro ante o Rayo Vallecano no Estadio de Vallecas, entrando ao campo na segunda metade como substituto de \u00c1lex L\u00f3pez. O 21 de outubro de 2020 marcou o seu primeiro gol na categor\u00eda de prata, na vitoria por 3-0 do seu equipo fronte ao Girona no Anxo Carro. Durante esa tempada (2020/21) disputou 38 encontros, 30 deles como titular, e marcou 4 goles.\nEn xaneiro de 2022 acordou co club a rescisi\u00f3n do seu contrato e asinou polo Oviedo, da mesma categor\u00eda. Xogou 10 partidos no que restaba de tempada, \u00e1s ordes do Cuco Ziganda, pero non se fixo cun oco no once titular ata a campa\u00f1a seguinte, especialmente trala chegada do adestrador \u00c1lvaro Cervera. Iniciou a tempada 2023/24 como xogador do Oviedo, sendo titular na primeira xornada ante o Tenerife, pero no \u00faltimo d\u00eda do mercado anunciouse a s\u00faa fichaxe polo Deportivo da Coru\u00f1a, despois de chegar a un acordo co Oviedo para rescindir o seu contrato. O seu balance no club asturiano foi de 48 partidos e 1 gol.\nA s\u00faa contrataci\u00f3n polo Deportivo supuxo o seu regreso ao club coru\u00f1\u00e9s seis anos despois da s\u00faa marcha do filial. Debutou co primeiro equipo branquiazul na segunda xornada da Primeira Divisi\u00f3n RFEF, nunha vitoria por 0-3 diante do Lugo, o seu exequipo, no Anxo Carro."}
{"id": "502883", "revid": "22570", "url": "https://gl.wikipedia.org/wiki?curid=502883", "title": "Gaudapada", "text": "Gau\u1e0dap\u0101da (en s\u00e1nscrito: \u0917\u094c\u0921\u092a\u093e\u0926), que floreceu no s\u00e9culo VI, tam\u00e9n referido como Gau\u1e0dap\u0101d\u0101c\u0101rya (\"Gau\u1e0dap\u0101da o Mestre\"), foi un fil\u00f3sofo medieval hind\u00fa e estudoso da escola \"Advaita\" Vedanta da filosof\u00eda hind\u00fa. A\u00ednda que os detalles da s\u00faa biograf\u00eda son incertos, as s\u00faas ideas inspiraron a outros como Adi Shankara que o chamou \"Paramaguru\" (o m\u00e1is alto mestre).\nGaudapada foi o autor ou compilador do \"M\u0101\u1e47\u1e0dukya K\u0101rik\u0101\", tam\u00e9n co\u00f1ecido como \"Gaudapada Karika\". O texto consiste en catro cap\u00edtulos, (tam\u00e9n se di catro libros), e a\u00ednda que que no cap\u00edtulo catro a terminolox\u00eda \u00e9 budista, doutrinalmente a obra de Gaudapada \u00e9 vedanta, non budista. Os primeiros tres cap\u00edtulos do texto de Gaudapada influ\u00edron na tradici\u00f3n Advaita Vedanta. Partes do primeiro cap\u00edtulo que incl\u00fae o \"Mandukya Upanishad\" foron considerados unha fonte v\u00e1lida polas escolas Dvaita e Vishistadvaita da Vedanta.\nTraxectoria.\nPosiblemente era orixinario de Caxemira ou de Bengala.\nA\u00ednda que non hai moito escrito sobre a s\u00faa vida, segundo unha lenda, Gaudapada era fillo de Vishnudatta e Gunavati, unha devota familia saraswat brahm\u00e1n en Bhupalam, preto de Vitta, e o seu nome foi Shukadatta. Renunciou \u00e1 s\u00faa vida (\u00e9 dicir, aceptou a orde de saniasa) cando era moi novo e foi ao bosque nun outeiro pr\u00f3ximo na procura da sabedor\u00eda espiritual. M\u00e1is tarde dixo que foi instru\u00eddo directamente por Deus a trav\u00e9s de \"nabhovani\" (unha voz interior) e despois viaxou ata Badarika Ashrama no Himalaia onde recibiu a sabedor\u00eda do \"Vedanta-sutra\" coas beiz\u00f3ns do seu escritor, o m\u00edtico Vyasa (primeiro milenio a. C.)."}
{"id": "502884", "revid": "136403", "url": "https://gl.wikipedia.org/wiki?curid=502884", "title": "Pancratium maritimum", "text": "Pancratium maritimum, a cebola do mar ou cebola das gaivotas, \u00e9 unha planta bulbosa da familia das amarilid\u00e1ceas. At\u00f3pase nos areais e nas dunas fixas das costas do Atl\u00e1ntico e nas costas do Mediterr\u00e1neo, a pleno sol e tolera ben per\u00edodos prolongados de seca.\nDescrici\u00f3n.\nA cebola do mar \u00e9 unha planta herb\u00e1cea; as follas ergueitas sobresaen do chan, formando un denso ramallete; te\u00f1en entre 5 e 20 mm de ancho e son de cor verde azulada. Te\u00f1en un bulbo alongado, branco, con m\u00faltiples capas membranosas. Inxerido, resulta de gran toxicidade, debido a que cont\u00e9n heter\u00f3sidos cardiot\u00f3nicos. As ra\u00edces est\u00e1n situadas a unha profundidade de at\u00e9 80 cm baixo a superficie. \nAs flores son pediceladas, grandes e rechamantes, de cor branca, con gran parecido aos narcisos e moi arom\u00e1ticas, cun tama\u00f1o de at\u00e9 15 cm de lonxitude. A flor presenta seis t\u00e9palos lanceolados abertos na periferia e cun nervio dorsal verdoso que nace na base da umbela. A corola con forma de trompeta, tam\u00e9n branca, ten doce dentes de forma triangular. O seis estames son de cor branca, cunhas anteras de cor amarela con forma de ril.\nO ovario \u00e9 trilocular e sobresae sobre o c\u00e1liz espatoide de d\u00faas br\u00e1cteas caedizas. O seu froito \u00e9 unha c\u00e1psula grande e ovoidea, coas sementes no seu interior, negras, angulosas, brillantes, con forma subtriangular, de placentaci\u00f3n axial e amontoadas en cada un do tres l\u00f3culos. \nFloraci\u00f3n.\nFlorece desde finais de xu\u00f1o, en xullo e agosto, at\u00e9 setembro, cando a maior\u00eda das plantas xa pasaron a s\u00faa floraci\u00f3n. \nH\u00e1bitat.\nVive nas dunas costeiras. Require chan ben drenado a\u00ednda que sexa pobre, seco, \u00e1rido, e exposici\u00f3n a pleno sol. A planta ten a particularidade de poderse enterrar m\u00e1is profundamente para evitar o desecamento, ou ben de alongar os seus talos en caso de quedar moi cuberta de area. \nEcolox\u00eda.\nA planta \u00e9 polinizada por unha couza chamada \"Agrius convolvuli\". Estes insectos visitan a flor cando a velocidade do vento \u00e9 de dous metros por segundo. Cando \u00e9 maior, as couzas non visitan a planta. A\u00ednda que a especie \u00e9 polinizada dalgunha maneira durante o tempo ventoso, a polinizaci\u00f3n non \u00e9 eficaz. Outro dato espec\u00edfico desta planta \u00e9 que non \u00e9 receptiva \u00e1 s\u00faa propia polinizaci\u00f3n e a planta reco\u00f1ece o seu propio pole. Esta flor s\u00f3 pode ser f\u00e9rtil con polinizaci\u00f3n cruzada.\nPragas.\nAs follas son devoradas pola eiruga do lepid\u00f3ptero \"Brithys crini\", asociado exclusivamente a esta planta. \nCultivo.\nCrece ben en terreos areosos, perfectamente drenados e en lugares c\u00e1lidos e asollados. Para que os bulbos maduren totalmente \u00e9 imprescindible, logo da floraci\u00f3n, un per\u00edodo c\u00e1lido e seco. Os bulbos pl\u00e1ntanse no outono a unha profundidade duns 15 cm. Multipl\u00edcase mediante bulbilos, os cales deben separarse do bulbo orixinal no outono.\nPropiedades.\nOs bulbos da cebola do mar conte\u00f1en un inhibidor da acetilcolinesterase, chamado ungeremine que pode ser adecuado como tratamento do alzh\u00e9imer. \"Ungeremina\" tam\u00e9n se illou de \"Nerine bowdenii\", \"Ungernia spiralis\", \"Zephyranthes flava\", \"Ungernia minor\", \"Crinum augustum\", \"Crinum asiaticum\" e \"Hippeastrum solandriflorum\".\n4'-Hydroxy-5,7-dimethoxy-8-methylflavan \u00e9 un flavano que tam\u00e9n se atopa na planta \"P. maritimum\".\nTaxonom\u00eda.\n\"Pancratium maritimum\" foi descrita por Carl Linnaeus e publicado en \"Species Plantarum\", 1: 290, 1753.\nPancratium: nome xen\u00e9rico que prov\u00e9n do grego \u03c0\u03b1\u03bd (\"pan\", \"todo\") e \u03ba\u03c1\u03b1\u03c4\u03c5\u03c2 (\"cratys\", \"potente\") en alusi\u00f3n \u00e1s s\u00faas supostas virtudes medicinais. \nmaritimum: ep\u00edteto latino proveniente do lat\u00edn \"mar\", polo seu h\u00e1bitat costeiro."}
{"id": "502885", "revid": "47401", "url": "https://gl.wikipedia.org/wiki?curid=502885", "title": "Gau\u1e0dap\u0101d\u0101c\u0101rya", "text": ""}
{"id": "502886", "revid": "88215", "url": "https://gl.wikipedia.org/wiki?curid=502886", "title": "Tempada 1993 do Campionato de Galicia de Rallys de Terra", "text": "A tempada 1993 foi a 7\u00aa edici\u00f3n do Campionato de Galicia de Rallys de Terra. O vencedor foi o dumbri\u00e9s Manuel Senra cun Peugeot 205 GTI."}
{"id": "502887", "revid": "1888", "url": "https://gl.wikipedia.org/wiki?curid=502887", "title": "Francisco Javier Etcheverr\u00eda de la Muela", "text": ""}
{"id": "502889", "revid": "89787", "url": "https://gl.wikipedia.org/wiki?curid=502889", "title": "Kate Bush", "text": "Catherine Bush, nada en Bexleyheath o 30 de xullo de 1958, \u00e9 unha cantante, bailarina, compositora e produtora musical inglesa. En 1978, con dezanove anos, acadou o n\u00famero un da UK Singles Chart durante catro semanas co seu primeiro sinxelo \"Wuthering Heights\", o que a converteu na primeira artista feminina que obtivo un n\u00famero un no Reino Unido cunha canci\u00f3n composta por ela mesma. Dende ent\u00f3n publicou vinte e cinco sinxelos que entraron no Top 40, inclu\u00eddos os Top 10 \"The Man with the Child in His Eyes\", \"Babooshka\", \"Running Up That Hill\", \"Don't Give Up\" (d\u00fao con Peter Gabriel) e \"King of the Mountain\". Os seus dez \u00e1lbums de estudio estiveron entre os dez m\u00e1is vendidos do Reino Unido, inclu\u00eddos os n\u00fameros un \"Never for Ever\" (1980), \"Hounds of Love\" (1985) e a compilaci\u00f3n \"The Whole Story\" (1986). Foi a primeira solista brit\u00e1nica que liderou a lista de vendas brit\u00e1nica de \u00e1lbums e a primeira artista feminina que tivo un \u00e1lbum no n\u00famero un.\nBush comezou a escribir canci\u00f3ns aos once anos. Foi contratada por EMI Records despois de que o guitarrista de Pink Floyd David Gilmour axudase a producir unha maqueta. O seu \u00e1lbum de debut, \"The Kick Inside\", publicouse en 1978. Bush foi ga\u00f1ando independencia art\u00edstica na produci\u00f3n dos seus discos e produciunos todos dende \"The Dreaming\" (1982). Tomouse un descanso entre o s\u00e9timo e o oitavo, \"The Red Shoes\" (1993) e \"Aerial\" (2005). Volveu conseguir atenci\u00f3n en 2014 co seu concerto Before the Dawn, primeiro espect\u00e1culo dende The Tour of Life de 1979.\nO estilo ecl\u00e9ctico e experimental de Bush, as s\u00faas letras pouco convencionais e os seus temas literarios influ\u00edron a un amplo rango de artistas. Foi candidata a trece premios da British Phonographic Industry, ga\u00f1ando o de mellor artista brit\u00e1nica en 1987, e foi candidata a tres premios Grammy. En 2002 foi reco\u00f1ecida cun premio Ivor Novello pola s\u00faa contribuci\u00f3n \u00e1 m\u00fasica brit\u00e1nica. En outubro de 2017 foi seleccionada para a s\u00faa inclusi\u00f3n no Rock and Roll Hall of Fame en 2018. Bush foi nomeada Comandante da Orde do Imperio Brit\u00e1nico (CBE) en 2013 polos seus servizos \u00e1 m\u00fasica."}
{"id": "502890", "revid": "88215", "url": "https://gl.wikipedia.org/wiki?curid=502890", "title": "Tempada 1994 do Campionato de Galicia de Rallys de Terra", "text": "A tempada 1994 foi a 8\u00aa edici\u00f3n do Campionato de Galicia de Rallys de Terra. O vencedor foi o dumbri\u00e9s Manuel Senra cun Peugeot 205 GTI."}
{"id": "502891", "revid": "5132", "url": "https://gl.wikipedia.org/wiki?curid=502891", "title": "Jaime Seoane", "text": "Jaime Seoane Valenciano, nado o 23 de xaneiro de 1997 en Madrid, \u00e9 un futbolista profesional espa\u00f1ol que actualmente xoga como mediocampista no Club Deportivo Lugo da Segunda Divisi\u00f3n. Formado na canteira do Real Madrid, debutou co primeiro equipo en encontro de Copa do Rei."}
{"id": "502892", "revid": "5863", "url": "https://gl.wikipedia.org/wiki?curid=502892", "title": "Domingo Etcheverr\u00eda Naveyra", "text": "Domingo Etcheverr\u00eda Naveyra, nado en Betanzos en 1889 e finado na mesma vila o 1 de novembro de 1987, foi un banqueiro e pol\u00edtico galego.\nTraxectoria.\nFoi alcalde de Betanzos do 1 de abril de 1920 ao 1 de abril de 1922 e novamente do 15 de xaneiro de 1923 ao 1 de outubro de 1923. Impulsou na d\u00e9cada dos anos corenta o Banco Etcheverr\u00eda, do que foi at\u00e1 a s\u00faa morte presidente do consello de administraci\u00f3n.\nVida persoal.\nCasou con Mar\u00eda Asunci\u00f3n de la Muela Sierra e foi pai, entre outros, de Javier Etcheverr\u00eda de la Muela."}
{"id": "502893", "revid": "6939", "url": "https://gl.wikipedia.org/wiki?curid=502893", "title": "Castelo de San Felipe", "text": ""}
{"id": "502895", "revid": "5132", "url": "https://gl.wikipedia.org/wiki?curid=502895", "title": "Alejandro L\u00f3pez Moreno", "text": "Alejandro L\u00f3pez Moreno, m\u00e1is co\u00f1ecido como \u00c1lex L\u00f3pez, nado o 2 de xu\u00f1o de 1997 en Terrasa, \u00e9 un futbolista profesional espa\u00f1ol. Formado na canteira do RCD Espanyol, actualmente xoga como mediocampista no Club Deportivo Lugo da Segunda Divisi\u00f3n cedido polo club barcelon\u00e9s."}
{"id": "502896", "revid": "1888", "url": "https://gl.wikipedia.org/wiki?curid=502896", "title": "Domingo Etcheverr\u00eda Naveira", "text": ""}
{"id": "502897", "revid": "5863", "url": "https://gl.wikipedia.org/wiki?curid=502897", "title": "Adolfo S\u00e1nchez D\u00edaz", "text": "Adolfo S\u00e1nchez D\u00edaz, nado en Betanzos cara a 1889 e finado na mesma vila o 15 de agosto de 1971, foi un escritor e pol\u00edtico galego.\nTraxectoria.\nProcurador dos tribunais. Foi secretario do concello de Bergondo en 1914. Colaborou en \"Nueva Era\" e \"Betanzos Liberal\". Foi presidente do Liceo Recreativo de Artesanos. Foi alcalde de Betanzos do 1 de abril de 1922 ao 8 de xaneiro de 1923 e novamente logo da ca\u00edda da ditadura de Primo de Rivera, do 15 de abril de 1930 ao 15 de marzo de 1931. Impulsou na d\u00e9cada dos anos corenta o Banco Etcheverr\u00eda, do que foi ata a s\u00faa morte presidente do consello de administraci\u00f3n.\nVida persoal.\nCasou con Mar\u00eda Mart\u00ednez Doval en 1914, que finou en febreiro do ano seguinte."}
{"id": "502898", "revid": "89787", "url": "https://gl.wikipedia.org/wiki?curid=502898", "title": "Selecci\u00f3n de f\u00fatbol do Chad", "text": "A selecci\u00f3n de f\u00fatbol do Chad (en ) \u00e9 o equipo representativo do Chad nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Chadiana de F\u00fatbol Asociaci\u00f3n (\"F\u00e9d\u00e9ration Tchadienne de Football Association\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA."}
{"id": "502902", "revid": "5132", "url": "https://gl.wikipedia.org/wiki?curid=502902", "title": "Selecci\u00f3n de f\u00fatbol de Chad", "text": ""}
{"id": "502904", "revid": "17467", "url": "https://gl.wikipedia.org/wiki?curid=502904", "title": "Jos\u00e9 Antonio Alvite", "text": ""}
{"id": "502905", "revid": "47401", "url": "https://gl.wikipedia.org/wiki?curid=502905", "title": "Zhiyi", "text": "Zhiyi (en ; en pinyin Zh\u00ecy\u01d0; en xapon\u00e9s Chigi; en coreano \uc9c0\uc758; en vietnamita Tr\u00ed Ngh\u0129), nado no condado de Gong'an en 538 e finado no condado de Tiantai en 597, \u00e9 listado tradicionalmente como o cuarto patriarca, mais xeralmente est\u00e1 considerado o fundador da tradici\u00f3n Tiantai do budismo da China. O seu t\u00edtulo est\u00e1ndar era \u015arama\u1e47a Zhiyi (Ch. \u6c99\u9580\u667a\u9857), lig\u00e1ndoo coa ampla tradici\u00f3n do ascetismo indio. Zhiyi \u00e9 c\u00e9lebre por ser o primeiro da historia do budismo chin\u00e9s que elaborou unha clasificaci\u00f3n completa, cr\u00edtica e sistem\u00e1tica das ensinanzas budistas. Tam\u00e9n est\u00e1 reco\u00f1ecido como a principal figura que fixo unha ruptura significativa da tradici\u00f3n india para forma un sistema chin\u00e9s aut\u00f3ctono.\nTraxectoria.\nZhiyi naceu co apelido Chen (en ) no distrito de Huarong, prefectura de Jing, e deixou o seu fogar para converterse en monxe aos dezaoito anos, trala perda dos seus pais e do seu fogar Jiangling que caera en mans do ex\u00e9rcito de Wei occidental cando Zhiyi ti\u00f1a dezasete anos. Aos 23, recibiu as s\u00faas principais influencias do seu primeiro mestre, Nanyue Huisi (515\u2013577), un mestre da meditaci\u00f3n que logo foi listado como antecesor de Zhiyi na li\u00f1axe Tiantai. Tras un per\u00edodo de estudo con Huisi (560\u2013567), pasou alg\u00fan tempo traballando na capital meridional de Jiankang. Ent\u00f3n en 575 marchou \u00e1s monta\u00f1as de Tiantai para realizar un estudo e unha pr\u00e1ctica intensiva cun grupo de disc\u00edpulos. Aqu\u00ed traballou en adaptar os principios da meditaci\u00f3n india do \u015bamatha e o vipa\u015byan\u0101 (traducidos como \"zhi\" e \"guan\") nun complexo sistema de pr\u00e1ctica de auto-cultivo que tam\u00e9n incorporou rituais devotos e ritos de confesi\u00f3n e arrepentimento. Ent\u00f3n en 585 volveu a Jinling, onde completou o seu monumental traballo de comentarios sobre o Sutra do loto, o Fahua wenzhu (587) e o Fahua xuanyi (593).\nChappell indica que Zhiyi: \"...achegou un marco relixioso que parec\u00eda axeitado para adaptarse a outras culturas, para inclu\u00edr novas pr\u00e1cticas e para universalizar o budismo\".\nObras.\n\"Xiao Zhiguan\"/\"Hsiao chih-kuan\"(\"Pequeno tratado sobre a concentraci\u00f3n e a percepci\u00f3n\") foi probablemente o primeiro manual pr\u00e1ctico de meditaci\u00f3n dispo\u00f1ible para os chineses e pola s\u00faa influencia directa no Tso-chan-i foi fundamental no desenvolvemento da meditaci\u00f3n Chan.\nRujun Wu identifica o \"Mohe Zhiguan\" (\"Gran tratado sobre a concentraci\u00f3n e a percepci\u00f3n\") como o texto seminal da escola Tiantai. Entre as moitas obras importantes de Zhiyi est\u00e1n \"Fahua Wenzhu\" (\"Obras e frases do Sutra do Loto\") e \"Fahua Xuanyi\" (\"Significado profundo do Sutra do Loto\"). Das obras que se lle atrib\u00faen (a\u00ednda que moitas puideron ser escritas polos seus disc\u00edpulos), cons\u00e9rvanse unhas trinta."}
{"id": "502906", "revid": "89787", "url": "https://gl.wikipedia.org/wiki?curid=502906", "title": "Selecci\u00f3n de f\u00fatbol de N\u00edxer", "text": "A selecci\u00f3n de f\u00fatbol de N\u00edxer (en ) \u00e9 o equipo representativo de N\u00edxer nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Nixerina de F\u00fatbol (\"F\u00e9d\u00e9ration Nigerienne de Football\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA."}
{"id": "502909", "revid": "27155", "url": "https://gl.wikipedia.org/wiki?curid=502909", "title": "Piruvato descarboxilase", "text": "A piruvato descarboxilase \u00e9 un encima homotetr\u00e1mero () que cataliza a descarboxilaci\u00f3n do \u00e1cido pir\u00favico a acetaldehido e di\u00f3xido de carbono no citoplasma de procariotas e eucariotas. Tam\u00e9n se denomina 2-oxo\u00e1cido carboxilase, alfa-ceto\u00e1cido carboxilase e pir\u00favico descarboxilase. En condici\u00f3ns anaerobias este encima interv\u00e9n no proceso de fermentaci\u00f3n alcoh\u00f3lica que ten lugar nos l\u00e9vedos, especialmente nos do x\u00e9nero \"Saccharomyces\", para producir etanol e CO2. Tam\u00e9n est\u00e1 presente nalgunhas especies de peixes, como a carpa vermella e a carpa com\u00fan, nas que permite que o animal realice a fermentaci\u00f3n alcoh\u00f3lica (xunto coa fermentaci\u00f3n l\u00e1ctica) cando escasea o ox\u00edxeno. A piruvato descarboxilase inicia este proceso convertendo o piruvato en acetaldehido e di\u00f3xido de carbono. A piruvato descarboxilase depende dos cofactores pirofosfato de tiamina (TPP) e magnesio. \nO encima piruvato carboxilase (unha liase) interv\u00e9n na fermentaci\u00f3n formando acetaldehido, e non debe confundirse co encima non relacionado piruvato deshidroxenase, que \u00e9 unha oxidorredutase () que cataliza a descarboxilaci\u00f3n oxidativa do piruvato a acetil-CoA, o cal se incorpora ao ciclo de Krebs durante a respiraci\u00f3n celular. Tampouco debe confundirse coa piruvato carboxilase mitocondrial (unha ligase, ).\nEstrutura.\nA piruvato descarboxilase aparece en forma de d\u00edmero de d\u00edmeros (polo que ten catro subunidades, formando un tetr\u00e1mero) con en total dous sitios activos compartidos entre os mon\u00f3meros de cada d\u00edmero. O encima cont\u00e9n unha estrutura de tipo beta-alfa-beta, con follas beta paralelas. Cont\u00e9n 563 residuos de amino\u00e1cidos en cada d\u00edmero; o encima ten fortes atracci\u00f3ns entre os mon\u00f3meros de cada d\u00edmero, pero os d\u00edmeros interaccionan m\u00e1is debilmente para formar o tetr\u00e1mero.\nResiduos do sitio activo.\nEste encima \u00e9 un homotetr\u00e1mero. Os sitios activos est\u00e1n dentro da cavidade que hai no centro do encima, onde se producen enlaces de hidr\u00f3xeno e o piruvato reacciona co TPP. Cada sitio activo ten 20 amino\u00e1cidos, inclu\u00edndo o Glu-477 (contrib\u00fae \u00e1 estabilidade do anel de TPP) e Glu-51 (axuda \u00e1 uni\u00f3n do cofactor). Estes glutamatos tam\u00e9n contrib\u00faen a formar o iluro TTP, actuando como doantes de prot\u00f3ns ao anel de aminopirimidina do TPP. O microambiente que rodea o Glu 477 \u00e9 moi non-polar, contribu\u00edndo a unha pKa m\u00e1is alta do normal (as pKa normais do Glu e Asp son de arredor 4,6 en pequenas prote\u00ednas).\nOs residuos lip\u00f3filos Ile-476, Ile-480 e Pro-26 contrib\u00faen \u00e1 non-polaridade da \u00e1rea que rodea o Glu-477. O \u00fanico outro residuo cargado negativamente ademais do coencima TPP \u00e9 o Asp-28, que tam\u00e9n axuda a incrementar a pKa do Glu-477. As\u00ed, o ambiente do encima debe permitir que a protonaci\u00f3n do grupo gamma-carboxilo do Glu-477 estea arredor do pH 6.\nO anel de aminopirimidina do TPP act\u00faa como unha base, unha vez que est\u00e1 na s\u00faa forma imina, para arrancar o prot\u00f3n do C2 do TPP para formar o iluro nucle\u00f3filo. Isto debe ocorrer porque o encima non ten cadeas laterais b\u00e1sicas al\u00ed para desprotonar o C2 do TPP. Unha mutaci\u00f3n no sitio activo que afecta a estes Glu pode ter como resultado a ineficiencia ou inactividade do encima. Esta inactividade foi probada en experimentos nos cales se perden os grupos amino N1' e/ou 4'. En an\u00e1lises de RMN determinouse que cando o TPP est\u00e1 unido ao encima xunto coa piruvamida an\u00e1loga do substrato, a taxa de formaci\u00f3n de iluro \u00e9 maior que a taxa do encima normal. Ademais, a taxa de mutraci\u00f3n de Glu 51 a Gln reduce esta taxa significativamente.\nAdemais est\u00e1n inclu\u00eddos o Asp-444 e o Asp-28, que estabilizan o sitio activo. Estes act\u00faan como estabilizadores do i\u00f3n Mg2+ que est\u00e1 presente en cada sitio activo. Para asegurar que s\u00f3 se une ao piruvato, dous residuos Cys-221 (situada a m\u00e1is d 20 \u00c5 de distancia de cada sitio) e His-92, causan un cambio conformacional que inhibe ou activa o encima dependendo do substrato que interaccione con eles. Se o substrato que se une no sitio activo \u00e9 piruvato, ent\u00f3n o encima \u00e9 activado por un cambio conformacional neste sitio regulatorio. O cambio conformacional implica unha adici\u00f3n nucleof\u00edlica 1,2. Esta reacci\u00f3n, a formaci\u00f3n dun tiocetal, transforma o encima desde a s\u00faa forma inactiva ao seu estado activo.\nA inhibici\u00f3n do sitio faise por uns inhibidores/an\u00e1logos do substrato de clase XC6H4CH=CHCOCOOH, as\u00ed como polos produtos da descarboxilaci\u00f3n de tales compostos como cinnamaldehidos. Outros sitios nucleof\u00edlicos potenciais para o inhibidor son Cys-152, Asp-28, His-114, His-115 e Gln-477.\nA taxa catalitica normal da piruvato descarboxilase \u00e9 kcat = 10 s\u22121. Por\u00e9n, a taxa do encima coa mutaci\u00f3n de Glu-51 a Gln \u00e9 1,7 s\u22121.\nO grupo prost\u00e9tico TPP.\nO cofactor TPP, C12 H18 N4 O7 P2 S, \u00e9 necesario para este mecanismo de reacci\u00f3n; act\u00faa como grupo prost\u00e9tico do encima. O \u00e1tomo de carbono entre os \u00e1tomos de xofre e nitr\u00f3xeno no anel tiazol act\u00faa como carbani\u00f3n que se une ao piruvato.\nO TPP ten un H+ \u00e1cido no seu C2 que act\u00faa como parte funcional do anel de tiazolio; o anel act\u00faa como un \"sumidoiro de electr\u00f3ns\", que permite que os electr\u00f3ns do carbani\u00f3n sexan estabilizados por resonancia. O TPP pode despois actuar como nucle\u00f3filo coa perda do seu hidr\u00f3xeno do C2, formando a forma iluro do TPP. Este iluro pode despois atacar o piruvato, o cal \u00e9 sostido polo encima. Durante a descarboxilaci\u00f3n do piruvato, o TPP estabiliza os intermediarios carbani\u00f3ns como un electr\u00f3filo por enlaces non covalentes. Concretamente, o nitr\u00f3xeno piridil N1' e o grupo amino 4' do TPP son esenciais para a funci\u00f3n catalitica do complexo encima-TDP.\nMecanismo.\nO encima escinde o piruvato en di\u00f3xido de carbono e un fragmento de dous carbonos que est\u00e1 unido ao seu cofactor o TPP. Este fragmento de dous carbonos est\u00e1 unido ao anel de cinco membros do TPP na s\u00faa forma iluro. Este \u00e9 un paso irreversible no cal se crea o acetaldehido que interv\u00e9n no segundo paso da fermentaci\u00f3n alcoh\u00f3lica anaerobia, no cal este aldehido \u00e9 reducido polo NADH por acci\u00f3n da alcohol deshidroxenase a etanol.\nL\u00e9vedos.\nEn l\u00e9vedos, a piruvato descarboxilase act\u00faa independentemente durante a fermentaci\u00f3n anaerobia e libera o fragmento de dous carbonos como un acetaldehido m\u00e1is di\u00f3xido de carbono. A piruvato descarboxilase \u00e9 unha das fontes do CO2 que se xera na c\u00e9lula do l\u00e9vedo, que a c\u00e9lula disipa. M\u00e1is tarde, coa contribuci\u00f3n dun segundo encima, x\u00e9rase etanol, que ten uns efectos antibi\u00f3ticos, xa que elimina outros microorganismos competidores. O encima \u00e9 necesario para axudar \u00e1 descarboxilaci\u00f3n de alfa-ceto\u00e1cidos porque se produce unha acumulaci\u00f3n de carga negativa no seu \u00e1tomo de carbono carbonilo no estado de transici\u00f3n; por tanto, o encima proporciona o ambiente axeitado para que se encontren o TPP e o alfa-ceto\u00e1cido (piruvato)."}
{"id": "502910", "revid": "27155", "url": "https://gl.wikipedia.org/wiki?curid=502910", "title": "Descarboxilaci\u00f3n oxidativa do piruvato", "text": ""}
{"id": "502911", "revid": "89787", "url": "https://gl.wikipedia.org/wiki?curid=502911", "title": "Mariana Paj\u00f3n", "text": "Mariana Paj\u00f3n Londo\u00f1o, nada en Medell\u00edn o 10 de outubro de 1991, \u00e9 unha ciclista colombiana, especialista en BMX. \u00c9 a campioa de 14 campionatos mundiais, 2 campionatos nacionais dos Estados Unidos, 9 campionatos latinoamericanos e 10 campionatos panamericanos. Ademais, ga\u00f1ou a medalla de ouro nos Xogos Ol\u00edmpicos de 2012 en Londres, e nos Xogos Ol\u00edmpicos de 2016 en R\u00edo de Xaneiro. Nos Xogos de 2020 en Toquio, ga\u00f1ou unha medalla de prata. \u00c9 a primeira colombiana en ga\u00f1ar d\u00faas medallas ol\u00edmpicas de ouro. Os logros de Paj\u00f3n en BMX val\u00e9ronlle o alcume da \"Ra\u00ed\u00f1a do BMX\".\nTraxectoria.\nGa\u00f1ou o seu primeiro t\u00edtulo nacional con 5 anos e o seu primeiro t\u00edtulo mundial con 9 anos. \nFoi escollida para levar a bandeira de Colombia na cerimonia inaugural dos Xogos Ol\u00edmpicos de 2012. A s\u00faa participaci\u00f3n de Paj\u00f3n na competici\u00f3n de BMX resultou na primeira medalla de ouro para Colombia neses Xogos e o segundo na historia da participaci\u00f3n do seu pa\u00eds nas Olimp\u00edadas. Despois de acadar a primeira posici\u00f3n nas tres carreiras das semifinais, fixo un tempo de 37,706 segundos durante a final.\nNos Xogos Ol\u00edmpicos de 2016, Paj\u00f3n defendeu o seu t\u00edtulo e ga\u00f1ou o seu segundo ouro ol\u00edmpico, o quinto na historia de Colombia. Con esta vitoria, Paj\u00f3n converteuse na primeira deportista colombiana en ga\u00f1ar d\u00faas medallas de ouro. Nos Xogos Ol\u00edmpicos de 2020 en Toquio, Paj\u00f3n ga\u00f1ou a prata."}
{"id": "502912", "revid": "23204", "url": "https://gl.wikipedia.org/wiki?curid=502912", "title": "Mariana Paj\u00f3n Londo\u00f1o", "text": ""}
{"id": "502915", "revid": "5863", "url": "https://gl.wikipedia.org/wiki?curid=502915", "title": "Kingdom of Eswatini", "text": ""}
{"id": "502916", "revid": "27155", "url": "https://gl.wikipedia.org/wiki?curid=502916", "title": "Bioetanol", "text": ""}
{"id": "502917", "revid": "23204", "url": "https://gl.wikipedia.org/wiki?curid=502917", "title": "\u00d3scar Figueroa", "text": "\u00d3scar Albeiro Figueroa Mosquera, nado o 27 de abril de 1983, \u00e9 un levantador de peso colombiano, campi\u00f3n ol\u00edmpico que competiu na categor\u00eda de 62\u00a0kg at\u00e9 2018 e na de 67\u00a0kg a partir de 2018, logo de que a Federaci\u00f3n Internacional de Halterofilia reorganizase as categor\u00edas. Naceu en Zaragoza, en Antioquia.\nInicialmente anunciou o seu retiro do deporte despois dos Xogos Ol\u00edmpicos de 2016, mais regresou \u00e1 competici\u00f3n internacional competindo no Campionato Internacional de Halterofilia de 2018.\nTraxectoria.\nOlimp\u00edadas.\nNos Xogos Ol\u00edmpicos de 2004 clasificouse inicialmente no quinto posto na categor\u00eda de 56\u00a0kg, levantando un total de 280\u00a0kg, quedando finalmente no quinto posto.\nNos Xogo Ol\u00edmpicos de 2008, Figueroa non conseguiu facer un levantamento, non podendo erguer a barra dende o chan nos tres intentos. Despois da competici\u00f3n, descubriuse que ti\u00f1a unha hernia cervical que debilitou a s\u00faa man dereita. Deixou as Olimp\u00edadas sen lograr un resultado e foi sometido a unha cirurx\u00eda para corrixir a hernia.\nNo seu regreso nos Xogos Ol\u00edmpicos de 2012 despois da s\u00faa lesi\u00f3n, clasificouse inicialmente no terceiro posto cun levantamento de 140 kg. Despois de errar nos seus primeiros dous levanetamentos, conseguiu completar con \u00e9xito un r\u00e9cord ol\u00edmpico de 177 kg. Isto outorgoulle un total de 317\u00a0kg; o medallista de bronce Eko Yuli Irawan tam\u00e9n conseguiu o mesmo peso, mais Figueroa ti\u00f1a un corpo m\u00e1is lixeiro (61,76 kg contra 61,98 kg) o que lle valeu a medalla de prata.\nA comezos de 2016, Figueroa tivo unha cirurx\u00eda para corrixir unha dor cr\u00f3nica no lombo provocada pola s\u00faa hernia lumbar, e volveu a competir nos Xogos Ol\u00edmpicos de 2016 con esperanzas de ga\u00f1ar o ouro. O 8 de agosto de 2016, Figueroa finalmente ga\u00f1ou o ouro na categor\u00eda de 62 kg cun total de 318\u00a0kg. Despois de errar nun levantamento de 179 kg coa intenci\u00f3n de estabelecer un novo r\u00e9cord ol\u00edmpico, Figueroa colleu os seus zapatos e colocounos na plataforma, sinalando o seu retiro inmediato do deporte."}
{"id": "502918", "revid": "23204", "url": "https://gl.wikipedia.org/wiki?curid=502918", "title": "\u00d3scar Albeiro Figueroa Mosquera", "text": ""}
{"id": "502919", "revid": "25871", "url": "https://gl.wikipedia.org/wiki?curid=502919", "title": "International Satellite for Ionosphere Studies", "text": "International Satellite for Ionosphere Studies ou ISIS 1 e 2 foron un par de sat\u00e9lites do Canad\u00e1 adicados ao estudo da magnetosfera e a ionosfera terrestres.\nCaracter\u00edsticas.\nLanz\u00e1ronse dous sat\u00e9lites ISIS, o 1 e o 2, mediante foguetes Delta E1, o primeiro o 30 de xaneiro de 1969 e o segundo o 1 de abril de 1971, ambos desde a Base Vandenberg da Forza A\u00e9rea. Os sat\u00e9lites pertenc\u00edan \u00e1 Axencia Espacial Canadense e foron lanzados para estudar a magnetosfera e a ionosfera terrestres. Levaban, entre outros instrumentos, sondas i\u00f3nicas, receptores de VLF, detectores de part\u00edculas, un espectr\u00f3metro de masas, unha sonda electrost\u00e1tica, un analizador electrost\u00e1tico, unha baliza transmisora e un experimento de ru\u00eddo c\u00f3smico. Os sat\u00e9lites estabiliz\u00e1banse a entre 2 e 3 r.p.m. e ti\u00f1an unha masa de 241 e 264 kg respectivamente. Levaban a bordo unha grabadora de cinta con capacidade para unha hora de datos.\nAmbos sat\u00e9lites deixaron de operar o 9 de marzo de 1984, pero foron reactivados posteriormente a petici\u00f3n do Laboratorio de Investigaci\u00f3n da Radio de Tokio para facer experimentos. Foron desactivados definitivamente o 24 de xaneiro de 1990."}
{"id": "502920", "revid": "72012", "url": "https://gl.wikipedia.org/wiki?curid=502920", "title": "ISIS 2", "text": ""}
{"id": "502921", "revid": "72012", "url": "https://gl.wikipedia.org/wiki?curid=502921", "title": "ISIS 1", "text": ""}
{"id": "502922", "revid": "7523", "url": "https://gl.wikipedia.org/wiki?curid=502922", "title": "Kassius Robertson", "text": "Kassius Robertson, nado o 20 de abril de 1994 en Toronto, Ontario, \u00e9 un xogador profesional de baloncesto canadense que xoga no Valencia Basket da Liga ACB. Cunha altura de 1,91 m xoga na posici\u00f3n de escolta.\nTraxectoria profesional.\nEn xu\u00f1o de 2018, Robertson asinou co Medi Bayreuth da Basketball Bundesliga. Nunha tempada na Bundesliga, acadou 12.3 puntos por encontro.\nEn xullo de 2019, Robertson asinou co Fortitudo Bologna da Lega Basket Serie A. O 3 de marzo de 2020, Robertson foi cortado polo equipo italiano.\nO 18 de xullo de 2020, anunciouse a fichaxe de Robertson por unha tempada polo Obradoiro CAB da Liga ACB. O 20 de decembro de 2020, Robertson anotou 37 puntos na vitoria do Obradoiro contra o Casademont Zaragoza, a maior anotaci\u00f3n individual na historia do equipo santiagu\u00e9s en ACB, superando os 36 puntos acadados por Maxi Kleber en marzo de 2015. Tras a s\u00faa primeira tempada no Obradoiro, na que Robertson foi o m\u00e1ximo anotador da tempada con 15.2 puntos por encontro, o 16 de xullo de 2021 anunciouse a s\u00faa continuidade por unha tempada m\u00e1is.\nO 15 de agosto de 2022, Robertson asinou co Pallacanestro Reggiana da Lega Basket Serie A.\nO 27 de novembro de 2022, Robertson regresou \u00f3 Obradoiro CAB da Liga ACB, tras asinar ata final de tempada.\nO 17 de xullo de 2023, Robertson asinou co Valencia Basket da Liga ACB por d\u00faas tempadas."}
{"id": "502924", "revid": "89787", "url": "https://gl.wikipedia.org/wiki?curid=502924", "title": "Zahra Nemati", "text": "Zahra Nemati (en ), nada o 30 de abril de 1985, \u00e9 unha arqueira paral\u00edmpica iraniana. Como deportista, orixinalmente competiu en taekwondo antes de quedar parcialmente paralizada por mor dun accidente de coche. Nos Xogos Paral\u00edmpicos de 2012 ga\u00f1ou d\u00faas medallas, unha individual de ouro e unha de equipo de bronce. Posteriormente, conseguiu clasificarse para competir tanto nos Xogos Ol\u00edmpicos de 2016 como nos Xogos Paral\u00edmpicos de 2016.\nVida persoal.\nNemati naceu en Kerman, Ir\u00e1n. En 2003, resultou ferida nun accidente automobil\u00edstico, quedando con feridas na columna e coas d\u00faas pernas paralizadas.\nHonras.\nNemati ga\u00f1ou o premio \"Sport Accord's Spirit of Sport Individual\" no ano 2013."}
{"id": "502929", "revid": "55340", "url": "https://gl.wikipedia.org/wiki?curid=502929", "title": "Sirikit Kitiyakara", "text": ""}
{"id": "502930", "revid": "89787", "url": "https://gl.wikipedia.org/wiki?curid=502930", "title": "Selecci\u00f3n de f\u00fatbol de Serra Leoa", "text": "A selecci\u00f3n de f\u00fatbol de Serra Leoa () \u00e9 o equipo representativo de Serra Leoa nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Serra Leoa (\"Sierra Leone Football Association\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. A\u00ednda que Serra Leoa se clasificou d\u00faas veces para disputar a fase final da Copa de \u00c1frica de Naci\u00f3ns, nunca conseguiu pasar da fase de grupos."}
{"id": "502940", "revid": "5863", "url": "https://gl.wikipedia.org/wiki?curid=502940", "title": "Michelle de Paula Firmo Reinaldo", "text": ""}
{"id": "502941", "revid": "5863", "url": "https://gl.wikipedia.org/wiki?curid=502941", "title": "Michelle de Paula Firmo Reinaldo Bolsonaro", "text": ""}
{"id": "502949", "revid": "7523", "url": "https://gl.wikipedia.org/wiki?curid=502949", "title": "Cristian Portugu\u00e9s Manzanera", "text": ""}
{"id": "502951", "revid": "54334", "url": "https://gl.wikipedia.org/wiki?curid=502951", "title": "Zymomonas mobilis", "text": "Zymomonas mobilis \u00e9 unha bacteria con forma de bacilo gramnegativa, anaerobia facultativa, non esporulante, con flaxelos polares. \u00c9 a \u00fanica especie do x\u00e9nero Zymomonas. Ten notables capacidades de produci\u00f3n de bioetanol, que superan as dos l\u00e9vedos nalg\u00fans aspectos. Foi illada orixinalmente de bebidas alcoh\u00f3licas como o vi\u00f1o de palma africano, o pulque mexicano e tam\u00e9n como contaminante da sidra e cervexa (que quedan estragadas) en pa\u00edses europeos.\nEstraga a cervexa.\n\"Zymomonas\" \u00e9 unha bacteria transportada pola auga indesexable na cervexa, porque a estraga creando un cheiro esterosulfurado debido \u00e1 produci\u00f3n de acetaldehido e sulfuro de hidr\u00f3xeno, que pode compararse a un cheiro a maz\u00e1s podres ou a froita. \"Zymomonas\" non se atopou en cervexeiras lager debido ao seu funcionamento a baixa temperatura (8\u201312\u00a0\u00b0C) e estritos requirimentos de carbohidratos (s\u00f3 capaz de fermentar sacarosa, glicosa e frutosa). At\u00f3pase comunmente en cervexas ale acondicionadas en bocois nas que se usa un azucre cebador para carbonatar a cervexa. A temperatura de crecemento \u00f3ptimo \u00e9 de 25 a 30 graos Celsius.\nProduci\u00f3n de etanol.\n\"Zymomonas mobilis\" degrada azucres a piruvato usando a ruta de Entner-Doudoroff. O piruvato \u00e9 despois fermentado para producir etanol e di\u00f3xido de carbono como \u00fanicos produtos finais (igual que a fermentaci\u00f3n alcoh\u00f3lica feita por l\u00e9vedos).\nAs vantaxes de \"Z. mobilis\" sobre \"Saccharomyces cerevisiae\" con respecto \u00e1 produci\u00f3n de bioetanol son:\nPor\u00e9n, malia estas atractivas vantaxes, hai varios factores que impien o uso comercial de \"Z. mobilis\" na produci\u00f3n de etanol celul\u00f3sico. O atranco principal \u00e9 que a gama de substratos queda limitada a glicosa, frutosa e sacarosa. A \"Z. mobilis\" de tipo silvestre non pode fermentar azucres de 5 carbonos como a xilosa e a arabinosa, que son compo\u00f1entes importantes dos hidrolizados lignocelul\u00f3lsicos. A diferenza de \"E. coli\" e dos l\u00e9vedos, \"Z. mobilis\" non pode tolerar os inhibidores t\u00f3xicos presentes en hidrolizados lignocell\u00f3sicos como o \u00e1cido ac\u00e9tico e varios compostos fen\u00f3licos. A concentraci\u00f3n de \u00e1cido ac\u00e9tico en hidrolizados lignocelul\u00f3lsicos pode ser de ata o 1,5% (w/v), o que est\u00e1 moi por riba do limiar de tolerancia de \"Z. mobilis\".\nFix\u00e9ronse varios intentos de modificar por enxe\u00f1ar\u00eda \"Z. mobilis\" para superar as s\u00faas deficiencias inherentes. O National Renewable Energy Laboratory (NREL), EUA fixo importantes contribuci\u00f3ns na ampliaci\u00f3n do seu rango de substratos para inclu\u00edr azucres de 5 carbonos como a xilosa e arabinosa., Desenvolv\u00e9ronse cepas resistentes ao \u00e1cido ac\u00e9tico de \"Z. mobilis\" por enxe\u00f1ar\u00eda metab\u00f3lica racional, t\u00e9cnicas de mutax\u00e9nese ou mutaci\u00f3n adaptativa., Por\u00e9n, cando estas cepas orixinadas por enxe\u00f1ar\u00eda metabolizan azucres mixtos en presenza de inhibidores o rendemento e produtividade son moito menores, o que impide a s\u00faa aplicaci\u00f3n industrial.\nUtilizouse un amplo proceso de adaptaci\u00f3n para mellorar a fermentaci\u00f3n da xilosa en \"Z. mobilis\". Ao adaptaren unha cepa nunha alta concentraci\u00f3n de xilosa, os investigadores comprobaron que ocorreran significativas alteraci\u00f3ns do seu metabolismo. Un cambio salientable foi que produc\u00eda niveis reducidos de xilitol, un subproduto da fermentaci\u00f3n da xilosa que pode inhibir o metabolismo da xilosa da cepa. Unha das raz\u00f3ns da menor produci\u00f3n de xilitol foi a mutaci\u00f3n nun suposto xene que codifica unha aldo-ceto redutase que cataliza a reduci\u00f3n da xilosa a xilitol.,\nUnha caracter\u00edstica intgeresante de \"Z. mobilis\" \u00e9 que a s\u00faa membrana plasm\u00e1tica cont\u00e9n hopanoides, compostos pentac\u00edclicos similares aos esterois de eucariotas. Isto perm\u00edtelle ter unha alta tolerancia ao etanol no seu ambiente, aredor do 13%.\nXenoma.\nSecuenciouse o xenoma da cepa \"Z. mobilis\" ZM4 e consta de 2\u00a0056\u00a0416 pares de bases que conte\u00f1en 1\u00a0998 xenes codificantes de prote\u00ednas. Isto demostrou que \"Z. mobilis\" s\u00f3 pode metabolizar a glicosa pola ruta de Entner-Doudoroff e non pode usar a ruta de Embden-Meyerhof-Parnas."}
{"id": "502952", "revid": "27155", "url": "https://gl.wikipedia.org/wiki?curid=502952", "title": "Zymomonas", "text": ""}
{"id": "502954", "revid": "89787", "url": "https://gl.wikipedia.org/wiki?curid=502954", "title": "Iago Su\u00e1rez", "text": "Iago Su\u00e1rez Fern\u00e1ndez, alcumado Iagueiro, nado en Chantada o 28 de agosto de 1997, \u00e9 un cantante, pol\u00edtico galego. \u00c9 un dos membros fundadores do grupo de rap galego TIAM Gz e formou parte das listas do BNG en varias ocasi\u00f3ns.\nTraxectoria.\nA pesar de nacer no hospital de Monforte de Lemos, Iago Su\u00e1rez pasou toda a s\u00faa infancia e mocidade en Chantada. No ano 2015 comezou a estudar o Grao en Traduci\u00f3n e Interpretaci\u00f3n na Universidade de Vigo, durante o cal pasou un ano na Universidade de Bratislava grazas ao programa Erasmus+. \nTraxectoria musical.\nComezou a dar os primeiros pasos no mundo da m\u00fasica coa fundaci\u00f3n en 2018, xunto co Torozas, o Alessov e o Mr. Mati, do TIAM Gz. O nome do grupo est\u00e1 formado polas iniciais dos seus integrantes (Torozas, Iagueiro, Alessom e Mr. Mati) e no cal Iago Su\u00e1rez \u00e9 un dos MC. No mesmo ano da s\u00faa fundaci\u00f3n, o grupo lanza unha mixtape con 4 canci\u00f3ns chamado \"Cantigas\" e, m\u00e1is tarde, o sinxelo \u00abAkelarre\u00bb. O ano seguinte publica dous sinxelos \u00abArabic\u00bb e \u00abEntrop\u00eda\u00bb. En 2020 volven lanzar dous sinxelos, desta vez chamados \u00abFlows da Nada\u00bb e \u00abSandungueira\u00bb, este \u00faltimo coa colaboraci\u00f3n doutra rapaza de Chantada, Julia V\u00e1zquez.\nTraxectoria pol\u00edtica.\nTras afiliarse en Galiza Nova, no ano 2018 aparece por vez primeira nunhas listas do BNG como segundo suplente de Cosme Pombo nas listas para o Senado das elecci\u00f3ns xerais do 28 de abril; posici\u00f3n que manter\u00eda para a reedicion das elecci\u00f3ns xerais o 10 de novembro dese mesmo ano. Tam\u00e9n se presentar\u00eda nas elecci\u00f3ns municipais do 26 de maio de 2019 en Chantada, circunscrici\u00f3n na cal ocupar\u00eda a sexta praza como integrante da candidatura do BNG.\nNas elecci\u00f3ns ao Parlamento de Galicia de 2020 foi no n\u00famero 5 nas listas pola provincia de Lugo.\nActualmente forma parte da direcci\u00f3n comarcal de Galiza Nova no sur de Lugo."}
{"id": "502955", "revid": "72012", "url": "https://gl.wikipedia.org/wiki?curid=502955", "title": "Liudmila Aleks\u00e9yevna Kupri\u00e1nova", "text": ""}
{"id": "502957", "revid": "98629", "url": "https://gl.wikipedia.org/wiki?curid=502957", "title": "Agaricus subrufescens", "text": "Agaricus subrufescens \u00e9 unha especie de cogomelo comest\u00edbel da familia Agaricaceae. \u00c9 co\u00f1ecido como champi\u00f1\u00f3n do sol. \"A. subrufescens\" \u00e9 tam\u00e9n co\u00f1ecido por varios nomes cient\u00edficos errados e obsoletos, como \"Agaricus blazei\", \"Agaricus blazei\" Murrill, \"Agaricus brasiliensis\", \"Agaricus sylvaticus\" ou \"Agaricus rufotegulis\". \nTr\u00e1tase dun basidiomiceto amplamente distribu\u00eddo polas rexi\u00f3ns tropicais e subtropicais do planeta, e amplamente cultivado e comercializado.\nDistribuci\u00f3n e h\u00e1bitat.\n\"Agaricus subrufescens\" ten distribuci\u00f3n cosmopolita, sendo encontrado principalmente en climas tropicais e subtropicais. Descrito orixinalmente no nordeste dos Estados Unidos, tam\u00e9n foron encontrados crecendo nos estados da California e Hawai , as\u00ed como en Gran Breta\u00f1a, Holanda, Israel, Taiw\u00e1n e o Brasil. Frutifican illados ou en grupo en solos ricos e con material vexetal en decomposici\u00f3n, frecuentemente en ambientes dom\u00e9sticos.\nNomenclatura e taxonom\u00eda.\n\"Agaricus subrufescens\" foi descrito polo bot\u00e1nico americano Charles Horton Peck en 1893 de mostras recadadas na costa leste dos Estados Unidos. Na d\u00e9cada de 1970, foi descuberto no Brasil, mais os cogomelos foron mal identificados por Heinemann, como sendo da especie \"Agaricus blazei\" descrita por William Murrill en 1945, orixinalmente na Florida. Eses esp\u00e9cimes brasileiros tam\u00e9n foron mal identificados como sendo da especie \"Agaricus silvaticus\" en literatura comercial. E en 1999, Nauta describiu mostras do Reino Unido, Holanda e Portugal, como unha nova especie, \"Agaricus rufotegulis\".\nEn 2002, da Eira e col\"a\"boradores rexeitaron o nome \"A. blazei\" para a poboaci\u00f3n do Brasil, e describiron un novo nome cient\u00edfico para designar a especie, \"A. brasiliensis\". Con todo, o nome \"A. brasiliensis\" xa estaba ocupado por unha especie descrita por Elias Magnus Fries en 1830. Rich\"a\"rd Kerrigan, en 2005, realizou probas xen\u00e9ticas e de interfertilidade en varias cepas e demostrou que as mostras brasileiras chamadas de \"A. blazei\" e \"A. brasiliensis\" son xeneticamente similares, e f\u00e9rtiles coas poboaci\u00f3ns norteamericanas de \"Agaricus subrufescens\". Estas probas tam\u00e9n demostraron que os exemplares europeos denominados de \"A. rufotegulis\" pertenc\u00edan tam\u00e9n a esta mesma especie. Polo principio da prioridade do C\u00f3digo Internacional de Nomenclatura Bot\u00e1nica, \"Agaricus subrufescens\", que \u00e9 o nome m\u00e1is antigo, \u00e9 o nome cient\u00edfico v\u00e1lido para a especie. \"Agaricus blazei\" Murrill \u00e9 un nome cient\u00edfico v\u00e1lido, mentres, para unha especie distinta de cogomelo encontrado na Florida; e \"Agaricus silvaticus\" Schaeff. \u00e9 tam\u00e9n v\u00e1lido, mais para un cogomelo de clima temperado das illas brit\u00e1nicas.\nDescrici\u00f3n.\nO chapeu \u00e9 inicialmente hemisf\u00e9rico e posteriormente convexo, cun di\u00e1metro de 5 a 18\u00a0cm, cuberto de fibras semellantes a seda, a\u00ednda que m\u00e1is ben de maduro, e desenvolve pequenas escamas (escamuloso). A cor do chapeu pode variar desde o branco-cinza ao marr\u00f3n avermellado; a orla do chapeu tipicamente fis\u00farase coa idade. A carne \u00e9 branca, e ten sabor a \"noces verde\", con arrecendo a am\u00e9ndoa. As lamelas non est\u00e1n unidas ao estipe, son estreitas e pres\u00e9ntanse moi xuntas. Comezan por ter cor branca, despois rosada e, finalmente negra-marr\u00f3n, cando as esporas maduran. As esporas elipsoides son lisas, de cor p\u00farpura marr\u00f3n escura, cando son vistos microscopicamente, con dimensi\u00f3ns de 6-7,5 por 4\u20135\u00a0mm. O estipe ten de 6 a 15\u00a0cm de altura e 1 a 1,5\u00a0cm de espesura, bulboso na base. Inicialmente macizo, o estipe fica oco coa idade; \u00e9 algodonado (flocoso) a escamoso na base. O anel \u00e9 abondoso e de capa dobre; d\u00f3brase para baixo en direcci\u00f3n ao p\u00e9, liso e abrancazado na parte superior, e cuberto de escamas con aspecto de algod\u00f3n na parte inferior."}
{"id": "502959", "revid": "5132", "url": "https://gl.wikipedia.org/wiki?curid=502959", "title": "Illas Turks e Caicos", "text": ""}
{"id": "502962", "revid": "5863", "url": "https://gl.wikipedia.org/wiki?curid=502962", "title": "Papa Pascual II", "text": ""}
{"id": "502963", "revid": "85894", "url": "https://gl.wikipedia.org/wiki?curid=502963", "title": "Nu\u00f1o Alfonso", "text": "Munio Afonso, Nuno Afonso, Nu\u00f1o Adefonsiades ou Nu\u00f1o Alfonso, segundo as fontes, nado en Santiago de Compostela a finais do s\u00e9culo XI e finado ib\u00eddem o 6 de xu\u00f1o de 1136, foi un bispo medieval da Diocese de Mondo\u00f1edo, de 1112 a 1136.\nTraxectoria.\nEra parente de Diego Xelm\u00edrez, que o criou, e que o enviou a Roma canda o papa Pascual II. Sendo c\u00f3engo e tesoureiro de Santiago de Compostela, foi o primeiro redactor da \"Historia compostellana\".\nSendo bispo de Mondo\u00f1edo, trasladou a s\u00e9 de San Marti\u00f1o de Mondo\u00f1edo (Foz) a Vilamaior de Brea ou Vallibria, a actual Mondo\u00f1edo.\nAo final da s\u00faa vida retirouse ao lugar do Sar, onde fundou a igrexa que m\u00e1is tarde ser\u00eda a Colexiata de Santa Mar\u00eda a Real do Sar."}
{"id": "502964", "revid": "5863", "url": "https://gl.wikipedia.org/wiki?curid=502964", "title": "Munio Afonso", "text": ""}
{"id": "502965", "revid": "5863", "url": "https://gl.wikipedia.org/wiki?curid=502965", "title": "Nuno Afonso", "text": ""}
{"id": "502966", "revid": "5863", "url": "https://gl.wikipedia.org/wiki?curid=502966", "title": "Nu\u00f1o Adefonsiades", "text": ""}
{"id": "502967", "revid": "98629", "url": "https://gl.wikipedia.org/wiki?curid=502967", "title": "Earache Records", "text": "Earache Records \u00e9 un selo discogr\u00e1fico independente, editora musical e compa\u00f1\u00eda de representaci\u00f3n art\u00edstica inglesa fundada por Digby Pearson. A discogr\u00e1fica est\u00e1 baseada en Nottingham e tam\u00e9n ten oficinas en Londres e Nova York. Earache axudou aos pioneiros do metal extremo publicando parte dos primeiros discos de grindcore e death metal entre 1988 e 1994. Dende ent\u00f3n os seus artistas diversific\u00e1ronse cara a unha m\u00fasica de guitarra m\u00e1is \"mainstream\", traballando con bandas como Rival Sons, The Temperance Movement, Blackberry Smoke e The White Buffalo. A compa\u00f1\u00eda tam\u00e9n patrocinou o escenario 'Earache Express' no Glastonbury Festival e o 'The Earache Factory' no Boomtown Fair.\nO logotipo de Earache Records \u00e9 unha homenaxe \u00e1 revista \"Thrasher\", debido a que Digby Pearson era un entusiasta da cultura do monopat\u00edn. "}
{"id": "502968", "revid": "109216", "url": "https://gl.wikipedia.org/wiki?curid=502968", "title": "Post-metal", "text": "O post-metal \u00e9 un estilo de m\u00fasica con ra\u00edces no heavy metal pero que explora enfoques m\u00e1is al\u00e1 das convenci\u00f3ns do x\u00e9nero. Xurdiu nos anos 90 a trav\u00e9s do traballo de bandas como Neurosis e Godflesh, que transformaron a textura metal a trav\u00e9s da composici\u00f3n experimental. Asociado con e inspirado polo post-rock e o post-hardcore, o x\u00e9nero emprega a escuridade e a intensidade do metal extremo pero enfatiza a atmosfera, a emoci\u00f3n, e incluso a \"revelaci\u00f3n\", inspir\u00e1ndose nun amplo abano de fontes como o ambient, o noise, a psicodelia, o progresivo, e a m\u00fasica cl\u00e1sica para desenvolver un son expansivo pero \u00e1 s\u00faa vez intrspectivo. A canci\u00f3ns post-metal son normalmente longas, con estruturas soltas e cheas de capas que rexeitan a forma de verso-estribillo en favor de \"crescendos\" e temas repetitivos. O son c\u00e9ntrase nas guitarras e na bater\u00eda; \u00fasanse algunhas voces como berros ou gru\u00f1idos e semellan un instrumento adicional.\nO post-metal est\u00e1 estreitamente relacionado co metal de vangarda e estivo tam\u00e9n asociado co sludge metal, o drone metal, o metal progresivo, e o metal industrial. Nomes alternativos usados para describir o x\u00e9nro son sludge metal atmosf\u00e9rico, postcore, art metal e metalgaze, destacando a s\u00faa conexi\u00f3n coa m\u00fasica culta e o shoegazing, respectivamente. O post-metal contempor\u00e1neo, promovido por grupos dispares como Isis, Agalloch, Boris, Pelican, Jesu, e Wolves in the Throne Room, adoita a empregar a pesadez extrema do doom metal pero tam\u00e9n est\u00e1 asociado co shoegazing e o black metal. En particular, a recente aclamaci\u00f3n cr\u00edtica de Deafheaven, cuxa fusi\u00f3n destes dous x\u00e9neros foi bautizada como blackgaze, demostra o crecente \u00e9xito do x\u00e9nero. "}
{"id": "502970", "revid": "865", "url": "https://gl.wikipedia.org/wiki?curid=502970", "title": "Metal extremo", "text": "Metal extremo \u00e9 un termo xen\u00e9rico pouco definido para un gran n\u00famero de subx\u00e9neros relacionados coa m\u00fasica heavy metal que se ve\u00f1en desenvolvendo dende principios dos anos 80. Foi definido como un \"c\u00famulo de subx\u00e9neros do metal caracterizados pola s\u00faa transgresi\u00f3n sonora, verbal e visual\".\nO termo normalmente ref\u00edrese a un estilo m\u00e1is abrasivo, m\u00e1is duro, underground, e non comercial asociado co speed metal, o thrash metal, o black metal, o death metal e o doom metal. O hardcore punk considerouse unha parte integral do desenvolvemento do metal extremo con respecto \u00e1 velocidade e \u00e1 estrutura das canci\u00f3ns, en todos os casos que non sexan doom metal. "}
{"id": "502971", "revid": "5863", "url": "https://gl.wikipedia.org/wiki?curid=502971", "title": "Ram\u00f3n Yzquierdo", "text": ""}
{"id": "502972", "revid": "89787", "url": "https://gl.wikipedia.org/wiki?curid=502972", "title": "Amalia P\u00e9rez V\u00e1zquez", "text": "Amalia P\u00e9rez V\u00e1zquez, nada en Cidade de M\u00e9xico o 10 de xullo de 1977, \u00e9 unha levantadora de peso mexicana nas categor\u00edas de 44 quilogramos a 60 quilogramos. Foi campioa paral\u00edmpica en cinco ocasi\u00f3ns e \u00e9 a \u00fanica levantadora de peso que foi campioa paral\u00edmpica en tres categor\u00edas diferentes.\nTraxectoria.\nP\u00e9rez foi membro da Delegaci\u00f3n Mexicana para os Xogos Paral\u00edmpicos dende o ano 2000. Na s\u00faa participaci\u00f3n nos Xogos Paral\u00edmpicos de 2000 ga\u00f1ou a s\u00faa primeira medalla de prata en levantamento de peso na categor\u00eda de 52 kg, a cal volver\u00eda ga\u00f1ar nos Xogos Paral\u00edmpicos de 2004 celebrados en Atenas, mais nesa ocasi\u00f3n na categor\u00eda de 48 kg. Nos Xogos Paral\u00edmpicos de 2008, P\u00e9rez ga\u00f1ou a s\u00faa primeira medalla de ouro na categor\u00eda de 52kg e superou o r\u00e9cord panamericano cun levantamento de 127,5 kg. Volver\u00eda conseguir a medalla de ouro catro anos m\u00e1is tarde nos Xogos Paral\u00edmpicos de 2012, desta volta cun levantamento de 135,5 kg.\nA nivel continental, P\u00e9rez ga\u00f1ou a medalla de ouro nos Xogos Parapan de 2007 celebrados en R\u00edo de Xaneiro, na categor\u00eda de 52kg e superando o r\u00e9cord Paral\u00edmpico de levantamento de peso con 130,5 kg 0 14 de agosto de 2007. Nos Xogoso Parapan de 2011 celebrados en Guadalaxara, conseguiu a medalla de ouro na categor\u00eda de 44kg a 60kg.\nNo ano 2008, P\u00e9rez recibiu o Premio Nacional do Deporte de M\u00e9xico."}
{"id": "502973", "revid": "23204", "url": "https://gl.wikipedia.org/wiki?curid=502973", "title": "Amalia P\u00e9rez V\u00e1squez", "text": ""}
{"id": "502977", "revid": "23204", "url": "https://gl.wikipedia.org/wiki?curid=502977", "title": "Christy Moore", "text": "Christopher Andrew \"Christy\" Moore, nado en Newbridge, no condado de Kildare, Irlanda, o 7 de maio de 1945, \u00e9 un cantante folk irland\u00e9s, compositor e guitarrista. \u00c9 un dos membros fundadores de Planxty e Moving Hearts. O seu primeiro \u00e1lbum, \"Paddy on the Road\" foi gravado con Dominic Behan en 1969. En 2007, foi nomeado como o m\u00fasico vivente m\u00e1is grande de Irlanda nos People of the Year Awards de RT\u00c9.\nTraxectoria.\nVida temper\u00e1.\nComezou traballando nun banco. Durante unha folga, en 1966, que durou doce semanas, marchou a Inglaterra e abandonou o banco. \"Tiven un tempo salvaxe e marabilloso en Inglaterra, sen director de banco que ollase sobre o meu ombro\" afirmou nunha ocasi\u00f3n. Despois, tivo varios traballos temporais e comezou a frecuentar os clubs folks e os pubs de m\u00fasica irlandeses co\u00f1ecendo a Seamus Ennis, Margaret Barry, Luke Kelly, Martin Byrnes e moitos outros m\u00fasicos tradicionais. Cando o tr\u00edo de canto irland\u00e9s The Grehan Sisters, con quen Moore trabara contacto anteriormente, se mudou de Dubl\u00edn ao norte de Inglaterra, en 1967, bot\u00e1ronlle unha man a Moore d\u00e1ndolle algunhas colaboraci\u00f3ns nos seus concertos. Fixo o seu debut no Wellgreen Folk Club en Manchester o 4 de maio de 1967. \nCarreira musical.\nNo 1968, retornou a Irlanda comezando no circu\u00edto de concertos. En 1973, produciuse o seu primeiro lanzamento importante, \"Prosperous\", que reuniu aos catro m\u00fasicos que pouco despois formar\u00edan Planxty: Liam O'Flynn, Andy Irvine e D\u00f3nal Lunny e el mesmo. Durante un tempo, cham\u00e1ronse a si mesmos \"CLAD\", un acr\u00f3nimo dos seus nomes, mais pronto mud\u00e1rono a Planxty.\nEn 1975, abandonou Planxty e continuou a s\u00faa carreira en solitario, retornando de cando en vez \u00e1 s\u00faa vella banda, feito que repite en ocasi\u00f3ns. En 1980, creou a banda Moving Hearts con Lunny e outros cinco outros m\u00fasicos. En 1987 lanzou \"Ride On\" no que aparece a popular canci\u00f3n \"Viva la Quinta Brigada\", en homenaxe aos irlandeses comprometidos co bando republicano na guerra civil espa\u00f1ola. Tam\u00e9n, en 1987 apareceu en Gay Byrne's \"The Late Late Show\" actuando xunto con The Dubliners polo seu vix\u00e9simo quinto aniversario. En 2000, publicou a s\u00faa autobiograf\u00eda, \"One Voice\".\nO anterior estilo de vida Moore tivo consecuencias sobre a s\u00faa sa\u00fade. Os problemas co alcol e as posteriores operaci\u00f3ns card\u00edacas tiveron como consecuencia que a finais da d\u00e9cada de 1990, tivera que aminora-la carga de traballo por consello m\u00e9dico. Precisamente, algunhas das s\u00faas composici\u00f3ns est\u00e1n fortemente influ\u00eddas pola bebida e os seus efectos, sendo un bo exemplo a canci\u00f3n \"Delirium Tremens\". \nO 17 de abril de 2009, Moore lanzou o seu novo \u00e1lbum de estudio en catro anos, titulado \"Listen\", e promocionouno cunha xira de concertos.\nEn decembro de 2011, Moore lanzou o \u00e1lbum \"Folk Tale\". O seguinte, titulado \"Where I Come From\" foi lanzado en novembro de 2013 e cont\u00e9n unha nova canci\u00f3n de protesta titulada \"Arthur's Day\". O \u00e1lbum chegou ao n\u00famero tres nas listas de \u00e1lbums irlandeses. En novembro de 2017, lanzou \"On the Road\" e, o m\u00e1is recente \"Magic Nights\", foi editado en novembro de 2019.\nPostura pol\u00edtico e social.\n\u00c9 co\u00f1ecida postura de Moore a prol do republicanismo irland\u00e9s de esquerda malia que a s\u00faa nai foi concelleira e candidata parlamentaria por Kildar polo Fine Gael. Apoiou ao manifestantes republicanos de H-Block cos \u00e1lbums \"H-Block\" en 1978, cuyo lanzamiento foi evitado pola polic\u00eda e \"The Spirit of Freedom\". Tam\u00e9n ten gravado canci\u00f3ns a prol da folga de fame de Bobby Sands, incluyendo \"Back Home in Derry\", baseada na canci\u00f3n de Gordon Lightfoot \"The Wreck of the Edmund Fitzgerald\". En 1987, deixou de apoiar as actividades militares do IRA como consecuencia das bombas de Enniskillen.\nEntre as canci\u00f3ns de tem\u00e1tica pol\u00edtica que interpretou ao longo da s\u00faa carreira, destacan \"On the Blanket\" de Mick Hanly sobre as protestas dos prisioneiros republicanos; \"Viva la Quinta Brigada\", sobre os irlandeses que loitaron na Guerra civil espa\u00f1ola contra Franco e \"Minds Locked Shut\" sobre o Domingo sanguento en Derry.\nMoore ten respaldado unha ampla lista de causas de esquerda que van dende O Salvador at\u00e9 Mary Robinson nas elecci\u00f3ns presidenciais de 1990. No Festival de Glastonbury en 2005, cantou sobre a activista solidaria pro-Palestina Rachel Corrie. Apoiou o movemento antinuclear en Irlanda tocando en moitos concertos e festivais en Carnsore Point.\nCanci\u00f3ns prohibidas.\n\"They Never Came Home\" \u00e9 unha canci\u00f3n sobre o incendio, en 1981, da discoteca Stardust onde 48 persoas morreron. A canci\u00f3n foi gravada no \u00e1lbum de \"Ordinary Man\" e lanzada como cara B nun sinxelo en 1985. A canci\u00f3n conseguiu unha gran notoriedade cando Moore foi levado aos tribunais por queixas do prexu\u00edzo causado a un caso xudicial que determinaba as compensaci\u00f3ns. A canci\u00f3n afirmaba \"centos de nenos resultaron feridos e mutilados, e todo porque as sa\u00eddas de emerxencia estaban encadeadas\". O \u00e1lbum foi retirado das tendas e Moore tivo que paga-las costas. Posteriormente, gravou \"Another Song is Born\" para o novo lanzamento do disco. \"They Never Came Home\" apareceu m\u00e1is tarde na s\u00faa caixa e no disco \"Where I come from.\"\nEstilo musical.\nO seu estilo como cantante solitario componse de ritmos con guitarra e bodhr\u00e1n as\u00ed como baladas lentas.\nFamilia.\nBarry o irm\u00e1n de Moore, cuxo nome art\u00edstico \u00e9 Luka Bloom, \u00e9 tam\u00e9n un exitoso cantante e compositor. O seu sobri\u00f1o, Conor Byrne, \u00e9 tam\u00e9n un talentoso frautista tradicional e int\u00e9rprete de tin whistle, aparece con Christy no seu \u00e1lbum \"Wind Dancer\" .\nAcontecementos memorables.\nIncidente de detenci\u00f3n, 2004.\nEn outubro de 2004, Moore foi detido por axentes da Rama Especial no porto gal\u00e9s de Holyhead, lev\u00e1rono a unha oficina e foi interrogado sobre as letras das s\u00faas canci\u00f3ns. O d\u00eda seguinte, emitiu un comunicado no que afirmaba: \"O luns pasado, o meu condutor e mais eu fomos detidos e retidos durante d\u00faas horas en Holyhead baixo a \"Prevention of Terrorism Act 2002\" (en galego, Lei de Prevenci\u00f3n do Terrorismo de 2002). Estivemos en d\u00faas salas de interrogatorio. Atopei a experiencia moi ameazante. Pregunt\u00e1ronme sobre o contido do meu malet\u00edn\". A pesar de iniciais informes sospeitosos, a furgoneta do cantante, que estaba chea de equipamento musical, non foi rexistrada. \"Pregunt\u00e1ronme sobre as letras das canci\u00f3ns, fix\u00e9ronme moitas preguntas de cuesti\u00f3ns persoais sobre membros da mi\u00f1a familia, dos meus fillos e sobre o meu fogar. En ning\u00fan momento, me deron ningunha explicaci\u00f3n sobre a causa da detenci\u00f3n nin do interrogatorio\", engadiu. Dixo que ti\u00f1a unha sensaci\u00f3n de tristura porque pensaba que \"este tipo de comportamento crra aos irlandeses que viaxjaban ao Reino Unido era cousa do pasado\". Ti\u00f1a a esperanza de tratar este asunto f\u00f3ra do dominio p\u00fablico pero, dado que se converteu en noticia, sinto a necesidade de ofrece-la mi\u00f1a versi\u00f3n deste asunto. Atopei toda a situaci\u00f3n bastante aterradora\".\n\"Desert Island Discs\".\nEn xu\u00f1o de 2007, Moore foi invitado a un programa de radio da BBC \"Desert Island Discs\". Seleccionou principalmente m\u00fasica folk irlandesa que lle inspiraba e falou de asuntos persoais e pol\u00edticos que influ\u00edron na s\u00faa vida.\nPenguin Book of Irish Poetry.\nUnha canci\u00f3n escrita en 2010, \"Lisdoonvarna\" entrou no Penguin Book of Irish Poetry \nOxegen.\nO domingo 10 de xullo de 2011, Moore uniuse a Coldplay no escenario do Festival Oxegen 2011, interpretando a canci\u00f3n \"Ride On\"."}
{"id": "502978", "revid": "1131", "url": "https://gl.wikipedia.org/wiki?curid=502978", "title": "Amalia P\u00e9rez", "text": "O nome de Amalia P\u00e9rez pode referirse a:"}
{"id": "502980", "revid": "88215", "url": "https://gl.wikipedia.org/wiki?curid=502980", "title": "Neroli Fairhall", "text": "Neroli Susan Fairhall MBE, nada en Christchurch o 26 de agosto de 1944 e finada o 11 de xu\u00f1o de 2006, foi unha atleta de Nova Zelandia e a primeira competidora parapl\u00e9xica nos Xogos Ol\u00edmpicos.\nTraxectoria.\nFairhall comezou a practicar tiro con arco ap\u00f3s dun accidente de moto que a deixou paralizada de cintura para abaixo, acabando coa s\u00faa carreira atl\u00e9tica anterior. Foi quen de competir nos Xogos Ol\u00edmpicos de 1984 e acadou o posto n\u00famero 35. Fairhall foi a primeira parapl\u00e9xica que competiu nos Xogos Ol\u00edmpicos.\nFairhall ga\u00f1ou a medalla de ouro cando se introduciu o tiro con arco por primeira vez nos Xogos da Commonwealth en Brisbane en 1982.\nFoi campioa nacional por moitos anos e ga\u00f1ou medallas e t\u00edtulos nos Xogos Paral\u00edmpicos, os Campionatos do Mundo de Tiro con Arco e outros torneos internacionais. Participou nos Xogos Paral\u00edmpicos de 1972, en 1980, en 1988 e 2000. Nos seus primeiros xogos competiu en atletismo. Nos Xogos Paral\u00edmpicos de 1980 participou en atletismo e tiro con arco, ga\u00f1ando unha medalla de ouro neste \u00faltimo. Nos Xogos Paral\u00edmpicos de 1988 e de 2000 s\u00f3 competiu en tiro con arco.\nEn 1983, Fairhall foi galardoada como membro da Orde do Imperio Brit\u00e1nico pola s\u00faa contribuci\u00f3n ao tiro con arco e \u00e1s persoas con discapacidade. Continuou adestrando no seu club de tiro con arco en Christchurch despois de retirarse. Morreu o 11 de xu\u00f1o de 2006 con 61 anos por unha doenza relacionada coa s\u00faa discapacidade."}
{"id": "502981", "revid": "88215", "url": "https://gl.wikipedia.org/wiki?curid=502981", "title": "Borja Dom\u00ednguez", "text": "Borja Dom\u00ednguez Dom\u00ednguez, nado o 30 de maio de 1992 en Vigo, \u00e9 un futbolista galego que xoga de centrocampista no Racing de Santander, da Segunda Divisi\u00f3n.\nTraxectoria.\nNado en Vigo, Dom\u00ednguez comezou a xogar ao f\u00fatbol no Alerta-Traviesas, antes de ingresar nas categor\u00edas inferiores do principal club da s\u00faa cidade, o Celta de Vigo, cando iniciaba a s\u00faa etapa como infantil. Foi subindo polas diferentes categor\u00edas do club e o 24 de abril de 2011 realizou o seu debut co Celta de Vigo B na Segunda Divisi\u00f3n B, cando partiu como titular no encontro entre o filial vigu\u00e9s e o Guadalajara. O xogo finalizou con derrota do Celta B por 0-4. Na seguinte temporada, foi cedido ao Ourense e ao Vilalonga, ambos da Terceira Divisi\u00f3n. Ap\u00f3s a finalizaci\u00f3n da temporada, no ver\u00e1n de 2012 regresou ao Celta, convert\u00e9ndose en titular habitual do filial.\nDespois de tres temporadas no Celta B, o 9 de xullo de 2015 foi cedido por un ano ao Racing de Ferrol, tam\u00e9n de Segunda B. Co equipo ferrol\u00e1n fixo unha temporada destac\u00e1bel, anotando 9 goles en 38 partidos. Isto chamou a atenci\u00f3n do C\u00f3rdoba CF, da Segunda Divisi\u00f3n, equipo co cal asinou un contrato por d\u00faas temporadas. \nCo equipo andaluz debutou no f\u00fatbol profesional, concretamente o 20 de agosto de 2016, despois de entrar como suplente na segunda metade da vitoria do seu equipo por 1-0 no Estadio Nuevo Arc\u00e1ngel ante o Tenerife. O seu primeiro gol como profesional chegou un mes despois, anotando na vitoria do seu equipo por 2-1 ante o Real Oviedo. Precisamente, o 31 de xaneiro de 2017, Dom\u00ednguez foi cedido ao equipo asturiano at\u00e9 final da temporada. \nAo acabar a s\u00faa cesi\u00f3n no Real Oviedo, asinou contrato co Alcorc\u00f3n, tam\u00e9n da Segunda Divisi\u00f3n. Na s\u00faa primeira campa\u00f1a no club madrile\u00f1o tivo un comezo irregular, mesturando suplencias con titularidades. Ao comezo da segunda volta asentouse no equipo, mais unha lesi\u00f3n grave ante o Barcelona B deixouno sen xogar durante oito meses. Esta lesi\u00f3n condicionou que o xogador non puidese participar na pretemporada do seu equipo, polo que non conseguiu facerse cun lugar no once inicial. As\u00ed, no mercado invernal sa\u00edu cedido ao Pontevedra, da Segunda Divisi\u00f3n B. No club pontevedr\u00e9s volveu a xogar con asiduidade, anotando 3 goles en 15 encontros. \nEn 2019, libre, asinou polo Lugo da Segunda Divisi\u00f3n. No club lucense volveu lesionarse a finais de decembro no xeonllo, polo que tivo que pasar polo quir\u00f3fano e perdeu o resto da temporada. Disputou un total de 25 partidos durante as s\u00faas d\u00faas campa\u00f1as no club albivermello.\nEn agosto de 2021 deixou o Lugo e fichou polo Racing de Santander, equipo co que disputou a primeira edici\u00f3n da nova Primeira Divisi\u00f3n RFEF, proclam\u00e1ndose campi\u00f3n do grupo I por diante do Deportivo da Coru\u00f1a. Xogou 30 partidos durante a tempada regular, marcando un gol ante o Bilbao Athletic. En xu\u00f1o disputou a final de campi\u00f3ns contra o Andorra na Malata, partido que o seu equipo ga\u00f1ou por 3-0, convert\u00e9ndose as\u00ed no primeiro campi\u00f3n absoluto da categor\u00eda. "}
{"id": "502986", "revid": "89787", "url": "https://gl.wikipedia.org/wiki?curid=502986", "title": "Saccharomyces", "text": "Saccharomyces \u00e9 un x\u00e9nero de fungos que incl\u00fae moitas especies de l\u00e9vedos, como o l\u00e9vedo de panader\u00eda \"S. cerevisiae\". O nome \"Saccharomyces\" procede do grego antigo \u03c3\u03ac\u03ba\u03c7\u03b1\u03c1\u03bf\u03bd (aucre) e \u03bc\u03cd\u03ba\u03b7\u03c2 (fungo) e significa \"fungo do azucre\". Son fungos unicelulares e saprotr\u00f3ficos. Moitos membros do x\u00e9nero son importantes na produci\u00f3n de alimentos. Un exemplo \u00e9 o l\u00e9vedo de panader\u00eda \"Saccharomyces cerevisiae\", que se usa na produci\u00f3n de pan, vi\u00f1o e cervexa, e para a sa\u00fade humana e animal. Outros membros do x\u00e9nero son o l\u00e9vedo silvestre \"Saccharomyces paradoxus\" que \u00e9 o parente m\u00e1is pr\u00f3ximo de \"S. cerevisiae\", \"Saccharomyces bayanus\", usado tam\u00e9n na produci\u00f3n de vi\u00f1o e \"Saccharomyces cerevisiae\" var \"boulardii\", usado en medicina.\nMorfolox\u00eda.\nAs colonias de \"Saccharomyces\" crecen rapidamente e maduran en tres d\u00edas. Son planas, lisas e h\u00famidas, con brillo ou apagadas e de cor crema. A incapacidade de usar nitrato e a capacidade de fermentar varios carbohidratos son caracter\u00edsticas t\u00edpicas de \"Saccharomyces\".\nMorfolox\u00eda celular.\nAs c\u00e9lulas xeralmente te\u00f1en un di\u00e1metro de 2 a 8 \u03bcm e unha lonxitude de 3 a 25 \u03bcm.\n\u00c9 frecuente observar blastoconidios (xemas celulares). Son orgsanismos unicelulares, globosos e de elipsoidais a alongados. A xemaci\u00f3n multilateral \u00e9 t\u00edpica. As pseudohifas, se est\u00e1n presentes, son rudimentarias. As verdadeiras hifas est\u00e1n ausentes.\n\"Saccharomyces\" produce asc\u00f3sporas, especialmente cando crece en medio V-8, en \u00e1gar de asc\u00f3spora acetato ou en medio Gorodkowa. Estas asc\u00f3sporas son globosas. Cada asco cont\u00e9n de 1 a 4 asc\u00f3sporas. Os ascos non rompen ao madurar. As asc\u00f3sporas poden tinguirse con tinguidura Kinyoun e tinguidura para asc\u00f3sporas. Cando est\u00e1n tinguidos con tinguidura de Gram, as asc\u00f3sporas aparecen Gram negativas, mentres que as c\u00e9lulas vexetativas aparecen Gram positivas.\nHistoria.\nSuxeriuse presenza de l\u00e9vedos na cervexa en 1680, a\u00ednda que o x\u00e9nero non recibiu o seu nome de \"Saccharomyces\" ata 1837. En 1876 Louis Pasteur demostrou a implicaci\u00f3n de organismos vivos nas fermentaci\u00f3ns, e en 1883, Emil C. Hansen illou o l\u00e9vedo de cervexer\u00eda e propagouno en cultivo, o que conduciu ao descubrimento da importancia dos l\u00e9vedos na fabricaci\u00f3n de cervexa. Pasteur descubriu unha explicaci\u00f3n de por que se picaba o vi\u00f1o: cando crec\u00edan no vi\u00f1o os l\u00e9vedos produc\u00edan alcohol e a fermentaci\u00f3n orixinaba vi\u00f1o normalmente, pero cando no cultivo crec\u00edan bacterias que orixinaban \u00e1cido l\u00e1ctico, o vi\u00f1o pic\u00e1base. O uso de microscopios para o estudo da morfolox\u00eda dos l\u00e9vedos e a pureza dos cultivos foi crucial para comprender o seu funcionamento.\nUso na produci\u00f3n de vi\u00f1o.\nO vi\u00f1o orix\u00ednase por fermentaci\u00f3n alcoh\u00f3lica en condici\u00f3ns anaerobias dos azucres das uvas, realizada por l\u00e9vedos, que transforman o azucre en etanol e di\u00f3xido de carbono. O l\u00e9vedo asociado coa produci\u00f3n de vi\u00f1o m\u00e1is com\u00fan \u00e9 \"Saccharomyces cerevisiae\", que \u00e9 o preferido debido \u00e1s s\u00faas capacidades fermentativas predicibles e vigorosas, tolerancia a niveis relativamente altos de alcohol e di\u00f3xido de xofre e a s\u00faa capacidade de prosperar no pH normal do vi\u00f1o entre 2,8 e 4. A pesar do uso moi estendido desta especie, \u00e1s veces coa s\u00faa deliberada inoculaci\u00f3n a partir de l\u00e9vedos cultivados, \"S. cerevisiae\" raramente \u00e9 a \u00fanica especie de l\u00e9vedo presente durante a fermentaci\u00f3n do vi\u00f1o, xa que adoita ir acompa\u00f1ada doutras especies de l\u00e9vedos do seu x\u00e9nero (\"S. bayanus\") ou doutros x\u00e9neros (\"Kloeckera\", \"Candida\", \"Brettanomyces\"').\nUso na produci\u00f3n de cervexa.\nOs l\u00e9vedos de cervexer\u00eda son poliploides e pertencen ao x\u00e9nero \"Saccharomyces\". As cepas para fabricar cervexa poden clasificarse en dous gruos; as cepas ale (\"Saccharomyces cerevisiae\") e as cepas lager (\"Saccharomyces pastorianus\" ou \"Saccharomyces carlsbergensis\" na taxonom\u00eda m\u00e1is vella). As cepas lager son unha cepa h\u00edbrida de \"S. cerevisiae\" e \"S. eubayanus\" e a mi\u00fado denom\u00ednanse cepas que fermentan no fondo. Ao contrario, as cepas ale denom\u00ednanse cepas que fementan na parte superior, o cal se refire a que durante a fermentaci\u00f3n est\u00e1n caracter\u00edsitcamente separadas no fondo ou na parte superior do recipiente fermentador cadrado aberto. A\u00ednda que as d\u00faas especies difiren en diversos aspectos, como na s\u00faa resposta \u00e1 temperatura, transporte de azucre e uso, as especies \"S. pastorianus\" e \"S. cerevisiae\" est\u00e1n estreitamente relacionadas dentro do x\u00e9nero \"Saccharomyces\".\nOs l\u00e9vedos \"Saccharomyces\" poden formar matrices simbi\u00f3ticas con bacterias, e util\u00edzanse para producir kombucha, k\u00e9fir e cervexa de xenxibre.\n\"Saccharomyces fragilis\", por exemplo, forma parte dos cultivos de k\u00e9fir e crece aliment\u00e1ndose da lactosa contida no soro l\u00e1cteo (que \u00e9 un subproduto da fabricaci\u00f3n de queixo) que se usa como alimento para os animais tam\u00e9n.\nUso na produci\u00f3n de pan.\nPara fermentar a masa de pan util\u00edzase tam\u00e9n o \"S. cerevisiase\", que deriva historicamente das cepas \"altas\" usadas na fabricaci\u00f3n de cervexa. Os encimas amilases que cont\u00e9n a masa h\u00famida hidrolizan o amid\u00f3n da fari\u00f1a, orixinando azucres simples, que poden ser fermentados polo l\u00e9vedo (en caso de que a fari\u00f1a estivese moi refinada de modo que non tivese eses encimas, pode ser necesario engadir azucre). Na fermentaci\u00f3n o l\u00e9vedo orixina alcohol (que desaparece despois durante a cocci\u00f3n) e CO2, gas que fai \"subir\" a masa do pan e forma os ocos (\"ollos\") do miolo. Ademais o l\u00e9vedo produce outros cambios sut\u00eds nas propiedades f\u00edsicas e qu\u00edmicas da masa, que lle dan ao pan as s\u00faas caracter\u00edsticas.\nPatolox\u00eda.\n\"Saccharomyces\" causa que se estraguen alimentos ricos en azucres, como o xarope de arce, almibres, zumes concentados e condimentos. Inform\u00e1ronse dalg\u00fans casos en que a prolongada exposici\u00f3n a \"S. cerevisiae\" poder\u00eda orixinar hipersensibilidade."}
{"id": "502987", "revid": "89787", "url": "https://gl.wikipedia.org/wiki?curid=502987", "title": "Nothofagus antarctica", "text": "Nothofagus antarctica \u00e9 unha \u00e1rbore da orde das fagales, familia das notofag\u00e1ceas, que \u00e9 a especie tipo do seu \u00fanico x\u00e9nero, \"Nothofagus\".\n\u00c9 propia do Suram\u00e9rica, do bosque andino patag\u00f3nico. A s\u00faa aparici\u00f3n na illa Hoste fixo que se considerara a \u00e1rbore m\u00e1is austral da Terra; por\u00e9n, en 2019 encontrouse que \"Nothofagus betuloides\" chegaba m\u00e1is ao sur, \u00e1 illa Hornos, a unha latitude de 55\u00b0 56\u2032 50\u2033 S.\nCaracter\u00edsticas.\n\"Nothofagus antarctica\" \u00e9 unha \u00e1rbore caducifolia que alcanza a medir entre os 10 e os 25 m de altura e ten troncos delgados de configuraci\u00f3n escalonada. As follas son simples e alternas, de 5 a 35 mm de longo, co bordo dentado e ondulado; est\u00e1n cubiertas cunha cera de aroma dulce. E cor da follaxe \u00e9 verde medio torn\u00e1ndose a amariela-avermellada no outono. Perde por completo as s\u00faas follas no inverno. A flor \u00e9 pouco rechamante, de cor amarela verdosa. O froito mide 6 mm, \u00e9 moi fragante e est\u00e1 composto de 4 valvas que conte\u00f1en tres noces. A casca das \u00e1rbores novas son lisas, de cor gris ou parda purp\u00farea, con destacadas lenticelas brancas horizontais; a casca das \u00e1rbores vellas \u00e9 \u00e1spera e fisurada, de cor gris.\nNa illa Grande da Terra do Fogo \u00e9 habitual que estea cuberta dunha chamada \"barba de \u00e1rbore\", \"barba de vello\", \"barba do demo\" ou \"barba de indio\", un lique verde claro con aspecto piloso.\nDistribuci\u00f3n, h\u00e1bitat e biolox\u00eda.\n\"Nothofagus antarctica\" \u00e9 nativa do bosque andino patag\u00f3nico, onde se estende desde a latitude 33\u00b0 S at\u00e9 a Terra do Fogo (56\u00b0 S). Na Arxentina, desde a provincia de Neuqu\u00e9n at\u00e9 a provincia de Terra de Fogo, Ant\u00e1rtida e Illas do Atl\u00e1ntico Sur e en Chile distrib\u00faese entre as rexi\u00f3ns de O'Higgins e a de Magallanes e da Ant\u00e1rtica Chilena. Crece principalmente en \u00e1reas dos Andes e na illa Grande da Terra do Fogo, en solos delgados e con temperaturas baixas case todo o ano.\nA especie pres\u00e9ntase tanto como \u00e1rbore como arbusto. Raramente supera os 150 anos de idade, pero observouse que alcanza os 200 nalguhnas zonas. S\u00e1bese que prospera en \u00e1reas con problemas naturais, como deslizamentos de terra e incendios. En contraste, a rexeneraci\u00f3n de \"Nothofagus antarctica\" \u00e9 escasa ou ausente en zonas non perturbadas. Entre os \"Nothofagus\" de Am\u00e9rica do Sur, esta especie enc\u00f3ntrase na m\u00e1is ampla gama de tipos de h\u00e1bitats: \u00e1reas de drenaxe pobre en elevaci\u00f3ns baixas ou altas, sitios expostos de substrato inest\u00e1bel na li\u00f1a arb\u00f3rea alpina, depresi\u00f3ns topogr\u00e1ficas suxeitas a drenaxe de aire fr\u00edo, ladeiras empinadas con solos pouco profundos e sitios secos cerca do ecot\u00f3n da estepa patag\u00f3nica. En xeral, \u00e9 com\u00fan en sitios que son demasiado severos para a maior\u00eda das outras especies de \u00e1rbores. En xeral, esta especie tee a capacidade de xerminaci\u00f3n m\u00e1is baixa que outras, pero isto vese compensado pola s\u00faa vigorosa reproduci\u00f3n vexetativa. Depende m\u00e1is da reproduci\u00f3n vexetativa que calquera das outras especies suramericanas de \"Nothofagus\". Despois do lume, rexurde vigorosamente desde a cepa.\nUsos.\nA s\u00faa madeira \u00fasase principalmente para le\u00f1a. \nA \u00e1rbore foi plantada na costa norte do Pac\u00edfico dos Estados Unidos. \nTam\u00e9n foi introducida con \u00e9xito como \u00e1rbore ornamental nas illas Brit\u00e1nicas, onde se desenvolve moi ben. \nAs \u00e1rbores plantadas nas illas Feroe, que foron importadas da s\u00faa austral distribuci\u00f3n na Terra do Fogo mostraron boa resistencia ao fr\u00edo.\nTaxonom\u00eda.\nDescrici\u00f3n.\nA especie foi descrita en 1871 polo bot\u00e1nico, zo\u00f3logo e bi\u00f3logo mari\u00f1o dan\u00e9s Anders Sandoe Oersted, e publicada en \"Skrifter Udgivne af Videnskabs-Selskabet i Christiana. Mathematisk-naturvidenskabelig Klass\" 5 (9): 354. \nEtimolox\u00edas.\nPara a do x\u00e9nero v\u00e9xase \"Nothofagus\".\nO ep\u00edteto espec\u00edfico, \"antarctica\", alude \u00e1 distribuci\u00f3n xeogr\u00e1fica, na zona ant\u00e1rtica.\nSin\u00f3nimos.\nAdemais de polo nome v\u00e1lido actualmente, a especie co\u00f1eceuse tam\u00e9n polos sin\u00f3nimos:"}
{"id": "502988", "revid": "23204", "url": "https://gl.wikipedia.org/wiki?curid=502988", "title": "Juan Miguel Teijeiro", "text": "Juan Miguel Teijeiro de la Rosa, nado na Coru\u00f1a o 31 de marzo en 1939, \u00e9 un militar e historiador galego.\nTraxectoria.\nFillo de Juan Teijeiro Flores e Mar\u00eda del Carmen de la Rosa Osende. Militar, alcanzou o grao de xeneral de divisi\u00f3n. Licenciado en Ciencias Pol\u00edticas e Econ\u00f3micas, doutor en Historia e avogado. Retirado de militar, ded\u00edcase \u00e1 investigaci\u00f3n hist\u00f3rica, fundamentalmente de historia militar."}
{"id": "502990", "revid": "27155", "url": "https://gl.wikipedia.org/wiki?curid=502990", "title": "Saccharomyces carlsbergensis", "text": ""}
{"id": "502992", "revid": "1888", "url": "https://gl.wikipedia.org/wiki?curid=502992", "title": "Alejo Pablo Mora Garc\u00eda", "text": "Alejo Pablo Mora Garc\u00eda, nado en Santander cara a 1900 e finado en Xabariz (Cabanas) o 5 de xaneiro de 1948, foi un militar e axente infiltrado espa\u00f1ol.\nTraxectoria.\nFoi tenente do Ex\u00e9rcito da Rep\u00fablica. Foi detido en setembro de 1937, procesado e condenado a reclusi\u00f3n perpetua. Sa\u00edu en liberdade condicional en febreiro de 1943, un mes antes da aprobaci\u00f3n da conmutaci\u00f3n da pena pola de 14 anos. A cambio de ser indultado p\u00faxose ao servizo da Garda civil, que o empregou para infiltarse na guerrilla antifranquista galega. Instalouse en Vigo colaborando na ca\u00edda de catro guerrilleiros en maio de 1947. En outubro de 1947 presentouse ante Manuel V\u00e1zquez Rodr\u00edguez, obreiro dos estaleiros de ASTANO, que fora cabo na unidade que mandaba Mora, confi\u00e1ndolle que o estaba buscando a polic\u00eda e que se quer\u00eda unir \u00e1 guerrilla. Como tapadeira, a Garda Civil fixo publicar unha requisitoria do Xulgado Militar de Santander no xornal \"La Voz de Galicia\" do 14 de outubro na que se afirmaba \"Por sospechar pueda el interesado encontrarse en esta regi\u00f3n\". \nLogo dunha entrevista co dirixente guerrilleiro Juan P\u00e9rez Dopico foi aceptado como membro do Destacamento Arturo Cortizas. A\u00ednda que os compa\u00f1eiros non tardaron en decatarse do dobre xogo de Mora, tivo tempo para informar \u00e1 Garda Civil de puntos de apoio e informes dos guerrilleiros da Coru\u00f1a e de obreiros de Astano. Foi executado por Jos\u00e9 Antonio Castro L\u00f3pez na Corti\u00f1a de Ruibal de Xabariz o 5 de xaneiro de 1948. Unha muller que \u00eda ao monte comunicou o achado \u00e1 Garda Civil, e cando foron levantar o cad\u00e1ver, o corpo estaba semienvolto nunha gabardina e ti\u00f1a dous tiros na cabeza. Foi identificado e soterrado inicialmente no cemiterio da Capela. \nA causa 43/1948, aberta pola s\u00faa morte, pechouse o 22 de maio coa entrega \u00e1 familia dos restos de quen se cualificaba como \u00abcolaborador de las Fuerzas de la Guardia Civil de esta Comandancia\u00bb. Grazas \u00e1s s\u00faas informaci\u00f3ns foron detidos 28 enlaces da guerrilla que foron xulgados na Coru\u00f1a na causa 40/1948 o 21 de outubro de 1948."}
{"id": "502993", "revid": "54334", "url": "https://gl.wikipedia.org/wiki?curid=502993", "title": "Fotos\u00edntese anoxix\u00e9nica", "text": "A fotos\u00edntese anoxix\u00e9nica \u00e9 un tipo de fotos\u00edntese realizada por algunhas bacterias, que non libera ox\u00edxeno. Dist\u00ednguese da fotos\u00edntese oxix\u00e9nica t\u00edpica das plantas, que utiliza como redutor terminal (doante de electr\u00f3ns) a auga, en que na anoxix\u00e9nica o redutor terminal utilizado \u00e9 outro composto, como o sulfuro de hidr\u00f3xeno, o xofre elemental, o tiosulfato, o hidr\u00f3xeno, o ferro ferroso ou mesmo unha substancia org\u00e1nica, segundo a especie. Por\u00e9n, nunca utilizan como doante de electr\u00f3ns a auga, raz\u00f3n pola cal non liberan oxixeno, xa que este procede na fotos\u00edntese oxix\u00e9nica da rotura das mol\u00e9culas de auga. Por tanto, a fotos\u00edntese anoxix\u00e9nica non enriquece a atmosfera en ox\u00edxeno. Ao contrario, durante a fotos\u00edntese anoxix\u00e9nica lib\u00e9ranse outros produtos; por exemplo no caso da fotos\u00edntese anoxix\u00e9nica que usa sulfuro de hidr\u00f3xeno lib\u00e9rase xofre elemental a partir de dito composto, que se expulsa ou acumula na c\u00e9lula.\nNa fotos\u00edntese anoxix\u00e9nica s\u00f3 se utiliza un fotosistema, mentres que na oxix\u00e9nica util\u00edzanse dous. En lugar de clorofilas, as bacterias fotosint\u00e9ticas anoxix\u00e9nicas te\u00f1en como pigmento fotosint\u00e9tico as bacterioclorofilas. Hai transporte electr\u00f3nico c\u00edclico. A produci\u00f3n de ATP ten lugar nunha ATPase por medio dun mecanismo quimiosm\u00f3tico. As bacterias fotosint\u00e9ticas anoxix\u00e9nicas viven fundamentalmente en ambientes anaerobios, onde ten lugar este proceso.\nConsid\u00e9rase que a fotos\u00edntese anoxix\u00e9nica apareceu antes na evoluci\u00f3n que a oxix\u00e9nica.\nOrganismos fotosint\u00e9ticos anoxix\u00e9nicos.\nS\u00f3 alg\u00fans grupos de bacterias poden realizar a fotos\u00edntese anoxix\u00e9nica, que son: as bacterias verdes do xofre, os fot\u00f3trofos filamentosos verdes e vermellos (por exemplo os cloroflexos), as bacterias p\u00farpuras, as acidobacterias e as heliobacterias. Ao contrario, outro gran grupo de bacterias fotosint\u00e9ticas, as cianobacterias, fan a fotos\u00edntese oxix\u00e9nica, igual que plantas e algas, a\u00ednda que hai algunhas excepci\u00f3ns en certas condici\u00f3ns.\nAlgunhas arqueas (por exemplo, \"Halobacterium\") captan enerx\u00eda da luz para o funcionamento do seu metabolismo e son nese sentido fototr\u00f3ficas, pero ningunha delas se sabe que \"fixe\" o carbono (\u00e9 dicir, sexa fotosint\u00e9tica). En vez dun receptor de tipo clorofila e unha cadea de transporte de electr\u00f3ns, te\u00f1en prote\u00ednas como a halorrodopsina que captan a enerx\u00eda da luz coa axuda de diterpenos para moveren i\u00f3ns contra gradiente e produciren ATP por quimiosmose de maneira similar ao que ocorre nas mitocondrias.\nFotos\u00edntese anoxix\u00e9nica en fot\u00f3trofos oxix\u00e9nicos.\nAs algas e as cianobacterias son fot\u00f3trofos oxix\u00e9nicos, pero nalg\u00fans casos e condici\u00f3ns poden realizar unha fotos\u00edntese anoxix\u00e9nica. Para iso usan a fotofosforilaci\u00f3n c\u00edclica do fotosistema I e obte\u00f1en poder redutor de produtos distintos da auga, como o sulfuro de hidr\u00f3xeno (en cianobacterias) ou o hidr\u00f3xeno (en algas).\nPigmentos.\nOs pigmentos usados para levar a cabo a fotos\u00edntese anoxix\u00e9nica son similares \u00e1 clorofila pero difer\u00e9ncianse en detalles moleculares e picos da lonxitude de onda da luz absorbida, e denom\u00ednanse bacterioclorofilas. As bacterioclorofilas, denominadas da \"a\" \u00e1 \"g\", situadas nas membranas das bacterias, absorben o m\u00e1ximo de radiaci\u00f3n electromagn\u00e9tica na rexi\u00f3n do infravermello pr\u00f3ximo. Isto difire da clorofila a, o pigmento predominante das plantas e cianobacterias, que ten un pico de absorci\u00f3n aproximadamente nunha lonxitude de onda uns 100 nan\u00f3metros m\u00e1is curta, na porci\u00f3n vermella do espectro visible. Os pigmentos est\u00e1n situados na membrana ou sistemas membranosos internos.\nOs Chlorobi, Chloroflexi e Acidobacteria pos\u00faen unha unidade captadora de luz chamada clorosoma e usan principalmenre luz infravermella a 740\u2013750 nm. As Heliobacteria absorben a 786\u2013792 nm. As bacterias p\u00farpuras fototr\u00f3ficas absorben no infravermello a 800\u20131020 nm.\nUn exemplo: aparato fotosint\u00e9tico das bacterias vermellas do xofre.\nEst\u00e1 situado en sistemas de membranas intracitoplasm\u00e1ticas. Consta de catro complexos pigmento-prote\u00edna e unha ATP-ase. O centro de reacci\u00f3n P870 consta de tres polip\u00e9ptidos, un par \"especial\" de mol\u00e9culas de bacterioclorofila a, outras bacterioclorofilas, bacteriofeofitina, quinonas e carotenoides. O centro de reacci\u00f3n est\u00e1 rodeado dun complexo antena de bacterioclorofilas a que captan a luz e a pasan ao centro de reacci\u00f3n, onde excitan o par especial de bacterioclorofilas, que perde un electr\u00f3n, que pasa \u00e1 bacteriofeofitina, despois o electr\u00f3n sae do centro de reacci\u00f3n e pasa a varias quinonas intermediarias e seguidamente a un dep\u00f3sito (\"pool\") de quinonas da membrana, despois pasa a unha serie de ferro-sulfoprote\u00ednas e citocromos da membrana; finalmente, o citocromo c2 peripl\u00e1smico pasa o electr\u00f3n de novo ao centro de reacci\u00f3n, pechando o fluxo c\u00edclico de electr\u00f3ns. Durante o transporte de electr\u00f3ns nesta cadea de transportadores de electr\u00f3ns prod\u00facese unha sa\u00edda de prot\u00f3ns, que crean un gradiente e despois entran pola ATP-ase, activando a produci\u00f3n de ATP. O citocromo c2 recibe tam\u00e9n electrr\u00f3ns dos doantes externos, como o sulfuro de hidr\u00f3xeno ou outros, e os electr\u00f3ns acaban no dep\u00f3sito de quinonas e acaban utiliz\u00e1ndose para formar poder redutor en forma de NAD(P)H, que sirva para reducir o CO2 e formar materia org\u00e1nica.\nCentros de reacci\u00f3n.\nHai dous tipos de cadeas de transporte electr\u00f3nico fotosint\u00e9tico anoxix\u00e9nico en bacterias. Os centros de reacci\u00f3n de tipo I enc\u00f3ntranse nas bacterias verdes do xofre, \"Chloracidobacterium\", e heliobacterias, e os de tipo II enc\u00f3ntranse en cloroflexos e bacterias p\u00farpuras.\nCentros de reacci\u00f3n de tipo I.\nA cadea de transporte de electr\u00f3ns das bacterias verdes do xofre, por exemplo no organismo modelo \"Chlorobaculum tepidum\", usa un centro de reacci\u00f3n cun par especial de bacterioclorofilas, P840. Cando se absorbe a luz no centro de reacci\u00f3n, o P840 pasa a un estado excitado cun gran potencial de reduci\u00f3n negativo e as\u00ed pode doar facilmente o electr\u00f3n \u00e1 bacterioclorofila 663, que o pasa \u00e1 cadea de transporte electr\u00f3nico. O electr\u00f3n \u00e9 transferido por medio dunha serie de transportadores de electr\u00f3ns e complexos ata que se utiliza para reducir o NAD+. A rexeneraci\u00f3n do P840 real\u00edzase coa oxidaci\u00f3n do i\u00f3n sulfuro do sulfuro de hidr\u00f3xeno (ou o hidr\u00f3xeno ou o i\u00f3n ferroso, segundo a especie) polo cotocromo c555\nCentros de reacci\u00f3n de tipo II.\nA\u00ednda que os centros de reacci\u00f3n de tipo II son estrutural e secuencialmente an\u00e1logos ao fotosistema II (PSII) dos cloroplastos das plantas e das cianobacterias (as cales fan unha fotos\u00edntese oxix\u00e9nica), non te\u00f1en unha rexi\u00f3n an\u00e1loga \u00e1 do complexo liberador de ox\u00edxeno do PSII.\nA cadea de transporte de electr\u00f3ns das bacterias p\u00farpura non do xofre empeza cando o centro de reacci\u00f3n do par de bacterioclorofilas, P870, queda excitado pola absorci\u00f3n de luz. O P870 excitado doa ent\u00f3n un electr\u00f3n \u00e1 bacteriofeofitina, que despois o pasa a unha serie de transportadores de electr\u00f3ns. No proceso, x\u00e9rase un gradiente electroqu\u00edmico que pode despois usarse para sintetizar ATP por quimiosmose. O P870 debe ser rexenerado (reducido) para que quede de novo dispo\u00f1ible para que un fot\u00f3n chegue ao centro de reacci\u00f3n para empezar de novo o proceso. O hidr\u00f3xeno molecular no ambiente bacteriano \u00e9 o doante de electr\u00f3ns usual.\nFixaci\u00f3n do CO2.\nAlg\u00fans fot\u00f3trofos anoxix\u00e9nicos, como as bacterias vermellas e p\u00farpuras, utilizan o ciclo de Calvin para fixar o CO2 e formar azucres, pero outros te\u00f1en v\u00edas alternativas. Por exemplo, as bacterias verdes do xofre e non do xofre te\u00f1en un modo alternativo de fixaci\u00f3n por medio do ciclo inverso do \u00e1cido c\u00edtrico. \"Chlorobium\" realiza a fixaci\u00f3n redutora do CO2 a intermediarios do ciclo do \u00e1cido c\u00edtrico por medio de encimas ligados \u00e1 ferredoxina que por carboxilaci\u00f3ns orixinan alfa-cetoglutarato e piruvato, e pos\u00fae outros encimas que inverten as reacci\u00f3ns normais do ciclo do \u00e1cido c\u00edtrico. \n\"Chloroflexus\" non utiliza nin o ciclo de Calvin nin o ciclo inverso do \u00e1cido c\u00edtrico, sen\u00f3n a v\u00eda do hidroxipropionato, na cal o CO2 \u00e9 convertido en glioxilato e despois o hidroxipropionato funciona como intermediario."}
{"id": "502994", "revid": "1505", "url": "https://gl.wikipedia.org/wiki?curid=502994", "title": "Zamenis scalaris", "text": ""}
{"id": "502995", "revid": "22570", "url": "https://gl.wikipedia.org/wiki?curid=502995", "title": "Gran Premio do 70\u00ba aniversario", "text": "O Gran Premio do 70 aniversario (co\u00f1ecido oficialmente como o Emirates Formula 1 70th Anniversary Grand Prix 2020) \u00e9 unha carreira de F\u00f3rmula 1 que se celebrar\u00e1 o 9 de agosto de 2020, no Circu\u00edto de Silverstone, Northamptonshire e Buckinghamshire, Inglaterra, Reino Unido. A carreira \u00e9 a quinta rolda da tempada de F\u00f3rmula 1. Cel\u00e9brase como unha carreira de conmemoraci\u00f3n de 70 anos do Campionato Mundial de F\u00f3rmula 1 e desde que o circu\u00edto celebrou o primeiro premio do campionato de 1950 o 13 de maio de 1950.\nCualificaci\u00f3n.\nValtteri Bottas conseguiu a pole position por diante de Lewis Lewis por 0,064 segundos na terceira quenda da clasificaci\u00f3n (Q3) con Nico H\u00fclkenberg clasificando 3\u00ba por diante de Max Verstappen no 4\u00ba e Daniel Ricciardo 5\u00ba. Tanto a parella Mercedes (Hamilton e Bottas) como Ricciardo fixeron os seus mellores voltas na Q3 co pneum\u00e1tico medio en contraposici\u00f3n ao pneum\u00e1tico brando que, en teor\u00eda, deber\u00eda ser m\u00e1is r\u00e1pido. O resto dos 10 primeiros postos da grella foron Lance Stroll 6\u00ba, Pierre Gasly 7\u00ba, Charles Leclerc 8\u00ba, Alexander Albon 9\u00ba e Lando Norris 10\u00ba. Esteban Ocon clasificouse orixinalmente no 11\u00ba lugar pero recibiu unha penalizaci\u00f3n de 3 postos por obstaculizar a George Russell na primeira quenda da clasificaci\u00f3n (Q1). Sebastian Vettel loitou e quedou eliminado na segunda quenda da clasificaci\u00f3n (Q2), s\u00f3 conseguiu o d\u00e9cimo segundo posto m\u00e1is r\u00e1pido no seu Ferrari, sen poder explicar a s\u00faa falta de rendemento. Carlos Sainz logrou o 13\u00ba posto por diante de Romain Grosjean no Haas mentres que Russell fixo a 4\u00aa aparici\u00f3n consecutiva na Q2 da\ntempada. Daniil Kvyat foi 16\u00ba e caeu na Q1 despois de ver eliminado o seu mellor tempo de volta por saltarse os l\u00edmites da pista. Remataron a grella Kevin Magnussen 17\u00ba, Nicholas Latifi 18\u00ba, Antonio Giovinazzi 19\u00ba e o ex campi\u00f3n do Mundo Kimi Raikkonen 20\u00ba e \u00faltimo. "}
{"id": "502996", "revid": "22570", "url": "https://gl.wikipedia.org/wiki?curid=502996", "title": "Gran Premio do Reino Unido de 2020", "text": "O Gran Premio do Reino Unido de 2020 (co\u00f1ecido oficialmente como o Formula 1 Pirelli British Grand Prix 2020) foi unha carreira de F\u00f3rmula 1 que se celebrou o 2 de agosto de 2020, no Circu\u00edto de Silverstone, Northamptonshire e Buckinghamshire, Inglaterra, Reino Unido. A carreira foi a cuarta rolda da tempada de F\u00f3rmula 1, a septuax\u00e9sima quinta (75\u00aa) edici\u00f3n do Gran Premio do Reino Unido, e a quincuax\u00e9simo sexta (56\u00aa) vez que a carreira disputouse no Circu\u00edto de Silverstone.\nCualificaci\u00f3n.\nQ1 e Q2.\nA\u00ednda que hab\u00eda unha 60% de probabilidades de choiva antes da carreira, as tres sesi\u00f3ns de cualificaci\u00f3n disput\u00e1ronse en seco. Na primeira quenda, Nicholas Latifi trompeou na s\u00faa \u00faltima volta lanzada, sa\u00edndo da lenta da curva 7 (Luffield); o seu tempo anterior s\u00f3 foi suficiente para quedar no \u00faltimo lugar. O seu compa\u00f1eiro de equipo Williams [George Russell]] est\u00e1 investigado polos comisarios por non desacelerar baixo as bandeiras amarelas. Ao final, os cinco pilotos eliminados na Q1 foron Kevin Magnussen, Antonio Giovinazzi, Kimi Raikkonen, Romain Grosjean e Latifi - como Giovinazzi e Raikkonen non conseguiron pasar da Q1, Alfa Romeo seguiu sendo o \u00fanico equipo que non alcanzou a Q2 ata ese momento no .\nNa Q2 empreg\u00e1ronse d\u00faas estratexias diferentes, cos equipos superiores de Mercedes, Red Bull, Racing Point e un Ferrari, o de Charles Leclerc intentando entrar na Q3 co pneum\u00e1tico de composto medio m\u00e1is adecuado para a carreira, e os outros equipos usando o composto brando. A principios da sesi\u00f3n, o l\u00edder do campionato do mundo Lewis Hamilton trompeou* no mesmo lugar que Latifi uns minutos antes. As bandeiras vermellas foron ondeadas, xa que Hamilton deixara de novo cantidades importantes de grava na pista. Despois de reanudarse a sesi\u00f3n, Hamilton e o seu compa\u00f1eiro de equipo de Mercedes Valtteri Bottas estableceron tempos un segundo mellos que o resto dos participantes. Non todos os que usaron os pneum\u00e1ticos medios conseguiron chegar \u00e1 Q3, Alexander Albon de Red Bull e o piloto de substituci\u00f3n de Racing Point Nico H\u00fclkenberg non o lograron. Lance Stroll no d\u00e9cimo lugar e Pierre Gasly no 11\u00ba estableceu o mesmo tempo, pero como Stroll o estableceu primeiro, este \u00faltimo no seu AlphaTauri pasou a Q2. Ao final da sesi\u00f3n, os pilotos eliminados foron Gasly, Albon, Hulkenberg, Daniil Kvyat e Russell.\nQ3.\nMentres o coches sa\u00edan, houbo un incidente no pitlane entre Leclerc, Stroll e o Renault de Daniel Ricciardo, con Stroll queix\u00e1ndose de que Ferrari liberara o seu piloto dun xeito inseguro, os comisarios est\u00e1n a investigar o asunto. No primeiro conxunto de voltas, Hamilton bateu o r\u00e9cord de volta cun 1:24.616, co seu compa\u00f1eiro de equipo a 0,15 segundos atr\u00e1s. O piloto brit\u00e1nico bateu o seu r\u00e9cord de volta poucos minutos despois, rexistrando un 1:24.303 para asegurarse a pole position, e Bottas acadou o segundo posto, 0,3 segundos atr\u00e1s. Max Verstappen, un dos \u00faltimos en cruzar a li\u00f1a, foi o terceiro m\u00e1is r\u00e1pido, a un segundo da pole position. O resto dos 10 primeiros foron: Leclerc, Lando Norris, Stroll, Carlos Sainz, Ricciardo, Esteban Ocon e Sebastian Vettel no outro Ferrari.\nFoi a 91\u00aa pole position de Hamilton e a s\u00faa s\u00e9tima no circu\u00edto de Silverstone."}
{"id": "502997", "revid": "85894", "url": "https://gl.wikipedia.org/wiki?curid=502997", "title": "Herba dos pitos", "text": "A herba dos pitos, Aquilegia vulgaris, \u00e9 unha especie de plantas do x\u00e9nero \"Aquilegia\", familia Ranunculaceae, nativa das zonas t\u00e9pedas de Europa e Asia. Outros nomes com\u00fans son paxari\u00f1os e bonetes.\nDescrici\u00f3n.\n\u00c9 unha planta herb\u00e1cea perenne que alcanza 1,2 m de altura, talos delgados e con lanuxe, e follas de cor verde escuro, as basais grandes e pecioladas, diminu\u00edndo o seu tama\u00f1o ao longo do talo, as superiores son trilobuladas. Talo floral erecto de 3-6 cm con varias flores que xorden agrupadas de cor azul violeta, \u00e1s veces brancas que caen flacidamente.\nHistoria.\nDe aquelegus, que toma auga, ou de aquila, polo aspecto das flores. Antigamente as sementes empreg\u00e1ronse para facer perfumes afrodis\u00edacos e dise que as cortes\u00e1s as mastigaban para exercer mellor o seu oficio, as vestais romanas (virxes consagradas) ti\u00f1an prohibido o contacto con esta planta. Foi cultivada nos xard\u00edns medievais. A casa de Guisa, na Francia renacentista, fixo desta flor o seu escudo de armas.Os contrabandistas navarros us\u00e1bana como amuleto cando \u00edan cruzar a fronteira.\nEsta especie foi descrita en Galicia en 1905 no primeiro tomo da \"Flora descriptiva \u00e9 ilustrada de Galicia\" de Baltasar Merino.\nToxicidade.\n\"Aquilegia vulgaris\" \u00e9 unha planta t\u00f3xica. Cont\u00e9n aquilegina, un gluc\u00f3sido que libera cianuro de hidr\u00f3xeno ao hidrolizarse no tubo dixestivo, pola acci\u00f3n dun encima chamado \u03b2-glucosidasa.\nO envelenamento produce s\u00edntomas temper\u00e1ns similares ao envelenamento por ac\u00f3nito, formigueo na boca e na pel, seguidos de axitaci\u00f3n, pulso d\u00e9bil, descoordinaci\u00f3n, convulsi\u00f3ns e morte. A\u00ednda que a s\u00faa toxina non \u00e9 tan potente como a aconitina, se non se act\u00faa, a morte sobrev\u00e9n por par\u00e1lise card\u00edaca ou respiratoria. O tratamento \u00e9 hospitalario, hai que provocar o v\u00f3mito tan pronto como se sospeite intoxicaci\u00f3n e pedir atenci\u00f3n m\u00e9dica urxentemente.\nAs sementes, mo\u00eddas e maceradas en aceite de oliva, p\u00f3\u00f1ense na cabeza para repeler os piollos.\nTaxonom\u00eda.\nAquilegia vulgaris foi descrita por Carlos Linneo e publicada en \"Species Plantarum\" 1: 533. 1753.\n\"A\" A. vulgaris:\nVer: \"Aquilegia\"\n\"vulgaris\": ep\u00edteto latino que significa \"com\u00fan, vulgar\".\nNOTA: Os nomes que presentan ligaz\u00f3ns son sin\u00f3nimos noutras especies: "}
{"id": "502998", "revid": "1505", "url": "https://gl.wikipedia.org/wiki?curid=502998", "title": "Aquilegia vulgaris", "text": ""}
{"id": "502999", "revid": "5863", "url": "https://gl.wikipedia.org/wiki?curid=502999", "title": "Nu\u00f1o Afonso", "text": ""}
{"id": "503000", "revid": "5863", "url": "https://gl.wikipedia.org/wiki?curid=503000", "title": "Munio Alfonso", "text": ""}
{"id": "503002", "revid": "98629", "url": "https://gl.wikipedia.org/wiki?curid=503002", "title": "Streetcleaner", "text": "Streetcleaner \u00e9 o primeiro \u00e1lbum de estudio da banda inglesa de metal industrial Godflesh, publicado o 13 de novembro de 1989 a trav\u00e9s do selo Earache Records. O traballo foi reeditado cun segundo disco de material in\u00e9dito o 21 de xu\u00f1o de 2010. O \u00e1lbum foi amplamente aclamado polos cr\u00edticos e adoita a ser citado como un fito do metal industrial; a\u00ednda que non \u00e9 o primeiro lanzamento do x\u00e9nero, \"Streetcleaner\" axudou a definir no que se converter\u00eda o metal industrial.\nGravado en tres sesi\u00f3ns distinta e parcialmente refinado a partir de demos pre-Godflesh, \"Streetcleaner\" \u00e9 un \u00e1lbum pesado e sombr\u00edo que combina heavy metal con m\u00fasica industrial cunha produci\u00f3n con baixos enfatizados, guitarras disorsionadas e, como parte m\u00e1is importante, percusi\u00f3n proporcionada por m\u00e1quinas. A diferenza de moitos \u00e1lbums de metal, a guitarra empregouse para crear sons chirriantes en vez de riffs discretos, e a bater\u00eda e baixo soan con m\u00e1is volume que o habitual. \"Streetcleaner\" foi promocionado por unha serie de concertos onde Godflesh tocou ao lado de Napalm Death, e foi na parte norteamericana da xira onde a banda comezou a ga\u00f1ar unha importante fama internacional.\nDende a s\u00faa publicaci\u00f3n \"Streetcleaner\" recibiu multitude de eloxios e foi interpretado ao vivo na s\u00faa totalidade d\u00faas veces (unha no Roadburn Festival, unha gravaci\u00f3n que foi publicada como \u00e1lbum ao vivo en 2013). Moitas outras bandas de metal citaron ao \u00e1lbum como particularmente influente, entre elas Neurosis, Fear Factory e Isis, e o l\u00edder de Godflesh, Justin Broadrick, consid\u00e9rao un dos seus lanzamentos m\u00e1is importantes. En 2017 a revista \"Rolling Stone\" nomeou a \"Streetcleaner\" o 64\u00ba mellor \u00e1lbum de metal de todos os tempos. \nListaxe de canci\u00f3ns.\nNotas"}
{"id": "503004", "revid": "89787", "url": "https://gl.wikipedia.org/wiki?curid=503004", "title": "Johnny O'Bryant III", "text": "Johnny Lee O'Bryant III, nado o 1 de xu\u00f1o de 1993 en Cleveland, Mississippi, \u00e9 un xogador de baloncesto estadounidense.\nTraxectoria profesional.\nNBA.\nO 26 de xu\u00f1o de 2014, O'Bryant foi elixido na 36\u00aa posici\u00f3n do Draft da NBA de 2014 polos Milwaukee Bucks. O 29 de xu\u00f1o de 2016, O'Bryant foi cortado polos Bucks.\nO 26 de xaneiro de 2017, O'Bryant asinou un contrato de dez d\u00edas cos Denver Nuggets. O 6 de febreiro de 2017, asinou un segundo contrato de dez d\u00edas cos Nuggets.\nO 24 de febreiro de 2017, O'Bryant asinou un contrato de dez d\u00edas cos Charlotte Hornets. O 6 de marzo de 2017, asinou un segundo contrato de dez d\u00edas cos Hornets. O 16 de marzo de 2017, O'Bryant asinou un contrato por varios anos cos Hornets.\nO 7 de febreiro de 2018, O'Bryant foi traspasado xunto a d\u00faas futuras elecci\u00f3ns da segunda rolda do Draft \u00f3s New York Knicks, a cambio de Willy Hernang\u00f3mez. O d\u00eda seguinte, foi cortado polos Knicks.\nEuropa.\nO 31 de xullo de 2018, O'Bryant asinou un contrato dun ano co Maccabi Tel Aviv BC israel\u00ed.\nO 14 de agosto de 2019, O'Bryant asinou co PBC Lokomotiv Kuban da VTB United League. O 21 de xullo de 2020, extendeu o seu contrato co Lokomotiv unha tempada m\u00e1is. O 18 de setembro de 2020, O'Bryant deixou o Lokomotiv Kuban debido a problemas familiares."}
{"id": "503005", "revid": "1131", "url": "https://gl.wikipedia.org/wiki?curid=503005", "title": "Genghis Khan", "text": ""}
{"id": "503007", "revid": "89787", "url": "https://gl.wikipedia.org/wiki?curid=503007", "title": "Antonio Esquivias", "text": "Antonio Esquivias, nado na Coru\u00f1a en 1964, \u00e9 un actor e actor de dobraxe galego, ademais de ter unha ampla carreira como locutor e docente, sendo co\u00f1ecido por ser o dobrador de Kelsey Grammer e dalg\u00fans personaxes de \"The Simpsons\", especialmente do Actor Secundario Bob (ao que Kelsey Grammer d\u00e1 voz na versi\u00f3n orixinal).\nTraxectoria.\nNado na Coru\u00f1a, comeza clases de Canto no Conservatorio de M\u00fasica dende moi novo. Ademais, al\u00ed recibe clases de Declamaci\u00f3n, Ortofon\u00eda e Dicci\u00f3n. A comezos da d\u00e9cada de 1980 comeza a cursar Dobraxe con Salvador Arias e tam\u00e9n, na mesma \u00e9poca, comeza a s\u00faa carreira profesional no mundo da voz e da interpretaci\u00f3n.\nDobraxe.\nDado o seu dominio tanto do castel\u00e1n como do galego, realiza dobraxes en \u00e1mbalas d\u00faas linguas.\nDobraxe en castel\u00e1n.\nDende 1981 presta a s\u00faa voz a distintos personaxes en series e filmes. \u00c9 especialmente reco\u00f1ecido por papeis como os interpretados por Kelsey Grammer en \"Frasier\", \"Cheers\", \"Fame\" (o filme) e \"Boss\"; o Actor Secundario Bob, Mel, Chalmers, o Texano Rico e Deus, entre outros, en \"The Simpsons\" e Langley en \"The X-Files\". Ademais, deu a s\u00faa voz a Coco en \"Sesame Street\" e foi Raphael en \"Teenage Mutant Ninja Turtles\". Ademais tam\u00e9n colaborou na dobraxe de videoxogos como no novo t\u00edtulo de Ubisoft \"The Division\" no que fai a voz de locutor de radio. Tam\u00e9n dobrou no ano 2019 a Bona Festa en One Piece Stampede, da famosa franqu\u00eda anime/manga One Piece\nDobraxe en galego.\nDende 1984 at\u00e9 1996 realiza varias dobraxes, entre as que salientan: \"Os dez mandamentos\", \"The Private War of Major Benson\" e \"O home Omega\" onde pon voz a Charlton Heston; \"A ponte de Casandra\", dobrando a Richard Harris, \"As aventuras de Jeremiah Johnson\", dando voz a Robert Redford e \"O rei e eu\", dobrando a Yul Brynner. Ademais, dobrou durante catro tempadas a Adam West en \"Batman\" e a Robert Wagner en \"Madame Sin\" e tam\u00e9n puxo a s\u00faa voz para a versi\u00f3n galega de \"Dragon Ball\" interpretando a personaxes como Nam."}
{"id": "503008", "revid": "89787", "url": "https://gl.wikipedia.org/wiki?curid=503008", "title": "L\u00facia Teixeira", "text": "L\u00facia da Silva Teixeira Ara\u00fajo, nada o 17 de xu\u00f1o de 1981 en S\u00e3o Paulo, \u00e9 unha judoka brasileira con discapacidade visual (clase de discapacidade B2) que compite na categor\u00eda -57 kg. \nTraxectoria.\nTeixeira obtivo d\u00faas medallas de prata, unha nos Xogos Paral\u00edmpicos de Londres 2012, ao perder ante Afag Sultanova de Acerbaix\u00e1n, e outra nos Xogos Paral\u00edmpicos de R\u00edo de Xaneiro 2016, onde foi derrotada por Inna Cherniak de Ucra\u00edna, quen levou a medalla de ouro.\nEn 2015, foi unha dos tres atletas paral\u00edmpicos que participaron nun v\u00eddeo destinado a presentar os brasileiros aos Xogos Paral\u00edmpicos como un deporte para espectadores. A publicidade foi filmada con c\u00e1maras ocultas, e rexistra as reacci\u00f3ns dos espectadores cando os tres paral\u00edmpicos entran en tres ximnasios como persoas discapacitadas e logo impresionan os observadores coas s\u00faas habilidades. O v\u00eddeo atraeu a atenci\u00f3n de mill\u00f3ns de espectadores que non a co\u00f1eceran como medallista de prata nos xogos de Londres de 2012."}
{"id": "503009", "revid": "89787", "url": "https://gl.wikipedia.org/wiki?curid=503009", "title": "Chloroflexia", "text": "Chloroflexia \u00e9 unha das seis clases nas que actualmente se divide o filo de bacterias Chloroflexi, grupo co\u00f1ecido como bacterias verdes non do xofre filamentosas. Usan a luz para obter enerx\u00eda fotosint\u00e9ticamente e reciben o seu nome polo pigmento verde que te\u00f1en, xeralmente contido nuns corpos fotosint\u00e9ticos denominados clorosomas.\nOs Chloroflexia son tipicamente filamentosos e poden moverse por escorregamento bacteriano. Son organismos aerobios facultativos, pero non producen ox\u00edxeno no seu proceso de obter enerx\u00eda a partir da luz, ou fototrofia. Ademais, Chloroflexia presenta diferentes m\u00e9todos de fototrofia (fotoheterotrofia) que os das verdadeiras bacterias fotosint\u00e9ticas.\nEtimolox\u00eda.\nOs nomes \"Chloroflexi\" e \"Chloroflexia\" son palabras neolatinas derivadas de \"Chloroflexus\", que \u00e9 o nome do primeiro x\u00e9nero descrito. O nome \u00e9 unha combinaci\u00f3n do grego \"chloros\" (\u03c7\u03bb\u03c9\u03c1\u03cc\u03c2), que significa \"amarelo verdoso\" e do lat\u00edn \"flexus\" (de \"flecto\") que significa 'dobrar'.\nTaxonom\u00eda e sinaturas moleculares.\nA clase Chloroflexia \u00e9 un grupo moi antigo de bacterias fotosint\u00e9ticas (coa excepci\u00f3n das especies \"Herpetosiphon\" e \"Kallotenue\") que actualmente consta de tres ordes: Chloroflexales, Herpetosiphonales e Kallotenuales. As Herpetosiphonales e Kallotenuales constan cada un dun s\u00f3 x\u00e9nero dentro da s\u00faa propia familia, Herpetosiphonaceae (\"Herpetosiphon\") e Kallotenuaceae (\"Kallotenue\"), respectivamente, mentres que as Chloroflexales son m\u00e1is diversas filoxeneticamente.\nCaracter\u00edsticas microsc\u00f3picas distintivas.\nTodos os membros do filo Chloroflexi son monodermos e t\u00ednguense principalmente como gramnegativos, mentres que a maior\u00eda das especies de bacterias son didermas e t\u00ednguense como gramnegativas, coa excepci\u00f3n grampositiva das Firmicutes (Gram positivas de baixo GC), Actinobacteria (grampositivas de alto GC) e o grupo \"Deinococcus-Thermus\" (grampositivas, didermas con grosa parede de peptidoglicano).\nCaracter\u00edsticas xen\u00e9ticas distintivas.\nAs an\u00e1lises xen\u00f3micas comparativas refinaron recentemente a taxonom\u00eda dentro da clase \"Chloroflexia\", dividindo as \"Chloroflexales\" na suborde \"Chloroflexineae\", que consta das familias \"Oscillachloridaceae\" e \"Chloroflexaceae\", e a suborde Roseiflexineae, que comprende a familia \"Roseiflexaceae\". A taxonom\u00eda revisada est\u00e1 baseada na identificaci\u00f3n de diversos indeis sinatura conservados, que serven como marcadores moleculares moi fiables de ascendencia com\u00fan.\nCaracter\u00edsticas fisiol\u00f3xicas distintivas.\nUn apoio adicional \u00e1 divisi\u00f3n das Chloroflexales en d\u00faas subordes son as diferenzas observadas en caracter\u00edsticas fisiol\u00f3xicas nas que cada suborde se caracteriza por pef\u00eds distintivos de carotenoides, quinonas e \u00e1cidos graxos que est\u00e1n consistetemente ausentes na outra suborde.\nAdemais de serviren para demarcar as categor\u00edas taxon\u00f3micas, os indeis sinatura conservados pode ter un papel nas caracter\u00edstricas \u00fanicas dos membros dentro dun clado. En concreto, unha inserci\u00f3n de catro amino\u00e1cidos na prote\u00edna piruvato flavodoxina/ferredoxina oxidorredutase, unha prote\u00edna que desempe\u00f1a unha importante funci\u00f3n nos organismos fotosint\u00e9ticos, atopouse exclusivamente en todos os membros do x\u00e9nero \"Chloroflexus\", e p\u00e9nsase que xoga un papel funcional importante.\nFix\u00e9ronse outros traballos usando estes indeis sinatura conservados para delimitar a posici\u00f3n filoxen\u00e9tica de \"Chloroflexia\" en relaci\u00f3n a grupos fotosint\u00e9ticos veci\u00f1os como Cyanobacteria.\nAs especies de \"Chloroflexia\" forman unha li\u00f1axe distintiva coas especies de \"Chlorobi\", os seus parentes filoxen\u00e9ticos m\u00e1is achegados. Atopouse un indel sinatura conservado compartido entre \"Chloroflexia\" e \"Chlorobi\", que se interpretou como resultado dun evento de transferencia horizontal de xenes entre estes dous parentes.\nTaxonom\u00eda.\nA taxonom\u00eda actualmente aceptada \u00e9:\nAdicionalmente, \"Kouleothrix aurantiaca\" e \"Dehalobium chlorocoercia\" non foron descritos completamente."}
{"id": "503010", "revid": "27155", "url": "https://gl.wikipedia.org/wiki?curid=503010", "title": "Chloroflexi (clase)", "text": ""}
{"id": "503011", "revid": "25871", "url": "https://gl.wikipedia.org/wiki?curid=503011", "title": "L\u00facia da Silva Teixeira Ara\u00fajo", "text": ""}
{"id": "503015", "revid": "15490", "url": "https://gl.wikipedia.org/wiki?curid=503015", "title": "Teresa Perales", "text": "Mar\u00eda Teresa Perales Fern\u00e1ndez, nada en Zaragoza o 29 de decembro de 1975, \u00e9 unha nadadora paral\u00edmpica espa\u00f1ola, ademais de expol\u00edtica e escritora. \u00c9 a deportista paral\u00edmpica espa\u00f1ola m\u00e1is condecorada da historia.\nTraxectoria.\nNada en Zaragoza o 29 de decembro de 1975, aos 19 anos perdeu a mobilidade dende a cintura at\u00e9 os p\u00e9s por mor dunha neuropat\u00eda. O derradeiro d\u00eda que andou sen muletas foi para celebrar que o Real Zaragoza ga\u00f1ara a Recopa de Europa en maio de 1995. Logo duns meses moi duros, asimilou que perdera a capacidade de cami\u00f1ar e adaptouse \u00e1 s\u00faa nova situaci\u00f3n. Teresa aprendeu a nadar e despois dun ano comezou a competir.\nContraeu matrimonio co xornalista espa\u00f1ol Mariano Menor o 8 de xaneiro de 2005 na Bas\u00edlica de Nosa Se\u00f1ora do Pilar de Zaragoza. En 2010, converteuse en nai logo de nacer o seu fillo Mariano.\nTraxectoria deportiva.\nGa\u00f1ou 27 medallas nos Xogos Paral\u00edmpicos entre os anos 2000 e 2021. Conseguiu 22 medallas no Campionato Mundial de Nataci\u00f3n Adaptada entre os anos 1998 e 2019. O 29 de agosto de 2012, foi a abandeirada da delegaci\u00f3n espa\u00f1ola na cerimonia de inauguraci\u00f3n dos Xogos Paral\u00edmpicos celebrados na cidade de Londres."}
{"id": "503016", "revid": "23204", "url": "https://gl.wikipedia.org/wiki?curid=503016", "title": "Teresa Perales Fern\u00e1ndez", "text": ""}
{"id": "503017", "revid": "88215", "url": "https://gl.wikipedia.org/wiki?curid=503017", "title": "Idalys Ortiz", "text": "Idalys Ortiz Bocourt, nada en Pinar del R\u00edo o 27 de setembro de 1989, \u00e9 unha judoka cubana. Competiu na categor\u00eda de 78 kg nos Xogos Ol\u00edmpicos de 2008, 2012 e 2016, ga\u00f1ando unha medalla en cada ocasi\u00f3n. En Toquio 2020 competiu na categor\u00eda de m\u00e1is de 78 kg, logrando a medalla de prata.\nTraxectoria.\nOrtiz comezou a practicar judo con 10 anos e foi inclu\u00edda no equipo nacional con 15 anos. Con 18 anos, converteuse na judoka medallista ol\u00edmpica m\u00e1is nova na categor\u00eda de peso pesado, ga\u00f1ando unha medalla de bronce en 2008.\nParticipou en tres Xogos Ol\u00edmpicos de Ver\u00e1n entre os anos 2008 e 2016, obtendo tres medallas: bronce en Pequ\u00edn 2008, ouro en Londres 2012 e prata en R\u00edo de Xaneiro 2016. Nos Xogos Panamericanos conseguiu tres medallas entre os anos 2011 e 2019.\nGa\u00f1ou oito medallas no Campionato Mundial de Judo entre os anos 2009 e 2019, e catorce medallas no Campionato Panamericano de Judo entre os anos 2007 e 2019."}
{"id": "503024", "revid": "98629", "url": "https://gl.wikipedia.org/wiki?curid=503024", "title": "Pure", "text": "Pure \u00e9 o segundo \u00e1lbum de estudio da banda inglesa de metal industrial Godflesh, publicado o 13 de abril de 1992 a trav\u00e9s do selo Earache Records. A\u00ednda que orixinalmente foi etiquetado s\u00f3 como metal industrial, dende ent\u00f3n o \u00e1lbum foi reco\u00f1ecido como un dos primeiros lanzamentos de post-metal. Musicalmente, \"Pure\" conta con ritmos mec\u00e1nicos e con guitarras \u00e1speras, e ten canci\u00f3ns prolongadas con bastantes repetici\u00f3ns deliberadas. Como moita da m\u00fasica de Godflesh, \u00e9 considerado pesado e agresivo, e eses elementos axudaron a que ga\u00f1ase a aclamaci\u00f3n da cr\u00edtica.\n\"Pure\" foi apoiado polo sinxelo promocional e o v\u00eddeo musical de \"Mothra\". O EP de 1991 \"Cold World\" foi gravado nas mesmas sesi\u00f3ns que o \u00e1lbum. En 2013 Godflesh interpretou a meirande parte de Pure ao vivo no festival Roadburn. A pesar do descontento coa calidade da produci\u00f3n do \u00e1lbum, o l\u00edder de Godflesh Justin Broadrick consid\u00e9rao un dos lanzamentos m\u00e1is honestos do grupo. En 2012 a revista \"Fact\" clasificou a \"Pure\" como o 64 mellor \u00e1lbum dos 90. A mesma revista en 2015 situou ao disco no posto 18 da s\u00faa lista dos 40 mellores \u00e1lbums de post-metal. "}
{"id": "503025", "revid": "27155", "url": "https://gl.wikipedia.org/wiki?curid=503025", "title": "Quinona", "text": "As quinonas son un tipo de composto org\u00e1nico que formalmente \"deriva de compostos arom\u00e1ticos [como o benceno ou naftaleno] por conversi\u00f3n dun n\u00famero impar de grupos \u2013CH= en grupos \u2013C(=O)\u2013 con todos os rearranxos necesarios dos dobres enlaces\", orixinando \"unha estrutura diona c\u00edclica completamente conxugada\". Esta clase de compostos incl\u00fae alg\u00fans compostos heterociclicos.\nO membro arquet\u00edpico da clase \u00e9 a 1,4-benzoquinona ou ciclohexadienodiona, a mi\u00fado chamada simplemente \"quinona\" (igual que o nome de toda a clase). Outros exemplos importantes son a 1,2-benzoquinona (\"orto\"-quinona), a 1,4-naftoquinona e a 9,10-antraquinona.\nPropiedades.\nAs quinonas son derivados oxidados de compostos arom\u00e1ticos e adoitan sintetizarse doadamente a partir de compostos arom\u00e1ticos reactivos con substitu\u00edntes doantes de electr\u00f3ns como os fenois e catecois, que incrementan a nucleofilicidade do anel e contrib\u00faen ao elevado potencial redox necesario para romper a aromaticidade. (As quinonas son compostos conxugados pero non arom\u00e1ticos). As quinonas son aceptores de Michael electrof\u00edlicos estabilizados por conxugaci\u00f3n. Dependendo da quinona e do sitio de reduci\u00f3n, a reduci\u00f3n pode rearomatizar o composto ou romper a conxugaci\u00f3n. A adici\u00f3n conxugada case sempre rompe a conxugaci\u00f3n.\nO termo quinona util\u00edzase tam\u00e9n m\u00e1is xeralmente para unha gran clase de compostos formalmente derivados de quinonas arom\u00e1ticas por substituci\u00f3n dalg\u00fans \u00e1tomos de hidr\u00f3xeno por outros \u00e1tomos ou radicais.\nUsos.\nProduci\u00f3n de per\u00f3xido de hidr\u00f3xeno.\nUnha aplicaci\u00f3n a escala industrial das quinonas \u00e9 a produci\u00f3n de per\u00f3xido de hidr\u00f3xeno. As 2-alquilantraquinonas son hidroxenadas \u00e1s correspondentes hidroquinonas (quinizarinas), as cales despois transfiren ao ox\u00edxeno:\ndeste modo prod\u00facense varios mill\u00f3ns de toneladas de anualmente.\nBioqu\u00edmica.\nOs derivados de quinonas son mol\u00e9culas con actividade biol\u00f3xica com\u00fans. P\u00e9nsase que se encontran en todos os organismos respiratorios. Alg\u00fans serven como aceptores de electr\u00f3ns en cadeas de transporte electr\u00f3nico como as da fotos\u00edntese (plastoquinona, filoquinona), e a respiraci\u00f3n aerobia (ubiquinona). A filoquinona tam\u00e9n se chama vitamina K1 e \u00e9 utilizada polos animais para carboxilar certas prote\u00ednas, que est\u00e1n implicadas na coagulaci\u00f3n do sangue, formaci\u00f3n do \u00f3so e outros procesos. Inversamente, a toxicidade do paracetamol d\u00e9bese ao seu metabolismo coa quinona imina, a cal reacciona despois con prote\u00ednas do f\u00edgado e causa insuficiencia hep\u00e1tica.\nNo spray que dispara o escaravello bombardeiro, a hidroquinona reacciona co per\u00f3xido de hidr\u00f3xeno producindo un forte estoupido de vapor, que serve para disuadir outros animais.\nA autooxidaci\u00f3n do neurotransmisor dopamina e o seu precursor L-Dopa xera as comparativamente estables dopamina quinonas, que inhiben o funcionamento do transportador de dopamina (DAT) e o encima TH, o que orixina unha baixa produci\u00f3n de ATP nas mitocondrias.\nMedicina.\nVarias quinonas son de interese farmacol\u00f3xico. Forman unha clase importante de citotoxinas, usadas na loita contra o cancro. Un exemplo \u00e9 a daunorrubicina, que \u00e9 antileuc\u00e9mica. Algunhas delas mostran actividade antitumoral. Tam\u00e9n se lles te\u00f1en atribu\u00eddo propiedades en herborister\u00eda. Estas aplicaci\u00f3ns son purgativas (sennosides), antimicrobianas e antiparasitarias (rhein e saprortoquinona, atovaquona), antitumorais (emodina e juglona), inhibici\u00f3n da bios\u00edntese de PGE2 (arnebinona e arnebifuranona) e anti-enfermidades cardiovasculares (tanshinona).\nTinguidura.\nMoitas substancias colorantes naturais e artificiais (tinguiduras e pigmentos) son derivados de quinonas. En importancia como colorantes son os segundos en importancia despois das tinturas azo, especialmente importantes para as cores azuis. A alizarina (1,2-dihidroxi-9,10-antraquinona), extra\u00edda da planta \"Rubia\", foi a primeira tintura natural que se sintetizou a partir de brea de carb\u00f3n.\nReactivo en qu\u00edmica org\u00e1nica.\nA benzoquinona util\u00edzase en qu\u00edmica org\u00e1nica como axente oxidante. Quinonas fortemente oxidantes son o cloranil e a 2,3-dicloro-5,6-diciano-1,4-benzoquinona (tam\u00e9n co\u00f1ecida como DDQ).\nPortador de cargas de bater\u00eda.\nO \u00e1cido 9,10-antraquinona-2,7-disulf\u00f3nico (AQDS), unha quinona similar a outra que se atopa de forma natural no ruibarbo, tense utilizado como portador de cargas en bater\u00edas de fluxo sen metais.\nNomenclatura.\nAs quinonas denom\u00ednanse usando un prefixo que indica o hidrocarburo arom\u00e1tico parental (\"benzo-\" para o benceno, \"nafto-\" para o naftaleno, \"antra-\" para o antraceno, etc.) e o sufixo \"-quinona\". Util\u00edzanse infixos multiplicadores como \"-di-\", \"-tri-\", \"-tetra-\", etc. cando hai 4, 6, 8, etc. carbonilos. A posici\u00f3n dos grupos carbonilo pode indicarse antes do prefixo (como na \"1,4,5,8-naftodiquinona\") ou despois (como na \"antra-1,4-quinona\")."}
{"id": "503026", "revid": "1410", "url": "https://gl.wikipedia.org/wiki?curid=503026", "title": "Selecci\u00f3n de f\u00fatbol de Liberia", "text": "A selecci\u00f3n de f\u00fatbol de Liberia () \u00e9 o equipo representativo de Liberia nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Liberia (\"Liberia Football Association\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. A\u00ednda que Liberia se clasificou d\u00faas veces para disputar a fase final da Copa de \u00c1frica de Naci\u00f3ns, nunca conseguiu pasar da fase de grupos."}
{"id": "503033", "revid": "865", "url": "https://gl.wikipedia.org/wiki?curid=503033", "title": "Godflesh (EP)", "text": "Godflesh \u00e9 o EP de estrea da banda inglesa de metal industrial Godflesh, publicado orixinalmente en 1988 a trav\u00e9s do selo Swordfish Records. Posteriormente ser\u00eda reeditado varias veces por Earache Records con dous temas adicionais. O EP foi un \u00e9xito underground inesperado e alcanzou o posto 20 da lista indie brit\u00e1nica.\nGodflesh foi gravado e producido durante un per\u00edodo de dous meses en Birmingham polo l\u00edder Justin Broadrick e o baixista G. C. Green, que xa tocaran xuntos nunha primeira versi\u00f3ns da banda co\u00f1ecida como Fall of Because. A pesar de quedar eclipsado polo \u00e9xito do seu primeiro \u00e1lbum de estudio, \"Streetcleaner\" (1989), o EP foi un dos primeiros lanzamentos do metal industrial e axudou a definir o son do x\u00e9nero con ritmos programados, guitarras metal pesadas e unha \u00e9nfase pouco com\u00fan no baixo. "}
{"id": "503034", "revid": "89787", "url": "https://gl.wikipedia.org/wiki?curid=503034", "title": "Ribes hirtellum", "text": "Ribes hirtellum \u00e9 unha especie de groselleira espi\u00f1enta americana pertencente \u00e1 familia Grossulariaceae nativa do nord\u00e9s e centro-norte de Am\u00e9rica do Norte. As groselleiras de cultivo der\u00edvanse desta especie e da groselleira espi\u00f1enta europea.\nCultivo.\nOs cultivos da groselleira espi\u00f1enta europea (\"R. uva-crispa\") foron devastados polo mofo da groselleira americana \"Podosphaera mors-uvae\" (\"syn\": \"Sphaerotheca mors-uvae\" ), que se introduciu accidentalmente de Europa, e ao que a \"R. hirtellum\" \u00e9 resistente. Esta \u00e9 unha das catro especies americanas que se cruzaron con \"R. uva-crispa\" para producir cultivares resistentes similares ao orixinal \"R. uva-crispa\". O cultivar 'Houghton' \u00e9 un dos obtidos polo cruzamento de \"R. uva-crispa\" con \"R. hirtellum\".\nTaxonom\u00eda.\n\"Ribes hirtellum\" foi descrito por Andr\u00e9 Michaux e publicado en \"Flora Boreali-Americana\" 1: 111. 1803.\n\"Ribes\": nome xen\u00e9rico que segundo parece procede do \u00e1rabe \"rabas\"; en persa \"rawas\" e \"rawash\" = nome en oriente dun ruibarbo (\"Rheum ribes\" L., poligon\u00e1ceas). Af\u00edrmase que \"ribes\" figura por primeira vez en occidente na traduci\u00f3n que Sim\u00f3n Januensis fixo, na segunda metade do s\u00e9culo XIII, do libro de Ibn Sarab do Serapi\u00f3n \u2013\"Liber Serapionis aggregatus in medicinis simplicibus\"...\u2013 e que este nome foi adoptado polos menci\u00f1eiros. En todo caso, aplicouse a plantas diferentes, como \u00e1s groselleiras (\"Ribes\" sp. pl.), quizais polos seus froitos acedos e polas s\u00faas propiedades medicinais semellantes.\nhirtellum: ep\u00edteto lat\u00edno que significa \"algo peludo\"."}
{"id": "503035", "revid": "4817", "url": "https://gl.wikipedia.org/wiki?curid=503035", "title": "Italsat", "text": "Italsat 1 e 2 foron os dous primeiros sat\u00e9lites de comunicaci\u00f3ns comerciais italianos.\nCaracter\u00edsticas.\nItalsat 1 foi lanzado o 15 de xaneiro de 1991, mentres que Italsat 2 foi lanzado o 8 de agosto de 1996, ambos mediante foguetes Ariane 4. Foron constru\u00eddos por Alenia Spazio e cada sat\u00e9lite levaba a bordo dez transpondedores activos e cinco de respaldo. Italsat 1 ti\u00f1a unha masa de 1850 kg, mentres que Italsat 2 pesaba 1983 kg. O corpo dos sat\u00e9lites ti\u00f1a forma aproximadamente c\u00fabica, cunhas dimensi\u00f3ns de 2,3 x 2,7 x 3,5 m. A enerx\u00eda el\u00e9ctrica era proporcionada por dous paneis solares cunha envergadura de 21,8 e que produc\u00edan ata 1,5 kW de potencia. Ao final da s\u00faa vida \u00fatil Italsat 1 foi movido a unha \u00f3rbita cemiterio en xaneiro de 2001 e Italsat 2 en xullo de 2002."}
{"id": "503036", "revid": "72012", "url": "https://gl.wikipedia.org/wiki?curid=503036", "title": "Italsat 1", "text": ""}
{"id": "503037", "revid": "72012", "url": "https://gl.wikipedia.org/wiki?curid=503037", "title": "Italsat 2", "text": ""}
{"id": "503039", "revid": "865", "url": "https://gl.wikipedia.org/wiki?curid=503039", "title": "Slavestate", "text": "Slavestate \u00e9 un EP da banda inglesa de metal industrial Godflesh, publicado en xullo de 1991 a trav\u00e9s do selo Earache Records. Neste EP o grupo experimentou m\u00e1is con samples e sons electr\u00f3nicos que nos seus lanzamentos anteriores que eran principalmente metal industrial."}
{"id": "503041", "revid": "25871", "url": "https://gl.wikipedia.org/wiki?curid=503041", "title": "M\u00e1rcia Malsar", "text": "M\u00e1rcia Malsar, nada no R\u00edo de Xaneiro, \u00e9 unha ex-atleta paral\u00edmpica brasileira.\nTraxectoria.\nFoi medallista de ouro, prata e bronce nos Xogos Paral\u00edmpicos de Ver\u00e1n de 1984 en Nova York e Stoke Mandeville nos Estados Unidos de Am\u00e9rica e Inglaterra. Tam\u00e9n foi medalla de prata en 1988, cando o evento se celebrou en Se\u00fal, Corea do Sur. Foi a primeira medallista de ouro brasileira nos Xogos Paral\u00edmpicos, acadando o primeiro posto nos 200 metros en 1984.\nNa cerimonia de inauguraci\u00f3n dos Xogos Paral\u00edmpicos de R\u00edo de Xaneiro en 2016, M\u00e1rcia participou na remuda da lapa ol\u00edmpica dentro do est\u00e1dio do Maracan\u00e3 e protagonizou un dos momentos m\u00e1is emotivos da inauguraci\u00f3n. Malsar, que cami\u00f1aba apoiada nun caxato, por mor da choiva e a s\u00faa dificultade para moverse, deixou caer a lapa e logo ela tam\u00e9n caeu ao chan. Ergueuse e completou o seu cami\u00f1o con moitos aplausos dos presentes."}
{"id": "503042", "revid": "865", "url": "https://gl.wikipedia.org/wiki?curid=503042", "title": "Cold World", "text": "Cold World \u00e9 o terceiro EP da banda inglesa de metal industrial Godflesh, publicado en outubro de 1991 a trav\u00e9s do selo Relativity Records. Foi gravado e mesturado durante o mes de setembro de 1991 como parte das sesi\u00f3ns de \"Pure\".\nO EP orixinal quedou descatalogado, pero en 1996 reeditouse xunto co sinxelo \"Slateman\" como un \u00fanico disco a trav\u00e9s de Earache Records como o recompilatorio \"Slateman/Cold World\". Posteriormente, en agosto de 2009, este lanzouse como parte dun paquete de 3 CDs que tam\u00e9n inclu\u00eda ao EP \"Slavestate\" e ao \u00e1lbum \"Pure\". "}
{"id": "503045", "revid": "4817", "url": "https://gl.wikipedia.org/wiki?curid=503045", "title": "Improved TIROS Operational System", "text": "Improved TIROS Operational System (\u00e1s veces denominados \"Improved TIROS Operational Satellite\") ou ITOS foron unha serie de sat\u00e9lites meteorol\u00f3xicos de segunda xeraci\u00f3n dos Estados Unidos.\nCaracter\u00edsticas.\nOs sat\u00e9lites ITOS foron os sucesores dos sat\u00e9lites meteorol\u00f3xicos TIROS, dos cales TIROS-M foi o seu prototipo. Eran sat\u00e9lites en \u00f3rbita helios\u00edncrona operados pola Administraci\u00f3n Nacional Oce\u00e1nica e Atmosf\u00e9rica (NOAA), da que tam\u00e9n reciben a s\u00faa outra denominaci\u00f3n, NOAA. Lanz\u00e1ronse oito sat\u00e9lites ITOS en total entre 1970 e 1976, dos cales dous fallaron por problemas nos seus foguetes lanzadores. Os sat\u00e9lites ITOS p\u00f3dense dividir en d\u00faas familias.\nITOS 1 (TIROS M), ITOS A (NOAA 1) e ITOS B.\nTIROS M foi o prototipo dos sat\u00e9lites ITOS, mentres que ITOS A foi en primeiro en recibir a denominaci\u00f3n NOAA (\"NOAA 1\") e ITOS B fallou por problemas co seu veh\u00edculo lanzados. Cada sat\u00e9lite levaba a bordo d\u00faas c\u00e1maras de televisi\u00f3n, d\u00faas c\u00e1maras Vidicon, un radi\u00f3metro de baixa resoluci\u00f3n, un monitor de prot\u00f3ns solares e dous radi\u00f3metros para o infravermello e que tam\u00e9n funcionaban como respaldo para as c\u00e1maras. Os sat\u00e9lites ti\u00f1an forma aproximada de cubo de arredor de 1 m de longo, coas c\u00e1maras apuntando verticalmente cara a Terra. Levaban tres paneis solares curvados, cada un duns 4,2 m de longo, e manti\u00f1an a s\u00faa orientaci\u00f3n mediante xiroscopios. Todos foron lanzados mediante foguetes Delta N6.\nITOS D (NOAA 2), ITOS E, ITOS F (NOAA 3), ITOS G (NOAA 4) e ITOS E2 (NOAA 5).\nTrat\u00e1base de sat\u00e9lites ITOS reconfigurados e lanzados con novos sensores para mellorar a capacidade do sistema. Foron os primeiros sat\u00e9lites meteorol\u00f3xicos en usar unicamente radi\u00f3metros para estudar a capa de nubes. Levaban a bordo un radi\u00f3metro de moi alta resoluci\u00f3n, un radi\u00f3metro para facer perf\u00eds de temperatura vertical e un radi\u00f3metro de exploraci\u00f3n. Polo demais en forma e tama\u00f1o eran similares aos primeiros ITOS. Foron lanzados por foguetes Delta 300 e Delta 2310"}
{"id": "503046", "revid": "72012", "url": "https://gl.wikipedia.org/wiki?curid=503046", "title": "Improved TIROS Operational Satellite", "text": ""}
{"id": "503047", "revid": "72012", "url": "https://gl.wikipedia.org/wiki?curid=503047", "title": "ITOS", "text": ""}
{"id": "503048", "revid": "72012", "url": "https://gl.wikipedia.org/wiki?curid=503048", "title": "Tiros M", "text": ""}
{"id": "503049", "revid": "72012", "url": "https://gl.wikipedia.org/wiki?curid=503049", "title": "ITOS E", "text": ""}
{"id": "503050", "revid": "72012", "url": "https://gl.wikipedia.org/wiki?curid=503050", "title": "ITOS B", "text": ""}
{"id": "503051", "revid": "72012", "url": "https://gl.wikipedia.org/wiki?curid=503051", "title": "NOAA 3", "text": ""}
{"id": "503052", "revid": "72012", "url": "https://gl.wikipedia.org/wiki?curid=503052", "title": "NOAA 5", "text": ""}
{"id": "503053", "revid": "72012", "url": "https://gl.wikipedia.org/wiki?curid=503053", "title": "ITOS 1", "text": ""}
{"id": "503054", "revid": "72012", "url": "https://gl.wikipedia.org/wiki?curid=503054", "title": "ITOS A", "text": ""}
{"id": "503055", "revid": "72012", "url": "https://gl.wikipedia.org/wiki?curid=503055", "title": "ITOS C", "text": ""}
{"id": "503056", "revid": "72012", "url": "https://gl.wikipedia.org/wiki?curid=503056", "title": "ITOS D", "text": ""}
{"id": "503057", "revid": "72012", "url": "https://gl.wikipedia.org/wiki?curid=503057", "title": "ITOS F", "text": ""}
{"id": "503058", "revid": "72012", "url": "https://gl.wikipedia.org/wiki?curid=503058", "title": "ITOS G", "text": ""}
{"id": "503059", "revid": "72012", "url": "https://gl.wikipedia.org/wiki?curid=503059", "title": "ITOS E2", "text": ""}
{"id": "503060", "revid": "72012", "url": "https://gl.wikipedia.org/wiki?curid=503060", "title": "NOAA 1", "text": ""}
{"id": "503061", "revid": "72012", "url": "https://gl.wikipedia.org/wiki?curid=503061", "title": "NOAA 2", "text": ""}
{"id": "503063", "revid": "72012", "url": "https://gl.wikipedia.org/wiki?curid=503063", "title": "NOAA 4", "text": ""}
{"id": "503069", "revid": "105013", "url": "https://gl.wikipedia.org/wiki?curid=503069", "title": "The Onion Router", "text": ""}
{"id": "503070", "revid": "1131", "url": "https://gl.wikipedia.org/wiki?curid=503070", "title": "Aleksandr Ivanchenkov", "text": "Aleksandr Sergeievich Ivanchenkov (en ), nado en Ivanteevka (\u00f3blast de Moscova) o 28 de setembro de 1940, \u00e9 un excosmonauta ruso.\nTraxectoria.\nGradouse como enxe\u00f1eiro civil en 1964. Participou nas misi\u00f3ns Soiuz 29, Soiuz T-6 e Soiuz 31, e pasou un total de 147,53 d\u00edas no espazo. Adestrouse para voar no transbordador espacial Buran."}
{"id": "503071", "revid": "72012", "url": "https://gl.wikipedia.org/wiki?curid=503071", "title": "Aleksandr Sergeievich Ivanchenkov", "text": ""}
{"id": "503072", "revid": "25871", "url": "https://gl.wikipedia.org/wiki?curid=503072", "title": "Anatoli Ivanishin", "text": "Anatoli Alekseievich Ivanishin (en ) \u00e9 un cosmonauta ruso que participou nas misi\u00f3ns Soiuz TMA-22, Soiuz MS-01 e Soiuz MS-16 e foi parte das expedici\u00f3ns 29, 30, 48 e 49 \u00e1 Estaci\u00f3n Espacial Internacional, pasando un total de 280,41 d\u00edas no espazo.\nTraxectoria.\nIvanishin naceu o 15 de xaneiro de 1969 en Irkutsk. Gradouse en 1991 na Escola Superior de Aviaci\u00f3n Militar Chernigov en 1991. Graduouse en 2003 en Econom\u00eda, Estat\u00edstica e Teor\u00eda da Informaci\u00f3n na Universidade do Estado de Moscova. Formou parte das misi\u00f3ns Soiuz TMA-22, Soiuz MS-01 e Soiuz MS-16, as\u00ed como das expedici\u00f3ns 29, 30, 48 e 49 \u00e1 Estaci\u00f3n Espacial Internacional."}
{"id": "503073", "revid": "25871", "url": "https://gl.wikipedia.org/wiki?curid=503073", "title": "Georgi Ivanov", "text": "Georgi Ivanov Kakalov foi o primeiro un cosmonauta b\u00falgaro, participando na misi\u00f3n Soiuz 33. Pasou un total de 1,96 d\u00edas no espazo.\nTraxectoria.\nIvanov naceu o 2 de xullo de 1940 en Lovech. Gradouse como enxe\u00f1eiro na Forza A\u00e9rea B\u00falgara e formou parte da misi\u00f3n Soiuz 33."}
{"id": "503075", "revid": "88215", "url": "https://gl.wikipedia.org/wiki?curid=503075", "title": "Koke Vegas", "text": "Jorge Ruiz Ojeda, nado o 27 de setembro de 1995 en Antequera, \u00e9 un futbolista espa\u00f1ol. Xoga de gardameta e o seu actual club \u00e9 o Levante UD da Liga Santander.\nTraxectoria.\nO 16 de xullo de 2019, Koke foi cedido \u00f3 Deportivo da Coru\u00f1a da Segunda Divisi\u00f3n ata final de tempada. O 31 de xaneiro de 2020, o Levante repescou a Koke."}
{"id": "503076", "revid": "7523", "url": "https://gl.wikipedia.org/wiki?curid=503076", "title": "Jorge Ruiz Ojeda", "text": ""}
{"id": "503077", "revid": "785", "url": "https://gl.wikipedia.org/wiki?curid=503077", "title": "Escudo de Serra Leoa", "text": "O escudo de Serra Leoa \u00e9 un dos s\u00edmbolos nacionais do pa\u00eds. Foi desenvolvido polo Colexio her\u00e1ldico do Reino Unido concedido pola ra\u00ed\u00f1a Isabel II o 1 de decembro de 1960. O escudo describe un le\u00f3n pasante de ouro, linguado e armado de goles nun campo de sinople surmontado por un bordo de prata en zigzag situado no xefe, que representa as monta\u00f1as do le\u00f3n que dan nome ao pa\u00eds. No xefe, tres fachos de prata que simbolizan a educaci\u00f3n e o progreso. Na base hai tres ondas de azur simbolizando o mar. Como soportes, dous le\u00f3ns de ouro, semellantes aos da insignia colonial. As tres cores principais do escudo - sinople (verde), prata (branco) e azur (azul)- son as que forman a bandeira nacional. O verde representa a agricultura e os recursos naturais, o azul representa o porto de Freetown e o branco representa a unidade e a xustiza. Na parte de abaixo, nunha fita branca p\u00f3dese ler o lema nacional: \"Unity, Freedom, Justice\" (do )."}
{"id": "503078", "revid": "23204", "url": "https://gl.wikipedia.org/wiki?curid=503078", "title": "Idalys Ortiz Bocourt", "text": ""}
{"id": "503081", "revid": "5863", "url": "https://gl.wikipedia.org/wiki?curid=503081", "title": "Sexta dinast\u00eda de Exipto", "text": ""}
{"id": "503082", "revid": "5863", "url": "https://gl.wikipedia.org/wiki?curid=503082", "title": "D\u00e9cimo oitava dinast\u00eda de Exipto", "text": ""}
{"id": "503083", "revid": "5863", "url": "https://gl.wikipedia.org/wiki?curid=503083", "title": "D\u00e9cimo novena dinast\u00eda de Exipto", "text": ""}
{"id": "503084", "revid": "89787", "url": "https://gl.wikipedia.org/wiki?curid=503084", "title": "High We Exalt Thee, Realm of the Free", "text": "High We Exalt Thee, Realm of the Free (do ) \u00e9 o himno nacional de Serra Leoa. Ten letra escrita por Clifford Nelson Fyle e m\u00fasica composta por John Joseph Akar, sendo adoptado no mesmo d\u00e1a da independencia do pa\u00eds, o 27 de abril de 1961. A consituci\u00f3n de Serra Leoa fai respos\u00e1bel a cada cidad\u00e1n do pa\u00eds de \"respectar os seus ideais e instituci\u00f3ns\", inclu\u00edndo ao himno nacional."}
{"id": "503085", "revid": "5132", "url": "https://gl.wikipedia.org/wiki?curid=503085", "title": "Himno de Serra Leoa", "text": ""}
{"id": "503086", "revid": "5132", "url": "https://gl.wikipedia.org/wiki?curid=503086", "title": "Himno da Serra Leoa", "text": ""}
{"id": "503087", "revid": "89787", "url": "https://gl.wikipedia.org/wiki?curid=503087", "title": "Omara Durand", "text": "Omara Durand El\u00edas, nada en Santiago de Cuba o 26 de novembro de 1991, \u00e9 unha atleta paral\u00edmpica cubana que compite en atletismo adaptado nas probas de T12 e T13. Ga\u00f1ou cinco medallas de ouro nos Xogos Paral\u00edmpicos nas edici\u00f3ns de 2012 e 2016.\nTraxectoria.\nNos Xogos Paral\u00edmpicos de 2012 en Londres, ga\u00f1ou as medallas de ouro nas pobras de 100 m \u2013 T13 e 400 m \u2013 T13. Nos Xogos Paral\u00edmpicos de 2016 en R\u00edo de Xaneiro ga\u00f1ou a medalla de ouro nas probas de 100 m \u2013 T12, estabelecendo un novo r\u00e9cord mundial en 11,40 segundos. Logo dos Xogos Paral\u00edmpicos de 2016, Durand foi nomeada mellor atleta feminina paral\u00edmpica nos Premios Paral\u00edmpicos do Deporte."}
{"id": "503088", "revid": "5132", "url": "https://gl.wikipedia.org/wiki?curid=503088", "title": "Himno nacional de Serra Leoa", "text": ""}
{"id": "503089", "revid": "5132", "url": "https://gl.wikipedia.org/wiki?curid=503089", "title": "Himno nacional da Serra Leoa", "text": ""}
{"id": "503090", "revid": "23204", "url": "https://gl.wikipedia.org/wiki?curid=503090", "title": "Omara Durand El\u00edas", "text": ""}
{"id": "503092", "revid": "1131", "url": "https://gl.wikipedia.org/wiki?curid=503092", "title": "Ram\u00f3n Barros Sivelo", "text": "Ram\u00f3n Barros Sivelo tam\u00e9n escrito Ram\u00f3n Barros Sibelo, nado en Santiago de Compostela en 1828 e finado no pazo de Romelle (Zas) en 1903, foi un historiador e arque\u00f3logo galego.\nTraxectoria.\nFuncionario de Facenda (axudante de cami\u00f1os e visitador de papel selado) destinado en Ourense, polo menos entre 1854 e 1864. Colaborou en \"La Lira del Mi\u00f1o\". Obtivo unha pensi\u00f3n da Real Academia para realizar o estudo da v\u00eda romana de Braga a Astorga, o que lle permitiu viaxar e percorrer o territorio, reunindo documentaci\u00f3n para os seus estudos e pezas que remitiu \u00e1 Academia. Correspondente da Real Academia da Historia, membro da Comisi\u00f3n de Monumentos de Ourense, foi membro da Academia de Ciencias de Portugal (18 de maio de 1862). Trasladado finalmente a Coru\u00f1a, logo de varios intentos, foi director e propietario de \"El Eco Coru\u00f1\u00e9s\", e seguiu colaborando coa Academia. Despois foi vivir ao pazo de Romelle, do que foi administrador de 1872 a 1880.\nFoi poeta en galego, sendo un dos autores seleccionados por Antonio de la Iglesia para o \"\u00c1lbum de la Caridad\" coa elex\u00eda \u201cDesdichas do meu amor\u201d; publicou outras composici\u00f3ns po\u00e9ticas en galego. Xornalista e publicista, colaborou en publicaci\u00f3ns galegas e madrile\u00f1as, destacando as s\u00faas colaboraci\u00f3ns hist\u00f3ricas en \"El Heraldo Gallego\".\nReco\u00f1ecementos.\nUnha r\u00faa de Ourense leva o seu nome."}
{"id": "503095", "revid": "23204", "url": "https://gl.wikipedia.org/wiki?curid=503095", "title": "Sara Jos\u00e9 L\u00f3pez Bueno", "text": "Sara Jos\u00e9 L\u00f3pez Bueno, nada en Pereira, Risaralda, o 24 de abril de 1995, \u00e9 unha atleta colombiana que compite na modalidade de tiro con arco composto. No 2019, converteuse na primeira deportista en ga\u00f1ar cinco finais da Copa do Mundo en arquer\u00eda. Competiu por primeira vez para o equipo nacional de Colombia durante o Pre-ol\u00edmpico do 2011 en Medell\u00edn, Colombia. Dende ent\u00f3n, competiu en m\u00e1is de 156 eventos internacionais, inclu\u00edndo os Xogos Bolivarianos, os Xogos Suramericanos, os Xogos Panamericanos, os Xogos Mundiais e a Copa do Mundo de tiro con arco. \nTraxectoria.\nL\u00f3pez tivo o seu debut internacional no 2013 cando competiu nos Xogos Panamericanos e os Xogos Mundiais, obtendo medallas de bronce en \u00e1mbolos dous encontros. Dende ent\u00f3n, situouse como unha das mellores arqueiras do mundo na s\u00faa especialidade, obtendo 46 medallas de ouro individuais e como parte do equipo colombiano. \nNo ano 2019, ocupaba o posto n\u00famero 2 na clasificaci\u00f3n mundial de tiro con arco feminino."}
{"id": "503096", "revid": "89787", "url": "https://gl.wikipedia.org/wiki?curid=503096", "title": "Mar\u00eda del Rosario Espinoza", "text": "Mar\u00eda del Rosario Espinoza, nada en La Brecha o 27 de novembro de 1987 \u00e9 unha deportista mexicana que compite en taekwondo. Campioa ol\u00edmpica en Pequ\u00edn 2008.\nTraxectoria.\nO 23 de agosto de 2008 obtivo a medalla de ouro nos Xogos Ol\u00edmpicos de Pequ\u00edn, vencendo \u00e1 norueguesa Nina Solheim por marcador de 3-1, proclam\u00e1ndose campioa de taekwondo na modalidade de +67 kg, no Ximnasio da Universidade de Ciencia e Tecnolox\u00eda de Pequ\u00edn. sendo a segunda muller mexicana en conquistar unha medalla de ouro nos Xogos Ol\u00edmpicos despois da levantadora de pesas Soraya Jim\u00e9nez que xa o conseguira nos Xogos Ol\u00edmpicos de 2000.\nNos Xogos Ol\u00edmpicos de 2012, consegue a medalla de bronce perante a cubana Glenhis Hern\u00e1ndez, convert\u00e9ndose as\u00ed en dobre medallista ol\u00edmpica na categor\u00eda +67 kg e posteriormente ga\u00f1ou a medalla de prata nos Xogos Ol\u00edmpicos de 2016, convert\u00e9ndose na primeira mexicana en ga\u00f1ar medalla en tres edici\u00f3ns dos Xogos. \u00c9 a segunda deportista mexicana, despois de Ernesto Canto, que ga\u00f1a todas as competencias do denominado \"ciclo ol\u00edmpico\", s\u00f3 que a diferenza do primeiro, Espinoza non o realizou no mesmo per\u00edodo.\nAo longo da s\u00faa carreira ga\u00f1ou tres medallas no Campionato Mundial de Taekwondo entre os anos 2007 e 2019, e catro medallas no Campionato Panamericano de Taekwondo entre os anos 2010 e 2018. Nos Xogos Panamericanos conseguiu d\u00faas medallas nos anos 2007 e 2015.\nTam\u00e9n obtivo d\u00faas medallas de ouro nos Xogos Centroamericanos e do Caribe nos anos 2010 e 2014."}
{"id": "503101", "revid": "5863", "url": "https://gl.wikipedia.org/wiki?curid=503101", "title": "Primeira Dinast\u00eda de Exipto", "text": ""}
{"id": "503102", "revid": "5863", "url": "https://gl.wikipedia.org/wiki?curid=503102", "title": "Segunda Dinast\u00eda de Exipto", "text": ""}
{"id": "503103", "revid": "5863", "url": "https://gl.wikipedia.org/wiki?curid=503103", "title": "Terceira Dinast\u00eda de Exipto", "text": ""}
{"id": "503105", "revid": "5863", "url": "https://gl.wikipedia.org/wiki?curid=503105", "title": "Cuarta Dinast\u00eda de Exipto", "text": ""}
{"id": "503106", "revid": "1888", "url": "https://gl.wikipedia.org/wiki?curid=503106", "title": "Ram\u00f3n Barros Sibelo", "text": ""}
{"id": "503107", "revid": "865", "url": "https://gl.wikipedia.org/wiki?curid=503107", "title": "Merciless", "text": "Merciless \u00e9 un EP da banda inglesa de metal industrial Godflesh, publicado en agosto de 1994 a trav\u00e9s dos selos Earache Records e Columbia Records. En 1996 o EP foi reeditado xunto co \u00e1lbum \"Selfless\" (1994) como o recompilatorio \"Selfless/Merciless\"."}
{"id": "503109", "revid": "98629", "url": "https://gl.wikipedia.org/wiki?curid=503109", "title": "Selfless", "text": "Selfless \u00e9 o terceiro \u00e1lbum de estudio da banda inglesa de metal industrial Godflesh, publicado o 26 de setembro de 1994 en Europa e o 18 de outubro en Am\u00e9rica do Norte a trav\u00e9s dos selos Earache Records e Columbia Records. Sendo o primeiro do grupo cunha gran discogr\u00e1fica, o disco conta cun son m\u00e1is convencional e orientado ao rock en comparaci\u00f3n cos seus anteriores lanzamentos. Public\u00e1ronse dous sinxelos deste \u00e1lbum, \"Xnoybis\" e \"Crush My Soul\". O v\u00eddeo musical do \u00faltimo foi dirixido polo fot\u00f3grafo Andres Serrano.\nNo Roadburn Festival de 2018 \"Selfless\" foi interpretado ao vivo case na s\u00faa totalidade por vez primeira. \nListaxe de canci\u00f3ns.\nNotas"}
{"id": "503112", "revid": "865", "url": "https://gl.wikipedia.org/wiki?curid=503112", "title": "Songs of Love and Hate (\u00e1lbum de Godflesh)", "text": "Songs of Love and Hate \u00e9 o cuarto \u00e1lbum de estudio da banda inglesa de metal industrial Godflesh, publicado o 20 de agosto de 1996 a trav\u00e9s do selo Earache Records. Tr\u00e1tase do primeiro disco do grupo en contar con bater\u00edas reais, tocadas por Bryan Mantia, e un son heavy metal m\u00e1is tradicional, faltando en xeral os elementos mec\u00e1nicos e a experimentaci\u00f3n dos seus anteriores lanzamentos. A portada \u00e9 unha fotograf\u00eda de Cancer Alley, Luisiana.[2]\nUn \u00e1lbum de remesturas de acompa\u00f1amento con inspiraci\u00f3n dub, \"Love and Hate in Dub\", foi editado en 1997. Os dous discos foron reeditados por Earache no ano 2009. \nListaxe de canci\u00f3ns.\nNotas"}
{"id": "503113", "revid": "89787", "url": "https://gl.wikipedia.org/wiki?curid=503113", "title": "Tiosulfato", "text": "O tiosulfato () \u00e9 un oxiani\u00f3n de xofre.\nO prefixo tio- indica que o i\u00f3n tiosulfato \u00e9 un i\u00f3n sulfato cun dos seus \u00e1tomos de ox\u00edxeno substitu\u00eddo por xofre. O tiosulfato ten unha forma molecular tetra\u00e9drica con simetr\u00eda C3v. O tiosulfato aparece de forma natural e prod\u00facese ou util\u00edzase en certos procesos bioqu\u00edmicos. Serve para desclorar rapidamente a auga e \u00e9 notable polo seu uso para deter o branqueamento na industria papeleira. Tam\u00e9n \u00e9 \u00fatil para fundir a mena de prata, na produci\u00f3n de artigos de coiro, e para estabilizar tinguiduras en produtos t\u00e9xtiles.\nO tiosulfato de sodio, comunmente chamado \"hipo\" (de \"hiposulfito\"), foi amplamente utilizado en fotograf\u00eda para fixar os negativos en branco e negro e as impresi\u00f3ns despois da etapa de revelado; os fixadores modernos 'r\u00e1pidos' usan como sal fixador o tiosulfato de amonio porque act\u00faa tres ou catro veces m\u00e1is r\u00e1pido.\nAlgunhas bacterias poden metabolizar os tiosulfatos; por exemplo pode utilizarse como doante de electr\u00f3ns na fotos\u00edntese anoxix\u00e9nica, e a maior\u00eda das bacterias redutoras de sulfato poden reducir tam\u00e9n o tiosulfato; igualmente, as arqueas \"Pyrolobus\" poden usalo como aceptor de electr\u00f3ns.\nFormaci\u00f3n.\nO tiosulfato prod\u00facese por reacci\u00f3n do i\u00f3n sulfito con xofre elemental, e pola oxidaci\u00f3n incompleta de sulfuros (oxidaci\u00f3n da pirita). O tiosulfato de sodio pode formrse por desproporcionaci\u00f3n do xofre disolv\u00e9ndoo en hidr\u00f3xido de sodio (similar ao f\u00f3sforo).\nReacci\u00f3ns.\nOs tiosulfatos son estables s\u00f3 en soluci\u00f3ns neutras ou alcalinas, pero non en soluci\u00f3ns \u00e1cidas, debido \u00e1 desproporcionaci\u00f3n do sulfito e xofre, na que o sulfito se deshidrata a di\u00f3xido de xofre:\nO \nEsta reacci\u00f3n pode utilizarse para xerar unha suspensi\u00f3n acuosa de xofre e demostrar a dispersi\u00f3n de Rayleigh da luz en f\u00edsica. Se a luz branca incide desde abaixo, vese luz azul desde os lados e laranxa desde arriba, debido aos mesmos mecanismos que lle dan cor ao ceo a mediod\u00eda e ao solpor.\nOs tiosulfatos reaccionan cos hal\u00f3xenos diferentemente, o cal pode atribu\u00edrse \u00e1 diminuci\u00f3n do poder de oxidaci\u00f3n conforme baixamos no grupo dos hal\u00f3xenos da t\u00e1boa peri\u00f3dica:\nEn condici\u00f3ns \u00e1cidas, o tiosulfato causa a r\u00e1pida corrosi\u00f3n dos metais; o aceiro e o aceiro inoxidable son especialmente sensibles \u00e1 corrosi\u00f3n alveolar inducida polo tiosulfato. C\u00f3mpre a adici\u00f3n de molibdeno ao aceiro inoxidable para mellorar a resistencia a este tipo de corrosi\u00f3n (AISI 316L hMo). En condici\u00f3ns acuosas alcalinas e temperaturas medias (60\u00a0\u00b0C), o aceiro ao carbono e o aceiro inoxidable (AISI 304L, 316L) non son atacados, mesmo a altas concentraci\u00f3ns de bases (30%w\u00a0KOH), tiosulfato (10%w) e en presenza de i\u00f3n fluoruro (5%w\u00a0KF).\nA presenza natural do grupo tiosulfato est\u00e1 practicamene restrinxida a un mineral moi raro, a sidpietersita, Pb4(S2O3)O2(OH)2, xa que a posible presenza deste ani\u00f3n tam\u00e9n no mineral bazhenovita foi recentemente posta en discusi\u00f3n.\nO tiosulfato forma moitos complexos con metais de transici\u00f3n, xa que un dos seus usos com\u00fans \u00e9 disolver haluros de prata no revelado de pel\u00edculas fotogr\u00e1ficas. O tiosulfato util\u00edzase tam\u00e9n para extraer ouro lixiviado (tiosulfato de sodio) e prata das s\u00faas menas minerais como unha alternativa menos t\u00f3xica que o cianuro.\nNomenclatura.\nO termo tiosulfato \u00e9 unha denominaci\u00b4`on aceptable como nome com\u00fan (e o que case sempre se usa) para este composto; o nome de substituci\u00f3n funcional da IUPAC \u00e9 sulfurotioato; o nome aditivo sistem\u00e1tico da IUPAC \u00e9 trioxidosulfurosulfato(2\u2212) ou trioxido-1\"\u03ba\"3\"O\"-disulfato(\"S\"\u2014\"S\")(2\u2212). O xofre externo ten un estado de oxidaci\u00f3n de \u20132 (\u2212II), mentres que o \u00e1tomo de xofre central ten un n\u00famero de oxidaci\u00f3n de +6 (+VI).\nBioqu\u00edmica.\nO encima rodanase cataliza a detoxificaci\u00f3n do cianuro polo tiosulfato: \nCN\u2212 + \u2192 SCN\u2212 + .\nO tiosulfato de sodio foi considerado un tratamento emp\u00edrico para o envelenamento por cianuro, xunto coa hidroxocobalamina. \u00c9 m\u00e1is efectivo nunha instalaci\u00f3n hospitalaria, xa que c\u00f3mpre a administraci\u00f3n inmediata por persoal de emerxencia para reverter a hipoxia intracelular r\u00e1pida causada pola inhibici\u00f3n da respiraci\u00f3n celular, no complexo IV.\nActiva o encima TST (tiosulfato xofre transferase) nas mitocondrias. A TST est\u00e1 asociada coa protecci\u00f3n contra a obesidade e a diabetes tipo II (resistente \u00e1 insulina)."}
{"id": "503114", "revid": "98629", "url": "https://gl.wikipedia.org/wiki?curid=503114", "title": "Justin Broadrick", "text": "Justin Karl Michael Broadrick, nado o 15 de agosto de 1969 \u00e9 un cantante, compositor, guitarrista e bater\u00eda ingl\u00e9s. \u00c9 co\u00f1ecido sobre todo por ser o fundador da banda Godflesh, un dos primeiros grupos en combinar elementos de metal extremo e m\u00fasica industrial. Tam\u00e9n tocou brevemente na banda inglesa de grindcore Napalm Death cando era un adolescente a mediados dos 80, compo\u00f1endo e gravando guitarras para a cara A de \"Scum\", o seu \u00e1lbum de estrea. Broadrick tam\u00e9n mantivo unha carreira paralela como produtor, traballando para artistas como Pantera, Isis, Mogwai e os seus compa\u00f1eiros no selo Hydra Head Records Pelican. Dende o ano 2012 ven editando m\u00fasica hard techno baixo o nome JK Flesh. Broadrick creou varios selos discogr\u00e1ficos, como HeadDirt, Avalanche Recordings, Post Mortem Productions (brevemente renomeado como Uprising Productions), Lo Fibre e Heartache. \nBiograf\u00eda.\nInfancia e primeiras gravaci\u00f3ns.\nBroadrick naceu o 15 de agosto de 1969 nas casas municipais do interior de Birmingham. Durante os seus primeiros seis anos de vida Broadrick medrou coa s\u00faa nai, Gabrielle Fern (co\u00f1ecida como Lucy Nation), e o seu padrastro, Robert Fern (Bob Allcock), nunha comuna hippie en Shard End. A finais dos 70 Gabrielle e Robert eran membros de Anti-Social, unha banda famos por concertos onde hab\u00eda sangue e feces, ademais de por solicitar \u00e1 xente que se suicidase usando unha guillotina no escenario. Anti-Social foi bautizado \"o grupo de rock m\u00e1is violento do mundo\" e publicou un sinxelo, \"Traffic Lights/Teacher Teacher\", que \u00e9 no presente unha das gravaci\u00f3ns m\u00e1is raras do punk brit\u00e1nico. Durante un per\u00edodo de adici\u00f3n \u00e1 hero\u00edna, o pa\u00eds biol\u00f3xico de Justin estivo bastante ausente do fogar familiar. Segundo Broadrick, a s\u00faa avoa materna de Alema\u00f1a era unha \"bruxa\" que se adicaba ao ocultismo e \u00e1 maxia negra.\nCon dez anos Broadrick estaba rodeado do punk rock que os seus pais escoitaban. \"Hab\u00eda Led Zeppelin e Black Sabbath, pero o que me atrapou foi o que non era tan est\u00e1ndar. Sempre estaba tocando cousas como o \"Metal Machine Music\" de Lou Reed cando ti\u00f1a uns oito anos! Cousas como Can, as partes m\u00e1is estra\u00f1as de Pink Floyd, Hendrix\". \"A primeira cousa que probablemente escoitei f\u00f3ra de casa, cando ti\u00f1a uns 11 anos, foi Crass\", dixo Broadrick. Pouco despois de velos no seu primeiro concerto gravou a s\u00faa primeira demo con 11 anos. \"Aos 12 anos ca\u00edn na primeira m\u00fasica industrial, como Throbbing Gristle, Whitehouse\". Broadrick comezou a tocar coa guitarra do seu padrastro, que era un gran fan de Roxy Music e Brian Eno.\nEn 1982 comezou a publicar cintas co seu amigo Andy Swan, que ti\u00f1a un sintetizador. O priemeiro nome que tiveron foi Atrocity Exhibition, pola canci\u00f3n de Joy Division (que \u00e1 s\u00faa vez colle o nome dun libro de J. G. Ballard). A s\u00faa primeira gravaci\u00f3n titulouse \"Live in the Studio\" e foi o primeiro lanzamento do seu selo de casetes Post Mortem Rekordings. Pouco despois o proxecto pasou a chamarse Smear Campaign, por un tema de Nocturnal Emissions. Con este nome realizaron o seu primeiro concerto o 7 de xullo de 1984 en The Mermaid, en Birmingham. Pouco despois do concerto adoptaron o nome de Final. Final inspirouse en artistas como Throbbing Gristle e Maurizio Bianchi. \"Estabamos moi involucrados na cultura das cintas e fancines industriais de principios dos 80\", dixo Broadrick. O proxecto desenvolveuse para abarcar o subx\u00e9nero do power electronics da m\u00fasica industrial en 1983, publicando material deles e doutros proxectos industriais a trav\u00e9s de Post Mortem Rekordings (que despois foi renomeado Uprising Productions en 1985), como Family Patrol Group, Mental Health Act, Ashenden, The Grey Wolves, Con-Dom, Death Magazine 52, Fern e Un-Kommuniti. Final pasou por numerosos cambios na formaci\u00f3n durante a s\u00faa vida, pasando m\u00fasicos como Philip Timms, Daniel Johnson, Paul Neville, Nicholas Bullen, Graham Robertson e Guy Pearce. \"Tiven uns 50 lanzamentos de Final nun ano e medio\", dixo. Outros nomes de proxectos cos que Broadrick gravou foron Last Exit, Crusade e Dead Pulp. Broadrick tam\u00e9n tivo unha banda de punk progresivo que durou moi pouco chamada The Blakk Korridor con Diarmuid Dalton e Dan.\nFall of Because e Napalm Death.\nEn 1984 Broadrick uniuse a Fall of Because, banda fundada por G. Christian Green e Paul Neville en 1982, como bater\u00eda e vocalista adicional. O grupo gravou a demo en casete \"Extirpate\" en 1986, a cal ti\u00f1a varias canci\u00f3ns que posteriormente se converter\u00edan en temas de Godflesh (includas \"Life Is Easy\", \"Mighty Trust Krusher\" e \"Merciless\"). A banda separouse en 1988. O \u00e1lbum recompilatorio de demos e gravaci\u00f3ns ao vivo \"Life Is Easy\" foi editado en 1999.\nBroadrick co\u00f1eceu a Nicholas Bullen en 1985 no mercadillo onde co\u00f1ecera a Andy Swan. Justin deulle as cintas de Final a Bullen e gravaron alg\u00fan material xuntos. \"Despois toqueille algunhas cousas que fixera coa guitarra, que despois el tocou a outro rapaz en Napalm Death. Basicalmante, quedaron impresionados co que estaba facendo coa guitarra, e as\u00ed uninme a Napalm Death\", dixo Broadrick. Ao pouco tempo Mick Harris (ent\u00f3n membro dunha banda de psicobilly) uniuse \u00e1 formaci\u00f3n e cambiaron o seu estilo do metal ao grindcore. \"Nick em\u00e1is eu deixamos Napalm Death despois de gravar a primeira cara de \"Scum\". Tiven suficiente de Napalm Death moi, moi r\u00e1pido\", dixo. Lee Dorrian e Jim Whitely ser\u00edan os substitutos de Bullen e Broadrick. Justin deulle a primeira cara ao fundador de Earache Records, Digby Pearson, que despois contactou co novo Napalm Death para que gravasen a segunda cara do disco.\nHead of David e formaci\u00f3n de Godflesh.\nA banda de metal industrial Head of David tocara ao vivo con Napalm Death antes. O seu bater\u00eda marchou e Broadrick foi invitado a ocupar o seu lugar. \"Estiven en Head of David literalmente seis semanas, e fixemos unha sesi\u00f3n John Peel para Radio One. Ese foi o primeiro momento destacable da mi\u00f1a vida\", dixo Justin. Broadrick escribira m\u00e1is canci\u00f3ns brutais para a banda, pero debido a diferenzas art\u00edsticas foi despedido en 1988. \"Cando me expuxen por vez primeira en 1989 ao primeiro movemento acid house convertinme inmediatamente. A primeira vez que escoitei a Aphex Twin, cando sa\u00edu \"Digeridoo\", souben que era cara onde quer\u00eda ir\".\nBroadrick formou Godflesh co seu amigo G. C. Green. Comezaron traballando con canci\u00f3ns de Fall of Because e Justin viuse influenciado polo son hip hop da \u00e9poca (por artistas como Public Enemy, Beastie Boys e Run-D.M.C.). Godflesh publicou o seu primeiro EP, \"Godflesh\", a trav\u00e9s do selo Swordfish Records e en 1989 Earache Records editou o seu \u00e1lbum de estrea, \"Streetcleaner\".\nJustin co\u00f1eceu a Kevin Martin da banda GOD. Kevin ti\u00f1a un club en Brixton e foi o promotor do primeiro concerto de Godflesh en Londres. Godflesh foi recibido con burlas na s\u00faa primeira xira. Por\u00e9n, Godflesh foi ben recibido nos Estados Unidos. \"Ata o d\u00eda de hoxe sigo vendendo a meirande parte dos meus discos nos Estados Unidos. De calquera m\u00fasica que fago a maior\u00eda vai para os Estados Unidos\".\nBroadrick tam\u00e9n tocou a guitarra en Sweet Tooth ao lado de Scott Kiehl (de GOD) e Dave Cochrane (de Head of David), editando o \u00e1lbum \"Soft White Underbelly\" a trav\u00e9s de Earache Records en 1990. No disco aparece acreditado como co-escritor de todos os temas. A banda tam\u00e9n colaborou coa canci\u00f3n \"Fat City\" ao recompilatorio \"Grindcrusher - The Ultimate Earache\", publicado tam\u00e9n por Earache Records.\nProxectos paralelos.\nEn 1991 Broadrick e Martin gravaron o seu \u00e1lbum de estrea como Techno Animal, \"Ghosts\", a trav\u00e9s do selo de Kevin, Pathological Records. A finais dese ano Godflesh gravou o EP experimental \"Slavestate\". En 1992 Godflesh lanzou o seu segundo \u00e1lbum de estudio, \"Pure\". Justin e Kevin crearon un novo proxecto chamado Ice en 1993, onde experimentaron con m\u00fasica industrial e dub, ademais de con patr\u00f3ns de ritmo hip hop. Broadrick tam\u00e9n resucitou o su proxecto Final cos seus experimento de guitarra ambient en 1993. Durante ese per\u00edodo Broadrick produciu discos para Pram, Terminal Power Company, Lull e Cable Regime.\nColaboraci\u00f3ns con Kevin Martin e electr\u00f3nica.\nEn 1994 Godflesh publicou o seu \u00e1lbum \"Selfless\" a trav\u00e9s de Columbia Records e vendeu unhas 180 000 copias. Justin uniuse \u00e1 banda de Kevin Martin, GOD, como guitarrista para o seu segundo e derradeiro \u00e1lbum, \"The Anatomy of Addiction\". O d\u00fao gravou o segundo disco de Techno Animal, \"Re-Entry\", que foi lanzado como un CD duplo a trav\u00e9s de Virgin Records en 1995. Broadrick estaba m\u00e1is influenciado polo hip-hop e a m\u00fasica dub cando Godflesh gravou o seu cuarto traballo, \"Songs of Love and Hate\", co bater\u00eda Bryan Mantia. Justin tam\u00e9n gravou o segundo \u00e1lbum de Final, editado por Rawkus Records. En 1997 Godflesh editou o disco de remesturas electr\u00f3nicas \"Love and Hate in Dub\". \"O que Kevin e m\u00e1is eu estabamos facendo con Techno Animal comezou a contaxiarse a Godflesh, e viceversa\", dixo Broadrick. De 1997 a 1999, Kevin e Justin lanzaron dous recompilatorios de Techno Animal, \"Versus Reality\" e \"Radio Hades\", un \u00e1lbum compartido con Porter Ricks. Tam\u00e9n iniciaron un novo proxecto titulado Curse of the Golden Vampire con Alec Empire. Justin tam\u00e9n gravou temas como JK Flesh durante ese per\u00edodo, pero esas canci\u00f3ns non ser\u00edan editadas ata o ano 2009 no recompilatorio \"From Hell\". Tam\u00e9n rexeitou invitaci\u00f3ns para unirse tanto a Faith No More como a Danzig. Broadrick publicou m\u00fasica drum and bass baixo varios pseud\u00f3nimos como Cylon, Tech Level 2 e Youpho, e tam\u00e9n gravou m\u00fasica deste tipo con Kevin Martin cos nomes White Viper e Eraser. Na \u00e9poca estaban influenciados por artistas como Ed Rush e Dillinja, e selos como No U-Turn e Renegade Hardware.\nFin de Godflesh e Techno Animal.\nNo ano 2000 Broadrick, Green e o bater\u00eda Ted Parsons comezaron a traballar no \u00e1lbum de Godflesh \"Hymns\". \"Xa era consciente da mortalidade de Godflesh. A\u00ednda que gocei con gran parte do \u00e1lbum, a\u00ednda me sent\u00edn un pouco restrinxido. Comecei a facer moitas cousas durante a gravaci\u00f3n dese disco onde realmente estaba intentando superar as limitaci\u00f3ns de Godflesh, que foran auto-creadas\". Despois do lanzamento do disco G. C. Green deixou a banda porque non quer\u00eda xirar m\u00e1is. Godflesh estaba reservando unha xira europea como abreconcertos de Fear Factory, polo que Broadrick invitou a Paul Raven para substitu\u00edr a Green. Tras unha semana de xita Broadrick dixo, \"Raven \u00e9 un baixista fant\u00e1stico, pero non era Benny, co que tocara durante 13 anos e era unha parte do que Godflesh representaba\". Tam\u00e9n se planeou unha xira por Am\u00e9rica do Norte sen a opini\u00f3n de Justin. Pouco despois, Broadrick e a s\u00faa moza romperon tras unha relaci\u00f3n de 13 anos. Justin tivo unha crise nerviosa, regresou a Birmingham e agochouse na casa dun amigo cando ti\u00f1a que coller o avi\u00f3n para comezar a xira norteamericana. Bandas, empresas de equipo e promotores mov\u00e9ronse para recuperar os cartos perdidos e Broadrick perdeu a s\u00faa casa e outras propiedades valiosas ao seu nome. Kevin Martin comezou a gravar s\u00f3 como The Bug e Techno Animal disolveuse.\nJesu e Final.\nEn agosto de 2004 o novo proxecto de Broadrick, Jesu, publicou o EP \"Heart Ache\". No mes de decembro a banda publicou o seu \u00e1lbum de estrea, \"Jesu\". O disco contaba con Ted Parsons na bater\u00eda, Diarmuid Dalton no baixo e a aparici\u00f3n como invitado de Paul Neville. O \u00e1lbum era menos brutal e m\u00e1is mel\u00f3dico que os seus traballos anteriores. \"A\u00ednda estaba facendo m\u00fasica grave, pesada e gutural, no fondo disto hab\u00eda algo bastante bonito e fermoso, s\u00f3 que estaba sendo interpretado dun xeito feo\", dixo Justin. En novembro de 2005 Broadrick tocou ao vivo como Final por primeira vez en 20 anos e actuou de abreconcertos para Jarboe. O dobre disco de Final \"3\" levaba case cinco anos en proceso de elaboraci\u00f3n en foi publicado en 2006. Justin xirou por Europa como Final en marzo de 2006. \nNo mes de abril de 2006 Jesu lanzou o EP \"Silver\" a trav\u00e9s do selo Hydra Head Records. O segundo \u00e1lbum, \"Conqueror\", apareceu en febreiro de 2007. Jesu xirou con Sunn O))) e Isis e Broadrick tocou como invitado coas d\u00faas bandas. O 30 de abril de 2007 Jesu lanzou un 12\" titulado \"Sun Down/Sun Rise\". Broadrick comezou a publicar edici\u00f3ns limitadas de material a trav\u00e9s do seu selo Avalanche Recordings, inclu\u00eddo material novo de Final e un recompilatorio de temas electr\u00f3nicos de Jesu titulado \"Pale Sketches\". En 2008 Broadrick colaborou con Jarboe nun \u00e1lbum titulado \"J\u00b2\". En maio dese ano Justin publicou o primeiro \u00e1lbum de Final dispo\u00f1ible s\u00f3 a trav\u00e9s de descarga por internet, \"Fade Away\", e en outubro apareceu o segundo, \"Afar\". En 2009 Broadrick publicou o \u00e1lbum \"Disconnected\" coa s\u00faa nova banda, Greymachine.\nEn xaneiro de 2009 publicou dous novos lanzamentos dixitais a trav\u00e9s de Avalanche Recordings: o \u00e1lbum de Krackhead e \"Kitsland\". \"Kitsland\" foi unha gravaci\u00f3n como \"Council Estate Recordings\" con Diarmuid Dalton. O proxecto estaba influenciado polo vello material en casete de Justin dos anos 80. En novembro dese mesmo ano Broadrick anunciou que reformara Godflesh para realizar un feixe de concertos no ver\u00e1n de 2010.\nPale Sketcher e \u00e1lbum en solitario.\nEn marzo de 2010 Broadrick anunciou que sent\u00eda que Jesu afast\u00e1rse moito da m\u00fasica guitarreira que pretend\u00eda e dirix\u00edase m\u00e1is cara a electr\u00f3nica. Como resoluci\u00f3n, a\u00ednda que Jesu a\u00ednda conter\u00eda elementos electr\u00f3nicos, regresar\u00eda \u00e1s guitarras e iniciar\u00eda un novo proxecto, titulado Pale Sketcher, que permitir\u00eda a Broadrick explorar o son orientado \u00e1 electr\u00f3nica sen interferir con Jesu. O 24 de agosto publicou \"Jesu: Pale Sketches Demixed\" a trav\u00e9 de Ghostly International. Broadrick contribu\u00edu con paisaxes sonoras de guitarra no audiolibro de Alan Moore \"Unearthing\".\nBroadrick publicou o \u00e1lbum \"Posthuman\" baixo o nome do proxecto JK Flesh o 30 de abril de 2012. A\u00ednda que en moitos dos seus proxectos aparece el tocando todos os instrumentos, este disco est\u00e1 considerado o primeiro \u00e1lbum en solitario de Broadrick. Nese mesmo mes Valley of Fear, un novo proxecto de Justin Broadrick, Matthew Bower e Samantha Davies, editou un \u00e1lbum de experimentos noise rock e black metal a trav\u00e9s de Legion Blotan Records. O 11 de decembro lanzouse un disco compartido entre JK Flesh e Prurient \"chamado Worship is the Cleansing of the Imagination\" polo selo Hydra Head Records. O 17 de xu\u00f1o de 2013 Justin publicou o sinxelo dixital gratu\u00edto \"Warm Sunday / Mogadon\" como Pale Sketcher a trav\u00e9s do seu novo selo Heartache Records.\nColaboraci\u00f3n Jesu/Sun Kil Moon.\nEn 2002, dende a incepci\u00f3n de Jesu, Broadrick usou unha guitarra Schecter C-7 Diamond Series afinada en re. En 2014 Blakhart Guitars sacou unha edici\u00f3n personalizada de Broadrick dunha guitarra de 8 cordas.\nEn xaneiro de 2016 Jesu colaborou co proxecto de folk rock de Mark Kozelek Sun Kil Moon para gravar un \u00e1lbum titulado \"Jesu/Sun Kil Moon\" e as d\u00faa bandas xiraron xuntas para promocionar o disco. Jesu e Sun Kil Moon colaboraron novamente para gravar unha versi\u00f3n de \"Condor Ave\" para un \u00e1lbum tributo a Elliott Smith chamado \"Say Yes!\", publicado no mes de outubro de 2016. Un segundo \u00e1lbum de Jesu e Sun Kil Moon, titulado \"30 Seconds to the Decline of Planet Earth\", foi editado en maio de 2017."}
{"id": "503115", "revid": "7523", "url": "https://gl.wikipedia.org/wiki?curid=503115", "title": "\u00c1lvaro Vadillo", "text": "\u00c1lvaro Vadillo Cifuentes, nado o 12 de setembro de 1994 en Puerto Real, \u00e9 un futbolista espa\u00f1ol. Xoga de extremo e o seu actual club \u00e9 o RCD Espanyol da Liga SmartBank.\nTraxectoria.\nVadillo chegou \u00e1s categor\u00edas inferiores do Real Betis Balompi\u00e9 con 12 anos, e debutou co primeiro equipo o 28 de agosto de 2011 contra o Granada CF.\nO 18 de agosto de 2016, Vadillo fichou libre polo SD Huesca da Segunda Divisi\u00f3n. Na s\u00faa segunda tempada en Huesca, conseguiu o ascenso a Primeira Divisi\u00f3n.\nO 27 de agosto de 2018, Vadillo asinou un contrato de dous anos co Granada CF da Segunda Divisi\u00f3n. Na s\u00faa primeira tempada en Granada logrou ascender a Primeira Divisi\u00f3n.\nO 23 de xullo de 2020, anunciouse a s\u00faa fichaxe por tres anos polo Celta de Vigo da Primeira Divisi\u00f3n. Na s\u00faa primeira tempada en Vigo, foi cedido \u00f3 RCD Espanyol da Segunda Divisi\u00f3n."}
{"id": "503116", "revid": "27155", "url": "https://gl.wikipedia.org/wiki?curid=503116", "title": "I\u00f3n tiosulfato", "text": ""}
{"id": "503117", "revid": "89787", "url": "https://gl.wikipedia.org/wiki?curid=503117", "title": "Selecci\u00f3n de f\u00fatbol de Lesoto", "text": "A selecci\u00f3n de f\u00fatbol de Lesoto () \u00e9 o equipo representativo de Lesoto nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Lesoto (\"Lesotho Football Association\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA."}
{"id": "503121", "revid": "98629", "url": "https://gl.wikipedia.org/wiki?curid=503121", "title": "Us and Them", "text": "Us and Them \u00e9 o quinto \u00e1lbum de estudio da banda inglesa de metal industrial Godflesh, publicado o 17 de maio de 1999 en Europa e o 8 de xu\u00f1o en Norteam\u00e9rica a trav\u00e9s do selo Earache Records. Ao igual que o seu \u00e1lbum de remesturas de 1997 \"Love and Hate in Dub\", \"Us and Them\" est\u00e1 influenciado por breakbeats, drum and bass, oldschool jungle, trip hop e hip hop.\nPouco despois do lanzamento de \"Us and Them\", o l\u00edder de Godflesh Justin Broadrick admitiu que \"odiaba\" o \u00e1lbum xa que era a expresi\u00f3n dunha \"crise de identidade\". Anos despois revisou os seus pensamentos e dixo que o seu odio por \"Us and Them\" era \"esaxerado\", e que o seu principal problema co \u00e1lbum era cos \"momentos dignos de vergo\u00f1a\". "}
{"id": "503122", "revid": "27155", "url": "https://gl.wikipedia.org/wiki?curid=503122", "title": "Sulfurotioato", "text": ""}
{"id": "503123", "revid": "23204", "url": "https://gl.wikipedia.org/wiki?curid=503123", "title": "Messiah", "text": "Messiah \u00e9 un EP da banda inglesa de metal industrial Godflesh. O EP foi orixinalmente gravado e mesturado en 1994 e foi editado de forma independente para os membros do club de fans do grupo o 5 de decembro de 2000 xunto con catro remesturas, que foran creadas en 1995. Despois de que Justin Broadrick disolvese Godflesh, reeditou o material a trav\u00e9s do selo Relapse Records o 1 de abril de 2003. \nListaxe de canci\u00f3ns.\nT\u00f3dalas canci\u00f3ns foron escritas por Justin Broadrick e G.C. Green."}
{"id": "503128", "revid": "23204", "url": "https://gl.wikipedia.org/wiki?curid=503128", "title": "G. C. Green", "text": "Ben George Christian \"G. C.\" Green, nado en 1964, \u00e9 un m\u00fasico ingl\u00e9s co\u00f1ecido por ser o cofundador e baixista da banda de metal industrial baseada en Birmingham Godflesh. \nBiograf\u00eda.\nNado en Birmingham, Green involucrouse nas escenas post-punk e g\u00f3tica da cidade a principios dos anos 80 e f\u00edxose amigo de m\u00fasicos como Paul Neville e Diarmuid Dalton. Formou a s\u00faa primeiroa banda, OPD (Officially Pronounced Dead), en 1982 con Neville. A banda adoitaba a ensaiar na casa de Green ou de Nevilles. Posteriormente pasaron a chamarse Fall of Because pola canci\u00f3n de Killing Joke do mesmo nome en 1985. Inicialmente usaron unha caixa de ritmos b\u00e1sica, tocando Neville a guitarra e Green o baixo e cantando, e escribiron canci\u00f3ns influenciadas polos \u00e1lbums de The Cure \"17 Seconds\" e \"Faith\". Tras co\u00f1ecer en 1985 a Justin Broadrick, que daquela ti\u00f1a 15 anos, fix\u00e9ronse amigos grazas a s\u00faa admiraci\u00f3n por The Stranglers e outras bandas de punk. Pouco despois Broadrick comezou a tocar a bater\u00eda no grupo, e os tres comezaron a compo\u00f1er canci\u00f3ns influenciadas por bandas como Swans e Sonic Youth, a\u00ednda que manti\u00f1an os matices psicod\u00e9licos que eran inherentes aos primeiros traballos de Fall of Because. Nesa \u00e9poca Broadrick ensinoulle a Green a varios artistas como Throbbing Gristle, Whitehouse e SPK.\nEn 1986 gravaron unha demo, \"Extirpate\", nos estudios Rich Bitch de Birmingham e venderon un feixe de copias a amigos e outros m\u00fasicos da cidade. A banda tam\u00e9n fixo varios concertos en The Mermaid con xente como Napalm Death, Heresy e Amebix. En 1987 Broadrick deixou Fall of Because para unirse a Head of David. Cando Broadrick foi despedido de Head of David no ano seguinte, el e Green, que estaban compartindo un piso nese momento, formaron Godflesh. Ao longo da s\u00faa carreiro Godflesh publicou oito \u00e1lbums e \u00e9 unha banda pioneira do x\u00e9nero do metal industrial. Tras gravar o sexto \u00e1lbum de Godflesh, \"Hymns\", en outubro de 2001, Green deixou a banda. Foi substitu\u00eddo polo baixista de Prong Paul Raven pero a banda acabar\u00eda disolv\u00e9ndose en 2002 no medio dunha xira europea. Nos anos seguintes Green, que ga\u00f1ou a vida con diversos traballos, desapareceu da escena musical ata 2010.\nO \u00fanico \u00e1lbum en solitario de Green, \"I-VII\", foi editado co seu alcume Vitriol no ano 1998 a trav\u00e9s do selo Neurot Recordings. O disco fora gravado en 1995.\nGreen casou en 2010 e ese mesmo ano Green e Broadrick tam\u00e9n reformaron Godflesh e comezaron a xirar. O s\u00e9timo \u00e1lbum da banda, e o primeiro dende a reuni\u00f3n, \"A World Lit Only by Fire\", foi editado en 2014. O oitavo traballo, \"Post Self\", apareceu en 2017.\nGreen realizou a s\u00faa estrea en solitario como Vitriol o 8 de decembro de 2018 no Hospital Fest en Queens, Nova York, vinte anos despois de que o \u00e1lbum de Vitriol fose publicado."}
{"id": "503129", "revid": "1131", "url": "https://gl.wikipedia.org/wiki?curid=503129", "title": "API", "text": ""}
{"id": "503132", "revid": "89787", "url": "https://gl.wikipedia.org/wiki?curid=503132", "title": "Paula Pareto", "text": "Paula Bel\u00e9n Pareto, nada en San Fernando o 16 de xaneiro de 1986, \u00e9 unha m\u00e9dica e judoka arxentina. Campioa do mundo en 2015 e ga\u00f1adora dunha medalla de bronce nos Xogos Ol\u00edmpicos de Pequ\u00edn 2008 e dunha medalla de ouro nos Xogos Ol\u00edmpicos de R\u00edo de Xaneiro de 2016. Converteuse na primeira muller arxentina en ser campioa ol\u00edmpica e a primeira deportista arxentina que ga\u00f1ou d\u00faas medallas ol\u00edmpicas en disciplinas individuais.\nTraxectoria.\nPareto comezou a practicar judo con nove anos xunto ao seu irm\u00e1n m\u00e1is novo Marco (ten ademais unha irm\u00e1 m\u00e1is vella, Estefan\u00eda) e at\u00e9 os Xogos Ol\u00edmpicos de Londres 2012 representou ao Club Estudiantes de La Plata. Foi bolseira pola Secretar\u00eda de Deportes da Naci\u00f3n do seu pa\u00eds.\nEn 2010, a Fundaci\u00f3n Konex outorgoulle o Premio Konex de Platino como mellor deportista destacada da d\u00e9cada 2001-2010. O 19 de novembro de 2014, Paula ga\u00f1ou a medalla de prata na categor\u00eda de at\u00e9 48 kg no Grand Prix de Judo de Qingdao, na China.\nEn agosto de 2015, consagrouse campioa no Campionato Mundial de Astana, Casaquist\u00e1n, ao vencer \u00e1 xaponesa Haruna Asami na categor\u00eda at\u00e9 48 kg. O 22 de decembro dese mesmo ano, foi galardoada co Premio Olimpia de ouro, \u00e1 mellor deportista do ano. O 21 de agosto de 2016, logo de consagrarse campioa ol\u00edmpica ao derrotar \u00e1 surcoreana Jeong Bo-Kyeong, e foi elixida abandeirada da delegaci\u00f3n arxentina na cerimonia de clausura dos Xogos Ol\u00edmpicos de R\u00edo de Xaneiro.\nAo longo da s\u00faa carreira participou en tres Xogos Ol\u00edmpicos entre os anos 2008 e 2016, obtendo unha medalla de bronce en Pequ\u00edn 2008, diploma ol\u00edmpico en Londres 2012 (onde finalizou quinta) e a medalla de ouro en R\u00edo de Xaneiro 2016. Nos Xogos Panamericanos conseguiu tres medallas entre os anos 2007 e 2015.\nGa\u00f1ou tres medallas no Campionato Mundial de Judo entre os anos 2014 e 2018, e doce medallas no Campionato Panamericano de Judo, entre os anos 2005 e 2019."}
{"id": "503133", "revid": "23204", "url": "https://gl.wikipedia.org/wiki?curid=503133", "title": "Paula Bel\u00e9n Pareto", "text": ""}
{"id": "503134", "revid": "89787", "url": "https://gl.wikipedia.org/wiki?curid=503134", "title": "Why Women Kill", "text": "Why Women Kill \u00e9 unha serie de televisi\u00f3n web estadounidense creada por Marc Cherry para CBS All Access. Tr\u00e1tase dunha comedia dram\u00e1tica de humor negro ambientada en varios per\u00edodos temporais. Estreouse o 15 de agosto de 2019 e a s\u00faa primeira tempada conta con 10 episodios. Pouco despois de rematar a emisi\u00f3n da primeira tempada, anunciouse que a serie renovar\u00e1 para facer unha segunda tempada.\nSinopse.\nA serie trata sobre tres mulleres de diferentes d\u00e9cadas cuxas vidas est\u00e1n conectadas polo feito de vivir na mesma mansi\u00f3n de Pasadena (California) e por experimentar infidelidade nos seus matrimonios. Beth Ann Stanton (Ginnifer Goodwin) vive en 1963 como unha abnegada ama de casa at\u00e9 que sabe das infidelidades do seu marido, Simone Grove (Lucy Liu) descobre a homosexualidade do seu terceiro marido e comeza unha relaci\u00f3n cun home moito m\u00e1is novo en 1984, e a pesar de ter un matrimonio aberto en 2019, Taylor Harding pon a proba a s\u00faa relaci\u00f3n cando ela e o seu marido se senten atra\u00eddos pola mesma muller. A infidelidade de cada matrimonio desencadea unha serie de acontecementos que leva a cada unha das mulleres a matar unha persoa.\nElenco e personaxes.\n1963.\nPrincipais\nSecundarios\n1984.\nPrincipais\nSecundarios\n2019.\nPrincipais\nSecundarios"}
{"id": "503135", "revid": "1131", "url": "https://gl.wikipedia.org/wiki?curid=503135", "title": "Beulah Bondi", "text": "Beulah Bondi, nada como Beulah Bondy en Chicago o 3 de maio de 1889 e finada nos \u00c1nxeles o 11 de xaneiro de 1981,&lt;ref name=\"birth/death\"&gt;According to the State of California. \"California Death Index, 1940\u20131997\". Center for Health Statistics, California Department of Health Services, Sacramento, California. At Ancestry.com&lt;/ref&gt; foi unha actriz estadounidense. Comezou a s\u00faa carreira de nena no escenario e tras establecerse como actriz de teatro repetiu o papel de \"Street Scene\" para a adaptaci\u00f3n cinematogr\u00e1fica de 1931. Interpretou papeis secundarios na d\u00e9cada de 1930 e foi candidata ao \u00d3scar en d\u00faas ocasi\u00f3ns. Interpretou a nai de James Stewart en catro filmes: \"Of Human Hearts\", \"Vivacious Lady\", \"Mr. Smith Goes to Washington\" (1939) e \"Que fermoso \u00e9 vivir\" (1946).\nTraxectoria.\nBondi naceu en Chicago, Illinois, filla de Eva Suzanna Marble, escritores, e de Abraham O. Bondy, que traballaba en inmobiliaria. A familia mudouse a Valparaiso, Indiana, cando ti\u00f1a tres anos e Bondi comezou a actuar no escenario aos sete anos, interpretando a Cedric Errol nunha produci\u00f3n de \"Little Lord Fauntleroy\" na Memorial Opera House de Valparaiso. Graduouse da Frances Shimer Academy (posteriormente Shimer College) en 1907, e obtivo graos en oratoria pola Universidade de Valparaiso en 1916 e 1918.\nDebutou en Broadway na obra de Kenneth Seymour Webb \"One of the Family\" no 49th Street Theatre o 21 de decembro de 1925. A continuaci\u00f3n apareceu noutro \u00e9xito, \"Saturday's Children\" de Maxwell Anderson en 1926. A interpretaci\u00f3n de Bondi en \"Street Scene\", obra ga\u00f1adora do Pulitzer de Elmer Rice, estreada no Playhouse Theatre o 10 de xaneiro de 1929, a que levou a Bondi ao cinema con 43 anos. O seu debut nese medio foi con \"Emma Jones\" en \"Street Scene\" (1931), que protagonizou Sylvia Sidney, e en que Bondi repetiu o seu papel teatral, ao que seguiu \"Mrs. Davidson\" en \"Chuvia\" (1932), protagonizado por Joan Crawford e Walter Huston.\nBondi foi unha das cinco mulleres que foron nomeadas na primeira edici\u00f3n en que se entregou o \u00d3scar \u00e1 mellor actriz secundaria polo seu traballo en \"The Gorgeous Hussy\", a\u00ednda que perdeu contra Gale Sondergaard. Dous anos despois volveu ser candidata por \"Of Human Hearts\". Interpretou papeis de muller madura no primeiros anos da s\u00faa carreira, a\u00ednda que apenas entrara na corentena. En 1940 interpretou a Mrs. Webb en \"Sinfon\u00eda da vida\" e a Granny Tucker en \"The Southerner\", dirixido por Jean Renoir e estreado en 1945.\nPolas s\u00faas contribuci\u00f3ns \u00e1 industria cinematogr\u00e1fica, Bondi recibiu unha estrela no Paseo da Fama de Hollywood en 1960. Est\u00e1 situada no 1718 de Vine Street.\nBondi tivo a s\u00faa \u00faltima aparici\u00f3n na pantalla en \"The Waltons\" nos cap\u00edtulos \"The Conflict\" (setembro de 1974) e \"The Pony Cart\" (decembro de 1976). Recibiu un Emmy pola s\u00faa interpretaci\u00f3n nese \u00faltimo cap\u00edtulo. Cando dixeron o seu nome, ao principio parec\u00eda que non estaba presente, mais recibiu unha grande ovaci\u00f3n e mentres cami\u00f1a paseni\u00f1o ata a tarimo, onde agradeceu ao p\u00fablico que a honrasen mentres a\u00ednda estaba viva.\nBondi falecu por complicaci\u00f3ns pulmonares causadas pola rotura dunhas costelas que sufriu cando tropezou co seu gato. Ti\u00f1a 91 anos."}
{"id": "503140", "revid": "47401", "url": "https://gl.wikipedia.org/wiki?curid=503140", "title": "R\u00edo Madeira", "text": "O r\u00edo Madeira \u00e9 o principal afluente sur do r\u00edo Amazonas e o \u00fanico da marxe dereita que lle achega augas da parte do hemisferio sur da cordilleira dos Andes. O sistema fluvial do Madeira\u2014Mamor\u00e9\u2014Grande, cunha lonxitude de 4207\u00a0km, faino un dos principais cursos de auga de Suram\u00e9rica e est\u00e1 entre os vinte m\u00e1is longos do mundo, as\u00ed como tam\u00e9n \u00e9 un dos dez m\u00e1is caudalosos do mundo.\nA s\u00faa enorme cunca comprende parte do Brasil, Bolivia e o Per\u00fa e proporci\u00f3nalle un caudal duns 32\u00a0000 m\u00b3/s. O r\u00edo Madeira transcorre case integramente por territorio brasileiro, sendo nun pequeno tramo a fronteira internacional con Bolivia.\nFauna.\nA fauna ictiol\u00f3xica do r\u00edo Madeira \u00e9 particularmente rica. Ademais, unha subespecie do golfi\u00f1o \"Inia geoffrensis\", o \"Inia geoffrensis boliviensis\", habita no sistema do Madeira e est\u00e1 en perigo de extinci\u00f3n."}
{"id": "503141", "revid": "88215", "url": "https://gl.wikipedia.org/wiki?curid=503141", "title": "Gail Devers", "text": "Yolanda Gail Devers, nada en Seattle o 19 de novembro de 1966, \u00e9 unha atleta estadounidense especialista en probas de velocidade e valados que se proclamou d\u00faas veces campioa ol\u00edmpica dos 100 metros lisos, en Barcelona 1992 e Atlanta 1996, ademais de ga\u00f1ar un bo n\u00famero de medallas en campionatos mundiais. \nCon frecuencia foi comparada coa holandesa Fanny Blankers-Koen, pola s\u00faa capacidade para destacar tanto en probas de velocidade como de valados.\nTraxectoria.\nPrimeira etapa.\nA s\u00faa primeira competici\u00f3n internacional importante foron os Xogos Panamericanos de Indianapolis 1987, onde ga\u00f1ou o ouro nos 100 m lisos e os relevos 4 \u00d7 100 m.\nO ano seguinte clasificouse para disputar os 100 m valados nos Xogos Ol\u00edmpicos de Se\u00fal 1988, onde foi eliminada en semifinais. A pesar de todo acabou o ano 6\u00aa na clasificaci\u00f3n mundial desta proba con 12,61.\nNos anos seguintes viuse afectada por unha grave e estra\u00f1a enfermidade chamada \"mal de Graves\", que a punto estivo de custarlle a amputaci\u00f3n dos seus dous p\u00e9s. Tivo que someterse a terapia radiol\u00f3xica, e non reapareceu at\u00e9 1991. \nNos Campionatos do Mundo de Toquio dese ano ga\u00f1ou a medalla de prata nos 100 m valados, por detr\u00e1s da sovi\u00e9tica Ludmila Narozhilenko.\nBarcelona 1992.\nA s\u00faa consagraci\u00f3n chegou uns meses despois nos Xogos Ol\u00edmpicos de Barcelona 1992. Clasificouse para disputar tanto os 100 m lisos como os 100 m valados, a\u00ednda que a maior\u00eda consideraba que as s\u00faas maiores opci\u00f3ns estaban nesta \u00faltima proba. Por\u00e9n, sorprendeu a todos ga\u00f1ando o ouro nos 100 m lisos facendo a s\u00faa mellor marca persoal (10,82), por diante da xamaicana Juliet Cuthbert (10,83) e da rusa Irina Priv\u00e1lova (10,84).\nTentou facer o dobrete ga\u00f1ando tam\u00e9n nos 100 m valados, algo que s\u00f3 conseguira a lendaria holandesa Fanny Blankers-Koen en 1948. Devers a piques estivo de logralo, pero un tropezo xusto no \u00faltimo valado cando \u00eda primeira na final, deu ao traste coas s\u00faas opci\u00f3ns e arrastr\u00e1ndose como puido at\u00e9 a meta acabou en 5\u00ba posici\u00f3n.\nAdemais, a lesi\u00f3n provocada fixo que non puidese participar na proba de relevos 4 \u00d7 100 m onde tam\u00e9n ti\u00f1a opci\u00f3ns de ga\u00f1ar outra medalla de ouro.\nEn 1993 ga\u00f1ou o t\u00edtulo dos 60 m lisos nos mundiais indoor de Toronto. Meses despois, nos mundiais ao aire libre de Stuttgart, volveu ga\u00f1ar o ouro nos 100 m lisos nunha final apretad\u00edsima coa xamaicana Merlene Ottey. Ademais esta vez fixo o dobrete ga\u00f1ando tam\u00e9n os 100 m valados.\nNos mundiais de Gotemburgo 1995 non participou nos 100 m lisos, pero revalidou o seu t\u00edtulo mundial nos 100 m valados.\nAtlanta 1996.\nMalia ser a vixente campioa, non era a favorita para ga\u00f1ar o t\u00edtulo nos 100 m lisos nos Xogos Ol\u00edmpicos de Atlanta 1996. Por\u00e9n, demostrou a s\u00faa gran capacidade competitiva e imp\u00faxose na final da proba cun tempo relativamente discreto de 10,94. Convert\u00edase as\u00ed na segunda muller da historia en ga\u00f1ar dous t\u00edtulos ol\u00edmpicos nos 100 m lisos, trala s\u00faa compatriota Wyomia Tyus que o logrou en Toquio 64 e M\u00e9xico 68.\nComo lle pasou en Barcelona, tampouco puido facer o dobrete en lisos e valados, xa que s\u00f3 foi cuarta na final dos 100 m valos con 12,66. Iso si, ga\u00f1ou outra medalla de ouro nos relevos 4 \u00d7 100 m, nun equipo que formaban por esta orde por Chryste Gaines, Gail Devers, Inger Miller e Gwen Torrence.\nEn 1997 ga\u00f1ou por segunda vez o t\u00edtulo mundial indoor dos 60 m lisos en Par\u00eds, pero nos mundiais ao aire libre de Atenas non se clasificou para ning\u00fan evento individual e s\u00f3 estivo presente nos relevos 4 \u00d7 100 m, onde as americanas ga\u00f1aron a medalla ouro cunha gran marca de 41,47, marca dos Estados Unidos e segunda mellor marca mundial da historia.\nEn 1999 ga\u00f1ou en Sevilla o seu terceiro t\u00edtulo mundial nos 100 m valados, mentres que s\u00f3 puido ser 5\u00aa nos 100 m lisos.\nEn 2000, durante as probas de clasificaci\u00f3n para os Xogos Ol\u00edmpicos de Sydney fixo 12,33 nos 100 m valados, a mellor marca da s\u00faa carreira, e que a situaban como cuarta de toda a historia, tras Yordanka Donkova (12,21), Ginka Zagorcheva (12,25) e Ludmila Engquist (12,26).\nXa nos Xogos de Sydney, que eran os seus cuartos Xogos Ol\u00edmpicos, s\u00f3 participou en 100 m valados e decepcionou xa que non se presentou a disputar as semifinais da proba, debido a un problema f\u00edsico no tend\u00f3n de Aquiles.\n\u00daltima etapa.\nA\u00ednda que moitos prognosticaban a s\u00faa retirada, ela continuou adestr\u00e1ndose. Nos mundiais de Edmonton 2001 ga\u00f1ou a medalla de prata nos 100 m valados con 12,54, s\u00f3 superada polo seu compatriota Anjanette Kirkland (12,42).\nA comezos de 2003 ga\u00f1ou por primeira vez o t\u00edtulo mundial indoor de 60 m valados. Xa no ver\u00e1n, nos mundiais ao aire libre de Par\u00eds, foi 7\u00aa na final dos 100 m lisos, mentres que foi eliminada nas semifinais dos 100 m valados, debido ao tropezo que sufriu cun dos obst\u00e1culos. Isto serviu aos seus rivais para recortar a distancia que Devers ti\u00f1a sobre elas.\nA principios de 2004 ga\u00f1ou por terceira vez o t\u00edtulo mundial indoor dos 60 m lisos cunha marca de 7,08. Consegu\u00eda tam\u00e9n a prata nos 60 valados cunha marca de 7,83, por detr\u00e1s de Perdita Felicien (7,75 RC.) Devers lograba as\u00ed converterse na hero\u00edna americana do atletismo. Xa con 37 anos, participou nos seus quintos e \u00faltimos Xogos Ol\u00edmpicos, en Atenas 2004, na proba dos 100 m lisos, sendo eliminada nas semifinais. Tam\u00e9n participou nos 100 valados, pero non chegou a pasar ning\u00fan dos obst\u00e1culos porque sufriu unha lesi\u00f3n. Era a segunda atleta dos Estados Unidos que participaba en cinco Xogos Ol\u00edmpicos, tras Willye White.\nTras non competir durante todo o 2005, todos pensaron que xa se retirara. Por\u00e9n, retornou de forma sorpresiva a principios de 2006 para participar nos 60 m valados dos \"Millrose Games\" de Nova York, onde foi 4\u00aa. Para sorpresa do mundo do atletismo, no ano 2007 reapareceu na 100 edici\u00f3n dos \"Millrose Games\", impondo a s\u00faa forza nos 60 valados e proclam\u00e1ndose campioa. Ademais estabeleceu a que foi no seu momento mellor marca mundial do ano con 7,86, que m\u00e1is adiante foi superada pola sueca Kallur."}
{"id": "503142", "revid": "23204", "url": "https://gl.wikipedia.org/wiki?curid=503142", "title": "Yolanda Gail Devers", "text": ""}
{"id": "503143", "revid": "89787", "url": "https://gl.wikipedia.org/wiki?curid=503143", "title": "David Su\u00e1rez", "text": "David Su\u00e1rez Varela, nado en Santiago de Compostela o 24 de febreiro de 1992, \u00e9 un humorista galego. \nF\u00edxose co\u00f1ecido principalmente por protagonizar e crear en 2013 a serie web ', as\u00ed como polas s\u00faas colaboraci\u00f3ns nos programa \"Late Motiv\" de Andreu Buenafuente e ' de Dani Mateo. No seu estilo de comedia destaca o humor negro, polo que se viu envolto en varias pol\u00e9micas. \nTraxectoria.\nEstudou comunicaci\u00f3n audiovisual na URJC de Madrid e deuse a co\u00f1ecer en 2013 coa webserie \"\". En 2015 foi guionista da webserie \"Famosos y una vieja\". En 2018 colaborou en tres emisi\u00f3ns do programa de televisi\u00f3n \"Late Motiv\", presentado por Andreu Buenafuente. M\u00e1is tarde uniuse ao programa de radio . En 2018 publicou o c\u00f3mic \"Agon\u00eda infinita\", unha recompilaci\u00f3n de vi\u00f1etas de humor negro, publicadas anteriormente no seu Facebook e Instagram. \nEn abril de 2019 foi despedido de \"Yu: No te pierdas nada\", como consecuencia da pol\u00e9mica xerada tras a publicaci\u00f3n na s\u00faa conta de Twitter dun chiste sobre as persoas con s\u00edndrome de Down. Dito chiste custoulle unha denuncia ante os tribunais e unha petici\u00f3n da Fiscal\u00eda de case dous anos de c\u00e1rcere.\nEn 2020 interpretou un enfermeiro na serie de Atresmedia \"Veneno\"."}
{"id": "503144", "revid": "5312", "url": "https://gl.wikipedia.org/wiki?curid=503144", "title": "Federal", "text": ""}
{"id": "503145", "revid": "88628", "url": "https://gl.wikipedia.org/wiki?curid=503145", "title": "R\u00edo Vaos", "text": "O r\u00edo Vaos ou dos Vaos, tam\u00e9n co\u00f1ecido como rego dos Vaos no seu curso alto, \u00e9 un afluente do r\u00edo Masma que discorre polos concellos de Mondo\u00f1edo e Lourenz\u00e1, na comarca da Mari\u00f1a. Na escrita \u00e9 frecuente a forma Baos, incoherente coa s\u00faa orixe hodon\u00edmica, por presentar abundantes vaos, zonas axeitadas para cruzalo, onde as augas baixan calmas e son pouco profundas.\nCurso alto.\nO nacemento sit\u00faase na parroquia de Santa Mar\u00eda Maior (Mondo\u00f1edo), entre a serra de Lourenz\u00e1 e os montes de Carracedo. F\u00f3rmase a partir da conxunci\u00f3n do rego dos Castel\u00e1ns e o rego Seco, pola esquerda, e o rego Carracedo e o regueiro das Bra\u00f1as, pola dereita. Por m\u00e1is da metade do seu traxecto, bordea a aba oriental da serra de Lourenz\u00e1, que lle fornece pola esquerda as augas do rego de Coto Redondo, rego da Fraga, regueiro de Curros, rego de Lobrero, rego do Caxigo, rego das Penelas e rego de Rib\u00f3n. Neste treito, os afluentes pola marxe dereita son os regos de Ferrer\u00eda e dos Corgos.\nAo longo de case dous quil\u00f3metros serve como l\u00edmite municipal entre a parroquia mindoniense de Lind\u00edn e a de San Tom\u00e9 de Lourenz\u00e1. Preto do lugar de Oural hai un pequeno encoro para a subministraci\u00f3n de auga ao municipio de Lourenz\u00e1, que foi dragado en 2013 para amplia-la capacidade da rede de abastecemento e protexe-la contorna fronte ao risco de enchentes.\nCurso medio.\nO leito do r\u00edo \u00e1brese ao val de Lourenz\u00e1 \u00e1 altura do lugar do Cal, e dende aqu\u00ed fl\u00fae vagaroso, case sen salvar desnivel, pola feraz veiga de San Tom\u00e9, regando os cultivos de faba local, con Indicaci\u00f3n Xeogr\u00e1fica Protexida.\nNo lugar de Maz\u00faa, xa na parroquia de San Xurxo, recibe pola dereita o seu principal afluente, o rego do Bat\u00e1n. A partir deste punto, o r\u00edo veu recibindo indistintamente os nomes de Vaos (ou Baos) e de Bat\u00e1n, se ben na actualidade, a maior\u00eda das fontes tenden a considerar o Vaos como curso fluvial principal e o Bat\u00e1n como afluente. Aqu\u00ed troca a orientaci\u00f3n nordeste que segu\u00eda polo sentido noroeste, que manter\u00e1 ata s\u00faa desembocadura, e percorre os \u00faltimos quil\u00f3metros do val antes de formar un meandro que abraza a capital municipal, Vilanova, que lle queda \u00e1 esquerda.\nCurso baixo.\nTras pasar por baixo da Ponte da Pedra, a pendente acent\u00faase ao abandona-la vila nunha caivanca que \u00e9 salvada polo viaduto da estrada N-634. Uns dous quil\u00f3metros m\u00e1is adiante pasa por debaixo dun segundo viaduto, o da autov\u00eda A-8, antes de desembocar no r\u00edo Masma, preto do lugar da Ribeira.\nA segunda metade do r\u00edo Vaos, desde O Pereiro, constit\u00fae un couto pesqueiro de troitas."}
{"id": "503146", "revid": "27155", "url": "https://gl.wikipedia.org/wiki?curid=503146", "title": "Episodio de extinci\u00f3n en masa do Cret\u00e1ceo\u2013Paleoxeno", "text": ""}
{"id": "503147", "revid": "23204", "url": "https://gl.wikipedia.org/wiki?curid=503147", "title": "Anders Sandoe Oersted", "text": "Anders Sandoe Oersted, tam\u00e9n co\u00f1ecido como Anders Sand\u00f8e \u00d8rsted e Anders Sand\u00f6 \u00d6rsted, nado en Rudk\u00f8bing (Langeland) o 21 de xu\u00f1o de 1816 e finado en Copenhague o 3 de setembro de 1872, foi un bot\u00e1nico, especializado en micolox\u00eda, zo\u00f3logo, bi\u00f3logo mari\u00f1o e explorador dan\u00e9s.\nTraxectoria.\nFormado academicamente na Universidade de Copenhague, un dos seus primeiros traballos na s\u00faa carreira, foi sobre os nematodos daneses e \u00e1rticos, publicado en 1843, seguido o ano seguinte doutro sobre a zonaci\u00f3n das algas mari\u00f1as de Oresund.\nViaxou frecuentemente por Centroam\u00e9rica entre 1845 e 1848, e foi designado profesor de Bot\u00e1nica da Universidade de Copenhague en 1851, posto que mantivo at\u00e9 1862.\nOersted publicou numerosos escritos, enfocados en especies das familias das acant\u00e1ceas e das fag\u00e1ceas.\nUnha das s\u00faas m\u00e1is significativas e co\u00f1ecidas publicaci\u00f3ns foi \"L'Am\u00e9rique Centrale\".\nFoi o autor de varios centos de nomes de plantas a\u00ednda en uso.\nFoi membro da Real Academia Danesa de Ciencias e Letras\nAbreviaturas.\nA abreviatura Oerst. empr\u00e9gase para reco\u00f1ecer a Anders Sandoe Oersted como autoridade na descrici\u00f3n e clasificaci\u00f3n cient\u00edfica en bot\u00e1nica.\u200b\nA abreviatura Oersted empr\u00e9gase para reco\u00f1ecer a Anders Sandoe Oersted como autoridade na descrici\u00f3n e taxonom\u00eda en zoolox\u00eda. "}
{"id": "503149", "revid": "22795", "url": "https://gl.wikipedia.org/wiki?curid=503149", "title": "Langeland", "text": "Langeland \u00e9 unha illa de Dinamarca localizada entre o Gran Belt (\"Storeb\u00e6lt\") e a ba\u00eda de Kiel.\nAdministrativamente \u00e9 un dos 98 municipios daneses (\"Kommune\") desde o 1 de xaneiro de 2007.\nXeograf\u00eda.\nA illa ocupa unha superficie de 285\u00a0km\u00b2, e alberga unha poboaci\u00f3n que supera os 13\u00a0000 habitantes. Est\u00e1 considerada como unha grande \u00e1rea recreativa. \nUnha ponte conecta Langeland con T\u00e5singe e a illa de Fionia. Hai as\u00ed mesmo conexi\u00f3ns por ferri con Lolandia, \u00c6r\u00f8 e Stryn\u00f8.\nO municipio de Langeland incl\u00fae tam\u00e9n as pequenas illas de Stryn\u00f8 e Si\u00f8. \nA capital administrativa \u00e9 a localidade m\u00e1is poboada, Rudk\u00f8bing, con 4 646 habitantes.\nHistoria.\nAntes de 2007 a illa divid\u00edase en 3 municipios: Rudk\u00f8bing, Sydlangeland e Tranek\u00e6r. "}
{"id": "503153", "revid": "5863", "url": "https://gl.wikipedia.org/wiki?curid=503153", "title": "Juan Miguel Teijeiro de la Rosa", "text": ""}
{"id": "503157", "revid": "5863", "url": "https://gl.wikipedia.org/wiki?curid=503157", "title": "Biblioteca da traduci\u00f3n galega", "text": ""}
{"id": "503158", "revid": "5863", "url": "https://gl.wikipedia.org/wiki?curid=503158", "title": "Diluvio Universal", "text": ""}
{"id": "503161", "revid": "5312", "url": "https://gl.wikipedia.org/wiki?curid=503161", "title": "Feli Manzano", "text": ""}
{"id": "503162", "revid": "5863", "url": "https://gl.wikipedia.org/wiki?curid=503162", "title": "Pl\u00e1cido Fern\u00e1ndez", "text": "Pl\u00e1cido Antonio Fern\u00e1ndez de Arosa (tam\u00e9n mencionado como Pl\u00e1cido Fern\u00e1ndez Erosa nalgunhas publicaci\u00f3ns dixitais, e na s\u00faa propia sinatura), nado en Santiago de Compostela o 15 de xaneiro de 1760 e finado o 3 de decembro de 1838, foi un pintor e gravador galego.\nTraxectoria.\nFillo de Andr\u00e9s Fern\u00e1ndez Montero \"Ollos mouros\" e neto de \"Guinchote\", escultores, Pl\u00e1cido formouse con Xo\u00e1n Antonio Garc\u00eda de Bouzas. \nPensionado por Xo\u00e1n Antonio Cisneros de Castro e da Barrera, primeiro Conde de Ximonde, ingresou o 27 de abril de 1794 na Real Academia de Belas Artes de San Fernando de Madrid, onde coincidiu co seu irm\u00e1n Tom\u00e9, tam\u00e9n pintor, e co seu paisano Gregorio Ferro, por ent\u00f3n tenente director da mesma.\nFoi tam\u00e9n profesor da Escola de Debuxo da Real Sociedade Econ\u00f3mica de Amigos do Pa\u00eds de Santiago, de 1806 a 1809."}
{"id": "503163", "revid": "98629", "url": "https://gl.wikipedia.org/wiki?curid=503163", "title": "Rudk\u00f8bing", "text": "Rudk\u00f8bing \u00e9 unha pequena cidade danesa que \u00e9 a capital da illa e do municipio de Langeland. En 2018 ti\u00f1a 4 671 habitantes, cunha densidade de poboaci\u00f3n nese ano de 16 hab./km2.\nXeograf\u00eda.\nSituada a unha altitude de 10 msnm, o municipio ocupa unha superficie de 291,21 km\u00b2. \u00c9 unha cidade cun porto pesqueiro, comercial e deportivo.\nHistoria.\nRudk\u00f8bing se nomea por primeira vez nun documento do ano 1287 como \"Rudki\u00f8bing\". Crese que o nome orixinal do lugar era \"Rutha\", co significado de \"lugar aberto\" ou \"lugar despexado\", mentres que a terminaci\u00f3n \"-k\u00f8bing\" indica unha localidade con privilexios comerciais. A s\u00faa fundaci\u00f3n \u00e9 seguramente m\u00e1is antiga.\nPol s\u00faa situaci\u00f3n no centro e na costa oeste de Langeland, Rudk\u00f8bing pronto destacou como o principal sitio comercial da illa e como porto de sa\u00edda das mercador\u00edas. A cidade nunca foi moi grande, debido ao limitado tama\u00f1o da illa e ao comercio ilegal que imperou at\u00e9 o s\u00e9culo XVII. \nRudk\u00f8bing naceu como unha cidade mercado medieval na que non houbo un gran desenvolvemento industrial posterior. Por iso que a\u00ednda poden encontrarse r\u00faas empedradas e estreitas canellas das antigas granxas e mercados.\nDurante as guerras entre Dinamarca e Suecia no s\u00e9culo XVII, Rudk\u00f8bing foi fortificada pero, a pesar diso, padeceu severos danos. Pouco despois de finalizada a guerra de 1658-1660 a s\u00faa poboaci\u00f3n non chegaba aos 500 habitantes. A finais dese s\u00e9culo Rudk\u00f8bing recuperou certa actividade comercial grazas \u00e1 mellora do seu porto.\nA mediados do s\u00e9culo XIX constru\u00eduse un novo porto e melloraron os cami\u00f1os entre a cidade e as zonas rurais da illa. O comercio tam\u00e9n se beneficiou coa chegada dos barcos de vapor. A industrializaci\u00f3n chegou a Rudk\u00f8bing en 1845 e tivo certo crecemento at\u00e9 o s\u00e9culo XX, pero nunca tivo demasiada forza. \nO ferrocarril de Langeland inaugurouse en 1911. A poboaci\u00f3n medrou de maneira constante e, a finais do s\u00e9culo XIX, alcanzou os 3 500 habitantes, pero a partir da d\u00e9cada de 1920 o crecemento foi bastante m\u00e1is modesto e con altibaixos. Este crecemento limitado fixo que o centro da cidade conserve as s\u00faas caracter\u00edsticas antigas. O turismo ten unha importancia crecente na econom\u00eda, ao que contribu\u00edu a inauguraci\u00f3n en 1960 da ponte de Langeland, principal v\u00eda de acceso a illa desde o resto do pa\u00eds, que conecta con T\u00e5singe e coa illa de Fionia. Hai as\u00ed mesmo conexi\u00f3ns por ferri con Lolandia, \u00c6r\u00f8 e Stryn\u00f8.\nEn 1970 creouse o municipio de Rudk\u00f8bing e, en 2007, este fusionouse cos outros dous municipios da illa para integrar o municipio de Langeland, do que Rudk\u00f8bing \u00e9 a s\u00faa capital desde ent\u00f3n."}
{"id": "503164", "revid": "89787", "url": "https://gl.wikipedia.org/wiki?curid=503164", "title": "Real Academia Danesa de Ciencias e Letras", "text": "A Real Academia Danesa de Ciencias e Letras, fundada en 1742, \u00e9 unha organizaci\u00f3n non gobernamental cuxo obxectivo \u00e9 promover a ciencia e as humanidades. \nA Academia conta con aproximadamente 250 membros nacionais e 260 estranxeiros."}
{"id": "503165", "revid": "23204", "url": "https://gl.wikipedia.org/wiki?curid=503165", "title": "Pl\u00e1cido Antonio Fern\u00e1ndez Arosa", "text": ""}
{"id": "503166", "revid": "89787", "url": "https://gl.wikipedia.org/wiki?curid=503166", "title": "Tirunesh Dibaba", "text": "Tirunesh Dibaba (en ; en ), nada en Bekoji, rexi\u00f3n de Arsi o 1 de xu\u00f1o de 1985, \u00e9 unha atleta et\u00edope especialista en carreiras de longa distancia, que ga\u00f1ou os 10\u00a0000 nos Xogos Ol\u00edmpicos de Londres 2012, as\u00ed como 5000 e os 10\u00a0000 nos Xogos Ol\u00edmpicos de Pequ\u00edn 2008 e \u00e9 a actual plusmarquista mundial de 5000 metros con 14:11.15, marca lograda en Oslo en 2008. \u00c9 alcumada \"Baby Faced Destroyer\" (destrutora con cara de beb\u00e9)\nNo Campionato do Mundo de 2005 IAAF celebrado en Helsinqui, Finlandia, converteuse na primeira muller en ga\u00f1ar nas probas de 5000 m e 10000 m nun mesmo campionato. \u00c9 unha das d\u00faas mulleres (sendo a outra Sonia O'Sullivan) en ga\u00f1ar os t\u00edtulos World Cross Country nas carreiras longa e curta nun mesmo campionato (2005 en Saint Galmier, Francia). Co seu campionato mundial de 2003, converteuse na campioa mundial m\u00e1is nova da historia, con 18 anos e 90 d\u00edas."}
{"id": "503167", "revid": "89787", "url": "https://gl.wikipedia.org/wiki?curid=503167", "title": "Sarah Gilbert", "text": "Sarah Catherine Gilbert, nada en abril de 1962, \u00e9 unha profesora brit\u00e1nica da Universidade de Oxford e co-fundadora de Vaccitech. Est\u00e1 especializada no desenvolvemento de vacinas contra a gripe e os pat\u00f3xenos virais emerxentes. Liderou o desenvolvemento e as probas da vacina universal contra a gripe, que se someteu a ensaios cl\u00ednicos en 2011. \u00c9 unha das persoas que est\u00e1 a traballar en conseguir unha vacina para COVID-19.\nTraxectoria.\nEstudou no instituto de Kettering, onde se deu conta que quer\u00eda traballar en medicina.\u00a0Graduouse en Ciencias Biol\u00f3xicas, por Universidade de Anglia do Leste, e realizou o seu doutoramento na Universidade de Hull, onde se centrou en bioqu\u00edmica. Tras obter o seu doutoramento, traballou como investigadora posdoutoral na industria. Comezou a s\u00faa carreira na \"Brewing Industry Research Foundation\" antes de mudarse ao \"Leicester Biocentre\". Finalmente uniuse a \"Delta Biotechnology\", unha compa\u00f1\u00eda biofarmac\u00e9utica que fabrica medicamentos en Nottingham.\nTraxectoria investigadora.\nNo ano 1994, Gilbert regresou \u00e1 Universidade, un\u00edndose ao laboratorio de Adrian V. S. Cerro. A s\u00faa investigaci\u00f3n inicial considerou as interacci\u00f3ns h\u00f3spede-parasito na malaria. Foi nomeada lectora en vacunolog\u00eda na Universidade de Oxford no ano 2004. Foi nomeada profesora no Instituto Jenner en 2010. Co apoio de Wellcome Trust, Gilbert comezou a traballar no dese\u00f1o e a creaci\u00f3n de novas vacinas contra a gripe. En particular, a s\u00faa investigaci\u00f3n considera o desenvolvemento e as probas precl\u00ednicas de vacinas virais, que incorporan unha prote\u00edna pat\u00f3xena dentro dun virus seguro. Estas vac\u00faas virais inducen unha resposta de c\u00e9lulas T, que pode usarse contra enfermidades virais, contra a malaria e o cancro.\nVacina universal da gripe.\nParticipou no desenvolvemento e as probas da vacina universal contra a gripe. A diferenza das vacinas convencionais, a vacina universal contra a gripe non estimula a produci\u00f3n de anticorpos, sen\u00f3n que activa o sistema inmune para crear c\u00e9lulas T que son espec\u00edficas para a gripe. Utiliza unha das prote\u00ednas centrais (nucleoprote\u00edna e prote\u00edna de matriz 1) dentro do Influenzavirus A, non as prote\u00ednas externas que existen na capa externa. A medida que o sistema inmunitario debil\u00edtase coa idade, as vacinas convencionais non son efectivas para as persoas maiores. A vacina universal contra a gripe non necesita ser reformateada cada ano e evita que as persoas necesiten unha vacina contra a gripe estacional. As s\u00faas primeiras probas cl\u00ednicas en 2008, usaron o virus Influenza A subtipo H3N2, monitorizando diariamente os s\u00edntomas das persoas pacientes. Foi o primeiro estudo que mostrou que era posible estimular as c\u00e9lulas T en resposta a un virus da gripe, e que esta estimulaci\u00f3n protexer\u00eda \u00e1s persoas de contraer a gripe. A s\u00faa investigaci\u00f3n demostrou que o vector adenovirus ChAdOx1 pode usarse en vacinas que protexen contra a S\u00edndrome Respiratoria de Oriente Medio (MERS) a ratos e capaces de inducir resposta inmune contra MERS en humanos. O mesmo vector tam\u00e9n se usou para crear unha vacina contra Nipah que foi efectiva en h\u00e1mster (pero nunca se probou en humanos), ademais dunha vacina potencial para a febre do Val do Rift que protex\u00eda a ovellas, cabras e gando (pero non se probou en humanos).\nVacina para COVID-19.\nGilbert estivo involucrada no desenvolvemento dunha nova vacina para protexer contra o coronavirus desde o comezo da pandemia por coronavirus de 2019-2020. Lidera o traballo sobre esta vacina xunto a Andrew Pollard, Teresa Lambe, Sandy Douglas, Catherine Verde e Adrian Cerro. Do mesmo xeito que co seu traballo anterior, a vacina COVID-19 utiliza un vector adenoviral, que estimula unha resposta inmune contra a prote\u00edna espiga do coronavirus. Anunci\u00e1ronse plans para comezar estudos en animais en marzo de 2020, e iniciouse o recrutamento de 510 participantes humanos para un ensaio de fase I / II o 27 de marzo. En abril de 2020, informouse que Gilbert dixo que a s\u00faa vacina candidata poder\u00eda estar dispo\u00f1ible para setembro de 2020, con todo, requirir\u00edase un financiamento de m\u00e1is de 100 mill\u00f3ns de libras esterlinas para xu\u00f1o para logralo, comezando cun financiamento de m\u00e1is de 500,000 libras at\u00e9 a data, de fontes como a Coalici\u00f3n para as innovaci\u00f3ns en preparaci\u00f3n para epidemias.\nPublicaci\u00f3ns.\nGilbert ten un \u00cdndice-h de 80 en Google Scholar.\nPremios.\nO 23 de xu\u00f1o de 2021 o xurado do Premio Princesa de Asturias de Investigaci\u00f3n Cient\u00edfica e T\u00e9cnica otorgou este galard\u00f3n a Katalin Karik\u00f3, Drew Weissman, Philip Felgner, U\u011fur \u015eahin, \u00d6zlem T\u00fcreci, Derrick Rossi e Sarah Gilbert polas investigaci\u00f3ns que permitiron o desenvolvemento das vacinas contra a covid 19."}
{"id": "503170", "revid": "25871", "url": "https://gl.wikipedia.org/wiki?curid=503170", "title": "Selecci\u00f3n de f\u00fatbol de Eritrea", "text": "A selecci\u00f3n de f\u00fatbol de Eritrea (, tigri\u00f1a: \u130b\u1295\u1273 \u12a9\u12d5\u1236 \u12a5\u130d\u122a \u12a0\u122d\u1275\u122b) \u00e9 o equipo representativo de Eritrea nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Nacional Eritrea de F\u00fatbol (\"Eritrean National Football Federation\", \u1203\u1308\u122b\u12ca \u1348\u12f0\u1228\u123d\u1295 \u12a9\u1345\u1236 \u12a5\u130d\u122a \u12a4\u122d\u1275\u122b), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Alcumados os Rapaces do Mar Vermello, nunca conseguiron participar nin na fase final dunha Copa do Mundo nin da Copa de \u00c1frica de Naci\u00f3ns. "}
{"id": "503177", "revid": "89787", "url": "https://gl.wikipedia.org/wiki?curid=503177", "title": "Halorrespiraci\u00f3n", "text": "A halorrespiraci\u00f3n ou deshalorrespiraci\u00f3n ou respiraci\u00f3n de organohaluros \u00e9 un tipo de respiraci\u00f3n anaerobia na que se usan compostos haloxenados como aceptores de electr\u00f3ns terminais.\nA halorrespiraci\u00f3n pode ter un papel na biodegradaci\u00f3n microbiana. Os substratos m\u00e1is com\u00fans son compostos alif\u00e1ticos clorados (PCE, TCE), fenois clorados e cloroformo. As bacterias deshalorrespiradoras son moi diversas, e este proceso pode encontrarse nalgunhas proteobacterias, cloroflexos (bacterias verdes non do xofre), e clostridios grampositivos de baixo G+C. e ultramicrobacterias.\nProcesos de halorrespiraci\u00f3n.\nOs procesos de halorrespiraci\u00f3n ou deshalorrespiraci\u00f3n, usan a deshaloxenaci\u00f3n redutiva para producir enerx\u00eda que se pode utilizar para que os organismos respiradores leven a cabo o seu crecemento e metabolismo. Os compostos org\u00e1nicos haloxenados util\u00edzanse como aceptores terminais de electr\u00f3ns, o que ten como resultado a s\u00faa deshaloxenaci\u00f3n. Isto prod\u00facese por deshaloxenaci\u00f3n redutiva, a cal implica a reduci\u00f3n de compostos haloxenados eliminando os seus substitu\u00edntes hal\u00f3xenos, e engadindo simultaneamente electr\u00f3ns ao composto. A hidroxen\u00f3lise e a reduci\u00f3n veci\u00f1al son dous procesos identificados deste mecanismo. En ambos os procesos, os susbtitu\u00edntes hal\u00f3xenos eliminados lib\u00e9ranse como ani\u00f3ns. A deshaloxenaci\u00f3n redutiva \u00e9 catalizada por deshaloxenases redutoras, que son encimas asociados a membranas. Pero predise que tam\u00e9n deben actuar neste proceso varias haloxenases citoplasm\u00e1ticas non asociadas a membranas, nalg\u00fans casos formando parte de complexos proteicos. A maior\u00eda destes encimas conte\u00f1en grupos de ferro-xofre (Fe-S), e un cofactor corrinoide nos seus sitios activos. A\u00ednda que se desco\u00f1ece o mecanismo exacto, os investigadores suxiren que estes dous compo\u00f1entes do encima poden estar implicados na reduci\u00f3n. \nSubstratos usados e importancia ambiental.\nSubstratos com\u00fans utilizados como aceptores terminais de electr\u00f3ns na deshalorrespiraci\u00f3n son pesticidas organoclorados, haluros de arilos e solventes alquilos. Moitos destes compostos son contaminantes persistentes e t\u00f3xicos que s\u00f3 se poden degradar anaerobicametne por deshalorrespiraci\u00f3n, quer parcialmente quer completamente. O tricloroetileno (TCE) e o tetracloroetileno, tam\u00e9n chamado percloroetileno, (PCE) son dous exemplos deses contaminantes e a s\u00faa degradaci\u00f3n foi o foco de varias investigaci\u00f3ns. O PCE \u00e9 un solvente alquilo que foi utilizado previamente na limpeza en seco, desgraxado de maquinaria e outras aplicaci\u00f3ns. Permanece como un polucionante com\u00fan nas augas subterr\u00e1neas. Ill\u00e1ronse bacterias que poden degradar completamente o PCE a eteno, un composto non t\u00f3xico, as cales pertencen ao x\u00e9nero \"Dehalococcoides\" e usan H2 como o seu doante de electr\u00f3ns. O proceso da deshalorrespiraci\u00f3n tense aplicado in situ no pasado en biorremediaci\u00f3n da contaminaci\u00f3n por PCE e TCE. Por exemplo, utilizouse a potenciaci\u00f3n da descloraci\u00f3n redutiva para tratar augas subter\u00e1neas contaminadas introducindo doantes de electr\u00f3ns e bacterias deshalorrespiradoras no lugar contaminado, para crear as condici\u00f3ns que estimulan o crecemento bacteriano e a deshalorrespiraci\u00f3n. Na potenciaci\u00f3n da decloraci\u00f3n redutiva, os contaminantes act\u00faan como aceptores de electr\u00f3ns e acaban completamente reducidos para finalmente producir eteno nunha serie de reacci\u00f3ns.\nUsos en biorremediaci\u00f3n.\nUn aspecto ecoloxicamenrte significativo da halorrespiraci\u00f3n bacteriana \u00e9 a reduci\u00f3n do tetracloroeteno (PCE) e o tricloroeteno (TCE), que son polucionantes antropox\u00e9nicos con alta neuro e hepatotoxicidade. A s\u00faa presenza como contaminantes d\u00e9bese ao seu uso industrial com\u00fan como axentes desengraxantes de metais desde a d\u00e9cada de 1920 \u00e1 de 1970. Estes compostos xenobi\u00f3ticos tenden a formar capas parcialmente insolubles chamadas l\u00edquidos de fase non acuosa densos (DNAPLs) no fondo dos acu\u00edferos de augas subterr\u00e1neas, que se solubilizan de maneira lenta como formando un dep\u00f3sito, o que sit\u00faa o TCE e o PCE entre os contaminantes das augas subter\u00e1neas m\u00e1is com\u00fans.\nUnha estratexia utilizada habitualmente para eliminar o TCE e o PCE das augas subterr\u00e1neas \u00e9 utilizar biorremediaci\u00f3n por medio da potenciaci\u00f3n da descloraci\u00f3n redutiva. A potenciaci\u00f3n da descloraci\u00f3n redutiva implica realizar inxecci\u00f3ns \"in situ\" de bacterias deshalorrespiradoras, entre substratos org\u00e1nicos fermentables que serven como doantes de electr\u00f3ns, mentres que os dous polucionantes, o TCE e o PCE, act\u00faan como aceptores de electr\u00f3ns. Isto facilita a descloraci\u00f3n secuencial do PCE e o TCE nos nocivos \"cis-\"dicloroeteno (DCE) e cloruro de vinilo (VC), os cales despois funcionan como aceptores de electr\u00f3ns para a completa descloraci\u00f3n no inocuo eteno.\nExiste un amplo conxunto de bacterias de diferentes x\u00e9neros que te\u00f1en a capacidade de desclorar parcialmente o PCE e o TCE en \"cis\"-dicloroeteno e cloruro de vinilo. Un exemplo \u00e9 a bacteria \"Magnetospirillum\" cepa MS-1, que pode reducir o PCE a \"cis-\"dicloroeteno en condici\u00f3ns aerobias. Por\u00e9n, estes substratos fillos te\u00f1en perf\u00eds de maior toxicidade que os seus compostos parentais. Ent\u00f3n, a descloraci\u00f3n efectiva do \"cis\"-dicloroeteno e do clorulo de vinilo en eteno inocuo \u00e9 crucial para a biorremediaci\u00f3n dos acu\u00edferos contaminados con PCE e TCE. Actualmente, as bacterias do x\u00e9nero \"Dehalococcoides\" son os \u00fanicos organismos co\u00f1ecidos que poden desclorar completamente o PCE a eteno. Isto d\u00e9bese \u00e1s s\u00faas deshaloxenases redutoras transmembrana espec\u00edficas (RDases) que metabolizan os \u00e1tomos de cloro dos contaminantes xenobi\u00f3ticos para obteren enerx\u00eda celular. En concreto, os illados de \"Dehalococcoides\" VS e BAV1 codifican encimas cloruro de vinilo RDases, que metabolizan o cloruro de vinilo a eteno inocuo, o que fai que sexan especies necesarias nos sistemas de potenciaci\u00f3n da descloraci\u00f3n redutiva (ERD) usados en biorremediaci\u00f3n do PCE e o TCE."}
{"id": "503178", "revid": "27155", "url": "https://gl.wikipedia.org/wiki?curid=503178", "title": "Deshalorrespiraci\u00f3n", "text": ""}
{"id": "503179", "revid": "27155", "url": "https://gl.wikipedia.org/wiki?curid=503179", "title": "Dehalorrespiraci\u00f3n", "text": ""}
{"id": "503180", "revid": "27155", "url": "https://gl.wikipedia.org/wiki?curid=503180", "title": "Respiraci\u00f3n de organohaluros", "text": ""}
{"id": "503181", "revid": "27155", "url": "https://gl.wikipedia.org/wiki?curid=503181", "title": "Halorrespirador", "text": ""}
{"id": "503182", "revid": "89787", "url": "https://gl.wikipedia.org/wiki?curid=503182", "title": "Julie Grollier", "text": "Julie Grollier, nada en 1975, \u00e9 unha f\u00edsica francesa, especialista en spintr\u00f3nica. \nTraxectoria.\nEnxe\u00f1eira da Escola Superior de Electricidade e diplomada na Escola Normal Superior de Cachan, defendeu en 2003, baixo a supervisi\u00f3n de Albert Fert, unha tese sobre \"Inversi\u00f3n da magnetizaci\u00f3n por inxecci\u00f3n dunha corrente polarizada por spin\". Este \u00e9 un fen\u00f3meno spintr\u00f3nico que permite controlar a direcci\u00f3n da magnetizaci\u00f3n en nanoobxectos mediante unha corrente el\u00e9ctrica. \nJulie Grollier realizou ent\u00f3n dous posdoutoramentos na Universidade de Groningen nos Pa\u00edses Baixos e logo no Instituto de Electr\u00f3nica Fundamental de Orsay sobre a din\u00e1mica da magnetizaci\u00f3n dos nanoim\u00e1ns. \nEn 2005 foi contratada como investigadora do CNRS na unidade de f\u00edsica conxunta CNRS / Thales . Dende 2015 \u00e9 a directora de investigaci\u00f3n da unidade. \nParticipa no proxecto do cerebro humano, reunindo a 87 grupos de investigaci\u00f3n que buscan simular un cerebro humano mediante electr\u00f3nica e ordenadores. \nEn 2017, demostrou que unha nano-neurona artificial poder\u00eda reco\u00f1ecer n\u00fameros pronunciados, resultados publicados na revista Nature . "}
{"id": "503183", "revid": "23204", "url": "https://gl.wikipedia.org/wiki?curid=503183", "title": "C/2020 F3 (NEOWISE)", "text": "C/2020 F3 (NEOWISE) ou Comet NEOWISE \u00e9 un cometa de per\u00edodo longo cunha \u00f3rbita parab\u00f3lica pr\u00f3xima, descuberta o 27 de marzo de 2020, por astr\u00f3nomos durante a misi\u00f3n NEOWISE polo telescopio espacial do explorador de vixilancia en infravermello de campo largo (WISE polas s\u00faas siglas en ingl\u00e9s). Na s\u00faa descoberta era un obxecto de magnitude 18, a 2 UA (300\u00a0mill\u00f3ns de\u00a0km do Sol e 1,7\u00a0UA (250\u00a0mill\u00f3ns de km) da Terra.\nEn xullo de 2020, pode ser vistro a ollo nu no campo, necesit\u00e1ndose prism\u00e1ticos nas zonas urbanas. \u00c9 un dos cometas m\u00e1is brilantes no hemisferio norte desde o Cometa Hale\u2013Bopp en 1997. Pasou polo seu perihelio o 3 de xullo. O 23 de xullo o cometa ten a s\u00faa m\u00e1xima aproximaci\u00f3n \u00e1 Terra. O 23 de xullo 18, ti\u00f1a magnitude 3.\nPara os observadores do hemisferio norte, o cometa aparece moi baixo sobre o horizonte nordeste, baixo Capella, pola ma\u00f1\u00e1. \u00c1 noite, o cometa pode verse baixo o ceo noroeste. O cometa pode verse pola ma\u00f1\u00e1 e \u00e1 noite porque est\u00e1 ao norte circumpolar do paralelo norte 45 \u00b0. O 17 de xullo, o cometa NEOWISE entrou na constelaci\u00f3n de Ursa Majoris, por debaixo do asterismo do Setestrelo."}
{"id": "503185", "revid": "54334", "url": "https://gl.wikipedia.org/wiki?curid=503185", "title": "Silicona", "text": "A silicona ou polisiloxano son pol\u00edmeros constitu\u00eddos de siloxano (-R2-Si-O-SiR2-, onde R \u00e9 o grupo org\u00e1nico). Son substancias incoloras, aceites ou caucho . A silicona \u00fasase en selantes, adhesivos, lubricantes, medicamentos, utensilios de coci\u00f1a e illamento t\u00e9rmico e el\u00e9ctrico. \nQu\u00edmica.\nChamados con m\u00e1is precisi\u00f3n siloxanos polimerizados ou polisiloxanos, as siliconas consisten nunha cadea do silicio-os\u00edxeno (\u22ef \u2212SiO\u2212Si\u2212O\u2212Si\u2212O\u2212 \u22ef) con dous grupos org\u00e1nicos unidos a cada centro de silicio. Normalmente, os grupos org\u00e1nicos son metilo. Os materiais poden ser c\u00edclicos ou pol\u00edmeros. Ao variar as lonxitudes da cadea \u2212Si\u2212O os grupos laterais e a reticulaci\u00f3n, as siliconas p\u00f3dense sintetizar cunha gran variedade de propiedades e composici\u00f3ns. Poden variar na consistencia, de l\u00edquido en xel a caucho a pl\u00e1stico duro. O siloxano m\u00e1is com\u00fan \u00e9 o polidimetilsiloxano lineal (PDMS), un aceite de silicona . O segundo maior grupo de materiais de silicona est\u00e1 baseado en resinas de silicona, que est\u00e1n formadas por oligosiloxanos ramificados e como a gaiola. \nTerminolox\u00eda e historia.\nFS Kipping acu\u00f1ou a palabra \"silicona\" en 1901 para describir a f\u00f3rmula de polidifenilsilxano, Ph2SiO (Ph denotando fenilo, C6H5), por analox\u00eda coa f\u00f3rmula da cetona benzofenona, Ph2CO (o seu termo era orixinalmente \"silicocetona\" ). Kipping sab\u00eda ben que o polidifenilsilxano \u00e9 polim\u00e9rica mentres que a benzofenona \u00e9 monom\u00e9rica e observou as propiedades contrastantes de Ph2SiO e Ph2CO. O descubrimento das diferenzas estruturais entre as mol\u00e9culas de Kipping e as cetonas significa que a \"silicona\" xa non \u00e9 o termo correcto (a\u00ednda que segue sendo en uso com\u00fan) e que o termo \"siloxanos\" \u00e9 correcto segundo a nomenclatura da qu\u00edmica moderna. \nOs compostos que conte\u00f1en dobres enlaces silicio-os\u00edxeno, agora chamados silanonas, pero que poder\u00edan merecer o nome de \"silicona\", foron identificados como intermediarios en procesos en fase gas como a deposici\u00f3n de vapor qu\u00edmico na produci\u00f3n de microelectr\u00f3nica e na formaci\u00f3n de cer\u00e1mica pola combusti\u00f3n. Non obstante, te\u00f1en unha forte tendencia \u00e1 polimerizaci\u00f3n en siloxanos. A primeira silanona estable foi obtida en 2014 por A. Filippou e outros. \nS\u00edntese.\nOs m\u00e1is com\u00fans son materiais baseados en polidimetilsiloxano, que se deriva por hidr\u00f3lise do dimetildiclorosilano. Este dicloruro reacciona coa auga do seguinte xeito: \nA polimerizaci\u00f3n produce normalmente cadeas lineais cubertas con grupos Si\u2212Cl ou Si\u2212OH (silanol). En condici\u00f3ns diferentes, o pol\u00edmero \u00e9 c\u00edclico e non cadea. \nEn aplicaci\u00f3ns de consumo como os caldeiros \u00fasanse acetatos de sililo en lugar dos cloruros de silila. A hidr\u00f3lise dos acetatos produce o \u00e1cido ac\u00e9tico menos perigoso (o \u00e1cido que se atopa no vinagre) como produto de reacci\u00f3n dun proceso de curaci\u00f3n moito m\u00e1is lento. Esta qu\u00edmica \u00fasase en moitas aplicaci\u00f3ns de consumo, coma adhesivos. \nP\u00f3dense introducir p\u00f3las ou enlaces cruzados na cadea de pol\u00edmeros empregando precursores de organosilicona con menos grupos alquilo, como o metil triclorosilano e o metiltrimetoxisilano. O ideal ser\u00eda que cada mol\u00e9cula dun composto se converta nun punto de rama. Este proceso p\u00f3dese empregar para producir resinas de silicona dura. Do mesmo xeito, p\u00f3dense usar precursores con tres grupos metilo para limitar o peso molecular, xa que cada mol\u00e9cula ten un \u00fanico sitio reactivo e polo que forma o final dunha cadea de siloxano. \nCombusti\u00f3n.\nCando a silicona \u00e9 queimada no aire ou os\u00edxeno, f\u00f3rmase s\u00edlice s\u00f3lida (di\u00f3xido de silicio, SiO2) como un po branco, char e varios gases. \u00c1s veces, o po facilmente dispersado ch\u00e1mase fume de s\u00edlice. A pir\u00f3lise de certos polisiloxanos baixo unha atmosfera inerte \u00e9 unha valiosa v\u00eda cara \u00e1 produci\u00f3n de cer\u00e1micas de ox\u00edcarburo de silicio amorfo, tam\u00e9n co\u00f1ecidas como cer\u00e1micas derivadas de pol\u00edmeros . Os polisiloxanos rematados con ligandos funcionais como grupos vin\u00edlicos, mercapto ou acrilato foron unidos entre si para producir pol\u00edmeros preceramicos, que poden fotopolimerizarse para a fabricaci\u00f3n de aditivos de cer\u00e1mica derivada de pol\u00edmeros mediante t\u00e9cnicas de estereolitograf\u00eda. \nPropiedades.\nAs siliconas presentan moitas caracter\u00edsticas \u00fatiles, inclu\u00edndo: \nA silicona p\u00f3dese desenvolver en l\u00e1minas de goma, onde ten outras propiedades, como a conformidade coa FDA. Isto estende os usos da folla de silicona a industrias que demandan hixiene, por exemplo, alimentos e bebidas e farmac\u00e9uticas. \nUsos.\nA silicona \u00fasase en moitos produtos. A continuaci\u00f3n m\u00f3stranse alg\u00fans deles: \nAutomoci\u00f3n.\nNo campo da automoci\u00f3n, a graxa de silicona \u00fasase normalmente como lubricante para os compo\u00f1entes do freo, xa que \u00e9 estable a altas temperaturas, non \u00e9 soluble en auga e \u00e9 bastante menos probable que os outros lubricantes se ensucien. Os flu\u00eddos de freo DOT 5 est\u00e1n baseados en siliconas l\u00edquidas. \nOs f\u00edos das bux\u00edas do autom\u00f3bil est\u00e1n illados por varias capas de silicona para evitar que salten chispas a f\u00edos adxacentes, provocando fallos. As tubaxes de silicona \u00e1s veces \u00fasanse en sistemas de inxecci\u00f3n de autom\u00f3biles (especialmente para motores con induci\u00f3n forzada). \nAs plantas de fabricaci\u00f3n de carrocer\u00edas do autom\u00f3bil e as tendas de pintura evitan isto, xa que poden provocar \"ollos de peixe\", pequenos cr\u00e1teres circulares no acabado. \nAdemais, os compostos de silicona como o caucho de silicona \u00fasanse como recubrimentos e selantes para os airbags ; a gran resistencia da goma de silicona conv\u00e9rteo nun adhesivo e selante \u00f3ptimo para airbags de alto impacto. Os silic\u00f3ns en combinaci\u00f3n con termopl\u00e1sticos proporcionan melloras na resistencia aos ara\u00f1azos e un menor coeficiente de fricci\u00f3n.\nAeroespacial.\nA silicona \u00e9 un material moi usado na industria aeroespacial debido \u00e1s s\u00faas propiedades de selado, estabilidade nun rango de temperaturas extremas, durabilidade, amortecemento sonoro e anti-vibraci\u00f3ns e propiedades ign\u00edfugas naturalmente. O mantemento dunha funcionalidade extrema \u00e9 fundamental para a seguridade dos pasaxeiros na industria aeroespacial, polo que cada compo\u00f1ente dunha aeronave require materiais de alto rendemento. \nOs graos de silicona aeroespacial especialmente desenvolvidos son estables entre , estes graos p\u00f3dense usar na construci\u00f3n de xuntas para fiestras e portas de cabina. Durante a operaci\u00f3n, as aeronaves atravesan grandes flutuaci\u00f3ns de temperatura nun per\u00edodo de tempo relativamente curto; desde as temperaturas de conxelaci\u00f3n ao voar a toda altitude ata as temperaturas ambientais cando no chan en pa\u00edses quentes. A goma de silicona p\u00f3dese moldear cunhas tolerancias axustadas garantindo que as xuntas forman selos herm\u00e9ticos tanto no chan como no aire, onde dimin\u00fae a presi\u00f3n atmosf\u00e9rica. \nA resistencia da goma de silicona \u00e1 corrosi\u00f3n t\u00e9rmica perm\u00edtelle empregar xuntas en motores de avi\u00f3ns onde superar\u00e1n outros tipos de caucho, tanto para mellorar a seguridade das aeronaves como para reducir os custos de mantemento. A silicona act\u00faa para selar os cadros de instrumentos e outros sistemas el\u00e9ctricos no habit\u00e1culo, protexendo as placas de circu\u00edto impreso dos riscos de altitudes extremas como a humidade e as temperaturas extremadamente baixas. A silicona p\u00f3dese usar como funda para protexer os f\u00edos e compo\u00f1entes el\u00e9ctricos de calquera po ou xeo que se poida arrastrar ao funcionamento interior dun avi\u00f3n. \nComa as viaxes a\u00e9reas produce moito ru\u00eddo e vibraci\u00f3ns, os motores, os desembarques e as altas velocidades deben considerarse para garantir o confort dos pasaxeiros e o funcionamento seguro da aeronave. Como o caucho de silicona ten reduci\u00f3ns de ru\u00eddo e propiedades anti-vibraci\u00f3ns, p\u00f3dese formar en pequenos compo\u00f1entes e axustarse a pequenas lagoas asegurando que todos os equipos poidan estar protexidos de vibraci\u00f3ns non desexadas, como armarios a\u00e9reos, condutos de ventilaci\u00f3n, escotillas, selos de sistema de entretemento e sistemas de iluminaci\u00f3n LED. \nRevestimentos.\nAs pel\u00edculas de silicona p\u00f3dense aplicar a tales substratos a base de s\u00edlice como o vidro para formar un revestimento hidrof\u00f3bico unido de forma covalente. \nMoitos tecidos poden ser revestidos ou impregnados con silicona para formar un composto resistente e impermeable como o silnil\u00f3n. \nOllas.\nComo material de pouca tensi\u00f3n e non t\u00f3xico, p\u00f3dese empregar silicona onde \u00e9 necesario o contacto cos alimentos. A silicona est\u00e1 a converterse nun produto importante na industria da coci\u00f1a, especialmente os utensilios de coci\u00f1a.\nLimpeza en seco.\nA silicona l\u00edquida p\u00f3dese usar como disolvente de limpeza en seco, proporcionando unha alternativa ao disolvente tradicional de cloroletano que cont\u00e9n cloro. O uso de siliconas na limpeza en seco reduce o efecto ambiental das industrias. \nElectr\u00f3nica.\n\u00c1s veces os compo\u00f1entes electr\u00f3nicos est\u00e1n encaixados en silicona para aumentar a estabilidade fronte a choques mec\u00e1nicos e el\u00e9ctricos, radiaci\u00f3ns e vibraci\u00f3ns. \nEmpr\u00e9ganse siliconas onde se esixe a durabilidade e o alto rendemento de compo\u00f1entes en condici\u00f3ns duras, como no espazo (tecnolox\u00eda sat\u00e9lite). Sel\u00e9ctanse mediante encapsulado de poliuretano ou epoxi cando se require un amplo intervalo de temperatura de funcionamento (entre 65 e 315 \u00b0C). As siliconas tam\u00e9n te\u00f1en a vantaxe de ter un pequeno aumento de calor exot\u00e9rmico durante a cura, baixa toxicidade, boas propiedades el\u00e9ctricas e alta pureza. \nNon obstante o uso de siliconas en electr\u00f3nica non ten problemas. As siliconas son relativamente caras e poden ser atacadas por disolventes. A silicona migra facilmente como l\u00edquido ou vapor cara a outros compo\u00f1entes. \nA contaminaci\u00f3n en silicona de contactos de interruptores el\u00e9ctricos pode provocar fallos provocando un aumento da resistencia de contacto. O uso de produtos en spray a base de silicona en dispositivos electr\u00f3nicos durante o mantemento ou as reparaci\u00f3ns pode causar fallos posteriores. \nBombeiros.\nEn edificios norteamericanos empregouse escuma de silicona para intentar cortar aberturas dentro dos conxuntos de paredes e pisos resistentes ao lume para evitar a propagaci\u00f3n de chamas e fume dunha habitaci\u00f3n a outra. Se est\u00e1n correctamente instalados, p\u00f3dense fabricar cortalumes con escuma de silicona para cumprir os c\u00f3digos de construci\u00f3n. As vantaxes incl\u00faen flexibilidade e alta resistencia diel\u00e9ctrica. Entre as desvantaxes incl\u00fae a combustibilidade (dif\u00edcil de extinguir) e o desenvolvemento importante do fume. \nOs bombeiros con escuma de silicona foron obxecto de controversias e atenci\u00f3n na prensa debido ao desenvolvemento de fume a partir da pir\u00f3lise de compo\u00f1entes combustibles dentro da escuma, escape de gas de hidr\u00f3xeno, encollemento e rachadura. Estes problemas provocaron feitos denunciables entre os licenciatarios (operadores de centrais nucleares) da Comisi\u00f3n Reguladora Nuclear (NRC) . \nLubricantes.\nAs graxas de silicona \u00fasanse para moitos fins, como cadeas de bicicletas, pezas de pistola airsoft e unha ampla gama doutros mecanismos. Normalmente, un lubricante de seco \u00e9 entregado cun portador de disolventes para penetrar no mecanismo. O disolvente ent\u00f3n se evapora, deixando unha pel\u00edcula transparente que lubrica pero non atrae sucidade e greta tanto como un aceite ou outro lubricante tradicional \"mollado\". \nOs lubricantes persoais de silicona tam\u00e9n est\u00e1n dispo\u00f1ibles para uso en procedementos m\u00e9dicos ou actividades sexuais.\nMedicina.\nA silicona \u00fasase en microflu\u00eddicos, selos, xuntas, sudarios e outras aplicaci\u00f3ns que requiren unha elevada biocompatibilidade. Ademais, \u00fasase en vendas e ap\u00f3sitos, implantes, lentes de contacto e unha variedade doutros usos m\u00e9dicos. \nAs follas de tratamento da cicatriz adoitan estar feitas en silicona de calidade m\u00e9dica debido \u00e1 s\u00faa durabilidade e biocompatibilidade. O polidimetilsiloxano adoita usarse para este prop\u00f3sito xa que o seu reticulaci\u00f3n espec\u00edfica d\u00e1 como resultado unha silicona flexible e suave de alta durabilidade e pegamento. \nMoldura.\nOs sistemas de silicona de d\u00faas partes \u00fasanse como moldes de caucho para fundir resinas, escumas, caucho e aliaxes de baixa temperatura. Un molde de silicona normalmente require pouca ou ningunha liberaci\u00f3n de moldes ou preparaci\u00f3n da superficie, xa que a maior\u00eda dos materiais non se adhiren a silicona. Para usos experimentais, p\u00f3dese empregar silicona dunha soa parte para fabricar moldes ou moldear formas. Se \u00e9 necesario, p\u00f3dense usar aceites de coci\u00f1a com\u00fans ou vaselina en superficies de apareamento como axente de liberaci\u00f3n de moldes. \nOs moldes de coci\u00f1a empregados para a panader\u00eda non requiren revestimento con aceite de coci\u00f1a, permitindo que o alimento se poida eliminar m\u00e1is facilmente do molde despois da cocci\u00f3n. \nOftalmolox\u00eda.\nA silicona ten moitas aplicaci\u00f3ns como o aceite de silicona usado para substitu\u00edr o v\u00edtreo (pate do ollo) despois da vitrectom\u00eda. \nCoidado persoal.\nOs silic\u00f3ns son ingredientes amplamente empregados no coidado da pel. Algunhas siliconas son excelentes acondicionadores de pelo, proporcionando compatibilidade, sensaci\u00f3n e suavidade. As feniletrim\u00e9tonas, a diferenza dos amodimet\u00e9ticos condicionantes, te\u00f1en \u00edndices de refracci\u00f3n (normalmente 1,46) pr\u00f3ximos ao dun cabelo humano (1,54). Non obstante, se est\u00e1n inclu\u00eddos na mesma formulaci\u00f3n, amodimeticona e feniltrimeticona interact\u00faan e dil\u00fatanse entre si, dificultando a obtenci\u00f3n dun brillo elevado e un excelente acondicionamento no mesmo produto. \nA goma de silicona \u00e9 comunmente usada nos biber\u00f3ns para a s\u00faa limpeza, aparencia est\u00e9tica, e baixo contido de extra\u00edbles. \nEstes \u00fasanse en produtos para afeitar e lubricantes persoais. \nConstruci\u00f3n de fontaner\u00eda e edificios.\nA forza e a fiabilidade do caucho de silicona son amplamente reco\u00f1ecidos na industria da construci\u00f3n. Os selantes e caldeiras dunha parte son de uso com\u00fan para selar lagoas, xuntas e fisuras nos edificios. A cura dunha parte das siliconas absorbe a humidade atmosf\u00e9rica, o que simplifica a instalaci\u00f3n. En fontaner\u00eda, a graxa de silicona apl\u00edcase normalmente a aneis, billas e v\u00e1lvulas de lat\u00f3n, impedindo que a cal se pegue ao metal. \nProduci\u00f3n e comercializaci\u00f3n.\nA demanda global de siliconas achegouse aos 18,2 miles de mill\u00f3ns de d\u00f3lares en 2018, aproximadamente o 22% ata 2026. Contin\u00faa un crecemento similar nos anos seguintes ata alcanzar os 22,1 mill\u00f3ns de d\u00f3lares ata 2026. Esp\u00e9rase que o crecemento anual se vexa impulsado por aplicaci\u00f3ns m\u00e1is amplas, a introduci\u00f3n de produtos novos e a concienciaci\u00f3n sobre o uso de materiais m\u00e1is ecol\u00f3xicos. \nOs principais fabricantes mundiais de materiais base de silicona pertencen a tres organizaci\u00f3ns rexionais: o Centro Europeo de Silicona (CES) en Bruxelas, B\u00e9lxica; o Consello de Seguridade e Sa\u00fade do Medio Ambiente (SEHSC) en Herndon, Virxinia, Estados Unidos; e a Asociaci\u00f3n de Industria de Silicona do Xap\u00f3n (SIAJ) en Tokio, Xap\u00f3n. Unha cuarta organizaci\u00f3n, o Consello de silicona global (GSC) act\u00faa como estrutura paraguas sobre as organizaci\u00f3ns rexionais. Os catro son sen \u00e1nimo de lucro, sen funci\u00f3n comercial; as s\u00faas misi\u00f3ns principais son promover a seguridade da silicona desde a perspectiva de sa\u00fade, seguridade e ambiental. Mentres a industria qu\u00edmica europea se est\u00e1 preparando para aplicar a lexislaci\u00f3n de rexistro, avaliaci\u00f3n e autorizaci\u00f3n de produtos qu\u00edmicos (REACH), o CES lidera a formaci\u00f3n dun consorcio de produtores e importadores de siliconas, silanos e siloxanos para facilitar datos e custos.\nConsideraci\u00f3ns ambientais e de seguridade.\nOs compostos de silicona D4 e D5 son contaminantes do aire e da auga e te\u00f1en efectos negativos sobre a sa\u00fade nos animais. \u00dasanse en diversos produtos de coidado persoal. A Axencia Europea de Produtos Qu\u00edmicos descubriu que \"D4 \u00e9 unha substancia persistente, bioacumulativa e t\u00f3xica (PBT) e D5 \u00e9 unha substancia moi persistente, moi bioacumulativa (vPvB)\". Outras siliconas se biodegradan facilmente, un proceso que \u00e9 acelerado por unha variedade de catalizadores, inclu\u00edndo arxilas. As siliconas c\u00edclicas demostraron que implican a aparici\u00f3n de silanoles durante a biodegradaci\u00f3n en mam\u00edferos. \nAo redor de 200 \u00b0C na atmosfera o PDMS libera trazas de formaldeh\u00eddo (pero menos que outros materiais com\u00fans como o polietileno ). A 200 \u00b0C, atopouse que as siliconas te\u00f1en menor xeraci\u00f3n de formalde\u00eddo que o aceite mineral e os pl\u00e1sticos (menos de 3 a 48 anos) \u00b5g CH2O/(g\u00b7hr) para unha goma de silicona de alta consistencia, fronte a 400 \u00b5g CH2O/(g\u00b7hr) para pl\u00e1sticos e aceite mineral). Por 250 \u00b0C, atop\u00e1ronse cantidades abundantes de formaldeh\u00eddo producidas para todas as siliconas (1200 a 4600 \u00b5g CH2O/(g\u00b7hr)). "}
{"id": "503188", "revid": "88215", "url": "https://gl.wikipedia.org/wiki?curid=503188", "title": "Fabiana Harumi Sugimori", "text": "Fabiana Harumi Sugimori, nada en Campinas (estado de S\u00e3o Paulo) o 1 de decembro de 1980, foi unha nadadora profesional brasileira polo Tenis Club de Campinas (TCC) at\u00e9 finais de 2008, competiu na categor\u00eda S11 e ga\u00f1ou d\u00faas medallas de ouro paral\u00edmpicas e unha de bronce, ademais doutras medallas e t\u00edtulos mundiais. Formouse en Relaci\u00f3ns p\u00fablicas pola PUCC."}
{"id": "503189", "revid": "85894", "url": "https://gl.wikipedia.org/wiki?curid=503189", "title": "Sergio Rodr\u00edguez S\u00e1nchez", "text": "Sergio Rodr\u00edguez S\u00e1nchez, nado en Vila de Cruces e finado no mesmo concello o 27 de novembro de 1978, foi un pol\u00edtico galego.\nTraxectoria.\nFuncionario da administraci\u00f3n local. Foi secretario do Concello de Carbia nos anos corenta. Foi nomeado alcalde de Vila de Cruces en 1960, tomando posesi\u00f3n en novembro. Permaneceu no cargo at\u00e9 1962."}
{"id": "503191", "revid": "1093", "url": "https://gl.wikipedia.org/wiki?curid=503191", "title": "Marsha Ivins", "text": "Marsha Sue Ivins, nada en Baltimore (Maryland) o 15 de abril de 1951, \u00e9 unha astronauta estadounidense retirada que formou parte das misi\u00f3ns STS-32, STS-46, STS-62, STS-81 e STS-98.\nTraxectoria.\nIvins graduouse en enxe\u00f1er\u00eda aeroespacial pola Universidade de Colorado 1973.\nEstivo traballando como enxe\u00f1eira para a NASA no Centro Espacial Lyndon B. Johnson entre xullo de 1974 e 1980 para logo pasar a ser enxe\u00f1eira de voo no adestrador do transbordador espacial e copiloto nunha aeronave administrativa da NASA. En 1984 foi seleccionado como astronauta, participando nas misi\u00f3ns STS-32, STS-46, STS-62, STS-81 e STS-98."}
{"id": "503192", "revid": "72012", "url": "https://gl.wikipedia.org/wiki?curid=503192", "title": "Marsha Sue Ivins", "text": ""}
{"id": "503193", "revid": "89787", "url": "https://gl.wikipedia.org/wiki?curid=503193", "title": "Dehalococcoides", "text": "Dehalococcoides \u00e9 un x\u00e9nero de bacterias da clase Dehalococcoidia que obt\u00e9n enerx\u00eda por medio da oxidaci\u00f3n do hidr\u00f3xeno e a subseguinte deshaloxenaci\u00f3n redutiva de compostos org\u00e1nicos haloxenados por medio dun tipo de respiraci\u00f3n anaerobia denominada respiraci\u00f3n de organohaluros ou halorrespiraci\u00f3n. Salientan polo seu gran potencial para remediar a contaminaci\u00f3n por etenos haloxenados e compostos arom\u00e1ticos haloxenados. Son as \u00fanicas bacterias que se co\u00f1ece que transforman dioxinas altamente cloradas e PCBs. Ademais, s\u00f3 se co\u00f1ece unha bacteria, deste x\u00e9nero, que transforme o tetracloroeteno (tam\u00e9n chamado percloroeteno ou PCE) en eteno.\nMicrobiolox\u00eda.\nO primeiro membro do x\u00e9nero \"Dehalococcoides\" describiuse en 1997 co nome \"Dehalococcoides ethenogenes\" cepa 195. Outros membros adicionais de \"Dehalococcoides\" describ\u00edronse despois como as cepas CBDB1, BAV1, FL2, VS e GT. En 2012 todas as cepas xa illadas de \"Dehalococcoides\" foron reunidas no novo nome taxon\u00f3mico \"D. mccartyi.\"\nActividades.\nOs \"Dehalococcoides\" sos bacterias respiradoras de organohaluros obrigadas, o que significa que s\u00f3 poden crecer usando compostos haloxenados como aceptores de electr\u00f3ns. Actualmente, adoita considerarse que o hidr\u00f3xeno (H2) \u00e9 o \u00fanico composto doante de electr\u00f3ns que pode soster o crecemento destas bacterias. Por\u00e9n, fix\u00e9ronse estudos utilizando varios doantes de electr\u00f3ns como o formiato, e o metil viol\u00f3xeno, que tam\u00e9n foron efectivos para promover o crecemento de varias especies do x\u00e9nero. Para realizar os procesos de deshaloxenaci\u00f3n redutiva, os electr\u00f3ns son transferidos desde doantes de electr\u00f3ns por medio de deshidroxenases, e finalmente util\u00edzanse para reducir os compostos haloxenados, moitos dos cales son produtos qu\u00edmicos sintetizados industrialmente que act\u00faan como contaminantes. Ademais, demostrouse que unha maior\u00eda das actividades de deshaloxenase redutiva te\u00f1en lugar en compo\u00f1entes extracelulares e membranosos de \"D. ethenogenes\", o que indica que os procesos de descloraci\u00f3n poden funcionar semiindependentemente dos sistemas intracelulares. Actualmente, todos as cepas co\u00f1ecidas do x\u00e9nero requiren acetato para producir o seu material celular, mais os mecanismos subxacentes non se comprenden ben, xa que parecen carecer de encimas fundamentais que completen os ciclos biosint\u00e9ticos que se encontran noutros organismos.\n\"Dehalococcoides\" pode transformar moitos compostos moi t\u00f3xicos ou persistentes no ambiente, como o tetracloroeteno (PCE, tam\u00e9n chamado percloroeteno) e o tricloroeteno (TCE), que son transformados en eteno non t\u00f3xico, e tam\u00e9n dioxinas cloradas, cloruro de vinilo, bencenos, bifenilos policlorados (PCBs), fenois e moitos outros contaminantes arom\u00e1ticos.\nAplicaci\u00f3ns.\n\"Dehalococcoides\" \u00e9 o \u00fanico x\u00e9nero que pode transformar moitos compostos moi t\u00f3xicos ou persistentes que non son transformados por ningunhas outras bacterias co\u00f1ecidas, ademais de transformar tam\u00e9n compostos haloxenados que utilizan outras bacterias respiradoras de organohaluros. Por exemplo, compostos com\u00fans como dioxinas cloradas, bencenos, PCBs, fenois e moitos outros substratos arom\u00e1ticos poden ser reducidos a formas qu\u00edmicas menos dani\u00f1as. Por\u00e9n, os \"Dehalococcoides\" son actualmente as \u00fanicas bacterias desclorantes coa capacidade peculiar de degradar os persistentes tetracloroeteno (PCE) e tricloroeteno (TCE) en formas menos t\u00f3xicas que son mellores para as condici\u00f3ns ambientais, e por iso son utilizados en biorremediaci\u00f3n. A s\u00faa capacidade de creceren usando contaminantes perm\u00edtelles proliferar en solos ou augas subterr\u00e1neas contaminados, polo que son prometedores para os intentos de descontaminaci\u00f3n \"in situ\".\nO proceso de transformar contaminantes haloxenados en compostos non t\u00f3xicos implica diferentes encimas redutivos. \"D. mccartyi\" cepa BAV1 ten capacidade de reducir o cloruro de vinilo, un contaminante t\u00f3xico que xeralmente se orixina en vertedoiros de lixo, a eteno usando un tipo especial de cloruro de vinilo redutase que se cre est\u00e1 codificada no xene \"bvcA\". Tam\u00e9n se identificou unha desaloxenase redutiva para o clorobenceno na cepa CBDB1.\nVarias empresas de todo o mundo usan agora cultivos mixtos que conte\u00f1en \"Dehalococcoides\" nos seus esforzos de remediaci\u00f3n comercial de zonas contaminadas. Nos cultivos mixtos, as outras bacterias presentes poden aumentar o proceso de deshaloxenaci\u00f3n ao produciren produtos metab\u00f3licos que poden usar despois \"Dehalococcoides\" e outras especies implicadas no proceso de degradaci\u00f3n. Por exemplo, \"Dehalococcoides\" sp. cepa WL pode actuar xunto con \"Dehalobacter\" en varios pasos para degradar o cloruro de vinilo: \"Dehalobacter\" converte o 1,1,2-TCA en cloruro de vinilo, que seguidamente \u00e9 degradado por \"Dehalococcoides\". Ademais, c\u00f3mpre a adici\u00f3n de aceptores de electr\u00f3ns, xa que son convertidos en hidr\u00f3xeno \"in situ\" por outras bacterias presentes, o cal pode despois utilizarse como unha fonte de electr\u00f3ns por \"Dehalococcoides.\" Unha das mesturas que foi utilizada como substrato foi MEAL (unha mestura de metanol, etanol, acetato e lactato). Nos Estados Unidos, BAV1 foi patentada para a decloraci\u00f3n redutiva \"in situ\" de cloruros de vinilo e dicloroetenos en 2007. Tam\u00e9n se utilizou \"D. mccartyi\" en biofl\u00f3culos desclorantes de alta densidade en biorremediaci\u00f3n \"ex situ\".\nA\u00ednda que os \"Dehalococcoides\" demostraron poder reducir contaminantes como o PCE e o TCE, parece que cada especie ten varias capacidades desclorantes que contrib\u00faen ao grao en que eses compostos acaban sendo reducidos. Isto poder\u00eda ter implicaci\u00f3ns sobre os efectos das t\u00e1cticas de biorremediaci\u00f3n. Por exemplo, certas cepas de \"Dehalococcoides\" te\u00f1en preferencia a producir intermediarios m\u00e1is solubles carcin\u00f3xenos, como os is\u00f3meros do 1,2\u2013dicloroeteno e o cloruro de vinilo, o que vai en contra dos obxectivos da biorremediaci\u00f3n, principalmente debido \u00e1 s\u00faa natureza nociva. Por tanto, un importante aspecto das t\u00e1cticas actuais de biorremediaci\u00f3n \u00e9 a utilizaci\u00f3n de m\u00faltiples organismos desclorantes para promover relaci\u00f3ns simbi\u00f3ticas dentro dun cultivo mixto para asegurarse da completa reduci\u00f3n a eteno menos t\u00f3xico. Como resultado, fix\u00e9ronse estudos sobre as v\u00edas metab\u00f3licas e factores ambientais que regulan os procesos deshaloxenativos redutivos para aplicar mellor os \"Dehalococcoides\" na biorremediaci\u00f3n.\nPor\u00e9n, non todos os membros de \"Dehalococcoides\" poden reducir todos os contaminantes haloxenados. Certas cepas non poden usar o PCE nin o TCE como aceptores de electr\u00f3ns (por exemplo, CBDB1) e algunhas non poden usar o cloruro de vinilo co mesmo fin (por exemplo, FL2). As cepas de \"D. mccartyi\" 195 e SFB93 son inhibidas por altas concentraci\u00f3ns de acetileno (que se acumula en sitios de augas subterr\u00e1neas contaminada como resultado da degradaci\u00f3n do TCE) por medio de cambios na expresi\u00f3n x\u00e9nica que probablemente alteran o funcionamento normal da cadea de transporte electr\u00f3nico. Cando se seleccionan cepas de \"Dehalococcoides\" para a biorremediaci\u00f3n, \u00e9 importante considerar as s\u00faas capacidades metab\u00f3licas e as s\u00faas sensibilidades a deferentes compostos qu\u00edmicos.\nXenomas.\nSecuenci\u00e1ronse os xenomas de varias cepas de \"Dehalococcoides sp.\". Conte\u00f1en entre 14 e 36 oper\u00f3ns hom\u00f3logos de desaloxenases redutivas (rdh), cada un dos cales consta dun xene para a deshaloxenase activa (rdhA) e outro xene para unha suposta \u00e1ncora de membrana (rdhB). A maior\u00eda dos oper\u00f3ns rdh dos xenomas de \"Dehalococcoides\" est\u00e1n precedidos por un xene regulador, que pode ser do tipo marR (rdhR) ou un sistema de dous compo\u00f1entes (rdhST). \"Dehalococcoides\" ten xenomas moi pequenos de s\u00f3 1,4 a 1,5 mill\u00f3ns de pares de bases. Este \u00e9 un dos valores m\u00e1is pequenos de todos os organismos de vida libre.\nBioqu\u00edmica.\nAs cepas de \"Dehalococcoides\" parece que non codifican xenes para formar quinonas, sen\u00f3n que respiran usando unha nova cadea de transporte electr\u00f3nico unida a prote\u00ednas."}
{"id": "503196", "revid": "98629", "url": "https://gl.wikipedia.org/wiki?curid=503196", "title": "J-2 (motor foguete)", "text": "O motor foguete J-2 foi un motor desenvolvido polos Estados Unidos para o seu uso na etapa Saturno IVB. Fabricado por Rocketdyne, consum\u00eda ox\u00edxeno l\u00edquido e hidr\u00f3xeno l\u00edquido, era alimentado cunha bomba mediante xerador de gas e produc\u00eda un pulo de 1033 kN no baleiro. Ti\u00f1a unha masa de 1438 kg, unha altura de 3,38 m, un di\u00e1metro de 2,01 m e un impulso espec\u00edfico de 421 s no baleiro. Permanec\u00eda acendido durante 475 s. "}
{"id": "503197", "revid": "89787", "url": "https://gl.wikipedia.org/wiki?curid=503197", "title": "Cabraloura", "text": "A cabraloura ou bosteiro, (Oryctes nasicornis) \u00e9 unha especie de cole\u00f3ptero escarabeido da familia Dynastidae.\nDescrici\u00f3n.\nSon escaravellos reboludos, con \u00e9litros moi convexos. Presentan un gran dimorfismo sexual. O pronoto dos machos presenta un amplo relevo superior transversal rematado por dous tub\u00e9rculos romos, que se prolonga lateralmente, desde o que descende en concavidade at\u00e9 a cabeza. Esta \u00e9 de tama\u00f1o menor e est\u00e1 rematada por un pronunciado corno clipeal incurvado cara a atr\u00e1s que emerxe entre a fronte e a estrutura bucal (tam\u00e9n chamado corno). Nas femias o relevo pronotal est\u00e1 atenuado, sen tub\u00e9rculos, e o corno clipeal queda reducido a un pequeno tub\u00e9rculo apuntado. As antenas son pequenas, te\u00f1en 10 artellos e os tres \u00faltimos est\u00e1n dispostos en forma de l\u00e1minas que cando est\u00e1n agrupadas parecen unha pequena maza. Os bordos de \u00e9litros e pronoto aparecen case negros e engrosados, e entre ambos \u00e9litros acompa\u00f1ados de senllas fileiras punteadas. Os f\u00e9mures das patas e rebordes ventrais presentan unha pilosidade marcadamente roxa, que co tempo p\u00f3dese ir perdendo. Os tegumentos son brillantes, de cor pardo avermellado.\nO seu tama\u00f1o oscila entre 30 e 45 mm.\nDim, da pel\u00edcula animada de 1998 Disney/Pixar \"A Bug's Life\", \u00e9 unha cabraloura coa voz de Brad Garrett.\nDistribuci\u00f3n.\nA s\u00faa distribuci\u00f3n \u00e9 pale\u00e1rtica, atop\u00e1ndose en Europa at\u00e9 o centro da Pen\u00ednsula escandinava, Asia Central e Occidental e norte de \u00c1frica. Falta nas Illas Brit\u00e1nicas.\nH\u00e1bitat.\nA cabraloura vive na madeira, e as grandes larvas poden atoparse en cotos de madeira podre e nas serraduras. Na marxe da s\u00faa distribuci\u00f3n, at\u00f3pase moitas veces en conexi\u00f3n con serradoiros e pistas de carreiras de cabalos.\nBiolox\u00eda.\nA larva da cabraloura, de tipo melolontiforme, desenv\u00f3lvese de forma natural na madeira, especialmente na madeira en proceso de descomposici\u00f3n, polo que \u00e9 saproxil\u00f3faga, sendo indiferente en canto \u00e1 especie de \u00e1rbore a\u00ednda que non se localiza nas con\u00edferas. Ademais, especialmente nos lugares m\u00e1is setentrionais da s\u00faa distribuci\u00f3n, as larvas localiz\u00e1ronse en moreas de serraduras dos serradoiros, acumulaci\u00f3n de detritos vexetais e compost, manifestando unha certa sinantrop\u00eda. As larvas desenv\u00f3lvense durante varios anos e alcanzan un tama\u00f1o maior que os escaravellos adultos. Estes non necesitan alimentarse durante a s\u00faa curta vida, son remisos a emprender o voo dado o alto custo enerx\u00e9tico do mesmo e son de h\u00e1bitos predominantemente nocturnos.\nSubespecies.\nReco\u00f1\u00e9cense as seguintes subespecies:"}
{"id": "503199", "revid": "23204", "url": "https://gl.wikipedia.org/wiki?curid=503199", "title": "Sushant Singh Rajput", "text": "Sushant Singh Rajput, nado o 21 de xaneiro de 1986\u00a0e finado o 14 de xu\u00f1o de 2020, foi un actor indio. Rajput comezou a s\u00faa carreira facendo series de televisi\u00f3n. O seu primeiro papel foi no drama rom\u00e1ntico de Star Plus \"Kis Desh Mein Hai Meraa Dil\" (2008), e o seu primeiro papel televisivo protagonista na telenovela de Zee TV \"Pavitra Rishta\" (2009\u20132011).\nRajput fixo o seu debut no cinema co drama \"Kai Po Che!\" (2013), polo cal recibiu un nomeamento nos Premios Filmfare \u00f3 mellor debut (masculino). Posteriormente protagonizou a comedia rom\u00e1ntica \"Shuddh Desi Romance\" (2013) e intrepretou o papel principal no suspense \"Detective Byomkesh Bakshy!\" (2015). As s\u00faas aparici\u00f3ns con mellores resultados de recadaci\u00f3n foron o papel secundario que fixo en \"PK\" (2014), seguido polo papel principal que fixo en \"\" (2016). Pola s\u00faa interpretaci\u00f3n neste \u00faltimo recibiu o seu primeiro nomeamento \u00f3 Premio Filmfare \u00f3 mellor actor. Rajput converteuse nunha estrela do cinema indio grazas a \u00e9xitos comerciais como \"Kedarnath\" (2018) e \"Chhichhore\" (2019).\nRajput morreu por suicidio no seu fogar de Bandra, Bombai en xu\u00f1o de 2020, con 34 anos de idade."}
{"id": "503200", "revid": "1888", "url": "https://gl.wikipedia.org/wiki?curid=503200", "title": "Jos\u00e9 Antonio Ouro Arias-Somoza", "text": ""}
{"id": "503201", "revid": "89787", "url": "https://gl.wikipedia.org/wiki?curid=503201", "title": "D\u00f3nal Lunny", "text": "D\u00f3nal Lunny, nado en Tullamore, Irlanda, o 10 de marzo de 1947, \u00e9 un m\u00fasico folk irland\u00e9s e produtor. Toca a guitarra zurda e buzuki, as\u00ed como teclados e bodhr\u00e1n. Foi membro fundador de varios grupos populares como Planxty, The Bothy Band, Moving Hearts, Coolfin, Mozaik, LAPD e Usher's Island. Estivo na vangarda do renacemento da m\u00fasica tradicional irlandesa durante cinco d\u00e9cadas.\nTraxectoria.\nPrimeiros anos.\nO seu pai Frank era de Enniskillen e a s\u00faa nai, Mary Rogers, proced\u00eda de Ranafast no Condado de Donegal e tiveron catro fillos e cinco fillas. Cando D\u00f3nal ti\u00f1a cinco anos marcharon a Newbridge, no Condado de Kildare.\nAsistiu \u00e1 escola secundaria no Newbridge College e, en 1963, marchou Patrician Brothers' School para conseguir o Intermediate Certificate.\nComo adolescente, Lunny tocaba de cando en vez nun tr\u00edo chamado Rakes de Kildare co seu irm\u00e1n m\u00e1is vello, Frank, e Christy Moore. Tocaban sobre todo en pubs mais tam\u00e9n fixeran un par de actuaci\u00f3ns, unha delas no pub Hugh Neeson en Newbridge o Luns de Pascua de 1966.\nEn 1965, Lunny matriculouse no National College of Art &amp; Design de Dubl\u00edn onde estudou Dese\u00f1o B\u00e1sico e Dese\u00f1o Gr\u00e1fico. Tam\u00e9n se interesou polo traballo en metal que o levou a se converter nun talentoso ourive en prata e ouro, a\u00ednda que s\u00f3 practicou o oficio un curto tempo antes de adicar t\u00f3dalas s\u00faas enerx\u00edas \u00e1 m\u00fasica. Durante esa \u00e9poca en Dubl\u00edn, tocaba nunha banda chamada The Parnell Folk, con Mick Moloney, Sean Corcoran, Johnny Morrissey e Dan Maher.\nCarreira musical.\nEmmet Spiceland.\nM\u00e1is tarde, formou o grupo Emmet Folk, no que tam\u00e9n parrticipaban Mick Moloney e Brian Bolgor, e comezaron nun club no 95 da r\u00faa Harcourt, que se chamaba as\u00ed precisamente: The 95 Club. \"Daquela, consegu\u00edramos estar no escenario co noso propio repertorio e ... desenvolvendo a nosa identidade propia, en lugar de canta-las canci\u00f3ns dos outros. \u00c9ramos bastante respectados\".\nEventualmente, Lunny e Bolgor un\u00edranse cos irm\u00e1ns Brian e Mick Byrne de Spiceland Folk para formar Emmet Spiceland, que continu\u00f3 coma un tr\u00edo despois de que Bolgor renunciase e lanzaron o seu primeiro \u00e1lbum, \"The First\", lanzouse en 1968. Como grupo de harmon\u00eda vocal, conseguiron un n\u00ba 1 en Irlanda co sinxelo \"Mary from Dungloe\", que Lunny e o seu compa\u00f1eiro do grupo Emmet Folk, Mick Moloney, popularizaran anteriormente polos clubs populares de Dubl\u00edn.\nD\u00fao con Andy Irvine.\nEn 1970, Lunny formou d\u00fao con Andy Irvine\u2014quen regresaba das s\u00faas viaxes por Europa Oriental\u2014ap\u00f3s dun concerto inicial nunha festa da Asociaci\u00f3n de amizade Uni\u00f3n Sovi\u00e9tica-Irlanda organizada por Se\u00e1n Mac R\u00e9amoinn. Tam\u00e9n tivo a s\u00faa propia noite no Pub Slattery's en Capel Street, Dubl\u00edn, que se era chamada \"The Mug's Gig\". Nisto, participaron Irvine e Lunny, e tiveron como artistas invitados a Ronnie Drew, Mellow Candle e so grupo Supply, Demand &amp; Curve.\nClodagh Simonds, quen cofundara Mellow Candle con Alison O'Donnell en 1963, lembrou:\nPlanxty.\nEn 1971, Lunny e Irvine, m\u00e1is Liam O'Flynn, participaron no segundo \u00e1lbum de Christy Moore, \"Prosperous\", o que os motivou para crear Planxty pouco despois. A primeira actuaci\u00f3n profesional produciuse en Slattery a comezos de 1972. A banda converteuse nunha das principais defensoras da m\u00fasica instrumental tradicional irlandesa.\nCeltic Folkweave.\nEn 1974, Lunny produciu e tocou no \u00e1lbum \"Celtic Folkweave\" de Mick Hanly e M\u00edche\u00e1l \u00d3 Domhnaill, que apoiaran a Planxty na xira. Hanly, \u00d3'Domhnaill e Lunny recibiron o apoio no estudo de O'Flynn coa gaita e o tin wistle, de Matt Molloy coa frauta, Tommy Peoples co viol\u00edn e Tr\u00edona N\u00ed Dhomhnaill co clavec\u00edn. Todos eles unir\u00edanse a a Lunny no grupo The Bothy Band.\nThe Bothy Band.\nEn 1974, Lunny abandonou Planxty para formar The Bothy Band, tocando guitarra e buzuki. The Bothy Band converteuse, rapidamente, nun dos grupos m\u00e1is importantes da m\u00fasica tradicional irlandesa. O seu virtuosismo musical tivo unha enorme influencia no movemento de m\u00fasica tradicional irlandesa que continuou despois de que eles se separaran en 1979.\nMoving Hearts.\nDespois da desaparici\u00f3n de The Bothy Band, Lunny converteuse en m\u00fasico de sesi\u00f3n en varios proxectos, inclu\u00edndo \"Davey e Morris\", o primeiro \u00e1lbum de Shaun Davey. En 1981, Lunny reuniuse con Moore para formar Moving Hearts, xunto cun novo gaiteiro, Davy Spillane. Seguindo o exemplo do grupo Horslips, Moving Hearts combinaron m\u00fasica tradicional irlandesa con rock and roll, e elementos engadidos tam\u00e9n de jazz. O grupo disolveuse en 1985 mais en febreiro de 2007, Moving Hearts, reun\u00edronse de novo para un concerto en Dubl\u00edn. En 2008 e 2009, o grupo actuou outra vez realizando d\u00faas xiras por Irlanda e os Estados Unidos.\nCoolfin.\nEn 1987, Lunny gravou un disco en solitario titulado \"D\u00f3nal Lunny\" (Gael-Linn, 1987), no que participaron moitos m\u00fasicos invitados tocando e facendo arranxos. En 1998, produciu un \u00e1lbum grupal chamado \"Coolfin\".\nMozaik.\nDesde 2002 en adiante, Lunny e Andy Irvine fundaron unha banda multicultural chamada Mozaik, con Bruce Molsky, Nikola Parov, Rens van der Zalm. Mozaik actuou por todo o mundo e gravou dous discos.\nLAPD.\nO venres, 20 de xaneiro de 2012, Lunny apareceu no escenario con LAPD, a agrupaci\u00f3n m\u00e1is tard\u00eda de xogadores desde Planxty; o acrr\u00f3nimo comp\u00faxose coas iniciais dos nomes de Liam O'Flynn, Andy Irvine, Paddy Glackin e D\u00f3nal Lunny. Despois duns poucos concertos ocasionais, LAPD disolveuse co seu derradeiro concerto o s\u00e1bado 26 de outubro de 2013.\nUsher's Island.\nO martes, 27 de xaneiro de 2015, presentouse o \u00faltimo grupo de Lunny na xuntanza Celtic Connections 2015 en Glasgow. Era unha transformaci\u00f3n do anterior conxunto LAPD e cham\u00e1base Usher's Island, en referencia a un dos peiraos de Dubl\u00edn e estaba formado, houbo morphed desde LAPD e comprende: Lunny, Irvine e Glackin, plus Michael McGoldrick (uilleann tubos, frauta e asub\u00edo), e John Doyle (guitarra).\nTr\u00edo con Zo\u00eb Conway &amp; M\u00e1irt\u00edn O'Connor.\nA\u00ednda que Lunny continuou a contribu\u00edr \u00e1 m\u00fasica contempor\u00e1nea en Irlanda as\u00ed como tocando con moitos m\u00fasicos (inclu\u00edndo Andy Irvine, Paddy Glackin, Michael McGoldrick, Paul Brady e Kevin Burke), en setembro de 2016, formou un tr\u00edo irland\u00e9s con Zo\u00eb Conway e M\u00e1irt\u00edn O'Connor.\nCarreira de produtor.\nCando se separara dos Moving Hearts en 1985, Lunny buscou diversificar as s\u00faas actividades e converteuse, tam\u00e9n en produtor. Xa ti\u00f1a algunha experiencia nese eido pois producira un sinxelo de 45-rpm para Skid Row, no que aparec\u00eda Gary Moore con tan s\u00f3 17 anos. Despois en 1975, producira o \u00e1lbum \"A Silk Purse\" para a banda folk el\u00e9ctrica Spud, dirixida por Paul McGuinness.\nEstivo moi relacionado coa creaci\u00f3n dun novo selo irland\u00e9s, Mulligan Records, adquirido en 2008 por Compass Records. Nese novo selo, produciu e tocou en moitos dos primeiros lanzamentos, o primeiro dos cales fora Pumpkinhead. Tam\u00e9n tocou en varios dos discos de Christy Moore e foi produtor e m\u00fasico de sesi\u00f3n nos discos de Kate Bush. Tocou buzuki e bodhr\u00e1n no disco \"Granuaile\" de Shaun Davey e o viol\u00edn no \"Saw you running\" de Midnight Well.\nCompuxo a banda sonora para a pel\u00edcula turca, \"Teardrops\", e para o filme irland\u00e9s \"Eat the Peach\". Tam\u00e9n participou na banda sonora do filme soundtracks do filme \"This Is My Father\" e no programa televisivo \"The River of Sound.\" En 1989, tocou o sintetizador no innovador \u00e1lbum de Mary Black, \"No Frontiers.\"\nFoi produtor e director de m\u00fasica da banda sonora de \"Bringing It All Back Home\", unha serie documental da BBC sobre a influencia da m\u00fasica irlandesa por todo o mundo. Produciu \u00e1lbums para Paul Brady, Elvis Costello, Indigo Girls, Sin\u00e9ad O'Connor, Clannad, Maurice Lennon, Baaba Maal, e Five Guys Named Moe. Apareceu en discos recompilatorios como: \"The Gathering\" (1981) e \"Common Ground\" (1996). En 1994, produciu o primeiro disco da cantante e compositora australiana-irlandesa Mair\u00e9id Sullivan, \"Dancer\".\nNo 2000 participou no Cambridge Festival Folk e no \u00e1lbum conmemortivo. No 2001, colaborou con Frank Harte no \u00e1lbum \"My Name is Napoleon Bonaparte\". No 2007, Produciu o \u00e1lbum \"Human Child\" do faeroense Eiv\u00f8r P\u00e1lsd\u00f3ttir, que foi publicado en 2 versi\u00f3ns: inglesa e faeroense.Traballou facendo arranxos en discos de The Waterboys, Fairground Atracci\u00f3n e Eddi Reader. Tam\u00e9n participou nun disco restrospectivo chamado \"Journey\" (2000) e, no per\u00edodo 2003\u20132005, Lunny, formou parte da xira concertos da nova reuni\u00f3n de Planxty.\nPosteriormente, tam\u00e9n produciu o disco titulado \"Hey-Ho Believe\" de Jimmy MacCarthy, que foi lanzado o 12 de novembro de 2010.\nInfluencia.\nLunny tivo a pretensi\u00f3n de populariza-lo buzuki na m\u00fasica irlandesa dende que lle tivera regalado un instrumento Andy Irvine que, ao mesmo tempo, fora introducido nel por Johnny Moynihan nos primeiros d\u00edas de Sweeney's Men. Lunny encargou un buzuki feito a medida ao luthier ingl\u00e9s Peter Abnett, cunha parte posterior plana en troques da redondeada como era caracter\u00edstico no intrumento tradicional grego.\nTam\u00e9n inventou un kit de bater\u00eda ac\u00fastica dese\u00f1ado para resolve-lo problema dun instrumento de baixo/percusi\u00f3n na m\u00fasica tradicional irlandesa. O proceso de construci\u00f3n e desenvolvemento do instrumento presentouse na s\u00faa serie da RT\u00c9, Lorg Lunny.\nVida persoal.\nD\u00f3nal Lunny \u00e9 irm\u00e1n de m\u00fasico e produtor Manus Lunny. Ten un fillo, Shane, cuxa nai \u00e9 a cantante Sin\u00e9ad O'Connor e que apareceu morto a comezos de 2022, despois de fuxir dun centro m\u00e9dico onde segu\u00eda tratamento contra a depresi\u00f3n e as ideas suicidas."}
{"id": "503204", "revid": "127505", "url": "https://gl.wikipedia.org/wiki?curid=503204", "title": "Sara Little Turnbull", "text": "Sara Little Turnbull, nada Finkelstein, nada en Manhattan, Nova York o 21 de setembro de 1917 e finada o 3 de setembro de 2015, foi unha dese\u00f1adora e profesora americana. Aconsellou as empresas estadounidenses no dese\u00f1o de produtos entre 1935 e 2005, e foi descrita como \"a arma secreta das empresas estadounidenses\". Foi unha das primeiras dese\u00f1adoras industriais dos Estados Unidos e unha das primeiras mulleres que triunfou nunha industria do dese\u00f1o dominada polos homes despois da segunda guerra mundial. Axudou a crear produtos esenciais, desde m\u00e1scaras m\u00e9dicas a traxes espaciais, e fundou e dirixiu tanto o Sara Little Center for Design e o Process of Change: Laboratory for Innovation and Design da Escola de Negocios de Stanford. Achegouse ao dese\u00f1o como antrop\u00f3loga cultural autodidacta e cr\u00eda que unha comprensi\u00f3n profunda dos detalles finos de como se comportaban as diferentes culturas era a chave para o \u00e9xito e os negocios innovadores.\nTraxectoria.\nSara Finkelstein era filla de inmigrantes rusos, e criouse en Brooklyn. A s\u00faa nai introduciuna no uso da cor e a forma dispondo froitas e verduras en taz\u00f3ns. Foi actriz infantil no Teatro Yiddish, e na escola secundaria recibiu os primeiros reco\u00f1ecementos en dese\u00f1o, ga\u00f1ando un premio de dese\u00f1o t\u00e9xtil. Asistiu \u00e1 Escola de Dese\u00f1o Parsons con bolsas da liga de Arte Escolar da cidade de Nova York e do Consello Nacional de Mulleres Xud\u00edas, e se graduou en 1939 cun t\u00edtulo en Dese\u00f1o Publicitario. \nDebido a que med\u00eda 1,50 m de altura, adquiriu o alcume de \"Little Sara\" (\"Pequena Sara\"), e logo comezou a chamarse a si mesma Sara Little profesionalmente.\nCarreira.\nHouse Beautiful.\nDurante a universidade, Sara Little traballou en Marshall Field &amp; Company (agora Macy's) como axudante de direcci\u00f3n art\u00edstica en ilustraci\u00f3n e dese\u00f1o de envases, e logo como directora art\u00edstica na Axencia de Publicidade Blaker. Ao graduarse, foi contratada como asistente editorial na revista House Beautiful, onde escribiu a columna \"Girl with a Future\" ata que ascendeu ao posto de editora de decoraci\u00f3n, que ocupou durante case d\u00faas d\u00e9cadas.\nEn House Beautiful, anticipou e axudou a desenvolver o estilo de vida dom\u00e9stico americano posterior \u00e1 Segunda Guerra Mundial. Pregunt\u00e1ndose \"como podemos axudar a estas persoas a refacer as s\u00faas vidas a trav\u00e9s das ideas da nosa revista\", animou aos lectores a utilizar un espazo m\u00e1is informal no fogar (no que finalmente se co\u00f1eceu como a habitaci\u00f3n familiar), a compartir o espazo vital cun compa\u00f1eiro de habitaci\u00f3n e a organizar pequenos espazos para lograr a m\u00e1xima eficiencia dom\u00e9stica (viviu durante 20 anos nunha habitaci\u00f3n de hotel de 400 p\u00e9s cadrados (37 m2) desde a que tam\u00e9n dirixiu a s\u00faa pr\u00e1ctica de consultor\u00eda internacional).\nAsesora de dese\u00f1o.\nEn 1965, Little deixou o mundo das revistas e formou Sara Little Design Consultant. Nese momento, escribiu un artigo comercial para a Revista de Artigos para o Fogar titulado \"Forgetting the Little Woman\". A s\u00faa premisa era que a maior\u00eda das empresas creaban produtos para compradores comerciantes polo mi\u00fado, en lugar de considerar \u00e1s persoas que realmente \u00edan usalos. A historia chamou a atenci\u00f3n de prominentes executivos, inclu\u00edndo aos xefes de General Mills, 3M e Corning Glass. As tres compa\u00f1\u00edas finalmente contrat\u00e1rona como consultora de investigaci\u00f3n e mercadeo de produtos para axudar a atopar novas aplicaci\u00f3ns para as tecnolox\u00edas desenvolvidas para o esforzo b\u00e9lico. Ela axudou a crear m\u00e1scaras m\u00e9dicas e anticontaminantes desechables feitas de fibras non tecidas, que inspiraron os detalles de dese\u00f1o das actuais m\u00e1scaras N-95, as\u00ed como os alimentos de prote\u00edna de soia, e o omnipresente CorningWare conxelador-a-forno que foi desenvolvido a partir dun material orixinalmente utilizado nos conos de m\u00edsiles.\nDurante os seus 70 anos de carreira no dese\u00f1o, foi m\u00e1is que nada unha consultora de dese\u00f1o estrat\u00e9xico. Foi unha das primeiras dese\u00f1adoras profesionais en promover a metodolox\u00eda do dese\u00f1o centrado no ser humano, a conciencia do consumidor e o cambio cultural nunha lista internacional de empresas como: Procter &amp; Gamble, Coca-Cola, Xeral Mills, Macy's, Neiman Marcus, Marks &amp; Spencer, American Can, DuPont, Ford, Nissan, Pfizer, Revlon, Elizabeth Arden, Lever Brothers, Motorola, NASA e Volvo. Colaborou nunha gama de produtos dom\u00e9sticos que incl\u00faen artigos para o fogar, sistemas de almacenamento no fogar, produtos alimenticios, a coci\u00f1a de vidro, produtos de coci\u00f1a para microondas, coidado persoal, sistemas de entrega de medicamentos, cosm\u00e9ticos, novos procesos de fabricaci\u00f3n de teas (de punto e non tecidas), traxes espaciais, mobles, xoguetes, decoraci\u00f3n e embalaxe, produtos de limpeza para o fogar, coidado de mascotas, cintas e adhesivos, e interiores de autom\u00f3biles. \nMoitas das s\u00faas ideas xurdiron do seu intenso interese nas culturas do mundo e a natureza. O seu traballo a mi\u00fado mostrou o que m\u00e1is tarde se co\u00f1eceu como os principios da biom\u00edmese. Viaxou con frecuencia a destinos como Borneo, Malaisia, Filipinas, India, Xap\u00f3n, China, Kenya, e m\u00e1is, sempre atenta a como as persoas e os animais resolv\u00edan os problemas da vida coti\u00e1. O seu dese\u00f1o para unha tapa de pota inspirouse na observaci\u00f3n de guepardos agarrando as s\u00faas presas na natureza. \"Sempre comeza cunha curiosidade fundamental\", dixo sobre a s\u00faa procura dun dese\u00f1o de produto innovador. Noutro caso, comezou o proceso de dese\u00f1o dunha fechadura antirroubo entrevistando a persoas encarceradas.\nCentro para Dese\u00f1o\nEn 1971, estableceu o Centro de Investigaci\u00f3n de Dese\u00f1o no Museo de Arte de Tacoma no Estado de Washington para arquivar e exhibir a s\u00faa colecci\u00f3n de m\u00e1is de 3500 artefactos reunidos durante as s\u00faas viaxes. A colecci\u00f3n de estudo incl\u00fae cubertas e accesorios para o corpo, utensilios para a preparaci\u00f3n de alimentos e para a cea, t\u00e9xtiles, arte fina e popular, moitos dos cales influ\u00edron nos seus conceptos para o dese\u00f1o de produtos dom\u00e9sticos. Estes artefactos utiliz\u00e1ronse para a s\u00faa propia inspiraci\u00f3n como parte da s\u00faa metodolox\u00eda de dese\u00f1o. A colecci\u00f3n foi desacreditada do Museo de Arte de Tacoma en 2003 e foi reestablecida en Seattle, WA como o Centro Sara Little Turnbull para o Instituto de Dese\u00f1o, enfocado na educaci\u00f3n do p\u00fablico en dese\u00f1o, e na bolsa de dese\u00f1o para mulleres.\nProceso de Cambio: Laboratorio para Innovaci\u00f3n e Dese\u00f1o.\nEn 1988, Little fundou e, durante os seguintes 18 anos, dirixiu o Proceso de Cambio: Laboratorio de Innovaci\u00f3n e Dese\u00f1o na Escola de Negocios de Stanford. O Laboratorio seguiu as tendencias cambiantes en m\u00e1is de 375 \u00e1reas, inclu\u00edndo educaci\u00f3n, sa\u00fade, envellecemento, sexualidade, alimentaci\u00f3n e nutrici\u00f3n, vivenda, pol\u00edtica e cultura. Pouco usou esta informaci\u00f3n para alimentar os seus conceptos de dese\u00f1o. \"A calidade de vida dun pobo dita o que dese\u00f1a, o que fai\", dixo. \"\u00c9 un reflexo da vida mesma\".\nNo seu traballo cos estudantes de Stanford, Little continuamente salientou en profundar no \"por que\" dun produto antes de saltar ao \"como\", para evitar dese\u00f1ar produtos que s\u00f3 abordasen s\u00edntomas superficiais en lugar da necesidade m\u00e1is profunda. Sara declarou: \"O dese\u00f1ador \u00e9 a conciencia da empresa. Non podemos esperar que ningu\u00e9n m\u00e1is cumpra este papel\". Por iso o Laboratorio de Procesos de Cambio delineou a necesidade de saber m\u00e1is. O dese\u00f1o require un fondo de bolsas, pola contra, segue sendo un truco visual\".\nPremios e reco\u00f1ecementos.\nAdemais do seu traballo en Stanford, Sara Little foi profesora convidada en escolas como a Escola de Dese\u00f1o de Parsons, a Escola de Dese\u00f1o de Rhode Island, o MIT, Harvard, o Instituto de Tecnolox\u00eda de Illinois, a Escola de Negocios de Copenhague, a Universidade de Washington, a Universidade Estatal de San Francisco e a Universidade de California en Berkeley.\nRecibiu unha Bolsa de Dese\u00f1ador Distinguido do Fondo Nacional das Artes en 1988; o Premio Trailblazer da liga Nacional de Moda para o Fogar (1980), e un doutoramento honorario da Universidade da Academia de Arte (2003). Ademais, en 1980 \u00e9 mencionada no rexistro do Congreso dos Estados Unidos coa distinci\u00f3n do Senador de Oreg\u00f3n Mark Ou. Hatfield.\nEn 2008, a Chrysler Corporation estableceu a bolsa Chrysler Sara Little Turnbull Scholarship na Academy of Art University. O Consello de Arte Moderna do Museo de Arte Moderna de San Francisco designouna \"Tesouro vivente da \u00e1rea da ba\u00eda\" en 2001. En 2006, \u00e1 idade de 89 anos, Sara Little recibiu o Lifetime Achievement Award do ico-D (Congreso Internacional de Asociaci\u00f3ns de Dese\u00f1o Gr\u00e1fico), convert\u00e9ndose na \u00fanica persoa dos Estados Unidos en facelo."}
{"id": "503205", "revid": "23204", "url": "https://gl.wikipedia.org/wiki?curid=503205", "title": "R\u00edo Tocantins", "text": "O r\u00edo Tocantins \u00e9 un r\u00edo do Brasil, arteria fluvial central do pa\u00eds. En lingua tup\u00ed, o seu nome significa \"peteiro do tucano\" (\"Tuk\u00e3\"=\"tucano\" e \"Ti\"=\"peteiro\"). Percorre de sur a norte uns 2450\u00a0km. Non \u00e9 propiamente un afluente do r\u00edo Amazonas, xa que as s\u00faas augas chegan ao oc\u00e9ano Atl\u00e1ntico ao mesmo tempo que as do Amazonas. Fl\u00fae por catro estados brasileiros (Goi\u00e1s, Tocantins, Maranh\u00e3o e Par\u00e1) e d\u00e1 nome a un dos estados m\u00e1is recentes, formado en 1988 na porci\u00f3n norte de Goi\u00e1s.\nO Tocantins \u00e9 un dos r\u00edo de augas claras m\u00e1is longos de Suram\u00e9rica.\nFauna.\nA cunca do Tocantins, que incl\u00fae o r\u00edo Araguaia) \u00e9 o fogar de varios grandes mam\u00edferos acu\u00e1ticos, como o manat\u00ed \"Trichechus inunguis\", os golfi\u00f1os \"Inia araguaiaensis\" e \"Sotalia fluviatilis\", e de grandes r\u00e9ptiles como o caim\u00e1n negro, o caim\u00e1n com\u00fan e a tartaruga \"Podocnemis unifilis\".\nA cunca ten unha gran riqueza de especies de peixes, a\u00ednda que \u00e9 relativamente baixa para os est\u00e1ndares amaz\u00f3nicos. Rexistr\u00e1ronse m\u00e1is de 350 especies, inclu\u00eddos m\u00e1is de 175 endemismos. As familias m\u00e1is ricas son Characidae, Loricariidae e riv\u00falidos."}
{"id": "503206", "revid": "89787", "url": "https://gl.wikipedia.org/wiki?curid=503206", "title": "Derartu Tulu", "text": "Derartu Tulu (en amh\u00e1rico: \u12f0\u122b\u122d\u1271 \u1271\u1209; en oromo: Daraartuu Tulluu) nada o 21 de marzo de 1972, \u00e9 unha atleta et\u00edope de longa distancia, que competiu en probas de pista, campo, estrada e distancia de marat\u00f3n. Foi d\u00faas veces campioa ol\u00edmpica nos 10.000 m lisos, en Barcelona 1992 e Sydney 2000. Foi tres veces campioa do mundo de campo a trav\u00e9s nos anos 1995, 1997 e 2000, sendo a primeira africana en ga\u00f1ar unha medalla nestes campionatos coa s\u00faa prata en 1991.\nTraxectoria.\nNaceu en Bekoji, nas terras altas da provincia de Arsi, na mesma aldea de onde procede Kenenisa Bekele, o gran dominador das probas de fondo en categor\u00eda masculina. Ademais \u00e9 curm\u00e1 das irm\u00e1s Tirunesh, Ejegayehu e Genzebe Dibaba, tres grandes atletas que destacaron despois dela e coas que competiu en varias ocasi\u00f3ns. \u00c9 a s\u00e9tima dunha familia de dez irm\u00e1ns. Comezou a salientar nas carreiras que se organizaban na s\u00faa escola, onde ga\u00f1aba aos rapaces da s\u00faa idade. Logo participou en carreiras de eido nacional, tam\u00e9n con bos resultados.\nEn 1989, participou na s\u00faa primeira competici\u00f3n internacional, os Campionatos Mundiais de campo a trav\u00e9s en Stavanger, Noruega, onde acabou no posto 23\u00ba. Posteriormente, na edici\u00f3n de 1992 celebrada en Antuerpen, ga\u00f1ou a medalla de prata, convert\u00e9ndose na primeira africana en ga\u00f1ar unha medalla nestes campionatos.\nA s\u00faa primeira gran competici\u00f3n en pista foron os Mundiais de Toquio en agosto de 1991, onde acabou na 8\u00aa posici\u00f3n nos 10.000 m con tan s\u00f3 19 anos.\nO ano seguinte produciuse a s\u00faa consagraci\u00f3n nos Xogos Ol\u00edmpicos de 1992, cando ga\u00f1ou o ouro nos 10.000 m, convert\u00e9ndose na primeira muller da \u00c1frica subsahariana en ga\u00f1ar unha medalla de ouro ol\u00edmpica. Nesta carreira, deu unha volta de honra xunto coa subcampioa Elana Meyer, de Sur\u00e1frica, simbolizando o triunfo de \u00c1frica e a fin do apartheid tam\u00e9n no deporte."}
{"id": "503208", "revid": "23204", "url": "https://gl.wikipedia.org/wiki?curid=503208", "title": "Estreito de Taiw\u00e1n", "text": "O estreito de Taiw\u00e1n ou estreito de Formosa \u00e9 un estreito de 180\u00a0km de largo que separa a illa de Taiw\u00e1n da China continental. O estreito forma parte do mar da China Meridional e con\u00e9ctao polo norte co mar da China Oriental. A parte m\u00e1is estreita mide 130\u00a0km de largo.\nNomes.\nOutros nomes do estreito de Taiw\u00e1n son estreito de Formosa (polo antigo nome de Taiw\u00e1n), estreito de Fokien ou estreito de Fujian pola provincia chinesa ao occidente do estreito, e Gabia Negra, calco do nome do estreito en hokkien e hakka.\nXeograf\u00eda.\nO estreito de Taiw\u00e1n \u00e9 o corpo de auga que separa a provincia de Fujian da illa de Taiw\u00e1n.\nOs acordos internacionais non definen o estreito de Taiw\u00e1n, sen\u00f3n que incl\u00faen as s\u00faas augas no mar da China Meridional, que ten como l\u00edmite norte a li\u00f1a dende o cabo Fugui (punto m\u00e1is setentrional de Taiw\u00e1n) e a illa Niushan ata a parte sur da illa Pingtan para rematar na costa de Fujian.\nHistoria.\nO estreito separou a cultura han da China continental dos aborixes de Taiw\u00e1n durante milenios, a\u00ednda que os hakka e os hoklo comerciaron e migraron por el.\nDende 1949 cando o goberno chin\u00e9s do Kuomintang, liderado por Chiang Kai-shek, se refuxiou en Taiw\u00e1n trala derrota na guerra civil chinesa fronte aos comunistas de Mao Tse Tung, o estreito foi escenario dunha forte tensi\u00f3n pol\u00edtica, e mesmo de bombardeos nas illas de Quemoy e Matsu, entre os r\u00e9ximes enfrontados da Rep\u00fablica Popular da China e a Rep\u00fablica da China.\nDurante moitos anos, os contactos entre ambos os lados do estreito estiveron prohibidos. A partir de 2001, o goberno da Rep\u00fablica da China autorizou alg\u00fans servizos de transbordador e en 2008 establec\u00e9ronse voos directos."}
{"id": "503210", "revid": "47401", "url": "https://gl.wikipedia.org/wiki?curid=503210", "title": "Estreito de Formosa", "text": ""}
{"id": "503211", "revid": "23204", "url": "https://gl.wikipedia.org/wiki?curid=503211", "title": "Aleksandr Stepanovich Popov", "text": "Aleksandr Stepanovich Popov (en ), nado en Turyinskiye Rudniki o 4 de marzo de 1859 e finado en San Petersburgo o 13 de xaneiro de 1906 (31 de decembro de 1905 no calendario xuliano), foi un f\u00edsico ruso, unha das primeira persoas que inventou un aparato receptor de radio.\nO traballo de Popov como profesor da escola naval de Rusia levouno a explorar o fen\u00f3meno da alta frecuencia el\u00e9ctrica. O 7 de maio de 1895 presentou un artigo sobre un detector de raios sen f\u00edos que constru\u00edra empregando un cohesor para detectar ru\u00eddo de radio dos raios. Ese d\u00eda cel\u00e9brase en Rusia o D\u00eda da Radio. Nunha demostraci\u00f3n o 24 de marzo de 1896 transmitiu sinais de radio a 250 metros entre edificios do campus de San Petersburgo. O seu traballo estaba baseado no doutro f\u00edsico, Oliver Lodge, e foi contempor\u00e1neo co de Guglielmo Marconi.\nTraxectoria.\nPopov naceu en 1859 en Turyinskiye Rudniki, actual Krasnoturyinsk, nos Urais e estudou na Universidade Estatal de San Petersburgo. Foi o inventor da antena e con ela puido facer transmisi\u00f3ns de ondas electromagn\u00e9ticas a distancia.\nDende 1890 continuou os experimentos de Hertz. Constru\u00edu o seu primeiro receptor de radio en 1894 e posteriormente presentouno ante a Sociedade Rusa de F\u00edsica e Qu\u00edmica. Dende 1901 foi profesor do Instituto Electrot\u00e9cnico.\nHonras.\nEn 1945, no 50 aniversario do experimento de Popov, a Uni\u00f3n Sovi\u00e9tica converteu o 7 de maio nun d\u00eda festivo, o D\u00eda da Radio, d\u00eda en que afirman que inventou a radio. Os historiadores indican que esta festa puido ser m\u00e1is debido \u00e1 pol\u00edtica da guerra fr\u00eda m\u00e1is que por evidencias hist\u00f3ricas. O D\u00eda da Radio contin\u00faa a ser oficial en Rusia e Bulgaria.\nUn planetoide, 3074 Popov, descuberto pola astr\u00f3noma sovi\u00e9tica Lyudmila Zhuravlyova en 1979, recibiu o seu nome."}
{"id": "503212", "revid": "47401", "url": "https://gl.wikipedia.org/wiki?curid=503212", "title": "Aleksandr Step\u00e1novich Popov", "text": ""}
{"id": "503213", "revid": "47401", "url": "https://gl.wikipedia.org/wiki?curid=503213", "title": "Alexander Stepanovich Popov", "text": ""}
{"id": "503214", "revid": "5863", "url": "https://gl.wikipedia.org/wiki?curid=503214", "title": "Pl\u00e1cido Antonio Fern\u00e1ndez de Arosa", "text": ""}
{"id": "503215", "revid": "89787", "url": "https://gl.wikipedia.org/wiki?curid=503215", "title": "Laura Chinchilla", "text": "Laura Chinchilla Miranda, nada en San Xos\u00e9 o 28 de marzo de 1959, \u00e9 unha pol\u00edtica costarrique\u00f1a que foi presidenta do pa\u00eds entre 2010 e 2014. Foi unha das d\u00faas vicepresidentas e ministra de xustiza na administraci\u00f3n de \u00d3scar Arias. Foi a candidata do PLN nas elecci\u00f3ns de 2010, onde ga\u00f1ou co 46,76% dos votos o 7 de febreiro. Foi a oitava muller presidenta de Latinoam\u00e9rica e a primeira muller que tivo ese posto en Costa Rica. Xurou como presidenta o 8 de maio de 2010.\nTrala carreira pol\u00edtica deu clases na Universidade de Georgetown e foi codirectora do \"think tank\" do Di\u00e1logo Interamericano."}
{"id": "503216", "revid": "5863", "url": "https://gl.wikipedia.org/wiki?curid=503216", "title": "Pl\u00e1cido Antonio Fern\u00e1ndez", "text": ""}
{"id": "503217", "revid": "47401", "url": "https://gl.wikipedia.org/wiki?curid=503217", "title": "Laura Chinchilla Miranda", "text": ""}
{"id": "503218", "revid": "27155", "url": "https://gl.wikipedia.org/wiki?curid=503218", "title": "Dehalobacter", "text": "Dehalobacter \u00e9 un x\u00e9nero de bacterias do filo Firmicutes.\nEtimolox\u00eda.\nO nome xen\u00e9rico \"Dehalobacter\" acu\u00f1ouno o qu\u00edmico sueco J\u00f6ns Jakob Berzelius (1779\u20131848) deriva do lat\u00edn \"de\", 'de, des', e \"halogenum\" do grego \"hals\", \"halos\" 'sal' + \"gen\" 'producir', e \"bacter\", 'bast\u00f3n, bacilo, bacteria'; polo que o nome ref\u00edrese a 'bacteria bacilar que elimina hal\u00f3xenos'.\nEspecies.\nO x\u00e9nero cont\u00e9n unha soa especie, denominada \"D. restrictus\" Holliger \"et al\". 1998, especie tipo do x\u00e9nero. O seu nome espec\u00edfico v\u00e9n do lat\u00edn \"restrictus\", 'restrinxido, limitado, confinado', refer\u00edndose ao limitado rango de susbtratos que usa. Recentemente foi identificada tam\u00e9n \"Dehalobacter\" sp. UNSWDHB, que desclora o cloroformo a diclorometano e identificouse a s\u00faa deshaloxenase redutiva."}
{"id": "503219", "revid": "89787", "url": "https://gl.wikipedia.org/wiki?curid=503219", "title": "Anxo Franco Ba\u00f1obre", "text": "Anxo Franco Ba\u00f1obre, nado en Ferrol en 1958, \u00e9 un escritor galego.\nTraxectoria.\nEstudou no Instituto de Ferrol, na Facultade de Xeograf\u00eda e Historia de Santiago de Compostela e na Facultade de Dereito da UNED. Colaborou con varias revistas e xornais.\nSecretario do Padroado da Cultura de Nar\u00f3n.\nEn 1998 foi ac\u00e9ssit por \"Unha esquina no fondo da memoria\" no premio Garc\u00eda Barros."}
{"id": "503221", "revid": "98629", "url": "https://gl.wikipedia.org/wiki?curid=503221", "title": "Alcohol deshidroxenase", "text": "As alcohol deshidroxenases (ADH) () son un grupo de encimas deshidroxenases que est\u00e1n presentes en moitos organismos e facilitan a interconversi\u00f3n entre alcohois e aldehidos ou cetonas coa reduci\u00f3n de dinucle\u00f3tido de nicotinamida e adenina (NAD+) a NADH. Nos humanos e moitos outros animais serven para degradar os alcohois a varios metabolitos que doutro modo ser\u00edan t\u00f3xicos, e tam\u00e9n participan na xeraci\u00f3n de aldehidos ou cetonas \u00fatiles, ou grupos alcohol durante as bios\u00ednteses de varios metabolitos. En l\u00e9vedos, plantas e moitas bacterias algunhas alcohol deshidroxenases catalizan a reacci\u00f3n oposta como parte das s\u00faas fermentaci\u00f3ns para asegurar unha subministraci\u00f3n constante de NAD+, polo cal producen alcohol, como ocorre na fermentaci\u00f3n alcoh\u00f3lica utilizada para producir bebidas alcoh\u00f3licas.\nEvoluci\u00f3n.\nEvidencias xen\u00e9ticas de comparaci\u00f3n de m\u00faltiples organismos mostraron que unha formaldehido deshidroxenase dependente de glutati\u00f3n, id\u00e9ntica \u00e1 alcohol deshidroxenase de clase III (ADH-3/ADH5), poder\u00eda ser o encima ancestral de toda a familia da ADH. bastante cedo na evoluci\u00f3n f\u00edxose importante ter un m\u00e9todo para eliminar o formaldehido end\u00f3xeno e ex\u00f3xeno e esta capacidade conservou a ADH-3 ancestral nos xenomas ao longo do tempo. A duplicaci\u00f3n x\u00e9nica da ADH-3, seguida por unha serie de mutaci\u00f3ns, conduciu \u00e1 evoluci\u00f3n das outras ADHs.\nA capacidade de producir etanol a partir de azucres (que \u00e9 a base da produci\u00f3n das bebidas alcoh\u00f3licas) crese que evolucionou primeiramente en l\u00e9vedos. A\u00ednda que esta caracter\u00edstica non \u00e9 adaptativa desde un punto de vista puramente enerx\u00e9tico, os l\u00e9vedos, ao produciren alcohol en tan altas concentraci\u00f3ns que eran t\u00f3xicas para outros organismos, pod\u00edan eliminar a s\u00faa competici\u00f3n. Ademais, como as froitas podres conte\u00f1en m\u00e1is dun 4% de etanol, os animais que comen froitas necesitaban un sistema para metabolizar ese alcohol ex\u00f3xeno. Isto p\u00e9nsase que explica a conservaci\u00f3n de ADH activas co etanol en especies distintas dos l\u00e9vedos, a\u00ednda que a ADH-3 tam\u00e9n ten un papel importante na sinalizaci\u00f3n por \u00f3xido n\u00edtrico.\nNos humanos, a secuenciaci\u00f3n do xene da ADH1B (que codifica unha alcohol deshidroxenase) mostrou que hai varias variantes funcionais. Nunha, hai un polimorfismo dun \u00fanico nucle\u00f3tido (SNP) que determina a presenza dun residuo de histidina (His) ou arxinina (Arg) na posici\u00f3n 47 do polip\u00e9ptido maduro. Na variante con histidina, o encima \u00e9 moito m\u00e1is efectivo na conversi\u00f3n antes mencionada. Por\u00e9n, o encima responsable da conversi\u00f3n do acetaldehido a acetato, non se ve afectado, o que fai que haxa diferentes velocidades de cat\u00e1lise do substrato e causa a acumulaci\u00f3n de acetaldehido t\u00f3xico, causando danos. Isto proporciona algunha protecci\u00f3n contra o consumo excesivo de alcohol e a dependencia do alcohol (alcoholismo). Varios haplotipos orixinados por esta mutaci\u00f3n est\u00e1n m\u00e1is concentrados en rexi\u00f3ns do lese da China, unha rexi\u00f3n co\u00f1ecida polas s\u00faas baixas tolerancia e dependencia ao alcohol.\nRealizouse un estudo para encontrar unha posible correlaci\u00f3n entre a distribuci\u00f3n al\u00e9lica e o alcoholismo, e o resultado indica que esa a distribuci\u00f3n al\u00e9lica orixinouse \u00e1 vez que o cultivo de arroz na rexi\u00f3n hai entre 12000 e 6000 anos. En rexi\u00f3ns onde se cultivaba arroz, o arroz era fermentado orixinando etanol. Isto levou a especular que o aumento da dispo\u00f1ibilidade de alcohol orixinou o abuso do consumo desa substancia e o alcoholismo, o que tivo como resultado unha menor fitness reprodutora. Nas persoas coa variante do alelo con His diminu\u00edan os casos de dependencia e abuso. A hip\u00f3tese prop\u00f3n que aqueles individuos coa variante do encima con histidina ti\u00f1an un \u00e9xito reprodutivo diferencial e o alelo correspondente foi transmitido dunha xeraci\u00f3n a outra. A evoluci\u00f3n darwinista cl\u00e1sica actuar\u00eda para seleccionar contra a forma prexudicial do encima (a variante con arxinina) debido \u00e1 diminuci\u00f3n do \u00e9xito reprodutivo dos individuos que portan o alelo. O resultado ser\u00eda unha maior frecuencia do alelo responsable desta variante do encima con His en rexi\u00f3ns que estiveran baixo presi\u00f3n selectiva por m\u00e1is longo tempo. A distribuci\u00f3n e fecuencia da variante con histidina segue a expansi\u00f3n do cultivo de arroz en rexi\u00f3ns do interior de Asia, e hai maiores frecuencias da variante con histidina en rexi\u00f3ns nas que se leva cultivando aroz desde hai m\u00e1is tempo. A distribuci\u00f3n xeogr\u00e1fica dos alelos parece, por tanto, ser o resultado da selecci\u00f3n natural contra os individuos con menor \u00e9xito reprodutivo, concretamente aqueles que portaban o alelo da variante con arxinina e eran m\u00e1is susceptibles ao alcoholismo. Por\u00e9n, a persistencia da variante con arxinina noutras poboaci\u00f3ns indica que o efecto poder\u00eda non ser moi forte.\nDescubrimento.\nA primeira alcohol deshidroxenase (ADH) que se illou purificouse en 1937 a partir de \"Saccharomyces cerevisiae\" (o l\u00e9vedo de panader\u00eda). Moitos aspectos do mecanismo catal\u00edtico do encima ADH hep\u00e1tico de cabalo foron investigados por Hugo Theorell e colegas. A ADH foi tam\u00e9n un dos primeiros encimas oligom\u00e9ricos dos que se obtivo a s\u00faa secuencia de amino\u00e1cidos e se determinou a s\u00faa estrutura tridimensional.\nA inicios da d\u00e9cada de 1960, descubriuse tam\u00e9n nas moscas \"Drosophila\".\nPropiedades.\nAs alcohol deshidroxenases comprenden un grupo de varios isocimas que catalizan a oxidaci\u00f3n de alcohois primarios ou secundarios a aldehidos e cetonas, respectivamente, e tam\u00e9n poden catalizar a reacci\u00f3n inversa. En mam\u00edferos esta \u00e9 unha reacci\u00f3n redox (reduci\u00f3n/oxidaci\u00f3n) na que interv\u00e9n o coencima dinucle\u00f3tido de nicotinamida e adenina (NAD+).\nOxidaci\u00f3n do alcohol.\nMecanismo de acci\u00f3n en humanos.\nPasos.\nO mecanismo en l\u00e9vedos e bacterias \u00e9 o inverso desta reacci\u00f3n. Estes pasos est\u00e1n apoiados por estudos cin\u00e9ticos.\nSubunidades implicadas.\nO substrato est\u00e1 coordinado ao zinc e este encima ten dous \u00e1tomos de zinc por subunidade. Un \u00e1tomo de Zn est\u00e1 no sitio activo, implicado na cat\u00e1lise. No sitio activo, os ligandos para o Zn son Cys-46, Cys-174, His-67 e unha mol\u00e9cula de auga. A outra subunidade est\u00e1 implicada na estrutura do encima e ten outro Zn. Neste mecanismo, o h\u00edbrido do alcohol vai ao NAD+. As estruturas cristalinas indican que a His-51 desprotona a nicotinamida ribosa, a cal desprotona a Ser-48. Finalmente, a Ser-48 desprotona o alcohol, orixinando un aldehido. Desde unha perspectiva do mecanismo, se o encima engade o hibrido \u00e1 cara \"Re\" (ver regras de prioridade de Cahn-Ingold-Prelog) do NAD+, o hidr\u00f3xeno resultante incorp\u00f3rase a posici\u00f3ns pro-R. Os encimas que engaden un h\u00edbrido \u00e1 cara \"Re\" son denominados deshidroxenases de clase A.\nSitio activo.\nO sitio activo da ADH1 humana () consta dun \u00e1tomo de zinc, a His-67, Cys-174, Cys-46, Thr-48, His-51, Ile-269, Val-292, Ala-317 e Phe-319. Na isoforma comunmente estudada do f\u00edgado de cabalo, a Thr-48 \u00e9 unha Ser, e a Leu-319 \u00e9 unha Phe. O zinc coordina o substrato (alcohol). O zinc est\u00e1 coordinado pola Cys-46, Cys-174 e His-67. Por outra parte, a Leu-319, Ala-317, His-51, Ile-269 e Val-292 estabilizan o NAD+ ao formaren enlaces de hidr\u00f3xeno. A His-51 e a Ile-269 forman enlaces de hidr\u00f3xeno cos alcohois na nicotinamida ribosa. A Phe-319, Ala-317 e Val-292 forman enlaces de hidr\u00f3xeno coa amida no NAD+.\nSitio estrutural do zinc.\nAs alcohol deshidroxenases de mam\u00edferos tam\u00e9n te\u00f1en un sitio estrutural do zinc. Este i\u00f3n Zn xoga un papel estrutural e \u00e9 crucial para a estabilidade da prote\u00edna. As estruturas dos sitios do zinc estrutural e catal\u00edtico na alcohol deshidroxen\u00e1se hep\u00e1tica de cabalo (HLADH) reveladas polas estruturas cristalogr\u00e1ficas foron estudadas computacionalmente con qu\u00edmica cu\u00e1ntica e tam\u00e9n con m\u00e9todos de din\u00e1mica molecular cl\u00e1sicos. O sitio do Zn estrutural est\u00e1 composto por catro ligandos ciste\u00edna moi xuntos (Cys97, Cys100, Cys103 e Cys111 na secuencia de amino\u00e1cidos) situados formando un tetraedro case sim\u00e9trico arredor do i\u00f3n Zn. Un estudo recente mostrou que a interacci\u00f3n entre o zinc e a ciste\u00edna est\u00e1 gobernada principalmente por unha contribuci\u00f3n electrost\u00e1tica cunha contribuci\u00f3n covalente adicional ao enlace.\nTipos.\nHumanos.\nNos humanos a ADH existe en moitas formas como d\u00edmero e est\u00e1 codificada por polo menos sete xenes diferentes (e orix\u00ednase polo menos seis encimas ao combinar os polip\u00e9ptidos e formar heterod\u00edmeros). Hai cinco clases de alcohol deshidroxenase (I-V), pero as formas hep\u00e1ticas que son as usadas principalmente en humanos son da clase I. A clase I consta das subunidades \u03b1, \u03b2 e \u03b3, que est\u00e1n codificadas nos xenes ADH1A, ADH1B e ADH1C. O encima est\u00e1 presente en altos niveis no f\u00edgado e no recubrimento interno do est\u00f3mago. Cataliza a oxidaci\u00f3n do etanol a acetaldehido (etanal):\nIsto permite o consumo de bebidas alcoh\u00f3licas, pero a s\u00faa funci\u00f3n evolutiva \u00e9 probablemente a degradaci\u00f3n dos alcohois contidos de forma natural en alimentos ou producidos por bacterias no tracto dixestivo.\nOutro prop\u00f3sito evolutivo pode ser o metabolismo do alcohol end\u00f3xeno da vitamina A (retinol), que xera a hormona \u00e1cido retinoico, a\u00ednda que esa funci\u00f3n aqu\u00ed pode ser principalmente a eliminaci\u00f3n dos niveis t\u00f3xicos de retinol.\nA alcohol deshidroxenase est\u00e1 tam\u00e9n implicada na toxicidade doutros tipos de alcohol: Por exemplo, oxida o metanol para producir formaldehido e etil\u00e9n glicol para render finalmente os \u00e1cidos glic\u00f3lico e ox\u00e1lico. Os humanos te\u00f1en polo menos seis alcohol deshidroxenases lixeiramente diferentes. Todas elas son d\u00edmeros (\u00e9 dicir, constan de dous polip\u00e9ptidos), e cada d\u00edmero ten dous i\u00f3ns zinc, Zn2+. Un destes i\u00f3ns \u00e9 esencial para o funcionamento do encima: est\u00e1 localizado no sitio catal\u00edtico e sost\u00e9n o grupo hidroxilo do alcohol no seu debido lugar.\nA actividade da alcohol deshidroxenase var\u00eda entre homes e mulleres, entre mozos e vellos e entre poboaci\u00f3ns de diferentes \u00e1reas do mundo. Por exemplo, as mulleres xoves non poden procesar o alcohol coa mesma rapidez que os homes xoves porque non expresan a alcohol deshidroxenase a un nivel tan alto, a\u00ednda que na mediana idade ocorre totalmente o contrario. O nivel de actividade pode non depender s\u00f3 do nivel de expresi\u00f3n sen\u00f3n tam\u00e9n da diversidade de alelos entre a poboaci\u00f3n.\nOs xenes humanos que codifican as alcohol deshidroxenases das clases II, III, IV e V son ADH4, ADH5, ADH7 e ADH6, respectivaqmente.\nL\u00e9vedos e bacterias.\nA diferenza dos humanos, os l\u00e9vedos e bacterias (excepto as bacterias do \u00e1cido l\u00e1ctico e \"E. coli\" en certas condici\u00f3ns) non fermentan a glicosa a lactato. No seu lugar, fermentan a glicosa a etanol e (fermentaci\u00f3n alcoh\u00f3lica). Velaqu\u00ed a reacci\u00f3n gloobal:\nEn l\u00e9vedos e moitas bacterias, a alcohol deshidroxenase desempe\u00f1a unha importante funci\u00f3n na fermentaci\u00f3n: o piruvato resultante da glic\u00f3lise conv\u00e9rtese en acetaldehido e di\u00f3xido de carbono, e o acetaldehido \u00e9 despois reducido a etanol (alcohol et\u00edlico) por unha alcohol deshidroxenase chamada ADH1. O prop\u00f3sito deste \u00faltimo paso \u00e9 a rexeneraci\u00f3n do NAD+, para que a ruta da glic\u00f3lise xeradora de enerx\u00eda poida continuar. Os humanos aproveitan este proceso para producir bebidas alcoh\u00f3licas, deixando que os l\u00e9vedos fermenten diversos froitos ou grans. Os l\u00e9vedos poden producir e despois consumir o seu propio alcohol (v\u00e9xase m\u00e1is abaixo).\nA principal alcohol deshidroxenase dos l\u00e9vedos \u00e9 m\u00e1is grande que a humana, e consta de catro subunidades en vez de d\u00faas. Tam\u00e9n cont\u00e9n zinc no seu sitio catal\u00edtico. Xunto coa alcohol deshidroxenase que cont\u00e9n zinc de animais e humanos, estes encimas de l\u00e9vedos e moitas bacterias forman a familia das alcohol deshidroxenases de \"cadea longa\".\nO l\u00e9vedo de panader\u00eda \"Saccharomyces cerevisiae\" tam\u00e9n ten outra alcohol deshidroxenase, ADH2, que evolucionou a partir dunha versi\u00f3n duplicada do cromosoma que cont\u00e9n o xene ADH1. Os l\u00e9vedos utilizan a ADH2 para converter etanol de novo en acetaldehido, e expr\u00e9sase s\u00f3 cando a concentraci\u00f3n de azucre \u00e9 baixa. Grazas a teren estes dous encimas (ADH1 e ADH2) os l\u00e9vedos poden producor alcohol cando abunda o azucre (e este alcohol mata os microbios competidores) e despois continuar oxidando ese alcohol cando xa non hai azucre nin competidores.\nPlantas.\nEn plantas, a ADH cataliza a mesma reacci\u00f3n que en l\u00e9vedos e bacterias para asegurar unha subministraci\u00f3n constante de NAD+. O millo ten d\u00faas versi\u00f3ns do encima, a ADH1 e a ADH2; \"Arabidopsis thaliana\" ten s\u00f3 un xene de ADH. A estrutura da ADH de \"Arabidopsis\" est\u00e1 conservada nun 47% en relaci\u00f3n coa ADH hep\u00e1tica de cabalo. Por\u00e9n, os residuos importantes estrutural e funcionalmente, como os sete residuos que proprocionan ligandos para os \u00e1tomos de zinc catal\u00edticos e non catal\u00edticos, est\u00e1n conservados, o que suxire que estes encimas te\u00f1en unha estrutura similar. A ADH expr\u00e9sase constitutivamente a baixos niveis nas ra\u00edces de plantas novas que crecen en \u00e1gar. Se as ra\u00edces carecen de ox\u00edxeno, a expresi\u00f3n do xene \"ADH\" increm\u00e9ntase significativamente. A s\u00faa expresi\u00f3n tam\u00e9n aumenta en resposta \u00e1 deshidrataci\u00f3n, \u00e1s baixas temperaturas e ao \u00e1cido absc\u00edsico, e desempe\u00f1a un importante papel na maduraci\u00f3n da froita, desenvolvemento das planti\u00f1as xerminadas e no desenvolvemento do pole. As diferenzas na secuencia de \"ADH\" en diferentes especies foron utilizadas para crear filoxenias que mostren a proximidade ou non de diferentes especies de plantas. O \"ADH\" \u00e9 un xene ideal para estes estudos porque ten un tama\u00f1o conveniente (2\u20133 kb de lonxitude cunha secuencia codificante de \u22481000 nucle\u00f3tidos) e un n\u00famero baixo de copias.\nCon ferro.\nUnha terceira familia de alcohol deshidroxenases, non relacionadas coas d\u00faas anteriores, \u00e9 a das que conte\u00f1en ferro. Aparecen en bacterias e fungos. Membros da familia das alcohol deshidroxenases que conte\u00f1en ferro son:\nOutros tipos.\nUnha clase adicional de alcohol deshidroxenases pertence aos quinoencimas e require cofactores quinoides (por exemplo, pirroloquinolina quinona, PQQ) como aceptores de electr\u00f3ns unidos ao encima. Un exemplo t\u00edpico deste tipo de encima \u00e9 a metanol deshidroxenase das bacterias metilotr\u00f3ficas.\nAplicaci\u00f3ns.\nEn biotransformaci\u00f3n, as alcohol deshidroxenases util\u00edzanse a mi\u00fado para a s\u00edntese de estereois\u00f3meros enantiomericamente puros de alcohois quirais. Con frecuencia, pode conseguirse unha alta quimio- e enantioselectividade. Un exemplo \u00e9 a alcohol deshidroxenase de \"Lactobacillus brevis\" (\"Lb\"ADH), que se describe como un vers\u00e1til biocatalizador. A alta quimioespecificidade foi confirmada tam\u00e9n no caso de substratos que presentan dous sitios redox potenciais. Por exemplo o cinnamaldehido presenta tanto dobres enlaces alif\u00e1ticos coma a funci\u00f3n aldehido. A diferenza dos catalizadores convencionais, as alcohol deshidroxenases poden actuar selectivamente s\u00f3 neste \u00faltimo, rendendo exclusivamente cinnamil alcohol.\nEn c\u00e9lulas ou pilas de combustible, as alcohol deshidroxenases poden utilizarse para catalizar a degradaci\u00f3n do combustible para unha pila de combustible de etanol. Os cient\u00edficos da Universidade de Saint Louis utilizaron a alcohol deshidroxenase sostida con carbono con poli(verde de metileno) como \u00e1nodo, cunha membrana \"Nafion\", para obter uns 50\u00a0\u03bcA/cm2.\nEn 1949, E. Racker definiu o concepto de \"unidade de actividade de alcohol deshidroxenase\" como a cantidade de actividade deste encima que causa un cambio na densidade \u00f3ptica de 0,001 por minuto baixo condici\u00f3ns est\u00e1ndar de ensaio. Recentemente, a definici\u00f3n internacional de unidade encim\u00e1tica (E.U.) f\u00edxose m\u00e1is com\u00fan: unha unidade de alcohol deshidroxenase \u00e9 a que converte 1,0 \u03bcmol de etanol en acetaldehido por minuto a pH 8,8 a 25\u00a0\u00b0C.\nImportancia cl\u00ednica.\nAlcoholismo.\nFix\u00e9ronse estudos que mostraron que as variaci\u00f3ns na ADH que infl\u00faen no metabolismo do etanol te\u00f1en un efecto sobre o risco de dependencia do alcohol. O efecto m\u00e1is forte d\u00e9bese a variaci\u00f3ns na ADH1B que incrementan a velocidade \u00e1 que o alcohol se converte en acetaldehido. Unha de ditas variantes \u00e9 m\u00e1is com\u00fan en individuos do leste de Asia e de Oriente Medio, outra \u00e9 m\u00e1is com\u00fan en individuos de \u00c1frica. Ambas as variantes reducen o risco de alcoholismo, pero os individuos poden chegar a ser alc\u00f3holicos malia todo. Detect\u00e1ronse provisionalmente alg\u00fans outros xenes que poder\u00edan estar asociados ao alcoholismo e consid\u00e9rase que hai moitos m\u00e1is que a\u00ednda non se atoparon.\nDependencia de drogas.\nA dependencia das drogas \u00e9 outro problema asociado coa ADH, que os investigadores pensan que poder\u00eda esar ligada ao alcoholismo. Un estudo suxire que a dependencia das drogas est\u00e1 asociada a sete xenes de ADH, pero c\u00f3mpre facer m\u00e1is investigaci\u00f3ns. A dependencia do alcohol e doutras drogas poden compartir alg\u00fans factores de risco, pero como a dependencia do alcohol adoita ser com\u00f3rbida coa dependencia doutras drogas, a asociaci\u00f3n da ADH coa dependencia doutras drogas pode non ser causal.\nEnvelenamento.\nO Fomepizole \u00e9 un f\u00e1rmaco que inhibe competitivamente a alcohol deshidroxenase que pode utilizarse en casos de toxicidade causada por metanol ou etil\u00e9n glicol. Impide a conversi\u00f3n do metanol ou etil\u00e9n glicol nos seus metabolitos t\u00f3xicos (como o \u00e1cido f\u00f3rmico, formaldehido ou glicolato). O mesmo efecto cons\u00e9guese tam\u00e9n \u00e1s veces co etanol, de novo por inhibici\u00f3n competitiva da ADH."}
{"id": "503223", "revid": "89787", "url": "https://gl.wikipedia.org/wiki?curid=503223", "title": "Trischa Zorn", "text": "Trischa Zorn, nada o 1 de xu\u00f1o de 1964 en Orange, California, \u00e9 unha nadadora paral\u00edmpica estadounidense. Cega dende o nacemento, competiu en nataci\u00f3n paral\u00edmpica nas probas de S12, SB12 e SM12. \u00c9 a atleta m\u00e1is exitosa na historia dos Xogos Paral\u00edmpicos, ga\u00f1ando 55 medallas (41 de ouro, 9 de prata e 5 de bronce), sendo inclu\u00edda no Sal\u00f3n da Fama Paral\u00edmpica no ano 2012. Fixo o Xuramento Paral\u00edmpico polos atletas nos Xogos Paral\u00edmpicos de 1996 en Atlanta.\nTraxectoria.\nZorn estudou na Universidade de Nebrasca."}
{"id": "503234", "revid": "27155", "url": "https://gl.wikipedia.org/wiki?curid=503234", "title": "Alcol deshidroxenase", "text": ""}
{"id": "503235", "revid": "72012", "url": "https://gl.wikipedia.org/wiki?curid=503235", "title": "Zigomorfa", "text": ""}
{"id": "503236", "revid": "5312", "url": "https://gl.wikipedia.org/wiki?curid=503236", "title": "Hipop\u00f3tamo anano de Creta", "text": "O hipop\u00f3tamo anano de Creta (nome cient\u00edfico: Hippopotamus creutzburgi) \u00e9 unha especie extinta de hipop\u00f3tamo que viviu na illa de Creta. Chegou despois da crise salina do Messiniense e viviu at\u00e9 o Plistoceno.\nDescrib\u00edronse dous subespecies: \"Hippopotamus creutzburgi creutzburgi\" e \"Hippopotamus creutzburgi parvus\", esta \u00faltima m\u00e1is pequena que a outra.\u200b\nOs \u00f3sos de hipop\u00f3tamo anano de Creta foron descubertos pola paleont\u00f3loga Dorothea Bate na meseta de Katharo, ao leste de Creta, na d\u00e9cada de 1920.\nUnha especie similar, o hipop\u00f3tamo anano de Chipre (\"Hippopotamus minor\"), viviu na illa de Chipre at\u00e9 o Holoceno. Era m\u00e1is pequena que calquera das d\u00faas subespecies de hipop\u00f3tamo anano de Creta."}
{"id": "503237", "revid": "25871", "url": "https://gl.wikipedia.org/wiki?curid=503237", "title": "Acant\u00e1ceas", "text": "A das acant\u00e1ceas (\"Acanthaceae\") \u00e9 unha familia de plantas faner\u00f3gamas da orde das lamiales, que re\u00fane 256 x\u00e9neros cunhas 2 770 especies propias das zonas tropicais e subtropicais. S\u00f3 unhas poucas especies distrib\u00faense en rexi\u00f3ns temperadas. Os catro principais centros de distribuci\u00f3n son Indonesia e Malaisia, \u00c1frica, Brasil e Centroam\u00e9rica. \nOs representantes da familia p\u00f3dense achar en case todos os h\u00e1bitats, inclu\u00edndo bosques densos ou abertos, matogueiras, campos e vales h\u00famidos, costas mari\u00f1as, pantanos e bosques de manglais.\nO seu nome d\u00e9bese a un dos seus representantes, o acanto, unha herb\u00e1cea empregada en xardinar\u00eda nas zonas temperadas cuxas follas inspiraron na Grecia antiga a decoraci\u00f3n da capitel corintio.\nIncl\u00fae tam\u00e9n x\u00e9neros de interese medicinal, como \"Justicia\", con especies ricas en antidepresivos.\nO seu x\u00e9nero tipo \u00e9 \"Acanthus\", Linnaeus.\nCaracter\u00edsticas.\nAs prinxipais acarcter\u00edsticas das especies desta familia son:\nTaxonom\u00eda.\nDescrici\u00f3n.\nA familia foi descrita en 1789 polo m\u00e9dico e bot\u00e1nico franc\u00e9s Antoine Laurent de Jussieu, na s\u00faa obra \"Genera Plantarum, secundum ordines naturales disposita juxta methodum in Horto Regio Parisiensi exaratam, anno 1774. MS. notes\". Par\u00eds, 1789.\nClasificaci\u00f3n.\nA familia subd\u00edv\u00eddese nas seguintes subfamilias, tribos e subtribos.\nSin\u00f3nimos.\nAdemais de polo nome actualmente v\u00e1lido, a familia comeceuse tam\u00e9n polos sin\u00f3nimos:\nNota taxon\u00f3mica.\nEsta familia estivo antigamente situada na orde das escrofulariales, pero a clasificaci\u00f3n filoxen\u00e9tica situouna na orde das lamiales.\nSegundo o \"Angiosperm Phylogeny Website\", ao engadir os diferentes x\u00e9neros da familia das nelsoni\u00e1ceas, esta familia conta con 3 500 especies, comprendidas en 229 x\u00e9neros. A clasificaci\u00f3n filoxen\u00e9tica APG II (2003) engade o x\u00e9nero \"Avicennia\", que anteriormente formaba el s\u00f3 a familia das aviceni\u00e1ceas."}
{"id": "503238", "revid": "72012", "url": "https://gl.wikipedia.org/wiki?curid=503238", "title": "Acanthaceae", "text": ""}
{"id": "503239", "revid": "5312", "url": "https://gl.wikipedia.org/wiki?curid=503239", "title": "Hippopotamus creutzburgi", "text": ""}
{"id": "503240", "revid": "89787", "url": "https://gl.wikipedia.org/wiki?curid=503240", "title": "Selecci\u00f3n de f\u00fatbol de Botswana", "text": "A selecci\u00f3n de f\u00fatbol de Botswana () \u00e9 o equipo representativo de Botswana nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Botswana (\"Botswana Football Association\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Alcumados \"Dipitse\" (do ), a\u00ednda que nunca conseguiron participar na fase final dunha Copa do Mundo, conseguiron clasificarse para a edici\u00f3n de 2012 da Copa de \u00c1frica de Naci\u00f3ns, onde caeron na fase de grupos."}
{"id": "503241", "revid": "5132", "url": "https://gl.wikipedia.org/wiki?curid=503241", "title": "Selecci\u00f3n de f\u00fatbol de Botsuana", "text": ""}
{"id": "503245", "revid": "839", "url": "https://gl.wikipedia.org/wiki?curid=503245", "title": "Sigmund J\u00e4hn", "text": "Sigmund Werner Paul J\u00e4hn, nado en Rautenkrantz o 13 de febreiro de 1937 e finado o 21 de setembro de 2019, foi o primeiro cosmonauta alem\u00e1n. Particiou nas misi\u00f3ns Soiuz 31 e Soiuz 29.\nTraxectoria.\nJ\u00e4hn graduouse en 1958 como piloto na Escola Superior para Oficiais da Forza A\u00e9rea Franz Mehring para logo servir na Forza A\u00e9rea da Rep\u00fablica Democr\u00e1tica Alem\u00e1. En 1970 graduouse na Academia Gagarin da Forza A\u00e9rea da Uni\u00f3n Sovi\u00e9tica. Grazas ao seu dominio do ruso traduciu varias publicaci\u00f3ns pol\u00edticas e militares rusas ao alem\u00e1n.\nEn 1976 ingresou, xunto con Eberhard Koellner, no corpo de cosmonautas sovi\u00e9ticos, no grupo Interkosmos n\u00famero 1. Participou nas misi\u00f3ns Soiuz 29 e Soiuz 31. Ao seu regreso continou servindo na Forza A\u00e9rea. Faleceu o 21 de setembro de 2019."}
{"id": "503246", "revid": "98629", "url": "https://gl.wikipedia.org/wiki?curid=503246", "title": "I compagni", "text": "I compagni \u00e9 un filme de 1963 dirixido por Mario Monicelli, escrito polo propio director e a parella Age-Scarpelli. Contou con Marcello Mastroianni e Renato Salvatori como actores principais e foi nomeado ao \u00d3scar ao mellor gui\u00f3n orixinal. \nTrama.\nTur\u00edn, finais do s\u00e9culo XIX. Nunha f\u00e1brica t\u00e9xtil, un novo accidente grave empuxa aos traballadores a esixir mellores condici\u00f3ns de traballo. Despois de que a s\u00faa solicitude de reducir a xornada de traballo de catorce a trece horas fose ignorada completamente, os obreiros deciden facer un xesto de demostraci\u00f3n, facendo soar a sirena do final da quenda cunha hora de antelaci\u00f3n, mais o \u00fanico que conseguen \u00e9 unha multa para cada un e unha suspensi\u00f3n a Pautasso (Folco Lulli), o autor material. \nOs traballadores organizan ent\u00f3n unha folga, aproveitando a experiencia do experto profesor Sinigaglia (Marcello Mastroianni), que acaba de chegar da cidade de X\u00e9nova, buscado pola polic\u00eda por agredir a un funcionario p\u00fablico durante unha manifestaci\u00f3n. Para resolver a situaci\u00f3n, os xefes est\u00e1n dispostos a retirar a multa e a suspensi\u00f3n e \"perdoar\" aos traballadores influenciados por \"axitadores profesionais\", pero os traballadores non poden aceptar unha concesi\u00f3n tan modesta en comparaci\u00f3n co nivel alcanzado pola protesta. \nAnte a resistencia dos traballadores, que subsisten grazas \u00e1 solidariedade mutua, os xefes chaman traballadores desempregados doutra cidade. Os obreiros en folga intentan bloquear o tren que transporta os novos operarios, pero durante os enfrontamentos Pautasso perde traxicamente a vida. O profesor. Sinigaglia, vistos os precedentes, vese obrigado a esconderse e atopa un acolledor refuxio no fogar da prostituta Niobe (Annie Girardot), filla dun traballador que a repudiou por elixir ese modo de vida. \nOs traballadores en folga, despois de ter soportado un mes enteiro, xa est\u00e1n preto de ceder, ignorando que os xefes est\u00e1n a punto de facelo eles antes. Cando os obreiros est\u00e1n votando para retomar o traballo, o profesor Sinigaglia abandona o seu c\u00f3modo escondedoiro, arrisc\u00e1ndose a ser arrestado, para falar cos traballadores. Chega sen alento e consegue reacender neles o desexo de continuar a loita, grazas \u00e1 s\u00faa apaixonada ret\u00f3rica, na que se fai eco do discurso de Marco Antonio en \"Xulio C\u00e9sar\" de William Shakespeare. Impulsados polas palabras do profesor, os traballadores marchan cara \u00e1 f\u00e1brica para ocupala. Pero a cabaler\u00eda, chamada para defender a f\u00e1brica, dispara \u00e1 multitude e mata a Omero (Franco Ciolli), un dos traballadores m\u00e1is novos, s\u00f3 un rapaz, mentres o profesor Sinigaglia \u00e9 finalmente arrestado. \nOs traballadores volven ao traballo, derrotados. Entre eles o irm\u00e1n m\u00e1is novo do neno asasinado, que ocupou o seu lugar. O profesor Sinigaglia, desde a prisi\u00f3n, contin\u00faa espallando as s\u00faas ideas sobre o progreso social, mentres outros traballadores como Raoul seguen a loita. \nCr\u00edtica.\nA\u00ednda que Monicelli a preferiu \u00e1 anterior e popular \"La grande guerra\", a pel\u00edcula non tivo \u00e9xito no seu pa\u00eds. \nO \"Dizionario Mereghetti\" def\u00ednea como \"un fresco espectacular, divertido e melanc\u00f3lico sobre o nacente movemento dos traballadores [...] unha conmovedora reevocaci\u00f3n do socialismo de Tur\u00edn a principios do s\u00e9culo\". \nO \"Dizionario Morandini\" criticou as \"partes d\u00e9biles onde \u00e9 evidente a intenci\u00f3n de crear unha atmosfera nacional-popular\", pero eloxiou as \"partes v\u00e1lidas cheas de verdade\", a fotograf\u00eda de Rotunno e a interpretaci\u00f3n de Mastroianni. \nEn 1964 National Board of Review colocou o filme entre os seus \"Cinco Mellores Filmes Estranxeiros do Ano\". Foi nomeado ao Mellor Gui\u00f3n Orixinal na 37\u00aa edici\u00f3n dos \u00d3scar. \nTen un 88% de aprobaci\u00f3n en Rotten Tomatoes, cunha nota media de 7,25, e est\u00e1 entre os 20 filmes italianos con maior valoraci\u00f3n en FilmAffinity. "}
{"id": "503247", "revid": "6", "url": "https://gl.wikipedia.org/wiki?curid=503247", "title": "Jason 1", "text": "Jason 1 foi \u00e9 un sat\u00e9lite artificial colaboraci\u00f3n da NASA e do CNES franc\u00e9s lanzado o 7 de decembro de 2001 mediante un foguete Delta 7920 desde a Base Vandenberg da Forza A\u00e9rea para estudar os oc\u00e9anos terrestres.\nCaracter\u00edsticas.\nJason 1 foi o sucesor de TOPEX/Poseidon, un sat\u00e9lite oceanogr\u00e1fico que med\u00edu a topograf\u00eda dos mares cunha precisi\u00f3n de 4,2 cm. A misi\u00f3n de Jason 1 foi continuar coas medici\u00f3ns dos oc\u00e9anos cos instrumentos que levaaba a bordo:\nJason 1 foi retirado en xullo de 2013, tras 11,5 anos de servizo. A s\u00faa misi\u00f3n foi continuada polos sat\u00e9lites Jason 2 e Jason 3."}
{"id": "503248", "revid": "23204", "url": "https://gl.wikipedia.org/wiki?curid=503248", "title": "Clara Ponsat\u00ed", "text": "Clara Ponsat\u00ed i Obiols, nada en Barcelona o 19 de marzo de 1957, \u00e9 unha economista e pol\u00edtica catal\u00e1.\nTraxectoria.\nSeu pai era Josep Maria Ponsat\u00ed e s\u00faa nai Montserrat Obiols, filla do pintor novecentista Josep Obiols e irm\u00e1 do pol\u00edtico Raimon Obiols. \nActividade acad\u00e9mica.\nClara licenciouse en econom\u00eda na Universidade de Barcelona en 1980 e realizou o mestrado na Universidade Aut\u00f3noma de Barcelona (UAB) (1982) e doutorouse en 1988 na Universidade de Minnesota coa tese \"Incomplete Information Two Person Bargaining with a Finite Set of Posible Agreements\". Unha especialista na teor\u00eda de xogos e econom\u00eda p\u00fablica, con interese na negociai\u00f3n e a resoluci\u00f3n de conflitos. Nos Estados Unidos de clases na Universidade de Minnesota no curso 1986/87 e en 1989 volveu a Barcelona como profesora na UAB con interrupci\u00f3ns para exercer como profesora visitante nas Universidades de California en San Diego (1993/94) e Toronto (2000/01). En 2001 incorpourose como investigadora ao Institut d\u2019An\u00e0lisi Econ\u00f2mica (IAE) do CSIC e foi a s\u00faa directora entre 2006 e 2012. No curso 2012/13 foi profesora visitante da c\u00e1tedra Pr\u00edncipe de Asturias da Universidade de Georgetown. En 2013 o ministro de educaci\u00f3n e cultura do goberno espa\u00f1ol, Jos\u00e9 Manuel Garc\u00eda-Margallo, reco\u00f1eceu en sede parlamentaria que a s\u00faa non renovaci\u00f3n fora unha decisi\u00f3n pol\u00edtica pola postura favorable de Ponsat\u00ed ao dereito de decidir en Catalu\u00f1a. De volta a Catalu\u00f1a exerceu como profesora-investigadora de novo no IAE ata xaneiro de 2016 cando a Universidade de St Andrews en Escocia nomeouna profesora e directora da s\u00faa escola de econom\u00eda.\nPublicou diversos artigos acad\u00e9micos en revistas internacionais de teor\u00eda e investigaci\u00f3n econ\u00f3mica tales como o \"Journal of Public Economic Theory\", \"Games and Economic Behavior\", \"Social Choice and Welfare\", \"Journal of Economic Theory\", \"International Journal of Industrial Organization\", \"Economica\" ou \"Economics Letters\".\nActividade pol\u00edtica.\nDurante a s\u00faa mocidade formou parte da Joventut Comunista de Catalunya e en 1979 entrou a militar no Partit Socialista Unificat de Catalunya pero logo mant\u00edvose f\u00f3ra de toda actividade pol\u00edtica p\u00fablica ata a segunda d\u00e9cada do s\u00e9culo XXI cando apoiou publicamente o dereito de decidir. En 2014 apareceu no documental sobre o independentismo \"L'endem\u00e0\" de Isona Passola. Nas elecci\u00f3ns catal\u00e1s de 2015 foi como suplente pola circunscrici\u00f3n de Barcelona na lista de Junts pel S\u00ed. En maio de 2016 entrou a formar parte do secretariado nacional da Assemblea Nacional Catalana, ali\u00f1ada co sector cr\u00edtico da organizaci\u00f3n permaneceu no posto ata o 17 de xullo de 2017 ao asumir a conseller\u00eda de ensinanza da Generalitat de Catalu\u00f1a logo da cesaci\u00f3n de Meritxell Ruiz e outros dous conselleiros reticentes a asumiren as consecuencias dun referendo de independencia. Ponsat\u00ed colocouse \u00e1 fronte dun departamento que ti\u00f1a un papel importante no preparativo do referendo ao localizarense os colexios electores en establecementos de ensino. Tras a celebraci\u00f3n do referendo o 1 de outubro e como consecuencia da aplicaci\u00f3n do artigo 155 da Constituci\u00f3n espa\u00f1ola o goberno espa\u00f1ol interveu o 27 de outubro a autonom\u00eda catal\u00e1 e procedeu, entre outras medidas, \u00e1 cesaci\u00f3n dos conselleiros da Generalitat. Ponsat\u00ed canda o presidente Carles Puigdemont e outros tres conselleiros do goberno, Llu\u00eds Puig, Antoni Com\u00edn e Meritxell Serret marcharon a un exilio autoimposto en Bruxelas o 30 de outubro. \nNas elecci\u00f3ns catal\u00e1s de 2017 sa\u00edu deputada na lista Junts per Catalunya por\u00e9n renunciou \u00e1 acta de deputada o 28 de xaneiro de 2018. O 10 de marzo anunciou que se \u00eda establecer en Escocia para volver \u00e1 actividade acad\u00e9mica e, xa que logo, oficializaba a s\u00faa retirada da pol\u00edtica institucional.\nO 24 de marz de 2018 o maxistrado do Tribunal Supremo espa\u00f1ol Pablo Llarena emitiu unha orde de detenci\u00f3n europea contra Ponsat\u00ed. Mais o 28 a xustiza escocesa deixouna en liberdade a\u00ednda que lle retirou o pasaporte e o 19 de xullo o xu\u00edz Llarena retirou a euroorde contra ela e outros pol\u00edticos catal\u00e1ns ao saber que a xustiza de Schleswig-Holstein rexeitaba a entrega a Espa\u00f1a de Puigdemont polo delito de rebeli\u00f3n.\nO 5 de novembro de 2019 Llarena emitiu outra euroorde contra Ponsat\u00ed que se devolveu a Espa\u00f1a para clarificaci\u00f3n. Finalmente, o 14 de novembro de 2019 declarou diante a xustiza escocesa que a deixou en liberdade sen lle retirar o pasaporte e fixou a vista para o 12 de decenbro de 2019 pero Ponsat\u00ed, que fora nas listas de Lliures per Europa nas elecci\u00f3ns europeas do 26 de maio de 2019 sen resultar elixida, converteuse en europarlamentaria tras o Brexit, ao aumentar en cinco os europarlamentarios espa\u00f1ois o que supuxo a suspensi\u00f3n do procedemento de extradici\u00f3n ao considerar a xustiza escocesa que o posto lle conced\u00eda inmunidade."}
{"id": "503249", "revid": "98629", "url": "https://gl.wikipedia.org/wiki?curid=503249", "title": "Acanthus", "text": "Acanthus \u00e9 un x\u00e9nero de plantas faner\u00f3gamas da orde das lamiales, que \u00e9 o tipo da familia das acant\u00e1ceas.\nAs s\u00faas especies son nativas das rexi\u00f3ns tropicais e temperadas do Vello Mundo, coa maior diversidade na rexi\u00f3n mediterr\u00e1nea e Asia. \nO seu nome vulgar \u00e9 acanto. A s\u00faa especie tipo \u00e9 \"Acanthus mollis\", que en Galicia, ademais de como acanto co\u00f1\u00e9cese tam\u00e9n como herba cepeira e herba da bruxa.\nComprende cerca de 90 especies descritas e, destas, s\u00f3 unhas trinta son aceptadas hoxe.\nCaracter\u00edsticas.\nAs especies de \"Acanthus\" son plantas herb\u00e1ceas perennes de 30 a 70\u00a0cm de altura, m\u00e1is o menos pilosas ou glabras. As follas, basais, miden de 20 a 100 cm de longo e de 5 a 20 cm (algunhas at\u00e9 30) cm de largo, e son de forma el\u00edptica ou ovada, pinnat\u00edfidas, inciso-dentadas, glabras pola face, e pilosas nos nervios dol rev\u00e9s, con pec\u00edolos de 20-60 por 2\u00a0cm; as superiores te\u00f1en 1,5-4 por 1-2,5\u00a0cm, son ovado-lanceoladas, espi\u00f1entas no \u00e1pice, e s\u00e9siles. A inflorescencia, densa, chega at\u00e9 os 2 m de lonxitude. As br\u00e1cteas miden 2,5-4 por 2\u00a0cm, son ovado-oblongas, dentadas, m\u00e1is ou menos espi\u00f1entas, purp\u00fareas no \u00e1pice e abrancazadas na base, con 7 nervios, pubescentes; as bract\u00e9olas son sublineares, subespi\u00f1entas e pubescentes. El c\u00e1liz, pulverulento, est\u00e1 formado por s\u00e9palos externos de 4-5,5\u00a0cm, ovado-r\u00f3mbicos, ciliados, e os internos de 0,6-0,7\u00a0cm. A corola \u00e9 abrancazada, con nerviaci\u00f3n purp\u00farea; o labio inferior mide de 3,5\u20135\u00a0cm, \u00e9 trilobulado e pubescente. Os estames, de 3-3,5\u00a0cm, son arqueadoscon filamentos glabros e anteras de 10-12 por 2\u20133\u00a0mm, pilosas na cara interior. O ovario, de 4-5 por 2\u20133\u00a0mm, \u00e9 ovoide, piloso no \u00e1pice con estilo de 3\u20134\u00a0cm, m\u00e1is longo que os estames, e coas ramas estigmat\u00edferas de 1-1,5\u00a0mm. O froito \u00e9 unha c\u00e1psula de 2-3,5\u00a0cm, ovoide, con sementes de 10\u201312\u00a0mm, lisas. O n\u00famero de cromosomas \u00e9 de 2n = 56.\nTaxonom\u00eda.\nDescrici\u00f3n.\nO x\u00e9nero foi descrito por Linneo e publicado en \"Species Plantarum\" 2: 639. 1753. \nEtimolox\u00eda.\nO nome cient\u00edfico \"Acanthus\" procede do lat\u00edn \"acanthus\", que deriva do grego antigo \u03ac\u03ba\u03b1\u03bd\u03b8\u03b1, -\u03b7\u03c2 \"\u00e1kantha, -\u0113s\" \"planta esp\u00f1enta\", probabelmente por composici\u00f3n entre \"acer, acris\" de \"aceo, acies\", \"punzante\" e \"anthos\", \"flor\", do grego \"\u03ac\u03ba\u03c1\u03c4\u03c2\" e \"\u03ac\u03bd\u03b8\u03cc\u03c2\". Virxilio emprega este voc\u00e1bulo nas xe\u00f3rgicas (4, 123) e Plinio o Vello describe d\u00faas especies na s\u00faa \"Naturalis historia\" (22, XXXIV, 76): as actuais \"Acanthus spinosus\" L. e \"Acanthus mollis\" L.; esta \u00faltima denomin\u00e1bse tam\u00e9n \"paederos\" e \"melamphyllos\", e a s\u00faa ra\u00edz us\u00e1base para as queimaduras e as luxaci\u00f3ns (\"quod aliqui paederota vocant, alii melamphyllum, huius radices ustis luxatisque mire prosunt\").\nCultivo e usos.\nVarias especies, especialmente \"A. spinosus\" e \"A. mollis\", cult\u00edvanse como plantas ornamentais.\nAs follas de \"Acanthus mollis\" inspiraron na Grecia antiga a decoraci\u00f3n da capitel corintio."}
{"id": "503250", "revid": "4817", "url": "https://gl.wikipedia.org/wiki?curid=503250", "title": "Jason (foguete)", "text": "Jason, tam\u00e9n co\u00f1ecido coa denominaci\u00f3n Argo-E5, foi un foguete sonda estadounidense de propelente s\u00f3lido desenvolvido a finais dos anos 1950 e formado por cinco etapas.\nJason foi desenvolvido pola Forza A\u00e9rea dos Estados Unidos para ser lanzado durante as probas nucleares da operaci\u00f3n Argus e estudar os efectos da radiaci\u00f3n a alturas de entre 700 e 800 km. Cada Jason estaba formado por unha primeira etapa Honest John, dous foguetes Nike como segunda e terceira etapas, un Recruit como cuarte etapa e un T-55 como quinta. Ti\u00f1an unha masa de 3330 kg, unha lonxitude de 17,5 m, un di\u00e1metro de 58 cm e eran capaces de chegar aos 800 km de altura. Todos os Jason, 22 en total, foron lanzados durante 1958. Foi sucedido polo foguete Javelin."}
{"id": "503251", "revid": "72012", "url": "https://gl.wikipedia.org/wiki?curid=503251", "title": "Argo-E5", "text": ""}
{"id": "503253", "revid": "98629", "url": "https://gl.wikipedia.org/wiki?curid=503253", "title": "Javelin (foguete)", "text": "Javelin, tam\u00e9n co\u00f1ecido coa denominaci\u00f3n Argo-D4, foi un foguete sonda estadounidense de propelente s\u00f3lido desenvolvido a finais dos anos 1950 e formado por catro etapas.\nJavelin foi desenvolvido pola Forza A\u00e9rea dos Estados Unidos para subistituir ao foguete Jason. Foi usado para multitude de experimentos a grande altitude, tendo un apoxeo de 1100 km. A primeira etapa consist\u00eda nun Honest John, coa segunda e terceiras formadas por dous foguetes Nike e un Altair X-248 como cuarte etapa. Ti\u00f1a unha masa de 3385 kg, unha lonxitude de 14,80 m e un di\u00e1metro de 58 cm. Os Javelin, 85 en total, foron lanzados entre 1959 e 1976.."}
{"id": "503254", "revid": "15490", "url": "https://gl.wikipedia.org/wiki?curid=503254", "title": "Tamara E. Jernigan", "text": "Tamara Elizabeth \"Tammy\" Jernigan, nada en Chattanooga (Tennessee) o 7 de maio de 1959, \u00e9 unha astronauta estadounidense retirada que formou parte das misi\u00f3ns STS-40, STS-52, STS-67, STS-80 e STS-96.\nTraxectoria.\nJernigan graduouse en f\u00edsica e \u00e9 m\u00e1ster en enxe\u00f1er\u00eda pola Universidade de Stanford en 1981 e 1983 e m\u00e1ster en astronom\u00eda pola Universidade de California en Berkely en 1985. Ten un doutoramento en f\u00edsica espacial e astronom\u00eda pola Universidade Rice en 1988.\nFoi seleccionada como astronauta pola NASA en xu\u00f1o de 1985. Participou nas misi\u00f3ns STS-40, STS-52, STS-67, STS-80 e STS-96. Deixou a NASA en setembro de 2001 para pasar a ter un cargo no Laboratorio Nacional Lawrence Livermore."}
{"id": "503255", "revid": "72012", "url": "https://gl.wikipedia.org/wiki?curid=503255", "title": "Tamara Jernigan", "text": ""}
{"id": "503256", "revid": "72012", "url": "https://gl.wikipedia.org/wiki?curid=503256", "title": "JERS", "text": ""}
{"id": "503257", "revid": "72012", "url": "https://gl.wikipedia.org/wiki?curid=503257", "title": "Acanthoideae", "text": ""}
{"id": "503258", "revid": "22795", "url": "https://gl.wikipedia.org/wiki?curid=503258", "title": "Acantoideas", "text": "A das acantoideas (\"Acanthoideae\") \u00e9 unha das tres subfamilias en que se divide a familia das acant\u00e1ceas.\nO seu x\u00e9nero tipo \u00e9 \"Acanthus\", \nTaxonom\u00eda.\nDescrici\u00f3n.\nA subfamilia foi descrita en 1836 polo bot\u00e1nico estadounidense Amos Eaton, en \"Botanical Dictionary\", 4\u00aa ed., p. 33. \nEtimolox\u00eda.\nO nome cient\u00edfico \"Acanthoidea\" est\u00e1 formado sobre a ra\u00edz \"Acanth-\" do nome do x\u00e9nero tipo, \"Acanthus\", coa adici\u00f3n do sufixo \"-oidea\", propio dos nomes das subfamilias dos vexetais.\nCasificaci\u00f3n.\nA subfamilia subdiv\u00eddese nas seguintes tribos:"}
{"id": "503259", "revid": "89787", "url": "https://gl.wikipedia.org/wiki?curid=503259", "title": "Brent Jett", "text": "Brent Ward Jett Jr., nado en Pontiac, M\u00edchigan, o 5 de outubro de 1958, \u00e9 un astronauta estadounidense retirado que formou parte das misi\u00f3ns STS-115, STS-72, STS-97 e STS-81.\nTraxectoria.\nJett graduouse en enxe\u00f1er\u00eda aeroespacial pola Academia Naval dos Estados Unidos en 1981 e \u00e9 m\u00e1ster en enxe\u00f1er\u00eda aeron\u00e1utica pola Escola Naval de Posgraduados dos Estados Unidos en 1989.\nFoi seleccionado como astronauta pola NASA en marzo de 1992. Participou nas misi\u00f3ns STS-115, STS-72, STS-97 e STS-81. De novembro de 2007 a febreiro de 2011 foi director de operaci\u00f3ns de voos tripulados no Centro Espacial Johnson e de marzo de 2010 a xaneiro de 2013 foi xerente adxunto do programa de voos comerciais tripulados da NASA. Deixou a NASA en xaneiro de 2013."}
{"id": "503260", "revid": "72012", "url": "https://gl.wikipedia.org/wiki?curid=503260", "title": "Brent W. Jett", "text": ""}
{"id": "503261", "revid": "98629", "url": "https://gl.wikipedia.org/wiki?curid=503261", "title": "Jing Haipeng", "text": "Jing Haipeng, nado na provincia de Shanxi o 24 de outubro de 1966, \u00e9 un astronauta chin\u00e9s que formou parte das misi\u00f3ns Shenzhou 7 e Shenzhou 11, sendo o primeiro astrounauta chin\u00e9s en participar en d\u00faas misi\u00f3ns.\nTraxectoria.\nJing Haipeng graduouse como piloto na Escola de Aviaci\u00f3n do Ex\u00e9rcito Popular de Liberaci\u00f3n da Provincia de Hebei. Foi seleccionado como parte do primeiro grupo de astronautas chineses en xaneiro de 1998 e estivo entre os seis candidatos para a misi\u00f3n Shenzhou 6. Participou nas misi\u00f3ns Shenzhou 7 (primeira misi\u00f3n chinesa con tres tripulantes) e 11 (primeira misi\u00f3n chinesa cunha muller a bordo e primeira misi\u00f3n en acoplarse coa primeira estaci\u00f3n espacial chinesa, Tiangong 1)."}
{"id": "503262", "revid": "23204", "url": "https://gl.wikipedia.org/wiki?curid=503262", "title": "R\u00edo Irtysh", "text": "O rio Irtysh (en ; en ; en t\u00e1rtaro \"\u0130rte\u015f / \u0418\u0440\u0442\u0435\u0448\") \u00e9 un r\u00edo da Asia Central, o maior afluente do r\u00edo Obi. O seu nome significa \"R\u00edo Branco\". Na verdade o Irtysh \u00e9 mais longo que o r\u00edo Ob, se se considera s\u00f3 a distancia dende o nacemento ata a confluencia. O principal afluente do Irtysh \u00e9 o r\u00edo Tobol. Os r\u00edos Obi e Irtysh forman unha das maiores bac\u00edas hidrogr\u00e1ficas de Asia, que conta con gran parte da Siberia Occidental e dos Montes Altai.\nCase todo o r\u00edo \u00e9 naveg\u00e1bel entre abril e outubro, cando a superficie non se atopa conxelada e polo r\u00edo navegan barcos de pasaxeiros e de carga. A cidade de Omsk pos\u00fae o maior porto fluvial da Siberia Occidental. As importantes centrais hidroel\u00e9tricas en \u00d6skemen (1952) e en Bakhtarminsk (1959), preto da fronteira entre Kazhakhst\u00e1n e a China, empregan as augas do Irtysh. \nO r\u00edo alimenta o canal Irtysh-Karaganda que irriga as \u00e1ridas estepas do Kazakhst\u00e1n.\nHistoria.\nVarios pobos mongois e turcos ocuparon as ribeiras do r\u00edo durante s\u00e9culos. Nos s\u00e9culos XV e XVI, os cursos medio e baixo do Irtysh estaban dentro do kanato t\u00e1rtaro de Sibir, conquistado polos rusos na d\u00e9cada de 1580. No s\u00e9culo XVII, o kanato de Zungaria, formado polo pobo mongol dos oirat, converteuse no estado veci\u00f1o do sur de Rusia, e controlou a parte alta do Irtysh. Mentres tanto, fund\u00e1ronse as cidades rusas de Omsk (1716), Semipalatinsk (1718), Ust-Kamenogorsk (1720) e Petropavlovsk (1752).\nO Imperio Qing conquistou o estado de Zungaria na d\u00e9cada de 1750. A fronteira entre o Imperio Ruso e os Qing (actual fronteira entre Rusia e Kazakhst\u00e1n no norte e entre Mongolia e a China no sur) estableceuse no s\u00e9culo XIX.\nReferencia cultural.\nO r\u00edo Irtysh serve de fondo ao ep\u00edlogo da novela de 1866 de Fi\u00f3dor Dostoievski \"Crime e castigo\"."}
{"id": "503263", "revid": "47401", "url": "https://gl.wikipedia.org/wiki?curid=503263", "title": "Montes Altai", "text": ""}
{"id": "503264", "revid": "47401", "url": "https://gl.wikipedia.org/wiki?curid=503264", "title": "R\u00edo Irtish", "text": ""}
{"id": "503265", "revid": "47401", "url": "https://gl.wikipedia.org/wiki?curid=503265", "title": "Irtysh", "text": ""}
{"id": "503266", "revid": "98629", "url": "https://gl.wikipedia.org/wiki?curid=503266", "title": "Ionosphere Sounding Satellite", "text": "Ionosphere Sounding Satellite ou ISS, bautizados como Ume unha vez en \u00f3rbita, foi unha serie de dous sat\u00e9lites artificiais xaponeses adicados ao estudo da ionosfera terrestre.\nCaracter\u00edsticas.\nOs sat\u00e9lites Ume adic\u00e1ronse a estudar as ondas de radio na ionosfera para axudar a prever un uso \u00f3ptimo das comunicaci\u00f3ns en onda curta. Ume 1 foi lanzado o 29 de febreiro de 1976 mediante un foguete N-1 e tras un mes en \u00f3rbita quedou f\u00f3ra de servizo por un problema co sistema de alimentaci\u00f3n el\u00e9ctrica. Ume 2 foi lanzado o 16 de febreiro de 1978, tam\u00e9n mediante un N-1, cunha misi\u00f3n inicial de ano e medio pero funcionando ata o 23 de febreiro de 1983 en quedou f\u00f3ra de servizo debido \u00e1 degradaci\u00f3n da s\u00faa fonte de alimentaci\u00f3n."}
{"id": "503267", "revid": "72012", "url": "https://gl.wikipedia.org/wiki?curid=503267", "title": "Ume", "text": ""}
{"id": "503268", "revid": "72012", "url": "https://gl.wikipedia.org/wiki?curid=503268", "title": "Ume 1", "text": ""}
{"id": "503269", "revid": "72012", "url": "https://gl.wikipedia.org/wiki?curid=503269", "title": "Ume 2", "text": ""}
{"id": "503270", "revid": "72012", "url": "https://gl.wikipedia.org/wiki?curid=503270", "title": "ISS 1", "text": ""}
{"id": "503271", "revid": "72012", "url": "https://gl.wikipedia.org/wiki?curid=503271", "title": "ISS 2", "text": ""}
{"id": "503272", "revid": "96033", "url": "https://gl.wikipedia.org/wiki?curid=503272", "title": "Parque Natural de Arribes do Douro", "text": ""}
{"id": "503274", "revid": "35560", "url": "https://gl.wikipedia.org/wiki?curid=503274", "title": "Centro de Lanzamento de Sat\u00e9lites de Jiuquan", "text": "O Centro de Lanzamento de Sat\u00e9lites de Jiuquan foi o primeiro centro de lanzamento de foguetes da China, tanto civ\u00eds como militares. Est\u00e1 situado na rexi\u00f3n de Jiuquan, na provincia de Gansu, no noroeste do pa\u00eds.\nCaracter\u00edsticas.\nO primeiro lanzamento desde Jiuquan tivo lugar o 1 de setembro de 1960 e desde el l\u00e1nzanse foguetes membros da familia de lanzadores Longa Marcha. O aeroporto de Jiuquan queda a 75 km ao sur do sitio de lanzamento e o centro conta cun ferrocarril adicado que vai ata a cidade. O centro conta con todas as instalaci\u00f3ns necesarias para cada fase da preparaci\u00f3n dun lanzamento, desde o centro t\u00e9cnico ao centro de control, pasando polo control de misi\u00f3n, o provisionamento de propelentes, sistemas de seguimento e comunicaci\u00f3n e soporte lox\u00edstico."}
{"id": "503275", "revid": "72012", "url": "https://gl.wikipedia.org/wiki?curid=503275", "title": "Centro de lanzamento de Jiuquan", "text": ""}
{"id": "503276", "revid": "23204", "url": "https://gl.wikipedia.org/wiki?curid=503276", "title": "Montes Transant\u00e1rticos", "text": "Os Montes Transant\u00e1rticos son unha cordilleira de rochas (principalmente sedimentarias) da Ant\u00e1rtida que se estende, con algunhas interrupci\u00f3ns, ao longo do continente dende o capo Adare ao norte da Terra de Vitoria ata a terra de Coats. Os montes separan a Ant\u00e1rtida Oriental e a Ant\u00e1rtida Occidental. Incl\u00faen numerosos grupos de monta\u00f1as separadas, que \u00e1s veces tam\u00e9n se subdividen en pequenos cordais.\nA cordilleira foi vista por primeira vez por James Clark Ross en 1841 no que foi chamado posteriormente barreira de xeo de Ross na s\u00faa honra. Foi cruzada por vez primeira durante a British NaA cordilleitional Antarctic Expedition de 1901-1904.\nO pico m\u00e1is alto \u00e9 o monte Kirkpatrick, de 4528 metros na cordilleira da Ra\u00ed\u00f1a Alexandra.\nBiolox\u00eda.\nNa costa do mar de Ross na Terra de Vitoria viven ping\u00fc\u00edns, focas e aves mari\u00f1as, mentres que a vida no interior dos montes Transant\u00e1rticos lim\u00edtase a bacterias, liques, algas e fungos. Nun momento a Ant\u00e1rtida estivo cuberta de bosques, inclu\u00edndo \"Wollemia\" e \"Nothofagus\". Por\u00e9n, co arrefriamento ocasionado coa ruptura de Gondwana, estes bosques desapareceron gradualmente. Crese que as \u00faltimas \u00e1rbores do continente estiveron nos montes Transant\u00e1rticos.\nHistoria.\nOs montes Transant\u00e1rticos foron vistos por primeira vez polo capit\u00e1n James Ross en 1841 dende o mar de Ross. A cordilleira \u00e9 unha barreira natural que hai que cruzar para acadar o polo Sur dende a barreira de xeo de Ross.\nO primeiro cruzamento dos montes Transant\u00e1rticos tivo lugar durante a expedici\u00f3n de 1902-1904. Unha partida de reco\u00f1ecemento baixo o mando de Albert Armitage chegou aos 2700\u00a0m de altura en 1902. O ano seguinte unha partida liderada por Robert Falcon Scott cruzou a Ant\u00e1rtida Oriental por un lugar co\u00f1ecido agora como glaciar Ferrar polo xe\u00f3logo da expedici\u00f3n. Exploraron parte da Terra de Vitoria na meseta Ant\u00e1rtica antes de volver polo mesmo glaciar.\nEn 1908, o grupo de Ernest Shackleton cruzou os montes polo glaciar Beardmore. Scott volveu ao mesmo glaciar en 1911, mentres que Roald Amundsen cruzou a cordilleira polo glaciar Axel Heiberg.\nGran parte da cordilleira permaneceu sen explorar ata as d\u00e9cadas de 1940 e 1950, cando misi\u00f3ns como a Operaci\u00f3n Highjump e o Ano Xeof\u00edsico Internacional (IGY) fixeron grande uso da fotograf\u00eda a\u00e9rea e concentr\u00e1ronse na investigaci\u00f3n completa do continente. O nome \"Montes Transant\u00e1rticos\" aplicouse por primeira vez nun estudo de 1960 polo xe\u00f3logo Warren B. Hamilton, seguindo o seu campo de traballo no IGY. Foi recomendado posteriormente polo comit\u00e9 US-ACAN, autoridade estadounidense para os nomes xeogr\u00e1ficos en 1962. Este nome puramente descritivo (en contraste con moitos outros top\u00f3nimos ant\u00e1rticos) est\u00e1 aceptada internacionalmente.\nO glaciar Leverett nos montes da Ra\u00ed\u00f1a Maude \u00e9 a ruta planeada a trav\u00e9s dos montes Transant\u00e1rticos para a subministraci\u00f3n entre a estaci\u00f3n McMurdo e a estaci\u00f3n Amundsen\u2013Scott Polo Sur."}
{"id": "503277", "revid": "47401", "url": "https://gl.wikipedia.org/wiki?curid=503277", "title": "Monta\u00f1as Transant\u00e1rticas", "text": ""}
{"id": "503278", "revid": "98629", "url": "https://gl.wikipedia.org/wiki?curid=503278", "title": "Sim\u00e9on Denis Poisson", "text": "Sim\u00e9on Denis Poisson, nado en Pithiviers o 21 de xu\u00f1o de 1781 e finado en Par\u00eds o 25 de abril de 1840, foi un matem\u00e1tico e f\u00edsico franc\u00e9s.\nTraxectoria.\nSim\u00e9on Denis Poisson naceu en Pithiviers, Loiret, fillo do soldado Sim\u00e9on Poisson.\nEn 1798 entrou na \u00c9cole Polytechnique de Par\u00eds como primeiro colocado da s\u00faa clase, atraendo inmediatamente a atenci\u00f3n dos profesores da escola, que o deixaron libre para escoller o que estudar. En 1800, menos de dous anos despois de seu ingreso, publicou dous traballos, un sobre o m\u00e9todo de eliminaci\u00f3n de \u00c9tienne B\u00e9zout, e outro sobre o n\u00famero de integrais dunha ecuaci\u00f3n en diferenzas finitas. Este \u00faltimo foi examinado por Sylvestre Fran\u00e7ois Lacroix e Adrien-Marie Legendre, que recomendaron a s\u00faa publicaci\u00f3n no \"Recueil des savants \u00e9trangers\", unha honra sen precedentes para un mozo de dezaoito anos.\nPoisson desenvolveu o expo\u00f1ente de Poisson, usado na transformaci\u00f3n adiab\u00e1tica dun gas. Este expo\u00f1ente \u00e9 a raz\u00f3n entre a capacidade t\u00e9rmica molar dun gas a presi\u00f3n constante e a capacidade t\u00e9rmica molar dun gas a volume constante. A lei de transformaci\u00f3n adiab\u00e1tica dun gas di que o produto entre a presi\u00f3n dun gas e o seu volume elevado ao expo\u00f1ente de Poisson \u00e9 constante.\nContribuci\u00f3ns.\nTeor\u00eda do potencial.\n\u00c9 co\u00f1ecida a correcci\u00f3n de Poisson da ecuaci\u00f3n diferencial de segunda orde de Laplace para o potencial:\nque leva o seu nome (ecuaci\u00f3n de Poisson) ou o de ecuaci\u00f3n da teor\u00eda do potencial, publicada por primeira vez no bolet\u00edn da Soci\u00e9t\u00e9 Philomatique de Paris (1813). Se a funci\u00f3n nun punto dado \u00e9 \u03c1=0, ent\u00f3n obtense a ecuaci\u00f3n de Laplace:\nEn 1812 Poisson descubriu que a ecuaci\u00f3n de Laplace \u00e9 v\u00e1lida unicamente f\u00f3ra dun s\u00f3lido. Unha proba rigorosa de masas con densidade variable deuna por primeira vez Carl Friedrich Gauss en 1839. Ambas as ecuaci\u00f3ns te\u00f1en os seus equivalentes no c\u00e1lculo vectorial. A ecuaci\u00f3n de Poisson para o operador laplaciano dun campo escalar; \u03c6 no espazo tridimensional \u00e9:\nConsiderando por exemplo a ecuaci\u00f3n de Poisson para o potencial el\u00e9ctrico nunha superficie; \u03a8 como unha funci\u00f3n da densidade de carga el\u00e9ctrica; \u03c1e co\u00f1ecido nun punto particular:\nA distribuci\u00f3n da carga nun flu\u00eddo \u00e9 desco\u00f1ecida e debe empregarse a ecuaci\u00f3n de Poisson-Boltzmann:\nque na mior\u00eda dos casos non se pode resolver analiticamente. En coordenadas polares a ecuaci\u00f3n de Poisson-Boltzmann ten a forma:\nque tampouco se pode resolver analiticamente. Se un campo \u03c6 non \u00e9 escalar, a ecuaci\u00f3n de Poisson \u00e9 v\u00e1lida, como pode ser por exemplo no espazo de Minkowski 4-dimensional:\nSe \u03c1(\"x\",\u00a0\"y\",\u00a0\"z\") \u00e9 unha funci\u00f3n continua e se cando \"r\"\u2192\u221e (ou se un punto se move cara ao infinito) a funci\u00f3n \u03c6 tende a 0 suficientemente r\u00e1pido, unha soluci\u00f3n da ecuaci\u00f3n de Poisson \u00e9 a do potencial newtoniano dunha funci\u00f3n \u03c1(\"x\",\u00a0\"y\",\u00a0\"z\"):\nonde \"r\" \u00e9 a distancia entre un elemento de volume \"dv\" e un punto \"M\". A integraci\u00f3n exec\u00fatase en todo o espazo.\nOutra \"integral de Poisson\" \u00e9 a soluci\u00f3n para a funci\u00f3n de Green para a ecuaci\u00f3n de Laplace coa condici\u00f3n de Dirichlet sobre un disco circular:\nonde\nDo mesmo xeito, def\u00ednese a funci\u00f3n de Green para a ecuaci\u00f3n de Laplace coa condici\u00f3n de Dirichlet, \u2207\u00b2\u03c6\u00a0=\u00a00 sobre unha esfera de raio \"R\". Neste caso, a funci\u00f3n de Green \u00e9:\nonde\nA integral de Poisson ten agora a forma:\nMatem\u00e1ticas.\nNas matem\u00e1ticas puras, os seus traballos m\u00e1is importantes foron a s\u00faa serie de estudos sobre integrais definidas e a s\u00faa discusi\u00f3n sobre as series de Fourier; o primeiro supuxo crear un cami\u00f1o para os estudos cl\u00e1sicos de Peter Gustav Lejeune Dirichlet e Bernhard Riemann sobre o mesmo tema. Local\u00edzanse no \"Journal\" da \u00c9cole Polytechnique dende 1813 a 1823, e nas \"Memoirs de l'Acad\u00e9mie\" de 1823. Estudou tam\u00e9n a integral de Fourier. C\u00f3mpre sinalar tam\u00e9n o seu ensaio sobre o c\u00e1lculo de variaci\u00f3ns (\"Mem. de l'acad.,\" 1833), e os seus traballos sobre a probabilidade da media (\"Connaiss. d. temps,\" 1827, &amp;c). A distribuci\u00f3n de Poisson en teor\u00eda da probabilidade recibe o seu nome.\nOutros traballos.\nEn 1815 Poisson estudou as integrais no plano complexo, e en 1831 obtivo as ecuaci\u00f3ns de Navier-Stokes independentemente de Claude-Louis Navier."}
{"id": "503279", "revid": "47401", "url": "https://gl.wikipedia.org/wiki?curid=503279", "title": "Simeon Poisson", "text": ""}
{"id": "503280", "revid": "47401", "url": "https://gl.wikipedia.org/wiki?curid=503280", "title": "Sim\u00e9on Poisson", "text": ""}
{"id": "503281", "revid": "89787", "url": "https://gl.wikipedia.org/wiki?curid=503281", "title": "Rally de Ourense de 2020", "text": "O Rally de Ourense de 2020 foi a 53\u00aa edici\u00f3n de dito rally. Foi a primeira proba da tempada 2020 do Campionato de Espa\u00f1a de Rallys e celebrouse o 25 de xullo de 2020. O vencedor foi o madrile\u00f1o Pepe L\u00f3pez, conducindo un Citro\u00ebn C3 R5.\nItinerario.\nO itinerario reduciuse respecto \u00e1s edici\u00f3ns anteriores, pasando a disputarse nun s\u00f3 d\u00eda e con catro treitos a d\u00faas pasadas cada un: A Peroxa e To\u00e9n pola ma\u00f1\u00e1 e Amoeiro e O Carballi\u00f1o pola tarde. O percorrido total 425,11 km dos cales 123,56 son cronometrados."}
{"id": "503285", "revid": "89787", "url": "https://gl.wikipedia.org/wiki?curid=503285", "title": "Selecci\u00f3n de f\u00fatbol de Burundi", "text": "A selecci\u00f3n de f\u00fatbol de Burundi () \u00e9 o equipo representativo de Burundi nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Burundi (\"F\u00e9d\u00e9ration de football du Burundi\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Alcumados as Andori\u00f1as (, ), a\u00ednda que nunca conseguiron participar na fase final dunha Copa do Mundo, conseguiron clasificarse por primeira vez para a Copa de \u00c1frica de Naci\u00f3ns en 2019, onde caeron na fase de grupos."}
{"id": "503289", "revid": "52194", "url": "https://gl.wikipedia.org/wiki?curid=503289", "title": "A color p\u00farpura", "text": ""}
{"id": "503290", "revid": "89787", "url": "https://gl.wikipedia.org/wiki?curid=503290", "title": "\u00c1cido gliox\u00edlico", "text": "O \u00e1cido gliox\u00edlico ou \u00e1cido oxoac\u00e9tico \u00e9 un composto org\u00e1nico. O seu ani\u00f3n (base conxugada) denom\u00ednase glioxilato. O \u00e1cido gliox\u00edlico, xunto cos \u00e1cidos ac\u00e9tico, glic\u00f3lico e ox\u00e1lico, \u00e9 un dos \u00e1cidos carbox\u00edlicos de dous carbonos (C2). \u00c9 un s\u00f3lido incoloro que aparece de forma natural no metabolismo de moitos organismos e ten \u00fatiles aplicaci\u00f3ns industriais.\nEstrutura e nomenclatura.\nA\u00ednda que a estrutura do \u00e1cido gliox\u00edlico descr\u00edbese como a dun composto que ten un grupo funcional aldehido, o aldehido \u00e9 s\u00f3 un compo\u00f1ente menor da forma m\u00e1is frecuente nalgunhas situaci\u00f3ns. En vez de como aldehido, a mi\u00fado enc\u00f3ntrase en forma de hidrato ou d\u00edmero c\u00edclico. Por exemplo, en presenza de auga, o carbonilo conv\u00e9rtese rapidamente nun diol xeminal (descrito como \"monohidrato\"). A constante de equilibrio (\"K\") \u00e9 300 para a formaci\u00f3n do \u00e1cido dihidroxiac\u00e9tico a temperatura dunha habitaci\u00f3n:\nEn soluci\u00f3n, o monohidrato est\u00e1 en equilibrio cunha forma d\u00edmera hemiacetal: \nIllado, a estrutura de aldehido ten un conf\u00f3rmero principal cunha estrutura c\u00edclica con enlaces de hidr\u00f3xeno co carbonilo do aldehido moi pr\u00f3ximo ao hidr\u00f3xeno do carboxilo:\nA constante da lei de Henry do \u00e1cido gliox\u00edlico \u00e9 KH = 1,09 \u00d7 104 \u00d7 exp[(40,0 \u00d7 103/R) \u00d7 (1/T \u2212 1/298)].\nPreparaci\u00f3ns.\nA base conxugada do \u00e1cido gliox\u00edlico \u00e9 o glioxilato e esta \u00e9 a forma en que se encontra o composto en solucion a pH neutro. O glioxilato \u00e9 o subproduto do proceso de amidaci\u00f3n na bios\u00edntese de varios p\u00e9ptidos amidados.\nNo rexistro hist\u00f3rico, o \u00e1cido gliox\u00edlico foi preparado a partir do \u00e1cido ox\u00e1lico electrosinteticamente: en s\u00ednstese org\u00e1nica, aplic\u00e1ronse c\u00e1todos de di\u00f3xido de chumbo para a preparaci\u00f3n do \u00e1cido gliox\u00edlkico a partir de \u00e1cido ox\u00e1lico nun electr\u00f3lito de \u00e1cido sulf\u00farico.\nO \u00e1cido n\u00edtrico quente pode oxidar glioxal a gliox\u00edlico; pero esta reacci\u00f3n \u00e9 moi exot\u00e9rmica e tendente a desbocarse termicamente. Ademais, o \u00e1cido ox\u00e1lico \u00e9 o principal produto secundario. \nAdemais, a ozon\u00f3lise do \u00e1cido maleico \u00e9 tam\u00e9n efectiva.\nFunci\u00f3n biol\u00f3xica.\nO glioxilato \u00e9 un intermediario do ciclo do glioxilato, que permite a organismos como as bacterias, fungos e plantas converter \u00e1cidos graxos en carbohidratos. O ciclo do glioxilato \u00e9 tam\u00e9n importante para a induci\u00f3n dos mecanismos de defensa das plantas en resposta aos fungos. O ciclo do glioxilato in\u00edciase pola actividade da isocitrato liase, que converte o isocitrato en glioxilato e succinato. Estase a investigar para aproveitar a v\u00eda para diversos usos como a bios\u00edntese de succinato.\nEn humanos.\nO glioxilato prod\u00facese por d\u00faas v\u00edas: pola oxidaci\u00f3n do glicolato en peroxisomas ou polo catabolismo da hidroxiprolina nas mitocondrias. Nos peroxisomas, o glioxilato conv\u00e9rtrese en glicina por acci\u00f3n do encima AGT1 (alanina:glioxilato aminotransferase 1) ou en oxalato pola glicolato oxidase. Nas mitocondrias, o glioxilato conv\u00e9rtese en glicina pola AGT2 ou en glicolato pola glicolato redutase. Unha pequena cantidade de glioxilato \u00e9 convertido en oxalato pola lactato deshidroxenase citopl\u00e1smica. \nEn plantas.\nAdemais de ser un intermediario no ciclo do glioxilato, o glioxilato \u00e9 tam\u00e9n un intermediario importante na fotorrespiraci\u00f3n. A fotorrespiraci\u00f3n \u00e9 o resultado dunha reacci\u00f3n lateral do encima Rubisco co O2 en lugar de co CO2 (o seu substrato com\u00fan). A\u00ednda que ao principio se consideraba s\u00f3 un desperdicio de enerx\u00eda e recursos, parecde ser que a fotorrespiraci\u00f3n \u00e9 tam\u00e9n un importante m\u00e9todo de rexenerar corbonos e CO2, eliminando o fosfoglicolato t\u00f3xico, e iniciando mecanismos de defensa. Na fotorrespiraci\u00f3n o glioxilato \u00e9 formado a partir do glicolato pola actividade da glicolato oxidase nos peroxisomas. Despois conv\u00e9rtese en glicina polas acci\u00f3ns paralelas dos encimas SGAT (serina:glioxilato aminotransferase) e GGAT (glioxilato:glutamato aminotransferase), a cal \u00e9 despois transportada \u00e1s mitocondrias. Tam\u00e9n se informou que o complexo da piruvato deshidroxenase pode xogar un papel no metabolismo do glicolato e glioxilato. \nImportancia en enfermidades.\nDiabetes.\nO glioxilato p\u00e9nsase que pode ser un bo marcador temper\u00e1n da diabetes tipo II.\nNefrolit\u00edase.\nO glioxilato est\u00e1 implicado no desenvolvemento da hiperoxaluria, unha causa clave da nefrolit\u00edase (c\u00e1lculos renais), xa que indirectamente favorece a formaci\u00f3n de cristais de oxalato de calcio na urina.\nReacci\u00f3ns e usos.\nO \u00e1cido gliox\u00edlico \u00e9 un \u00e1cido unhas dez veces m\u00e1is fortre que o \u00e1cido ac\u00e9tico, cunha constante de disociaci\u00f3n de \u00e1cido de 4,7\u00a0\u00d7\u00a010\u22124 (p\"K\"a = 3,32):\nCon bases, o \u00e1cido gliox\u00edlico desproporci\u00f3nase, formando \u00e1cido hidroxiac\u00e9tico e \u00e1cido ox\u00e1lico:\nO \u00e1cido gliox\u00edlico d\u00e1 lugar a heterociclos por condensaci\u00f3n coa urea e 1,2-diaminobenceno.\nDerivados fen\u00f3licos.\nEn xeral, o \u00e1cido gliox\u00edlico sofre unha reacci\u00f3n de substituci\u00f3n arom\u00e1tica electrof\u00edlica con fenois, un paso vers\u00e1til na s\u00edntese doutros compostos.\nO produto inmediato co propio fenol \u00e9 o \u00e1cido 4-hidroximand\u00e9lico. Esta especie reacciona co amon\u00edaco dando hidroxifenilglicina, un precursor do f\u00e1rmaco amoxicilina. A reduci\u00f3n do \u00e1cido 4-hidroximand\u00e9lico d\u00e1 \u00e1cido 4-hidroxifenilac\u00e9tico, un precurswor do f\u00e1rmaco atenolol.\nA secuencia de reacci\u00f3ns, nas cales o \u00e1cido gliox\u00edlico reacciona con guaiacol, o compo\u00f1ente fen\u00f3lico, seguido de oxidaci\u00f3n e descarboxilaci\u00f3n, proporciona unha ruta para a vanillina como un proceso de formilaci\u00f3n neta.\nReacci\u00f3n de Hopkins Cole.\nO \u00e1cido glic\u00f3lico \u00e9 un compo\u00f1ente da reacci\u00f3n de Hopkins\u2013Cole, usada para comprobar a presenza de tript\u00f3fano en prote\u00ednas.\nQu\u00edmica ambiental.\nO \u00e1cido gliox\u00edlico \u00e9 unha dos varios \u00e1cidos carbox\u00edlicos que conte\u00f1en cetonas e aldehidos, que xuntos son abondosos en aerosois org\u00e1nicos secundarios. En presenza de auga e luz solar, o \u00e1cido gliox\u00edlico pode sufrir unha oxidaci\u00f3n fotoqu\u00edmica. Varias rutas de reacci\u00f3ns levan \u00e1 formaci\u00f3n como produtos doutros \u00e1cidos carbox\u00edlicos e aldehidos."}
{"id": "503291", "revid": "27155", "url": "https://gl.wikipedia.org/wiki?curid=503291", "title": "Glioxilato", "text": ""}
{"id": "503295", "revid": "89787", "url": "https://gl.wikipedia.org/wiki?curid=503295", "title": "Selecci\u00f3n de f\u00fatbol das Comores", "text": "A selecci\u00f3n de f\u00fatbol das Comores (, ) \u00e9 o equipo representativo das Comores nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de F\u00fatbol das Comores (\"F\u00e9d\u00e9ration de football du Comores\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Alcumados os Celacantos (, nunca conseguiron participar na fase final dunha Copa do Mundo ou dunha Copa de \u00c1frica de Naci\u00f3ns."}
{"id": "503296", "revid": "27155", "url": "https://gl.wikipedia.org/wiki?curid=503296", "title": "\u00c1cido oxoac\u00e9tico", "text": ""}
{"id": "503298", "revid": "5863", "url": "https://gl.wikipedia.org/wiki?curid=503298", "title": "Estadio Municipal de Barreiro", "text": ""}
{"id": "503301", "revid": "23204", "url": "https://gl.wikipedia.org/wiki?curid=503301", "title": "Haiducii", "text": "Paula Mitrache, nada en Bucarest o 14 de xu\u00f1o de 1971 e co\u00f1ecida artisticamente como Haiducii, \u00e9 unha cantante romanesa, nacionalizada italiana.\nUnha das s\u00faas canci\u00f3ns m\u00e1is co\u00f1ecidas \u00e9 \"Dragostea din tei\" \u2014unha versi\u00f3n cover da canci\u00f3n do grupo de pop moldovo O-Zone\u2014. En Italia e Suecia, a versi\u00f3n de Haiducii ocupou o primeiro lugar na lista de sinxelos."}
{"id": "503308", "revid": "25871", "url": "https://gl.wikipedia.org/wiki?curid=503308", "title": "Selecci\u00f3n de f\u00fatbol de Mauricio", "text": "A selecci\u00f3n de f\u00fatbol de Mauricio (, ) \u00e9 o equipo representativo das Mauricio nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de Mauricio de F\u00fatbol (\"F\u00e9d\u00e9ration de Maurice de football\", \"Mauritius Football Association\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Alcumados os Dodos, nunca conseguiron participar na fase final dunha Copa do Mundo ou dunha Copa de \u00c1frica de Naci\u00f3ns."}
{"id": "503312", "revid": "5132", "url": "https://gl.wikipedia.org/wiki?curid=503312", "title": "Selecci\u00f3n de f\u00fatbol de Comores", "text": ""}
{"id": "503314", "revid": "1410", "url": "https://gl.wikipedia.org/wiki?curid=503314", "title": "Selecci\u00f3n de f\u00fatbol de Namibia", "text": "A selecci\u00f3n de f\u00fatbol de Namibia \u00e9 o equipo representativo de Namibia nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Namibia (), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Alcumados \"Brave Warriors\" (do ), nunca conseguiron participar na fase final dunha Copa do Mundo. Por\u00e9n, conseguiron clasificarse para tres edici\u00f3ns da Copa de \u00c1frica de Naci\u00f3ns (1998, 2008, 2019), caendo en todas as ocasi\u00f3ns na fase de grupos."}
{"id": "503315", "revid": "5132", "url": "https://gl.wikipedia.org/wiki?curid=503315", "title": "Selecci\u00f3n de f\u00fatbol de Suroeste Africano", "text": ""}
{"id": "503316", "revid": "5132", "url": "https://gl.wikipedia.org/wiki?curid=503316", "title": "Selecci\u00f3n de f\u00fatbol do Suroeste Africano", "text": ""}
{"id": "503317", "revid": "5132", "url": "https://gl.wikipedia.org/wiki?curid=503317", "title": "Selecci\u00f3n de f\u00fatbol de \u00c1frica do Suroeste", "text": ""}
{"id": "503320", "revid": "5132", "url": "https://gl.wikipedia.org/wiki?curid=503320", "title": "Lista de selecci\u00f3ns internacionais de rugby", "text": ""}
{"id": "503323", "revid": "98629", "url": "https://gl.wikipedia.org/wiki?curid=503323", "title": "Hymns (\u00e1lbum de Godflesh)", "text": "Hymns \u00e9 o sexto \u00e1lbum de estudio da banda inglesa de metal industrial Godflesh, publicado o 23 de outubro de 2001 a trav\u00e9s do selo Music for Nations. Foi o derradeiro disco do grupo antes da s\u00faa separaci\u00f3n en 2002. En 2010 Godflesh reformouse e en 2014 editou o \u00e1lbum \"A World Lit Only by Fire\". \"Hymns\" tivo unha produci\u00f3n problem\u00e1tica e ti\u00f1a a intenci\u00f3n de afastarse do intenso son industrial t\u00edpico de Godflesh e dirixirse cara a un hard rock m\u00e1is tradicional. Foi o segundo e derradeiro \u00e1lbum do grupo cun bater\u00eda humano no canto dunha caixa de ritmos. "}
{"id": "503331", "revid": "109216", "url": "https://gl.wikipedia.org/wiki?curid=503331", "title": "A World Lit Only by Fire", "text": "A World Lit Only by Fire \u00e9 o s\u00e9timo \u00e1lbum de estudio da banda inglesa de metal industrial Godflesh, publicado o 7 de outubro de 2014 a trav\u00e9s do selo Avalanche Recordings, propiedade do l\u00edder do grupo Justin Broadrick. Tr\u00e1tase do primeiro disco da banda dende o \"Hymns\" de 2001. Foi precedido polos sinxelos dixitais \"New Dark Ages\" no mes de agosto de 2014 e \"Imperator\" en setembro, e foi seguido por varias xiras internacionais.\nListaxe de canci\u00f3ns.\nTodos os temas compostos por Justin Broadrick e G. C. Green."}
{"id": "503332", "revid": "89787", "url": "https://gl.wikipedia.org/wiki?curid=503332", "title": "Selecci\u00f3n de f\u00fatbol das Seychelles", "text": "A selecci\u00f3n de f\u00fatbol das Seychelles (, ) \u00e9 o equipo representativo das Seychelles nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n das Seychelles de F\u00fatbol (\"F\u00e9d\u00e9ration des Seychelles de football\", \"Seychelles Football Federation\"), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Alcumados os Piratas, nunca conseguiron participar na fase final dunha Copa do Mundo ou dunha Copa de \u00c1frica de Naci\u00f3ns."}
{"id": "503333", "revid": "5132", "url": "https://gl.wikipedia.org/wiki?curid=503333", "title": "Selecci\u00f3n de f\u00fatbol de Seychelles", "text": ""}
{"id": "503337", "revid": "98629", "url": "https://gl.wikipedia.org/wiki?curid=503337", "title": "Post Self", "text": "Post Self \u00e9 o oitavo \u00e1lbum de estudio da banda inglesa de metal industrial Godflesh, publicado o 17 de novembro de 2017 a trav\u00e9s do selo Avalanche Recordings. Tr\u00e1tase do segundo disco do grupo dende a s\u00faa reforma en 2010. O sinxelo \"Post Self\" foi editado en streaming o d\u00eda 31 de outubro, e un segundo tema, \"Be God\", apareceu tam\u00e9n en streaming o 11 de novembro, seis d\u00edas antes do \u00e1lbum. Godflesh evitou as entrevistas tras o lanzamento de \"Post Self\", agardanto manter parte da pureza do disco e para darlle aos o\u00edntes unha oportunidade de dixerir a m\u00fasica sen interferencias.\nListaxe de canci\u00f3ns.\nNotas"}
{"id": "503338", "revid": "98629", "url": "https://gl.wikipedia.org/wiki?curid=503338", "title": "Decline &amp; Fall", "text": "Decline &amp; Fall \u00e9 un EP da banda inglesa de metal industrial Godflesh, publicado o 2 de xu\u00f1o de 2014 a trav\u00e9s do selo Avalanche Recordings, propiedade do l\u00edder do grupo Justin Broadrick. O EP \u00e9 o segundo lanzamento de Godflesh dende \"Hymns\" (2001), tras o sinxelo de 2013 \"F.O.D. (Fuck of Death)\". Precedeu ao s\u00e9timo \u00e1lbum de estudio do grupo, \"A World Lit Only by Fire\" (2014), que foi gravado nas mesmas sesi\u00f3ns que o EP.\nO tema \"Ringer\" foi lanzado en streaming en maio de 2014 a trav\u00e9s da conta de SoundCloud da banda. \nListaxe de canci\u00f3ns.\nTodos os temas compostos por Justin Broadrick e G. C. Green."}
{"id": "503339", "revid": "89787", "url": "https://gl.wikipedia.org/wiki?curid=503339", "title": "Selecci\u00f3n de f\u00fatbol de Somalia", "text": "A selecci\u00f3n de f\u00fatbol de Somalia (, ) \u00e9 o equipo representativo de Somalia nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Somalia (, , ), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Alcumados as Estrelas do oc\u00e9ano, nunca conseguiron participar na fase final dunha Copa do Mundo ou dunha Copa de \u00c1frica de Naci\u00f3ns."}
{"id": "503343", "revid": "89787", "url": "https://gl.wikipedia.org/wiki?curid=503343", "title": "\u00c1cido glic\u00f3lico", "text": "O \u00e1cido glic\u00f3lico (tam\u00e9n chamado \u00e1cido hidroac\u00e9tico ou \u00e1cido hidroxiac\u00e9tico); coa f\u00f3rmula qu\u00edmica C2H4O3 (tam\u00e9n escrita HOCH2CO2H), \u00e9 o menor dos \u03b1-hidroxi\u00e1cidos (AHA). Este s\u00f3lido cristalino inodoro e higrosc\u00f3pico \u00e9 moi soluble en auga. Enc\u00f3ntrase nalgunhas plantas de cultivo agr\u00edcolas produtoras de azucre.\nOs seus ani\u00f3ns, sales e \u00e9steres denom\u00ednanse glicolato.\nHistoria.\nO nome \"\u00e1cido glic\u00f3lico\" foi acu\u00f1ado en 1848 polo qu\u00edmico franc\u00e9s Auguste Laurent (1807\u20131853), que propuxo que o amino\u00e1cido glicina, que se chamaba daquela glicocola, poder\u00eda ser a amina dun \u00e1cido hipot\u00e9tico que chamou \u00e1cido glic\u00f3lico. \nO \u00e1cido glic\u00f3lico foi preparado primeiramente en 1851 polo qu\u00edmico alem\u00e1n Adolph Strecker (1822\u20131871) e polo qu\u00edmico ruso Nikolai Nikolaevich Sokolov (1826\u20131877). Produc\u00edrono tratando o \u00e1cido hip\u00farico con \u00e1cido n\u00edtrico e di\u00f3xido de nitr\u00f3xeno para formar un \u00e9ster do \u00e1cido benzoico e \u00e1cido glic\u00f3lico (C6H5C(=O)OCH2COOH), que denominaron \"\u00e1cido benzoglic\u00f3lico\" (\"Benzoglykols\u00e4ure\"; tam\u00e9n \u00e1cido benzoilglic\u00f3lico). Ferveron o \u00e9ster durante d\u00edas con \u00e1cido sulf\u00farico dilu\u00eddo, obtendo as\u00ed \u00e1cido benzoico e \u00e1cido glic\u00f3lico (\"Glykols\u00e4ure\").\nPreparaci\u00f3n.\nO \u00e1cido glic\u00f3lico pode sintetizarse de varias maneiras. O m\u00e9todo predominante usa unha reacci\u00f3n catalizada do formaldehido con gas de s\u00edntese (carbonilaci\u00f3n do formaldehido), polo seu baixo custo.\nTam\u00e9n se prepara por reacci\u00f3n do \u00e1cido cloroac\u00e9tico con hidr\u00f3xido de sodio seguido de reacidificaci\u00f3n.\nOutros m\u00e9todos, pouco usados, son a hidroxenaci\u00f3n do \u00e1cido ox\u00e1lico e a hidr\u00f3lise da cianohidrina derivada do formaldehido. Alg\u00fans dos \u00e1cidos glic\u00f3licos que se obte\u00f1en hoxe en d\u00eda est\u00e1n libres de \u00e1cido f\u00f3rmico. O \u00e1cido glic\u00f3lico pode ser illado de fontes naturais, como a cana de azucre, remolacha azucreira, anan\u00e1s, mel\u00f3n cantalupo e uvas verdes.\nPode prepararse tam\u00e9n usando un proceso bioquimico encim\u00e1tico que pode necesitar menos enerx\u00eda.\nPropiedades.\nO \u00e1cido glic\u00f3lico \u00e9 lixeiramente m\u00e1is forte que o \u00e1cido ac\u00e9tico debido ao seu poder de extraer electr\u00f3ns do grupo hidroxilo terminal. O grupo carboxilato pode coordinar i\u00f3ns met\u00e1licos formando complexos de coordinaci\u00f3n. Son de especial interese os complexos co Pb2+ e Cu2+, que son significativamente m\u00e1is fortes que os complexos que forman con outros \u00e1cidos carbox\u00edlicos. Isto indica que o grupo hidroxilo est\u00e1 implicado na formaci\u00f3n de complexos, posiblemente coa perda do seu prot\u00f3n.\nAplicaci\u00f3ns.\nO \u00e1cido glic\u00f3lico util\u00edzase na industria t\u00e9xtil como tintura e axente de curtido, no procesamento de alimentos como axente aromatizante e como conservante, e na industria farmac\u00e9utica como axente para o coidado da pel. Tam\u00e9n se usa en adhesivos e pl\u00e1sticos. A mi\u00fado \u00e9 un dos compo\u00f1entes de pol\u00edmeros de emulsi\u00f3n, solventes e aditivos para as tintas e pinturas nas que mellora as s\u00faas propiedades de fluidez e d\u00e1lles brillo. Util\u00edzase en produtos para o tratamento de superficies que incrementan o coeficiente de fricci\u00f3n nos pisos de baldosas. \u00c9 o ingrediente activo nalg\u00fans l\u00edquidos para a limpeza dom\u00e9stica como Pine-Sol.\nCoidado da pel.\nDebido \u00e1 s\u00faa capacidade de penetrar na pel ten aplicaci\u00f3ns en produtos de coidado da pel, xeralmente como exfoliante qu\u00edmico, xa que debilita os l\u00edpidos que contrib\u00faen a manter unidas as c\u00e9lulas epid\u00e9rmicas.\nS\u00edntese org\u00e1nica.\nO \u00e1cido glic\u00f3lico \u00e9 un intermediario \u00fatil en s\u00edntese org\u00e1nica, en diversos tipos de reacci\u00f3ns como: oxidaci\u00f3ns-reduci\u00f3ns, esterificaci\u00f3ns e polimerizaci\u00f3ns de cadeas longas. Util\u00edzase como mon\u00f3mero na preparaci\u00f3n de \u00e1cido poliglic\u00f3lico e outros copol\u00edmeros biocompatibles (por exemplo, PLGA). Comercialmente, ten importantes derivados como os \u00e9steres de metilo (CAS# 96-35-5) e etilo (CAS# 623-50-7), que son doadamente destilables (puntos de ebulici\u00f3n entre 147 e 149\u00a0\u00b0C e 158 e 159\u00a0\u00b0C, respectivamente), a diferenza do \u00e1cido parental. O \u00e9ster de butilo (b.p.\u00a0178\u2013186\u00a0\u00b0C) \u00e9 un compo\u00f1ente dalg\u00fans vernices, que \u00e9 desexable porque non \u00e9 vol\u00e1til e ten unhas boas propiedades de disoluci\u00f3n.\nAgricultura.\nMoitas plantas producen \u00e1cido glic\u00f3lico durante a fotorrespiraci\u00f3n, na que se consomen cantidades significativas de enerx\u00eda. En 2017 aunciouse un proceso que emprega unha nova prote\u00edna para reducir o consumo/perda de enerx\u00eda e impedir que as plantas liberen amon\u00edaco nocivo. O proceso converte o glicolato en glcerato sen usar a ruta convencional BASS6 e PLGG1.\nSeguridade.\n\u00c9 un forte irritante dependendo do pH. Como o etil\u00e9n glicol, metabol\u00edzase a \u00e1cido ox\u00e1lico, o que pode facelo perigoso en caso de inxerirse."}
{"id": "503344", "revid": "75439", "url": "https://gl.wikipedia.org/wiki?curid=503344", "title": "Dorsal Pac\u00edfico-Ant\u00e1rtica", "text": "A dorsal Pac\u00edfico-Ant\u00e1rtica \u00e9 unha fronteira diverxente entre placas tect\u00f3nicas situada no leito oce\u00e1nico do sur do oc\u00e9ano Pac\u00edfico, que separa a placa do Pac\u00edfico da placa Ant\u00e1rtica. Est\u00e1 considerada a secci\u00f3n meridional da dorsal do Pac\u00edfico Oriental, xeralmente ao sur da zona de fractura do Challenger e est\u00e9ndese ao sur da Uni\u00f3n Tripla de Macquarie ao sur de Nova Zelandia.\nA dorsal de Louisville.\nAo longo de 4 300 km ao noroeste dende a dorsal Pac\u00edfico-Ant\u00e1rtica ao Osbourn Seamount en Tonga e a uni\u00f3n de Kermadec sit\u00faase unha longa li\u00f1a de montes submarinos chamada dorsal de Louisville, a cadea m\u00e1is longa deste tipo no Pac\u00edfico, que se pensa que se formou pola placa do Pac\u00edfico esvarando sobre un centro de longa vida de magma que man, chamado punto quente de Louisville."}
{"id": "503345", "revid": "47401", "url": "https://gl.wikipedia.org/wiki?curid=503345", "title": "Dorsal Ant\u00e1rtico-Pac\u00edfico", "text": ""}
{"id": "503346", "revid": "47401", "url": "https://gl.wikipedia.org/wiki?curid=503346", "title": "Dorsal pac\u00edfico-ant\u00e1rtica", "text": ""}
{"id": "503347", "revid": "88215", "url": "https://gl.wikipedia.org/wiki?curid=503347", "title": "53\u00ba Rally de Ourense", "text": ""}
{"id": "503348", "revid": "27155", "url": "https://gl.wikipedia.org/wiki?curid=503348", "title": "Glicolato", "text": ""}
{"id": "503349", "revid": "27155", "url": "https://gl.wikipedia.org/wiki?curid=503349", "title": "\u00c1cido hidroxiac\u00e9tico", "text": ""}
{"id": "503350", "revid": "27155", "url": "https://gl.wikipedia.org/wiki?curid=503350", "title": "\u00c1cido hidroac\u00e9tico", "text": ""}
{"id": "503351", "revid": "1410", "url": "https://gl.wikipedia.org/wiki?curid=503351", "title": "Selecci\u00f3n de f\u00fatbol de Reuni\u00f3n", "text": "A selecci\u00f3n de f\u00fatbol de Reuni\u00f3n () \u00e9 o equipo representativo do departamentos e territorios de ultramar franc\u00e9s de Reuni\u00f3n nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Liga Reunionense de F\u00fatbol (), sucursal local da Federaci\u00f3n Francesa de F\u00fatbol (\"F\u00e9d\u00e9ration Fran\u00e7aise de Football\"). A\u00ednda que \u00e9 membro asoaciado da Confederaci\u00f3n Africana de F\u00fatbol (CAF), non \u00e9 membro de pleno dereito desta nin da FIFA, por tanto, non pode participar nin na Copa do Mundo nin na Copa de \u00c1frica de Naci\u00f3ns. Con todo, ten xogado numerosos encontros, principalmente ante , e as ."}
{"id": "503352", "revid": "5132", "url": "https://gl.wikipedia.org/wiki?curid=503352", "title": "Selecci\u00f3n de f\u00fatbol da Reuni\u00f3n", "text": ""}
{"id": "503354", "revid": "27155", "url": "https://gl.wikipedia.org/wiki?curid=503354", "title": "Hidroxiacetato", "text": ""}
{"id": "503355", "revid": "27155", "url": "https://gl.wikipedia.org/wiki?curid=503355", "title": "\u00c1cido 2-hidroxietanoico", "text": ""}
{"id": "503358", "revid": "89787", "url": "https://gl.wikipedia.org/wiki?curid=503358", "title": "Dorsal Central do \u00cdndico", "text": "A dorsal Central do \u00cdndico \u00e9 unha dorsal central oc\u00e9anica localizada de norte a sur na parte occidental do oc\u00e9ano \u00cdndico.\nL\u00edmites.\nA dorsal Central do \u00cdndico consid\u00e9rase tradicionalmente que separa a placa africana da placa indoaustraliana. Do mesmo xeito, a zona de fractura de Owen no fin norte da dorsal dise que separa a placa indoaustraliana da placa ar\u00e1biga. Con todo, os movementos na zona de fractura de Owen son insignificantes, e Arabia e a India m\u00f3vense como unha \u00fanica placa.\nHistoria tect\u00f3nica.\nA dorsal Central do \u00cdndico abriuse durante a separaci\u00f3n da Mascarene Plateau e a dorsal de Chagos-Laccadive en 38\u00a0Ma, ambos produto do punto quente da Reuni\u00f3n, \u00fanico punto quente co\u00f1ecido que interactuou coa dorsal Central do \u00cdndico. Agora situado a 1100\u00a0km da dorsal, o punto quente cruzou a dorsal preto dos paralelos 18-20\u00b0S, dende a placa india \u00e1 africana, en 47\u00a0Ma. O punto quente da Reuni\u00f3n incl\u00fae a dorsal de Chagos-Laccadive sobre a placa india que leva ata a costa india occidental onde o novo punto quente produciu as Deccan Traps en 66\u00a0Ma.\nA \u00fanica estrutura por riba da auga preto da dorsal Central do \u00cdndico \u00e9 a illa Rodrigues, cumio da enigm\u00e1tica dorsal de Rodrigues entre Mauricio e a dorsal. A dorsal de Rodrigues alcanza a dorsal en 19\u00b0S a trav\u00e9s dunha serie de cordais co\u00f1ecidos como os tres Reis Magos."}
{"id": "503359", "revid": "89787", "url": "https://gl.wikipedia.org/wiki?curid=503359", "title": "Pepe L\u00f3pez", "text": "Jos\u00e9 Mar\u00eda L\u00f3pez Planelles, nado en Madrid o 17 de agosto de 1995, m\u00e1is co\u00f1ecido como Pepe L\u00f3pez, \u00e9 un piloto espa\u00f1ol de rallys. Foi d\u00faas veces campi\u00f3n de Espa\u00f1a de rallys de asfalto e outras d\u00faas do S\u00faper Campionato de Espa\u00f1a, en 2019 e 2020. Tam\u00e9n ten participado no Campionato Mundial de Rallyes e no Campionato de Espa\u00f1a de Rallys de Terra entre outros. \nTraxectoria.\nDebutou con once anos no mundo do karting dentro dun programa de selecci\u00f3n piloto da Federaci\u00f3n Madrile\u00f1a, pero un accidente f\u00edxolle coller medo polo que probou sorte no enduro. Aos dezaseis anos volveu probar no automobilismo, debutando na modalidade de autocross. Con s\u00f3 18 anos debutou nos rallys, participando no Rally Pr\u00edncipe de Asturias de 2013 cun Citro\u00ebn DS3 R1. Ao ano seguinte debutou no Campionato do Mundo e participou regularmente no nacional de asfalto e no de terra co galego C\u00e1ndido Carrera como copiloto. En 2015 trasladouse a Francia para participar na Peugeot 208 Rally Cup co apoio de Carlos Sainz e Peugeot e tendo por copiloto a Borja Rozada, co que segue na actualidade. A\u00ednda que a s\u00faa intenci\u00f3n inicial era loitar na categor\u00eda j\u00fanior, os bos resultados obtidos fix\u00e9rono optar a algo m\u00e1is, e na s\u00faa segunda tempada de participaci\u00f3n acabou proclam\u00e1ndose campi\u00f3n, sendo o piloto m\u00e1is novo en logralo. En Espa\u00f1a, co apoio de Teo Mart\u00edn, logrou ga\u00f1ar nas categor\u00edas j\u00fanior e d\u00faas rodas motrices do nacional de terra. \nDespois deste \u00e9xito, de novo co apoio de Peugeot, deu o salto ao Campionato de Europa de Rallys, dentro da categor\u00eda ERC Junior U28 con resultados modestos e varios abandonos. Finalizado o contrato coa marca francesa, quedou sen financiamento de tal xeito que non competiu durante m\u00e1is de seis meses. Finalmente atopou no equipo portugu\u00e9s Sports &amp; You, distribuidor oficial de Peugeot Sport para Espa\u00f1a e Portugal, o apoio necesario para volver competir. Grazas a isto volveu ao nacional de asfalto onde conseguiu a s\u00faa primeira vitoria absoluta, no Rally de Ferrol de 2018 aos mandos dun Citro\u00ebn DS3 R5. \nBicampi\u00f3n de Espa\u00f1a.\nEn 2019 asinou con Citro\u00ebn, marca coa que logrou un podio no recentemente estreado S\u00faper Campionato de Espa\u00f1a de Rally, cun terceiro posto no Rally de Lorca e posteriormente conseguiu a s\u00faa segunda vitoria absoluta no Rally Sierra Morena, a primeira. cita do nacional de asfalto, situ\u00e1ndoo l\u00edder do campionato por primeira vez na s\u00faa carreira. Ga\u00f1ou de novo na segunda proba, Canarias, tras un man a man co ruso Alexey Lukyanuk. A continuaci\u00f3n sistiu ao Rally Terra da Auga, terceira proba do S-CER onde quedou segundo por detr\u00e1s de Xavi Pons, e no Rally de Ourense obtivo a s\u00faa terceira vitoria do ano, nunha proba onde abandonaron os seus principais rivais, Pons e Iv\u00e1n Ares. Isto deixou a Pepe l\u00edder do S\u00faper Campionato e do nacional de asfalto, polo que decidiu ir a Lal\u00edn para disputar o Rally do Cocido, a quinta cita do CERA, para ter opci\u00f3ns para o t\u00edtulo. Por problemas lox\u00edsticos tivo que inscribirse co Citro\u00ebn C3 R5 de V\u00edctor Senra no canto da s\u00faa unidade habitual. A pesar de liderar a proba, abandonou no oitavo tramo despois dunha sa\u00edda de pista. Venceu logo en Ferrol e sumou outro abandono no Princesa de Asturias. En Llanes logrou, cunha ampla vantaxe sobre Ares, a s\u00faa quinta vitoria da tempada. Os problemas mec\u00e1nicos no seu Citro\u00ebn imped\u00edronlle pasar do terceiro posto en Cantabria, con todo, no Rally de La Nuc\u00eda-Mediterr\u00e1neo, f\u00edxose co triunfo e proclamouse campi\u00f3n de Espa\u00f1a matematicamente debido ao abandono de Ares. Na \u00faltima cita do ano, Madrid foi segundo na clasificaci\u00f3n xeral e primeiro no S\u00faper Campionato por diante de Pons, logrando as\u00ed tam\u00e9n dito t\u00edtulo. \nPara a tempada 2020 enfrontouse ao campionato WRC 3 co apoio do Rallye Team Spain, participando na primeira cita do calendario, Montecarlo, onde non puido rematar despois dun golpe o primeiro d\u00eda que o lastrou para o resto da proba, polo que rematou abandonando. A continuaci\u00f3n disputou o Rally Terras Altas de Lorca, do nacional de terra, onde acabou segundo por detr\u00e1s de Nil Sol\u00e1ns. O nacional de asfalto comezou en xullo, atrasado pola pandemia por coronavirus e con menos probas no calendario. A primeira proba da tempada foi o 53\u00ba Rally de Ourense, onde Pepe L\u00f3pez mantivo unha loita con Jos\u00e9 Antonio \"Cohete\" Su\u00e1rez, ata que o asturiano picou unha roda no \u00faltimo treito, sendo a vitoria para L\u00f3pez con Iv\u00e1n Ares segundo. O man a man con Su\u00e1rez repetiuse na segunda proba, o 51\u00ba Rally de Ferrol, onde se volveu impo\u00f1er L\u00f3pez, a pesar do liderado inicial do asturiano, por s\u00f3 catro segundos. Disputou a\u00ednda d\u00faas probas m\u00e1is en Galicia: o Rally Terra da Auga, onde abandonou por accidente, e o Rally R\u00edas Altas Hist\u00f3rico, no que participou cun Peugeot 205 Proto. No Rally Princesa de Asturias quedou segundo por detr\u00e1s de Su\u00e1rez e por diante de Ares, resultado que se repetiu na cuarta proba, o Rally de La Nuc\u00eda-Mediterr\u00e1neo. Unha semana despois conseguiu a s\u00faa primeira vitoria no nacional de terra, despois de varios podios nos \u00faltimos dous anos. Foi na terceira e derradeira proba, o Rally de Terra de Madrid, onde superou por sete segundos ao \u0160koda Fabia de Nil Solans, campi\u00f3n final do certame, no que L\u00f3pez acabou terceiro. "}
{"id": "503360", "revid": "88215", "url": "https://gl.wikipedia.org/wiki?curid=503360", "title": "Jos\u00e9 Mar\u00eda L\u00f3pez Planelles", "text": ""}
{"id": "503361", "revid": "47401", "url": "https://gl.wikipedia.org/wiki?curid=503361", "title": "Dorsal do \u00cdndico Central", "text": ""}
{"id": "503362", "revid": "98629", "url": "https://gl.wikipedia.org/wiki?curid=503362", "title": "Hetty Green", "text": "Henrietta Howland Robinson, nada en New Bedford (Massachusetts) o 21 de novembro de 1834 e finada en Nova York o 3 de xullo de 1916, m\u00e1is co\u00f1ecida como Hetty Green e alcumada \u00abA bruxa de Wall Street\u00bb, foi unha empresaria estadounidense. Foi unha vez a muller m\u00e1is rica de Am\u00e9rica durante a idade dourada. A pesar da s\u00faa gran fortuna, Green era extremadamente avara; vest\u00eda e viv\u00eda case como unha esmoleira e mesmo foi inclu\u00edda no libro Guinness dos r\u00e9cords como a m\u00e1is avara do mundo.\nGreen acumulou a s\u00faa fortuna como financeira, principalmente traballando no sector inmobiliario, os ferrocarr\u00eds e nos pr\u00e9stamos, nunha \u00e9poca en que o negocio estaba dominado na s\u00faa maior\u00eda por homes. Despois da s\u00faa morte, \"The New York Times\" declarou que \"foi o feito de que a Sra. Green era unha muller o que converteu a s\u00faa carreira nun tema de curiosidade, comentarios e asombro interminables\".\nTraxectoria.\nPrimeiros anos.\nHenrietta \"Hetty\" Howland Robinson naceu en 1834 en New Bedford, Massachusetts, filla m\u00e1is vella de Edward Mott Robinson e Abby Howland. Hetty tam\u00e9n tivo un irm\u00e1n m\u00e1is novo que morreu na infancia. A familia Robinson era unha das m\u00e1is ricas da cidade, involucrada no negocio baleeiro e o comercio coa China.\n\u00c1 idade de dous anos, Hetty foi enviada a vivir co seu av\u00f3 materno, Gideon Howland, e a s\u00faa t\u00eda, Sylvia Ann. Hetty l\u00eda as cotizaci\u00f3ns da bolsa e os informes comerciais do seu av\u00f3, ademais de aprender alg\u00fans dos seus m\u00e9todos comerciais. Debido \u00e1 influencia do seu av\u00f3 e do seu pai, e posiblemente debido a que a s\u00faa nai estaba constantemente enferma, sempre estivo moi unida ao seu pai e para a idade de seis anos l\u00eda documentos financeiros, mentres que polas noites l\u00eda as noticias. \n\u00c1 idade de dez anos, ingresou ao internado Eliza Wing School en Sandwich, Massachusetts. Cando ti\u00f1a trece anos, Hetty converteuse na contadora familiar e acompa\u00f1aba o seu pai \u00e1s casas de c\u00e1lculo, aos almac\u00e9ns e a visitar comerciantes de produtos b\u00e1sicos e corretores de bolsa. O seu pai converteuse no xefe da empresa baleeira Isaac Howland trala morte do seu av\u00f3, e Hetty comezou a emular as pr\u00e1cticas comerciais do seu pai. Hetty aprendeu a ler libros de contabilidade e a comerciar con produtos. Aos quince anos, inscribiuse en d\u00faas sesi\u00f3ns de ver\u00e1n na Friends Academy. Debutou na sociedade de New Bedford en 1854, antes de mudarse a Nova York para vivir cun primo da s\u00faa nai, Henry Grinnell. Con todo, non pasou moito tempo antes de que Hetty regresase a New Bedford, alternando entre a casa do seu pai e a da s\u00faa t\u00eda. Al\u00ed, ao perseguir os intereses do seu pai, non s\u00f3 ga\u00f1ou o seu eloxio, sen\u00f3n que tam\u00e9n compartiu o seu pracer de ga\u00f1ar di\u00f1eiro.\nA s\u00faa nai morreu o 21 de febreiro de 1860, \u00e1 idade de 51 anos, e o seu patrimonio de cen mil d\u00f3lares foi para o seu esposo, ag\u00e1s unha casa de 8000 d\u00f3lares (equivalente a 223\u00a0000 d\u00f3lares de 2018) que herdou Hetty.\nMatrimonio.\nHetty casou aos 33 anos con Edward Green, un membro dunha adi\u00f1eirada familia de Vermont, o 11 de xullo de 1867. A parella casou e mudouse a Manhattan, despois mud\u00e1ronse a Londres e viviron no hotel Langham onde naceron os seus fillos Edward Howland Robinson Green (22 de agosto de 1868 \u2013 8 de xu\u00f1o de 1936) e Harriet Sylvia Ann Howland Green Wilks (7 de xaneiro de 1871 - 5 de febreiro de 1951).\nPosteriormente regresaron a Vermont, cidade natal do seu esposo. Al\u00ed comezaron os seus problemas tanto no \u00e1mbito pol\u00edtico como no social. Despois, en 1885 o seu esposo arruinouse e Hetty decidiu separarse. En 1902, Edward enfermou do coraz\u00f3n e reconciliouse con Hetty, que a axudou como enfermeira. Ese mesmo ano, o 19 de marzo Edward morreu e foi enterrado en Bellows Falls, no cemiterio da igrexa Immanuel.\nHetty criou os seus dous fillos soa. Viv\u00eda en pequenas habitaci\u00f3ns de m\u00edseros hoteis para pagar baixos impostos. Empregaba o mesmo vestido para non gastar en roupa e lav\u00e1bao s\u00f3 na parte que daba ao piso para aforrar xab\u00f3n. A comida era da peor do mercado e viaxaba sen escoltas. Nunha ocasi\u00f3n, o seu fillo Edward sufriu unha ferida no xeonllo e levouno a unha cl\u00ednica de caridade. Para desgraza de Edward, o m\u00e9dico reco\u00f1eceu a Hetty e esixiu que a muller pagase a consulta. Hetty negouse a facelo e atendeuno persoalmente. Dous anos despois, a perna infectouse e tivo que ser amputada debido \u00e1 gangrena.\nCando ti\u00f1a 81 anos, Hetty sufriu unha apoplex\u00eda e o seu fillo Edward Howland, contratou enfermeiras que vest\u00edan con roupas com\u00fans para que a s\u00faa nai non se dese conta. Na s\u00faa vellez, comezou a sufrir dunha hernia, mais negouse a someterse a unha operaci\u00f3n, xa que custaba 150 d\u00f3lares. Sufriu moitos golpes e tivo que depender dunha cadeira de rodas.\nMorte.\nHetty Green faleceu aos 81 anos en Nova York. Morreu de apoplex\u00eda cando discut\u00eda cunha criada. Foi sepultada xunto ao seu esposo.\nTrala morte de Hetty Green, o seu \u00fanico fillo var\u00f3n herdou parte da fortuna da s\u00faa nai e converteuse nun millonario extravagante que malgastaba di\u00f1eiro en festas, xoiar\u00eda, iates e diamantes.\nA s\u00faa filla Sylvia morreu en 1951. Deixou un patrimonio de ao redor de 200 mill\u00f3ns de d\u00f3lares que legou a organizaci\u00f3ns de beneficencia, escolas, igrexas e hospitais."}
{"id": "503363", "revid": "23204", "url": "https://gl.wikipedia.org/wiki?curid=503363", "title": "Boutros Boutros-Ghali", "text": "Boutros Boutros-Ghali (en \u00e1rabe: \u0628\u0637\u0631\u0633 \u0628\u0637\u0631\u0633-\u063a\u0627\u0644\u064a [Bu\u1e6drus Bu\u1e6drus-G\u0101l\u012b]; en ), nado no Cairo o 14 de novembro de 1922 e finado na mesma cidade o 16 de febreiro de 2016, foi un diplom\u00e1tico exipcio, secretario xeral das Naci\u00f3ns Unidas entre de 1992 e decembro de 1996.\nTraxectoria.\nBoutros-Ghali naceu no seo dunha familia cristi\u00e1 copta. O seu av\u00f3 Boutros Ghali (1846-1910) foi primeiro ministro de Exipto.\nTras graduarse en Econom\u00eda pola Universidade do Cairo en 1946, obtivo un doutoramento en dereito internacional pola Universidade de Par\u00eds. Despois diplomouse en relaci\u00f3ns internacionais no Instituto de Estudos Pol\u00edticos de Par\u00eds no ano 1949. Ese mesmo ano foi nomeado profesor de Dereito Internacional e Relaci\u00f3ns Internacionais na Universidade do Cairo, posici\u00f3n que ocupou ata 1977.\nEntre outros cargos ocupados por Boutros-Ghali, c\u00f3mpre citar a presidencia do Centro de Estudos Pol\u00edticos e Estrat\u00e9xicos en 1975 e a da Sociedade Africana de Estudos Pol\u00edticos en 1980. Entre os anos 1954 e 1955, obtivo unha bolsa Fulbright para investigar na Universidade de Columbia. En 1963, foi director do Centro de Investigaci\u00f3n da Academia da Haia de Dereito Internacional, mentres que entre 1967 e 1968 foi profesor visitante da Facultade de Dereito da Sorbona.\nTras ocupar o cargo de ministro de relaci\u00f3ns exteriores de Exipto entre 1977 e principios de 1991, foi nomeado viceprimeiro ministro, posici\u00f3n que exerceu durante alg\u00fans meses antes de partir cara \u00e1s Naci\u00f3ns Unidas. Durante o per\u00edodo en que Boutros-Ghali ocupou o cargo de ministro de Relaci\u00f3ns Exteriores, desempe\u00f1ou un papel clave nas negociaci\u00f3ns de paz entre o ent\u00f3n presidente exipcio Anwar el-Sadat e o primeiro ministro israel\u00ed Menachem Begin.\nSecretario xeral das Naci\u00f3ns Unidas (1992-1996).\nMentres Boutros-Ghali ocupou o cargo de secretario das Naci\u00f3ns Unidas, a partir de 1992, a s\u00faa xesti\u00f3n estivo envolvida na controversia. Foi duramente criticado trala inacci\u00f3n da ONU durante o xenocidio de Ruanda de 1994, que se cobrou 800\u00a0000 v\u00edtimas, \u00e1 vez que non logrou xuntar apoio internacional para a intervenci\u00f3n na guerra civil de Angola. A reputaci\u00f3n do secretario viuse afectada por discusi\u00f3ns sobre a efectividade das Naci\u00f3ns Unidas e o papel que xogaban os Estados Unidos no organismo. Para os seus detractores, Boutros-Ghali simbolizou a incapacidade da ONU para intervir nas crises humanas, mentres que os seus defensores sempre sostiveron que os Estados Unidos foron os que non deixaron actuar o organismo internacional. Algunhas organizaci\u00f3ns dos Estados Unidos acusaron a Boutros-Ghali de querer impor un goberno mundial tir\u00e1nico, dominado polas Naci\u00f3ns Unidas.\nEn 1996, dez membros do Consello de Seguridade (liderados por Exipto, Guinea-Bissau e Botswana) presentaron unha resoluci\u00f3n de apoio a un eventual segundo mandato do diplom\u00e1tico exipcio. No entanto, devandito mandato foi vetado polos Estados Unidos. Doutra banda, o Reino Unido, Polonia, Corea do Sur e Italia tampouco deron o seu apoio \u00e1 citada resoluci\u00f3n, a\u00ednda que votaron a favor unha vez que transcendeu a intenci\u00f3n dos Estados Unidos de vetala. Boutros-Ghali non foi o primeiro secretario xeral da ONU en ser vetado, a\u00ednda que si foi o primeiro en non permanecer no cargo para un segundo per\u00edodo.\nBoutros-Ghali foi sucedido no cargo por Kofi Annan, xa que ao non poder manterse no cargo para un segundo mandato, este foille ofrecido a outra persoa proveniente do seu continente, \u00c1frica.\nEntre os anos 1997 e 2002, Boutros-Ghali foi secretario xeral da Francofon\u00eda.\nBoutros-Ghali faleceu o 16 de febreiro de 2016 nun hospital do Cairo logo de ser ingresado uns d\u00edas antes por unha fractura de pelvis."}
{"id": "503364", "revid": "47401", "url": "https://gl.wikipedia.org/wiki?curid=503364", "title": "Butros Butros-Ghali", "text": ""}
{"id": "503367", "revid": "111586", "url": "https://gl.wikipedia.org/wiki?curid=503367", "title": "S\u00e9rgio Tannus", "text": "S\u00e9rgio Tannus, nado en Itaperuna (Brasil) o 9 de setembro de 1967, \u00e9 un compositor, instrumentista e cantante brasileiro. \nTraxectoria musical.\nM\u00fasico autodidacta, en activo desde os 14 anos en varios x\u00e9neros musicais como rock progresivo, blues, heavy, bossa, samba, chorinhos e recentemente, m\u00fasica galega.\nDesde 2006 vive en Santiago de Compostela e colaborou con m\u00faltiples artistas do mundo da lusofon\u00eda, como Ux\u00eda Senlle, Antonio Zambujo, Carlos do Carmo, Chico C\u00e9sar, Lenine, Jo\u00e3o Afonso, Dulce Pontes, Mag\u00edn Blanco; en proxectos como Maria Fuma\u00e7a e CoraSons e nos festivais Cantos na Mar\u00e9, Festigal e O mar nunha flor, entre outros.\nEn 2012 comezou a s\u00faa carreira en solitario."}
{"id": "503368", "revid": "27155", "url": "https://gl.wikipedia.org/wiki?curid=503368", "title": "2-Fosfoglicolato", "text": "O 2-fosfoglicolato, moitas veces denominado simplemente fosfoglicolato (f\u00f3rmula qu\u00edmica C2H2O6P3-), abreviado como 2-PG ou PG, \u00e9 un produto metab\u00f3lico natural do proceso de fotorrespiraci\u00f3n das plantas mediado polo encima Ribulosa 1,5-bisfosfato carboxilase-oxidase (RuBisCO). \u00c9 o triani\u00f3n do \u00e1cido 2-fosfoglic\u00f3lico.\nS\u00edntese.\nO encima RuBisCO cataliza a fixaci\u00f3n do di\u00f3xido de carbono atmosf\u00e9rico nos cloroplastos das plantas durante a fase escura da fotos\u00edntese. Utiliza a ribulosa 1,5-bisfosfato (RuBP) como substrato e facilita a carboxilaci\u00f3n do carbono C2 por medio dun intermediario endiolato. Os dous produtos de tres carbonos rixinados son d\u00faas mol\u00e9culas de 3-fosfoglicerato, que son despois incorporadas ao ciclo de Calvin. O ox\u00edxeno atosf\u00e9rico compite con esta reacci\u00f3n, pero nas condici\u00f3ns m\u00e1is habituais a RuBisCO utiliza o CO2. Non obstante, nun proceso chamado fotorrespiraci\u00f3n a RuBisCo pode tam\u00e9n catalizar a adici\u00f3n de ox\u00edxeno atmosf\u00e9rico ao carbono C2 na RuBP formando un intermediario hidroper\u00f3xido de alta enerx\u00eda que se descomp\u00f3n en 2-fosfoglicolato e 3-fosfoglicerato (aqu\u00ed s\u00f3 se produce unha mol\u00e9cula de 3-fosfoglicerato). A pesar da barreira de enerx\u00eda m\u00e1is alta para a reacci\u00f3n de oxixenaci\u00f3n comparada coa carboxilaci\u00f3n, a fotorrespiraci\u00f3n sup\u00f3n ata o 25% do recambio da RuBisCo en plantas C3.\nPapel biol\u00f3xico.\nEn plantas, o 2-fosfoglicerato ten un efecto potencialmente t\u00f3xico, xa que inhibe varias v\u00edas metab\u00f3licas. As actividades de importantes encimas no metabolismo central do carbono do cloroplasto, como a triosa-fosfato isomerase, a fosfofrutoquinase ou a sedoheptulosa 1,7-bisfosfato fosfatase mostran unha significativa diminuci\u00f3n en preseza de 2-fosfoglicolato. Por tanto, a degradaci\u00f3n do 2-fosfoglicolato durante a fotorrespiraci\u00f3n \u00e9 importante para a homeostase celular.\nA\u00ednda que o 2-fosfoglicolato se produce principalmente en plantas, tam\u00e9n ten un papel no metabolismo dos mam\u00edferos, a\u00ednda que a fonte deste 2-fosfoglicolato en mam\u00edferos non se comprende de todo. P\u00e9nsase que o procesamento de roturas nas febras de ADN produce pequenas cantidades de 2-fosfoglicolato, pero outros procesos poden orixinar 2-fosfoglicolato tam\u00e9n. A subinidade fosfatase da bisfosfoglicerato mutase, un encima que ese encontra nos gl\u00f3bulos vermellos, mostra un incremento na s\u00faa actividade de ata tres ordes de magnitude en presenza de 2-fosfoglicolato, o que ten como resultado un incremento na afinidade polo ox\u00edxeno da hemoglobina.\nA fotorrespiraci\u00f3n \u00e9 a principal v\u00eda que ten o cloroplasto para desfacerse do 2-fosfoglicolato. Por\u00e9n, esta v\u00eda causa unha diminuci\u00f3n do rendemento metab\u00f3lico, xa que o 2-fosfoglicerato \u00e9 transformado en 3-fosfoglicerato por unha elaborada v\u00eda de salvamento co custo dun equivalente de NADH e de ATP, respectivamente. Ademais, esta v\u00eda de salvamento perde o equivalente a \u00bd do carbono previamente fixado e libera o equivalente a \u00bd de amon\u00edaco t\u00f3xico por mol\u00e9cula de 2-fosfoglicolato. Isto orixina unha perda neta de carbono na fotorrespiraci\u00f3n, facendo o proceso moito menos eficiente que cando funciona s\u00f3 o ciclo de Calvin.\nPor\u00e9n, esta v\u00eda de salvamento pode tam\u00e9n actuar como sumidoiro de enerx\u00eda celular, impedindo que na cadea de transporte electr\u00f3nico do cloroplasto se produza unha sobrerreduci\u00f3n. Crese que esta v\u00eda tam\u00e9n xoga un papel na mellora da resposta das plantas ao estr\u00e9s abi\u00f3tico.\nImportancia agr\u00edcola.\nA RuBisCO foi a diana potencial das investigaci\u00f3ns de enxe\u00f1aria biol\u00f3xica con prop\u00f3sitos agr\u00edcolas. Unha diminuci\u00f3n da oxixenaci\u00f3n da RuBisCO pode ter como resultado un incremento na eficiencia da asimilaci\u00f3n do carbono en cultivos agr\u00edcolas como o arroz ou o trigo e, por tanto, un incremento da s\u00faa produci\u00f3n neta de biomasa. Fix\u00e9ronse intentos de alterar artificialmente a estrutura da prote\u00edna RuBisCO para mellorar a s\u00faa taxa de recambio catal\u00edtica. As mutaci\u00f3ns na subunidade L do encima, por exemplo, incrementan tanto o recambio catal\u00edtico como a afinidade da RuBisCO polo di\u00f3xido de carbono. Desta maneira hai menos fotorrespiraci\u00f3n e menos produci\u00f3n de 2-fosfoglicolato. Isto comprobouse en experimentos con bacterias."}
{"id": "503369", "revid": "27155", "url": "https://gl.wikipedia.org/wiki?curid=503369", "title": "2-fosfoglicolato", "text": ""}
{"id": "503370", "revid": "27155", "url": "https://gl.wikipedia.org/wiki?curid=503370", "title": "Fosfoglicolato", "text": ""}
{"id": "503371", "revid": "85894", "url": "https://gl.wikipedia.org/wiki?curid=503371", "title": "Jo\u00e3o Afonso", "text": "Jo\u00e3o Nepomuceno Baltazar de Lima, nado en Maputo (Mozambique) o 8 de xullo de 1965, \u00e9 un cantautor portugu\u00e9s, m\u00e1is co\u00f1ecido como Jo\u00e3o Afonso.\nTraxectoria.\nViviu en Maputo coa s\u00faa familia at\u00e9 o seu traslado en 1978 a Portugal. Recolle as influencias da m\u00fasica urbana africana do seu pa\u00eds de orixe e a tradici\u00f3n portuguesa do seu t\u00edo o cantante portugu\u00e9s Zeca Afonso. Participa nos actos de homenaxe a este \u00faltimo que se organizan a finais da d\u00e9cada de 1980 e no ano 2012.\nEn decembro de 1994 integra o proxecto \"Maio maduro maio\" xunto a Jos\u00e9 M\u00e1rio Branco e Am\u00e9lia Muge. Gravado en dobre compacto en 1995, pres\u00e9ntase en diversas capitais internacionais, inclu\u00edda Lisboa. Colabora nos discos \"Janelas verdes\" e \"Ac\u00fastico\" de J\u00falio Pereira e en \"Lua extravagante\", do grupo hom\u00f3nimo. \nEn 1996 canta en Espa\u00f1a, xunto a Luis Pastor, temas propios e de Zeca Afonso; ocasionalmente \u00faneselles Pedro Guerra, que por ent\u00f3n era unha nova promesa da canci\u00f3n nacional. En maio de 1997 publica en Portugal \"Missangas\", o seu primeiro disco en solitario, que se reedita despois en Francia (Polygram) e Espa\u00f1a (Resistencia). Na Exposici\u00f3n Internacional de 1998 en Lisboa participa na gravaci\u00f3n do espect\u00e1culo \"Voz e guitarra\" e ofrece concertos propios. \nEn 1998 ofrece dous temas do romanceiro hist\u00f3rico ao disco colectivo \"Novas vos trago\", comp\u00f3n m\u00fasica para o poema \"Paz de Santiago\" de Jos\u00e9 Saramago, que grava Lu\u00eds Pastor no seu \u00e1lbum \"Por el mar de mi mano\", e grava co grupo canario Mestisay o tema \"Na machamba\", cuxa versi\u00f3n orixinal se inclu\u00eda na s\u00faa obra \"Missangas\". En 1999 canta o tema \"Aqu\u00ed em baixo (Azul)\" no disco da cantante galega Ux\u00eda Senlle.\nEn 1999 publica \"Barco voador\", o seu segundo disco en solitario, onde recolle a s\u00faa experiencia como viaxeiro por diversos continentes. A discogr\u00e1fica Universal ed\u00edtao en Espa\u00f1a. En 2002 edita o seu disco \"Zanzibar\", con catorce temas \u2014a maior\u00eda da s\u00faa autor\u00eda\u2014 con xogos instrumentais e vocais. En 2006, \"Outra vida\", conf\u00edrmao como un dos mellores int\u00e9rpretes e creadores da s\u00faa xeraci\u00f3n en Portugal. En 2014 edita \"Sangue bom\", con composici\u00f3ns propias sobre poemas de Mia Couto e de Jos\u00e9 Eduardo Agualusa.\nParticipou nos festivais galegos Cantos na Mar\u00e9, Festas do Ap\u00f3stolo e Festigal, entre outros."}
{"id": "503372", "revid": "88215", "url": "https://gl.wikipedia.org/wiki?curid=503372", "title": "Paco Frutos", "text": ""}
{"id": "503374", "revid": "16565", "url": "https://gl.wikipedia.org/wiki?curid=503374", "title": "Federaci\u00f3n de F\u00fatbol de Ucra\u00edna", "text": ""}
{"id": "503375", "revid": "85894", "url": "https://gl.wikipedia.org/wiki?curid=503375", "title": "Jos\u00e9 Mar\u00eda Hermida", "text": "Jos\u00e9 Mar\u00eda Hermida Rodr\u00edguez, nado en Vila Nova de Lourenz\u00e1 en 1841 e finado en Camag\u00fcey (Cuba) en 1880, foi un xornalista e escritor galego.\nTraxectoria.\nEmpregado de Obras P\u00fablicas. Ingresou no corpo en 1861. En 1864 foi nomeado axudante 4\u00ba do persoal facultativo. Trasladouse a Teruel, despois a Castell\u00f3n e finalmente a Lugo en 1869. En 1872 ascendeu a axudante 3\u00ba e un ano despois foi destinado \u00e1 Divisi\u00f3n de ferrocarr\u00eds de Le\u00f3n de onde pasou a Ourense e despois novamente a Lugo. En decembro de 1879 foi nomeado axudante 2\u00ba para a illa de Cuba, onde finou ao ano seguinte. Foi redactor de \"El Heraldo Gallego\". Fundou en Lourenz\u00e1 en 1878 a Sociedad de Instrucci\u00f3n y Recreo, que abriu unha escola de artes e oficios o 6 de outubro.\nPublicou na prensa \"Las alas del esp\u00edritu\" e \"Descripci\u00f3n del castillo de Monforte de Lemos\"."}
{"id": "503379", "revid": "23204", "url": "https://gl.wikipedia.org/wiki?curid=503379", "title": "The Midnight Meat Train", "text": "The Midnight Meat Train \u00e9 un filme estadounidense de 2008 baseado na historia curta de Clive Barker escrita en 1984. O filme conta a historia dun fot\u00f3grafo que tenta para seguir a pista dun asasino en serie alcumado como o \"Subway Butcher\", e descobre m\u00e1is que el esperaba dexaixo das r\u00faas da cidade."}
{"id": "503381", "revid": "89787", "url": "https://gl.wikipedia.org/wiki?curid=503381", "title": "Stateless (serie de televisi\u00f3n)", "text": "Stateless \u00e9 unha serie de televisi\u00f3n australiana estreada na canle ABC o 1 de marzo de 2020. Componse de seis episodios que tam\u00e9n foron estreados en li\u00f1a a trav\u00e9s de Netflix o 8 de xullo de 2020.\nA serie est\u00e1 parcialmente inspirada na historia real de Cornelia Rau, unha residente permanente australiana que foi ilicitamente detida baixo o programa de detenci\u00f3n obrigatoria do Goberno australiano."}
{"id": "503382", "revid": "98629", "url": "https://gl.wikipedia.org/wiki?curid=503382", "title": "Snowpiercer (serie de televisi\u00f3n)", "text": "Snowpiercer \u00e9 unha serie de televisi\u00f3n estadounidense estreada en TNT o 17 de maio de 2020. Bas\u00e9ase tanto no filme surcoreano de 2013 \"Snowpiercer\", dirixido por Bong Joon-ho, e na novela gr\u00e1fica francesa de 1982 \"Le Transperceneige\", a partir da cal se creou o filme, obra de Jacques Lob, Benjamin Legrand e Jean-Marc Rochette.\nA serie, un reboot do filme, conta a historia dos pasaxeiros do Snowpiercer, un xigantestco tren perpetuamente en movemento que circula toda a terra transportando os restos da humanidade sete anos despois de que todo o planeta se conxelase convert\u00e9ndose nun hermo sen vida. A serie trata sobre a loita de clases, a inxustiza social e a pol\u00edtica da supervivencia. Daveed Diggs e Jennifer Connelly son os protagonistas, xunto con Mickey Sumner, Annalise Basso, Sasha Frolova, Alison Wright, Benjamin Haigh, Roberto Urbina, Katie McGuinness, Susan Park, Lena Hall, Sheila Vand, Sam Otto, Iddo Goldberg e Jaylin Fletcher como secundarios. Rowan Blanchard, Steven Ogg e Sean Bean un\u00edronse \u00f3 elenco na segunda tempada."}
{"id": "503383", "revid": "5863", "url": "https://gl.wikipedia.org/wiki?curid=503383", "title": "V\u00e1zquez Varela", "text": "Os apelidos V\u00e1zquez Varela poden referirse a:"}
{"id": "503384", "revid": "89787", "url": "https://gl.wikipedia.org/wiki?curid=503384", "title": "Laurynas Birutis", "text": "Laurynas Birutis, nado o 27 de agosto de 1997 en \u0160iauliai, \u00e9 un xogador profesional de baloncesto lituano. Cunha altura de 2,13 m xoga na posici\u00f3n de pivote para o BC \u017dalgiris Kaunas lituano.\nTraxectoria profesional.\nO 24 de xullo de 2020, anunciouse a fichaxe de Birutis por d\u00faas tempadas polo Obradoiro CAB da Liga ACB. No seu debut co Obradoiro na ACB, o 20 de setembro de 2020, Birutis foi elixido coma mellor xogador da xornada tras facer 27 puntos, 12 rebotes e 3 tap\u00f3ns, para un total de 42 de valoraci\u00f3n. O 28 de setembro de 2020, Birutis foi elixido coma mellor xogador do mes de setembro da ACB. O 4 de outubro de 2021, Birutis foi escollido por terceira vez co Obradoiro coma mellor xogador da xornada da ACB, tras facer 20 puntos, 12 rebotes e 4 tap\u00f3ns, cun total de 30 de valoraci\u00f3n, na vitoria do conxunto galego por 93-81 contra o Baloncesto Fuenlabrada. Igualou desta forma a Kostas Vasileiadis, \u00fanico xogador do Obradoiro ata ese intre en ser escollido tres veces coma mellor xogador da xornada da ACB.\nO 10 de xu\u00f1o de 2022, tras d\u00faas tempadas co Obradoiro, Birutis asinou de novo co BC \u017dalgiris lituano."}
{"id": "503385", "revid": "23204", "url": "https://gl.wikipedia.org/wiki?curid=503385", "title": "Rocketman (filme)", "text": "Rocketman \u00e9 un filme brit\u00e1nico-estadounidense de 2019 baseado na vida do m\u00fasico brit\u00e1nico Elton John. Dirixido por Dexter Fletcher e escrito por Lee Hall, est\u00e1 protagonizado por Taron Egerton como Elton John, con Jamie Bell como Bernie Taupin, Richard Madden como John Reid, e Bryce Dallas Howard como Sheila Eileen."}
{"id": "503386", "revid": "1131", "url": "https://gl.wikipedia.org/wiki?curid=503386", "title": "VOLG", "text": ""}
{"id": "503389", "revid": "23204", "url": "https://gl.wikipedia.org/wiki?curid=503389", "title": "Gli infedeli", "text": "Gli infedeli \u00e9 un filme italiano de 2020 dirixida por Stefano Mordini. Est\u00e1 protagonizado por Riccardo Scamarcio, Laura Chiatti, Valerio Mastandrea e Valentina Cervi, \u00e9 un filme epis\u00f3dico con diferentes historias relacionadas coa infidelidade, sendo un remake do filme franc\u00e9s \"Les Infid\u00e8les\", 2012.\nDistribuci\u00f3n.\nO primeiro tr\u00e1iler do filme foi difundido o 9 de xullo de 2020.\nO filme foi distribu\u00eddo pola plataforma en li\u00f1a Netflix o 15 de xullo de 2020."}
{"id": "503390", "revid": "23204", "url": "https://gl.wikipedia.org/wiki?curid=503390", "title": "Queen (filme de 2013)", "text": "Queen (en ) \u00e9 un filme indio de 2013 dirixido por Vikas Bahl e producido por Anurag Kashyap, Vikramaditya Motwane e Madhu Mantena. Est\u00e1 protagonizado por Kangana Ranaut no papel principal, xunto con Lisa Haydon e Rajkummar Rao nos papeis secundarios. Rani, unha rapaza punjabi de Nova Delhi emb\u00e1rcase nunha viaxe de l\u00faa de mel a Par\u00eds e \u00c1msterdam logo de que o seu promtido cancelase a voda."}
{"id": "503391", "revid": "27155", "url": "https://gl.wikipedia.org/wiki?curid=503391", "title": "Verde de metileno", "text": "O verde de metileno \u00e9 un composto qu\u00edmico heteroc\u00edclico arom\u00e1tico similar ao azul de metileno. Util\u00edzase como tinguidura en histolox\u00eda. Funciona como un fotocatalizador activado pola luz visible en s\u00edntese org\u00e1nica."}
{"id": "503396", "revid": "89787", "url": "https://gl.wikipedia.org/wiki?curid=503396", "title": "Verde de metilo", "text": "O verde de metilo (CI 42585) \u00e9 unha tinguidura cati\u00f3nica (cargada positivamente) relacionada co verde de etilo, que foi utilizada para tinguir o ADN desde o s\u00e9culo XIX. Era utilizado para tinguir os n\u00facleos das c\u00e9lulas como parte da tinguidura Unna-Pappenheim cl\u00e1sica ou como contratinguidura nuclear desde ent\u00f3n.\nEn anos recentes, as s\u00faas propiedades fluorescentes cando se une ao ADN fix\u00e9rono \u00fatil para obter imaxes de luz vermella distante de n\u00facleos de c\u00e9lulas vivas. \nA tinguidura fluorescente do ADN util\u00edzase de rutina para facer a prognose do cancro.\nO verde de metilo estase convertendo tam\u00e9n nunha alternativa para a tinguidura do ADN en xeles de agarosa, ensaios fluorom\u00e9tricos e citometr\u00eda de fluxo. Tam\u00e9n se viu que se pode utilizar como unha tinguidura de exclusi\u00f3n de viabilidade de c\u00e9lulas.\nA s\u00faa interacci\u00f3n co ADN \u00e9 non intercalante, \u00e9 dicir, non se insire dentro da mol\u00e9cula de ADN, sen\u00f3n que interacciona electrostaticamente na superficie do suco maior do ADN. Util\u00edzase en combinaci\u00f3n coa pironina na tinguidura verde de metilo-pironina, que tingue e diferencia o ADN do ARN.\nCando se excita a 244 ou 388\u00a0nm en soluci\u00f3n acuosa neutra, o verde de metilo produce unha emisi\u00f3n fluorescente a 488 ou 633\u00a0nm, respectivamente. A presenza ou ausencia de ADN non ten efecto sobre estes comportamentos fluorescentes. Cando se une ao ADN en condici\u00f3ns acuosas neutras, o verde de metilo faise tam\u00e9n fluorescente no vermello distante cun m\u00e1ximo de excitaci\u00f3n de 633\u00a0nm e un m\u00e1ximo de emisi\u00f3n de 677\u00a0nm.\nAs preparaci\u00f3ns comerciais de verde de metilo est\u00e1n a mi\u00fado contaminadas con cristal violeta, o cal pode ser eliminado por extracci\u00f3n con cloroformo."}
{"id": "503421", "revid": "89787", "url": "https://gl.wikipedia.org/wiki?curid=503421", "title": "Selecci\u00f3n de f\u00fatbol de Myanmar", "text": "A selecci\u00f3n de f\u00fatbol de Myanmar (en ) \u00e9 o equipo representativo de Myanmar nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Myanmar (\u1019\u103c\u1014\u103a\u1019\u102c\u1014\u102d\u102f\u1004\u103a\u1004\u1036 \u1018\u1031\u102c\u101c\u102f\u1036\u1038 \u1021\u1016\u103d\u1032\u1037\u1001\u103b\u102f\u1015\u103a), pertencente \u00e1 Confederaci\u00f3n Asi\u00e1tica de F\u00fatbol (AFC) e \u00e1 FIFA. Antes de 1989, cando o equipo rebcib\u00eda o nome de selecci\u00f3n de f\u00fatbol de Birmania. Alcumados os \"Le\u00f3ns asi\u00e1ticos\", a\u00ednda que nunca conseguiron participar na fase final dunha Copa do Mundo, conseguiron clasificarse para unha Copa Asi\u00e1tica. Nesta edici\u00f3n na que participaron, en 1968, conseguiron ser subcampi\u00f3ns."}
{"id": "503422", "revid": "5132", "url": "https://gl.wikipedia.org/wiki?curid=503422", "title": "Selecci\u00f3n de f\u00fatbol de Birmania", "text": ""}
{"id": "503427", "revid": "7523", "url": "https://gl.wikipedia.org/wiki?curid=503427", "title": "Mouhamed Barro", "text": "Mouhamed Barro, nado o 10 de maio de 1995 en Pikine, \u00e9 un xogador de baloncesto profesional senegal\u00e9s que xoga no Melilla Sport Capital da Liga LEB Ouro.\nTraxectoria.\nO 24 de xullo de 2020, anunciouse a s\u00faa fichaxe polo B\u00e1squet Coru\u00f1a da Liga LEB Ouro.\nO 30 de xu\u00f1o de 2021, Barro asinou co Melilla Baloncesto da LEB Ouro."}
{"id": "503428", "revid": "89787", "url": "https://gl.wikipedia.org/wiki?curid=503428", "title": "\u00c1cido ox\u00e1lico", "text": "O \u00e1cido ox\u00e1lico \u00e9 un composto org\u00e1nico coa f\u00f3rmula C2H2O4. \u00c9 un s\u00f3lido branco cristalino que forma unha soluci\u00f3n incolora en auga. A s\u00faa f\u00f3rmula condensada \u00e9 HOOCCOOH, que indica a s\u00faa clasificaci\u00f3n como o \u00e1cido dicarboxilico m\u00e1is simple.\nA s\u00faa forza como \u00e1cido \u00e9 moita maior que a do \u00e1cido ac\u00e9tico. O \u00e1cido ox\u00e1lico \u00e9 un axente redutor e a s\u00faa base conxugada, denominada oxalato (), \u00e9 un axente quelante para cati\u00f3ns met\u00e1licos. Normalmente, o \u00e1cido ox\u00e1lico enc\u00f3ntrase en forma de dihirato coa f\u00f3rmula C2H2O4\u00b72H2O.\nAparece de forma natural en moitos aimentos, pero a s\u00faa inxesti\u00f3n excesiva ou o seu prolongado contacto coa pel poden ser perigosos.\nO seu nome procede de que foi illado das plantas do x\u00e9nero \"Oxalis\".\nHistoria.\nA preparaci\u00f3n de sales de \u00e1cido ox\u00e1lico a partir de plantas co\u00f1\u00e9cese polo menos desde 1745, cando o bot\u00e1nico e m\u00e9dico holand\u00e9s Herman Boerhaave illou un sal da planta trevo acedo. En 1773, Fran\u00e7ois Pierre Savary de Friburgo, Su\u00edza illara \u00e1cido ox\u00e1lico do seu sal do trevo acedo.\nEn 1776, os qu\u00edmicos suecos Carl Wilhelm Scheele e Torbern Olof Bergman produc\u00edan \u00e1cido ox\u00e1lico ao faceren reaccionar o azucre con \u00e1cido n\u00edtrico concentrado; Scheele chamoulle ao \u00e1cido resultante \"socker-syra\" ou \"s\u00e5cker-syra\" (\u00e1cido de azucre). En 1784, Scheele observou que o \"\u00e1cido de azucre\" e o \u00e1cido ox\u00e1lico de fontes naturais eran id\u00e9nticos.\nEn 1824, o qu\u00edmico alem\u00e1n Friedrich W\u00f6hler obtivo \u00e1cido ox\u00e1lico facendo reaccionar cian\u00f3xeno con amon\u00edaco en soluci\u00f3n acuosa. Este experimento pode representar a primeira s\u00edntese dun produto natural.\nPreparaci\u00f3n.\nO \u00e1cido ox\u00e1lico fabr\u00edcase principalmente por oxidaci\u00f3n de glicosa ou outros carbohidratos usando \u00e1cido n\u00edtrico ou aire en presenza de pent\u00f3xido de vanadio. Poden usarse diversos precursores como o \u00e1cido glic\u00f3lico e o etil\u00e9n glicol. Un novo m\u00e9todo sup\u00f3n a carbonilaci\u00f3n oxidativa de alcohois para dar os di\u00e9steres de \u00e1cido ox\u00e1lico:\nEstes di\u00e9steres son seguidamente hidrolizados a \u00e1cido ox\u00e1lico. Prod\u00facense aproximadamente 120\u00a0000 toneladas anulamente.\nHistoricamente o \u00e1cido ox\u00e1lico obt\u00ed\u00f1ase exclusivamente usando c\u00e1usticos, cono o hidr\u00f3xido de potasio ou de sodio, en serraduras.\nA pir\u00f3lise do formiato de sodio (en \u00faltimo extremo preparado a partir de mon\u00f3xido de carbono), leva \u00e1 formaci\u00f3n de oxalato de sodio, doadamente convertido en \u00e1cido ox\u00e1lico.\nM\u00e9todos de laboratorio.\nA\u00ednda que pode comprarse facilmente, o \u00e1cido ox\u00e1lico tam\u00e9n se pode preparar directamente no laboratorio oxidando sacarosa usando \u00e1cido n\u00edtrico en presenza dunha pequena cantidade de pent\u00f3xido de vanadio como catalizador.\nO s\u00f3lido hidratado pode ser deshidratado con calor ou por destilaci\u00f3n azeotr\u00f3pica.\nUnha electrocat\u00e1lise por un complexo de cobre desenvolvida nos Pa\u00edses Baixos permite reducir di\u00f3xido de carbono a \u00e1cido ox\u00e1lico; esta conversi\u00f3n usa di\u00f3xido de carbono como materia prima para xerar o \u00e1cido ox\u00e1lico.\nEstrutura.\nO \u00e1cido ox\u00e1lico anhidro pode existir en forma de dous polimorfos; nun a formaci\u00f3n de enlaces de hidr\u00f3xeno ten como resultado unha estrutura de tipo cadea, mentres que o padr\u00f3n de enlaces de hidr\u00f3xeno no outro orixina unha estrutura de tipo laminar. Como o material anhidro \u00e9 tanto \u00e1cido coma hidr\u00f3filo, util\u00edzase en esterificaci\u00f3ns.\nReacci\u00f3ns.\nO \u00e1cido ox\u00e1lico \u00e9 un \u00e1cido relativamente forte, malia ser un \u00e1cido carbox\u00edlico:\nO \u00e1cido ox\u00e1lico sofre moitas das reacci\u00f3ns caracter\u00edsticas doutros \u00e1cidos carbox\u00edlicos. Forma \u00e9steres como o oxalato de dimetilo (punto de fusi\u00f3n de 52,5 a 53,5\u00a0\u00b0C). Forma un cloruro \u00e1cido chamado cloruro de oxalilo.\nO oxalato, a base conxugada do \u00e1cido ox\u00e1lico, \u00e9 un excelente ligando para i\u00f3ns met\u00e1licos, por exemplo, o f\u00e1rmaco oxaliplatino.\nO \u00e1cido ox\u00e1lico e os oxalatos poden ser oxidados por permanganato nunha reacci\u00f3n autocatalitica.\nOs valores do p\"K\"a do \u00e1cido ox\u00e1lico var\u00edan na literatura desde 1,25-1,46 e 3,81-4,40. A 100\u00aa edici\u00f3n do CRC, que sa\u00edu en 2019, d\u00e1 valores de 1,25 e 3,81.\nPresenza natural.\nBios\u00edntese.\nExisten polo menos d\u00faas v\u00edas para a formaci\u00f3n mediada por enzimas do oxalato. Nunha das v\u00edas, o oxaloacetato, un compo\u00f1ente do ciclo de Krebs, \u00e9 hidrolizado a \u00e1cido ac\u00e9tico polo encima oxaloacetase:\nTam\u00e9n se orixina da deshidroxenaci\u00f3n do \u00e1cido glic\u00f3lico, que se produce polo metabolismo do etil\u00e9n glicol.\nPresenza en alimentos e plantas.\nO oxalato de calcio \u00e9 o compo\u00f1ente m\u00e1is com\u00fan dos c\u00e1lculos renais. Os primeiros investigadores illaron o \u00e1cido ox\u00e1lico do trevo acedo (\"Oxalis\"). Membros da familia das espinacas e as brasic\u00e1ceas (verza, br\u00f3coli, col de Bruxelas) son ricos en oxalatos, como tam\u00e9n o trevo acedol e umbel\u00edferas como o perexil. As follas de ruibarbo conte\u00f1en un 0,5% de \u00e1cido ox\u00e1lico, e a planta \"Arisaema triphyllum\" cont\u00e9n cristais de oxalato de calcio. Igualmente, a \"Parthenocissus quinquefolia\", unha planta rubideira decorativa com\u00fan, produce \u00e1cido ox\u00e1lico nas s\u00faas bagas e cristais de oxalato nos seus zumes internos en forma de r\u00e1fidos. As bacterias producen oxalatos pola oxidaci\u00f3n de carbohidratos.\nAs plantas do x\u00e9nero \"Fenestraria\" producen unha especie de fibras \u00f3pticas feitas de \u00e1cido ox\u00e1lico cristalino para transmitir luz a sitios fotosint\u00e9ticos subterr\u00e1neos.\nA carambola tam\u00e9n cont\u00e9n \u00e1cido ox\u00e1lico xunto con caramboxina. Os zumes de c\u00edtricos conte\u00f1en pequenas cantidades de \u00e1cido ox\u00e1lico. Os froitos c\u00edtricos producidos en agricultura org\u00e1nica conte\u00f1en menos \u00e1cido ox\u00e1lico que os producidos na agricultura convencional.\nA formaci\u00f3n de p\u00e1tinas de oxalato de calcio naturais sobre certas estatuas de calcaria e m\u00e1rmore e monumentos prop\u00faxose que estaba causada pola reacci\u00f3n qu\u00edmica da rocha carbonatada co \u00e1cido ox\u00e1lico segregado por liques ou outros microorganismos.\nProduci\u00f3n polos fungos.\nMoitas especies de fungos do solo segregan \u00e1cido ox\u00e1lico, o que ten como resultado unha gran solubilidade de cati\u00f3ns met\u00e1licos, un incremento da dispo\u00f1ibilidade de certos nutrientes do solo, e a posible formaci\u00f3n de cristais de oxalato de calcio.\nOutros.\nO betume oxidado ou o exposto a raios gamma tam\u00e9n cont\u00e9n \u00e1cido ox\u00e1lico entre os seus produtos de degradaci\u00f3n. O \u00e1cido ox\u00e1lico pode incrementar a lixiviaci\u00f3n de radiois\u00f3topos acondicionados no betume para a eliminaci\u00f3n de residuos radioactivos.\nBioqu\u00edmica.\nA base conxugada do \u00e1cido ox\u00e1lico \u00e9 o ani\u00f3n hidroxenoxalato, e a s\u00faa base conxugada (oxalato) \u00e9 un inhibidor competitivo do encima lactato deshidroxenase (LDH). A LDH cataliza a conversi\u00f3n do piruvato a \u00e1cido l\u00e1ctico (produto final do proceso anaer\u00f3bico da fermentaci\u00f3n) oxidando o coencima NADH a NAD+ e H+ ao mesmo tempo. Recuperar os niveis de NAD+ \u00e9 esencial para a continuaci\u00f3n do metabolismo enerx\u00e9tico anaerobio pola glic\u00f3lise. Como as c\u00e9lulas cancerosas usan preferentemente o metabolismo anaerobio (efecto Warburg) a inhibici\u00f3n da LDH viuse que inhibe a formaci\u00f3n e crecmento de tumores, polo que este poder\u00eda ser un interesante tratamento para o cancro.\nAplicaci\u00f3ns.\nUn 25% do \u00e1cido ox\u00e1lico que se produce util\u00edzase como mordente en procesos de tinguidura. Util\u00edzase en lixivias, especialmente para a polpa de madeira. Tam\u00f1\u00e9n se usa nos levedantes qu\u00edmicos e como un terceiro reactivo na an\u00e1lise de instrumentos de s\u00edlice.\nLimpeza.\nAs principais aplicaci\u00f3ns do \u00e1cido ox\u00e1lico son a limpeza e nas lixivias, especialmente na limpeza de \u00f3xido de ferro (como axente acomplexante do ferro). A s\u00faa utilidade nos axentes que eliminan o \u00f3xido d\u00e9bese a que forma sales hidrosolubles estables co ferro f\u00e9rrico, que son os i\u00f3ns ferrioxalato.\nMetalurxia extractiva.\nO \u00e1cido ox\u00e1lico \u00e9 un importante reactivo en qu\u00edmica lant\u00e1nida. Os oxalatos de lant\u00e1nidos hidratados f\u00f3rmanse doadamente en soluci\u00f3ns \u00e1cidas moi fortes en forma densamente cristalina facilmente filtrable libre de contaminaci\u00f3n de elementos non lant\u00e1nidos. A descomposici\u00f3n t\u00e9rmica destes oxalatos d\u00e1 lugar aos \u00f3xidos, os cales son a forma m\u00e1is normal en que se comercializan estes elementos.\nOutros usos.\nO \u00e1cido ox\u00e1lico util\u00edzano alg\u00fans apicultores como acaricida contra o \u00e1caro varroa parasito das abella.\nUtil\u00edzase tam\u00e9n para limpar minerais.\n\u00c1s veces util\u00edzase no proceso de anodizar o aluminio con ou sen \u00e1cido sulf\u00farico. Comparado coa anodizaci\u00f3n con \u00e1cido sulf\u00farico, estes recubrimentos son m\u00e1is finos e mostran menor rugosidade superficial.\nToxicidade.\nO \u00e1cido ox\u00e1lico en forma concentrada pode ter efectos nocivos por contacto e por inxesti\u00f3n. Non foi identificado como un mut\u00e1xeno ou carcin\u00f3xeno, a\u00ednda que hai un estudo que suxire que poder\u00eda causar cancro; hai un posible risco de malformaci\u00f3ns conx\u00e9nitas no feto; pode ser dani\u00f1o se se inhala e \u00e9 extremadamente destrututivo dos tecidos das mucosas e do tracto respiratorio superior; dani\u00f1o se se traga; nocivo e destrutivo para outros tecidos e causa queimaduras se se absorbe pola pel ou est\u00e1 en contacto cos ollos. Os seus s\u00edntomas e efectos incl\u00faen unha sensaci\u00f3n de queimadura, tose, espirro, larinxite, falta de respiraci\u00f3n, espasmo, inflamaci\u00f3n e edema da larinxe, inflamaci\u00f3n e edema dos bronquios, pneumonite e edema pulmonar.\nNos humanos, o \u00e1cido ox\u00e1lico inxerido ten unha LDLo (dose letal menor publicada) oral de 600\u00a0mg/kg. Informouse que a dose letal oral \u00e9 de 15 a 30 gramos.\nO oxalato pode entrar nas c\u00e9lulas, nas que causa disfunci\u00f3n mitocondrial.\nA toxicidade do \u00e1cido ox\u00e1lico d\u00e9bese a insuficiencia renal causada por precipitaci\u00f3n de oxalato de calcio s\u00f3lido, o principal compo\u00f1ente dos c\u00e1lculos renais. O \u00e1cido ox\u00e1lico pode tam\u00e9n causar dor articular debido \u00e1 formaci\u00f3n de precipitados similares nas articulaci\u00f3ns. A inxesti\u00f3n de etil\u00e9n glicol orixina como metabolito \u00e1cido ox\u00e1lico, que tam\u00e9n pode causar insuficiencia renal aguda."}
{"id": "503429", "revid": "27155", "url": "https://gl.wikipedia.org/wiki?curid=503429", "title": "\u00c1cido etanodioico", "text": ""}
{"id": "503442", "revid": "89787", "url": "https://gl.wikipedia.org/wiki?curid=503442", "title": "Selecci\u00f3n de f\u00fatbol de Camboxa", "text": "A selecci\u00f3n de f\u00fatbol de Camboxa (en ) \u00e9 o equipo representativo de Camboxa nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Camboxa (\u179f\u17a0\u1796\u17d0\u1793\u17d2\u1792\u1780\u17b8\u17a1\u17b6\u1794\u17b6\u179b\u17cb\u1791\u17b6\u178f\u17cb\u1780\u1798\u17d2\u1796\u17bb\u1787\u17b6), pertencente \u00e1 Confederaci\u00f3n Asi\u00e1tica de F\u00fatbol (AFC) e \u00e1 FIFA. No per\u00edodo entre 1970 e 1975 o equipo recibiu o nome de selecci\u00f3n de f\u00fatbol da Rep\u00fablica Khemer, mentres que entre 1975 e 1979 recibiu o nome de selecci\u00f3n de f\u00fatbol de Kampuchea. Alcumados os \"Guerreiros angkor\", a\u00ednda que nunca conseguiron participar na fase final dunha Copa do Mundo, conseguiron clasificarse para unha Copa Asi\u00e1tica. Na edici\u00f3n na que participaron, en 1972, conseguiron finalizar en cuarto lugar ap\u00f3s perderen en semifinais por 2\u20131 ante ."}
{"id": "503446", "revid": "5132", "url": "https://gl.wikipedia.org/wiki?curid=503446", "title": "Selecci\u00f3n de f\u00fatbol da Rep\u00fablica Khmer", "text": ""}
{"id": "503447", "revid": "67557", "url": "https://gl.wikipedia.org/wiki?curid=503447", "title": "Corinna zu Sayn-Wittgenstein", "text": ""}
{"id": "503449", "revid": "5132", "url": "https://gl.wikipedia.org/wiki?curid=503449", "title": "Selecci\u00f3n de f\u00fatbol de Rep\u00fablica Khmer", "text": ""}
{"id": "503450", "revid": "5132", "url": "https://gl.wikipedia.org/wiki?curid=503450", "title": "Selecci\u00f3n de f\u00fatbol de Kampuchea", "text": ""}
{"id": "503452", "revid": "1888", "url": "https://gl.wikipedia.org/wiki?curid=503452", "title": "Jos\u00e9 Mar\u00eda Hermida Rodr\u00edguez", "text": ""}
{"id": "503453", "revid": "1093", "url": "https://gl.wikipedia.org/wiki?curid=503453", "title": "Rebecca Meyers", "text": "Rebecca Meyers, nada en Baltimore o 20 de novembro de 1994, \u00e9 unha nadadora paral\u00edmpica dos Estados Unidos. Ga\u00f1ou tres medallas de ouro e unha de prata en R\u00edo 2016. Tam\u00e9n foi membro do equipo paral\u00edmpico de 2012 e ga\u00f1ou unha medalla de prata e bronce en Londres. Rebecca Meyers tam\u00e9n competiu nas Xordolimpiadas de Ver\u00e1n de 2009 que se celebraron en Taiw\u00e1n, sendo a s\u00faa \u00fanica aparici\u00f3n nas Xordolimpiadas. Tam\u00e9n obtivo unha medalla de bronce no evento de substituci\u00f3n de estilo libre de 4 \u00d7 200 m nas Xordolimpiadas de 2009.\nTraxectoria.\nMeyers ten a s\u00edndrome de Usher e \u00e9 xorda dende que naceu. Dende que era nova, usou un implante coclear, un dispositivo electr\u00f3nico que lle permite escoitar. Meyers tam\u00e9n perdeu a s\u00faa visi\u00f3n debido a unha enfermidade chamada retinite pigmentaria (RP), e ten un can gu\u00eda chamado Birdie, que a axuda a transitar e desenvolverse pola s\u00faa contorna.\nEn 2015 e 2017, Meyers recibiu o Premio ESPY \u00e1 mellor atleta feminina con discapacidade. Ga\u00f1ou unha medalla de ouro rompendo unha marca nos Xogos Paral\u00edmpicos de Ver\u00e1n 2016.\nCreceu en Baltimore, graduouse na preparatoria Notre D\u00e1me e actualmente asiste a Franklin and Marshall College en Lancaster, Pensilvania. \u00c9 estudante de Historia con especializaci\u00f3n en Estudos de Discapacidade. Foi nadadora de clubs con Loyola Blakefield Aquatics durante once anos. En 2012, uniuse ao North Baltimore Aquatic Club onde tam\u00e9n se formou Michael Phelps. Becca logo cambiouse ao Capital Swim Club de Nation situado en Bethesda, Maryland, onde adestra titorizada por Bruce Gemmell, o adestrador de Katie Ledecky. Ten m\u00faltiples marcas mundiais nas clases S13 e S12."}
{"id": "503454", "revid": "88215", "url": "https://gl.wikipedia.org/wiki?curid=503454", "title": "David Llaurad\u00f3", "text": "David Llaurad\u00f3 Caldero, nado en Reus o 2 de maio de 1978, \u00e9 un deportista de ciclismo paral\u00edmpico espa\u00f1ol que monta na parte dianteira dunha bicicleta t\u00e1ndem. Competiu nos Xogos Paral\u00edmpicos de Ver\u00e1n 2008 e 2012. \nLlaurad\u00f3 foi galardoado en 2013 coa Real Orde ao M\u00e9rito Deportivo.\nCarreira deportiva.\nLlaurad\u00f3 competiu nos Xogos Paral\u00edmpicos de 2008 en Pequ\u00edn con Christian Venge Balboa como piloto. En 2009, mentres viaxaba como gu\u00eda de Venge, ga\u00f1ou unha medalla de ouro no Campionato do Mundo de Ciclismo Paral\u00edmpico na carreira celebrado en Bogogno (Italia), cun rexistro de 35:49.\nCompetiu nos Xogos Paral\u00edmpicos de 2012 de Londres en ciclismo xunto a Venge, esta vez como piloto. A parella ga\u00f1ou unha medalla de ouro. Ese mesmo ano recibiu unha bolsa do Programa ADO."}
{"id": "503455", "revid": "23204", "url": "https://gl.wikipedia.org/wiki?curid=503455", "title": "David Llaurad\u00f3 Caldero", "text": ""}
{"id": "503457", "revid": "139101", "url": "https://gl.wikipedia.org/wiki?curid=503457", "title": "Luis Javier Mosquera", "text": "Luis Javier Mosquera Lozano, nado en Yumbo o 27 de marzo de 1995, \u00e9 un levantador de pesas ol\u00edmpico colombiano. Representou ao seu pa\u00eds na competencia de levantamento de pesas de menos de 69 kg masculino nos Xogos Ol\u00edmpicos de 2016 en R\u00edo de Xaneiro (no Brasil) o 9 de agosto de 2016, ga\u00f1ando a medalla de bronce. O 25 de xullo de 2020, volveu ga\u00f1ar unha medalla ol\u00edmpica, desta volta de prata, nos Xogos de Toquio na competencia de halterofilia de menos de 67 kg masculino.\nCarreira deportiva.\nMosquera prov\u00e9n dunha familia de deportistas vallecaucanos. Iniciou o seu palmar\u00e9s deportivo aos 15 anos, cando obtivo o primeiro lugar no Campionato Panamericano de Halterofilia na categor\u00eda Sub-15.\nNos Xogos Panamericanos de Toronto 2015 ga\u00f1ou tres medallas de ouro na categor\u00eda de 69 quilogramos, nas modalidades de arranque (150 kg), envi\u00f3n (186 kg), cun total de 336 kg; o que o levou a conseguir unha cota nos Xogos Ol\u00edmpicos de R\u00edo do seguinte ano.\nEn R\u00edo 2016 terminou cuarto lugar detr\u00e1s de Izzat Artykov de Kirguizist\u00e1n, quen logo foi descualificado por non pasar unha proba de drogas para mellorar o rendemento. Recibiu a medalla de bronce tres anos despois, o 28 de marzo de 2019.\nNo LXXXV Campionato Mundial de Halterofilia, celebrado en Pattaya (Tailandia) entre o 18 e o 27 de setembro de 2019, quedou en quinto lugar, levantando un total de 320 quilos (145 quilos en arranque e 175 en envi\u00f3n)."}
{"id": "503462", "revid": "89787", "url": "https://gl.wikipedia.org/wiki?curid=503462", "title": "Selecci\u00f3n de f\u00fatbol de Sri Lanka", "text": "A selecci\u00f3n de f\u00fatbol de Sri Lanka (en , en ) \u00e9 o equipo representativo de Sri Lanka nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Sri Lanka (en ), pertencente \u00e1 Confederaci\u00f3n Asi\u00e1tica de F\u00fatbol (AFC) e \u00e1 FIFA. Antes de 1972 o equipo recib\u00eda o nome de selecci\u00f3n de f\u00fatbol de Ceil\u00e1n, adoptando o actual nome ap\u00f3s a mudanza do nome do pa\u00eds. Alcumados os \"Le\u00f3ns dourados\", nunca conseguiron participar nin na fase final dunha Copa do Mundo nin da Copa Asi\u00e1tica. "}
{"id": "503466", "revid": "5132", "url": "https://gl.wikipedia.org/wiki?curid=503466", "title": "Selecci\u00f3n de f\u00fatbol de Ceil\u00e1n", "text": ""}
{"id": "503467", "revid": "98629", "url": "https://gl.wikipedia.org/wiki?curid=503467", "title": "Salario m\u00ednimo", "text": "A remuneraci\u00f3n m\u00ednima, salario m\u00ednimo ou soldo m\u00ednimo, \u00e9 a cantidade m\u00ednima de di\u00f1eiro que se lle paga a un traballador nun determinado pa\u00eds e a trav\u00e9s dunha lei establecida oficialmente, para un determinado per\u00edodo laboral (hora, d\u00eda ou mes), que os empregadores deben pagar aos seus traballadores polos seus labores.\nEsta regulamentaci\u00f3n foi establecida por primeira vez en Australia e Nova Zelandia no s\u00e9culo XIX. Os custos e beneficios dos salarios m\u00ednimos legais son a\u00ednda obxecto de debate. A cont\u00eda do salario m\u00ednimo util\u00edzase para establecer o salario m\u00e1ximo.\nXeralmente expr\u00e9sase en unidades monetarias por xornada de traballo; por exemplo, que non se pode pagar menos de 6\u00a0euros/d\u00f3lares a un traballador por cada hora de traballo. Cada pa\u00eds adoita establecer as normas legais que regulan o salario m\u00ednimo e os mecanismos Para determinar periodicamente o seu monto, xeralmente en forma anual.\nO salario m\u00ednimo, en termos reais, \u00e9 susceptible aos cambios no valor das moedas e \u00e1 inflaci\u00f3n debido a que durante as desvalorizaci\u00f3ns monetarias o traballador perde poder adquisitivo, da mesma forma que ocorre cos per\u00edodos inflacionarios. Moitas veces, os aumentos no salario m\u00ednimo buscan restablecer o mesmo poder adquisitivo existente antes da desvalorizaci\u00f3n ou do per\u00edodo inflacionario.\nHistoria.\nA regulaci\u00f3n do salario m\u00ednimo foi establecida por primeira vez no estado australiano de Vitoria, na \"Employers and Employees Act\" de 1890, e foi produto de levantamentos obreiros para recriminar e legalizar un salario m\u00ednimo a percibir por un traballo realizado.\nDesde ent\u00f3n, diferentes movementos obreiros e sindicatos de traballadores e outros colectivos estiveron presentes na legalizaci\u00f3n e establecemento do salario m\u00ednimo en practicamente todos os pa\u00edses do mundo, evidentemente con diferentes resultados.\nO salario m\u00ednimo debe garantir ao traballador o acceso \u00e1 vivenda, os artigos na canastra b\u00e1sica de alimentos, as\u00ed coma a compra de vestiario, transporte e \u00fatiles escolares para os seus fillos.\nO establecemento dun salario m\u00ednimo sumado \u00e1 reduci\u00f3n da xornada laboral a non m\u00e1is de 8 horas diarias e a non m\u00e1is de 40 horas semanais deber\u00eda permitir incrementar notablemente o nivel de vida das familias da clase traballadora e pasar a formar parte da clase media.\nEfectos econ\u00f3micos do salario m\u00ednimo.\nA normativa sobre salarios m\u00ednimos est\u00e1 presente na case totalidade dos pa\u00edses do mundo, e o seu obxectivo, expl\u00edcito ou non, \u00e9 a reduci\u00f3n da desigualdade de salarios. \n\u00c1frica.\nMarrocos.\nEntre 2008 e 2012, o salario m\u00ednimo interprofesional en Marrocos (SMIG) aumentou de 9,66\u00a0dirhams/hora a 12,24\u00a0DH/h (+26,7\u00a0%) ou sexa 2428\u00a0DH/200\u00a0h (219,92\u00a0euros, ou 276,4\u00a0d\u00f3lares estadounidenses). O salario m\u00ednimo marroquino \u00e9 o segundo m\u00e1is alto do continente africano (despois do salario m\u00ednimo surafricano).\nAm\u00e9rica.\nArxentina.\nNa Arxentina, de acordo coa Lei de Contrato de Traballo, o \u00absalario m\u00ednimo vital e m\u00f3bil\u00bb def\u00ednese como \u2018a menor remuneraci\u00f3n que debe percibir en efectivo o traballador sen cargas de familia, na s\u00faa xornada legal de traballo, de modo que lle asegure alimentaci\u00f3n axeitada, vivenda digna, educaci\u00f3n, vestiario, asistencia sanitaria, transporte e lecer, vacaci\u00f3ns e previsi\u00f3n\u2019. \nPara outubro de 2019 o salario m\u00ednimo \u00e9 de 16.875 pesos arxentinos, e cunha taxa de ARS/USD de 65,00 o salario m\u00ednimo \u00e9 de 259,6 d\u00f3lares mensuais.\nBrasil.\nO salario m\u00ednimo no Brasil (en portugu\u00e9s \"\u00absal\u00e1rio m\u00ednimo\u00bb\") f\u00edxase para per\u00edodos dun ano desde xaneiro e a s\u00faa periodicidade de pago \u00e9 mensual.\nA partir de xaneiro de 2020 o salario m\u00ednimo \u00e9 de 1039 reais e cunha taxa de cambio respecto ao d\u00f3lar estadounidense de R$ 4,07 (o equivalente mensual \u00e9 de 257 d\u00f3lares estadounidenses).\nBolivia.\nEn Bolivia, o soldo m\u00ednimo denom\u00ednase 'Salario M\u00ednimo Nacional', o cal s\u00f3 o Ministerio de Econom\u00eda e Finanzas P\u00fablicas de Bolivia regulariza e disp\u00f3n os aumentos. No 2019, o salario m\u00ednimo de Bolivia \u00e9 o quinto m\u00e1is alto de Suram\u00e9rica, despois de ocupar durante varias d\u00e9cadas o \u00faltimo posto na rexi\u00f3n. No 2019 eran 273 euros.\nChile.\nEn Chile, o soldo m\u00ednimo (que se denomina \u00abingreso m\u00ednimo mensual\u00bb) ax\u00fastase cada ano durante o mes de xu\u00f1o, comeza a rexer dende o mes de xullo e f\u00edxase de antem\u00e1n un incremento cada 6 meses. \nA Lei n\u00famero 21.112, fixa o ingreso m\u00ednimo mensual de 301.000 pesos chilenos brutos e cunha taxa de cambio en novembro de 2019 de 749,21 pesos por d\u00f3lar quedar\u00eda en 401,76 d\u00f3lares por 180 horas traballadas ao mes, cun m\u00e1ximo de 45 horas traballadas \u00e1 semana.\nColombia.\nO salario m\u00ednimo en Colombia \u00e9 o \"salario m\u00ednimo mensual legal actual (SMMLV)\" que se reaxusta antes do comezo dun novo ano por un valor porcentual que en ning\u00fan caso pode ser inferior ao \u00cdndice de prezos ao consumo (IPC) ou \u00e1 inflaci\u00f3n causada o ano inmediatamente anterior. O SMMLV p\u00e1gase en per\u00edodos que non poden superar un mes por un valor proporcional ao per\u00edodo traballado na asignaci\u00f3n salarial total mensual. En 2020, o salario foi de 877.803 pesos colombianos por 48 horas semanais a unha taxa de cambio de 3.250 que equivale a 270 d\u00f3lares.\nEcuador.\nO Salario B\u00e1sico Unificado para o Traballador en xeral, depende da inflaci\u00f3n anual e/ou mensual no Ecuador, isto induce ao Goberno Central a cada ano realizar un incremento no mencionado Salario B\u00e1sico Unificado para o sector p\u00fablico e o sector privado. En 2020 era de 400 d\u00f3lares ao mes.\nParaguai.\nO salario m\u00ednimo mensual legal que rexe desde o 1 de xullo de 2019, segundo Decreto N\u00ba 2046 de data 28 de xu\u00f1o do ano 2019, asinado polo presidente da Rep\u00fablica Mario Abdo Ben\u00edtez, \u00e9 de 2.192.839 \u20b2 (aproximadamente 355 d\u00f3lares segundo cotizaci\u00f3n de xullo de 2019).\nPer\u00fa.\nNo Per\u00fa o salario m\u00ednimo denom\u00ednase \u00abRemuneraci\u00f3n M\u00ednima Vital\u00bb que actualmente equivale a 930 soles mensuais para o sector privado. Dita remuneraci\u00f3n \u00e9 fixada polo Ministerio de Traballo e Promoci\u00f3n do Emprego, o cal regula a s\u00faa variaci\u00f3n en funci\u00f3n a diferentes variables econ\u00f3micas (como a inflaci\u00f3n acumulada desde o \u00faltimo incremento e a variaci\u00f3n da produtividade multifactorial). \u00c9 aprobada mediante decreto supremo do Executivo, coa participaci\u00f3n dos gremios empresariais e centrais sindicais que integran o Consello Nacional de Traballo e Promoci\u00f3n do Emprego. \u00c9 determinado polo goberno en caso de non haber acordo.\nUruguai.\nNo Uruguai o Salario M\u00ednimo Nacional foi creado polo Decreto 1534/969 de 1969, que o defin\u00eda como \"o piso por baixo do cal non pode estar ningunha remuneraci\u00f3n\". No 2020 consta de 16.300 pesos uruguaios (42 d\u00f3lares).\nVenezuela.\nEn Venezuela, o monto do salario m\u00ednimo ao mes de xornada laboral establ\u00e9ceo directamente o Executivo Nacional segundo mandato establecido no artigo 91 da Constituci\u00f3n Nacional e de acordo \u00e1 Lei, coa s\u00faa respectiva publicaci\u00f3n na Gaceta Oficial da Rep\u00fablica Bolivariana de Venezuela. O Salario M\u00ednimo Mensual en Venezuela \u00e9 de 400.000 bol\u00edvares e adicionalmente out\u00f3rgase un bono por concepto de alimentaci\u00f3n, que ten un valor de 400.000 bol\u00edvares. Este bono, pode ser pagado en efectivo ou nun cart\u00f3n electr\u00f3nico, o cal pode ser trocado polo traballador en calquera establecemento de alimentos.\nEstados Unidos.\nEn Estados Unidos, a FLSA (\"Fair Labor Standards Act\": Lei de Normas Xustas de Traballo) establece o salario m\u00ednimo.\nPara o 2013 o salario m\u00ednimo federal era de 7,25 d\u00f3lares por hora, con todo cada estado res\u00e9rvase o dereito a fixar o seu propio salario m\u00ednimo, o cal pode ser superior ao fixado polo goberno federal (California, Connecticut, Illinois, Maine, Massachusetts, M\u00edchigan, Nevada, Novo M\u00e9xico, Ohio, Oreg\u00f3n, Rhode Island, Vermont, Washington ou non regulado, onde aplica o salario m\u00ednimo federal (Alabama, Luisiana, Misisipi, Carolina do Sur e Tennessee).\nA remuneraci\u00f3n por horas extras non debe ser menor que unha e media veces o salario regular, e d\u00e9bese pagar se se exceden as 40 horas de traballo semanais.\nM\u00e9xico.\nEn M\u00e9xico o salario m\u00ednimo xeral por d\u00eda establ\u00e9ceo a CONASAMI mediante resoluci\u00f3ns publicadas no Diario Oficial da Federaci\u00f3n, segundo disp\u00f3n a Constituci\u00f3n Pol\u00edtica dos Estados Unidos Mexicanos e a Lei Federal do Traballo.\nEn 2020 na zona libre da fronteira norte \u00e9 de 185,55 pesos mexicanos diarios ou 5643,81 pesos mensuais (297,45 USD). Para o resto do pa\u00eds, o salario m\u00ednimo xeral \u00e9 de 123,22 pesos ou 3747,94 pesos mensuais (197,53 USD).\nGuatemala.\nEn Guatemala o m\u00ednimo depende do sector de actividade, sendo o de menor cont\u00eda o das actividades agr\u00edcolas. A este m\u00ednimo s\u00famase unha bonificaci\u00f3n por incentivo. Para 2020 ten unha media de 2900 quetzais.\nHonduras.\nEn Honduras def\u00ednese o m\u00ednimo de acordo \u00e1 rama de actividade econ\u00f3mica e ao tama\u00f1o da empresa en n\u00famero de traballadores, sendo o salario mensual de menor consideraci\u00f3n o das empresas entre un a dez empregados, cuxa actividade \u00e9 agricultura, silvicultura, caza e pesca.\nO 1 de xaneiro de 2020 entrou en vixencia o novo salario m\u00ednimo no territorio hondure\u00f1o.\nO Salvador.\nSegundo decreto executivo n\u00fameros 103, 104, 105 e 106, Diario Oficial n\u00fam.. 119 tomo 400 do 1 de xullo do 2013, deuse por conclu\u00edda a negociaci\u00f3n para o incremento do salario m\u00ednimo levada a cabo por Consello Nacional do Salario M\u00ednimo e a intermediaci\u00f3n do Ministerio de Traballo.\nA partir do 1 de xaneiro do 2017, no Salvador entrou en vixencia a nova t\u00e1boa do salario m\u00ednimo. Os traballadores do Comercio e Servizo gozar\u00e1n dun salario de 300 d\u00f3lares estadounidenses mensuais, en maquila t\u00e9xtil e confecci\u00f3n o novo salario m\u00ednimo ser\u00e1 de 295,50 d\u00f3lares estadounidenses e para os traballadores agropecuarios, o salario m\u00ednimo ser\u00e1 de 200 d\u00f3lares estadounidenses mensuais.\nCosta Rica.\nEn Costa Rica o salario def\u00ednese de acordo \u00e1 ocupaci\u00f3n, correspondendo o m\u00ednimo a traballadores en ocupaci\u00f3n non cualificada, con retribuci\u00f3n diaria, e calculando o c\u00f3mputo mensual sobre unha base de 26 d\u00edas.\nPara o ano 2020 o salario m\u00ednimo quedou fixado en \u20a1 316.964 col\u00f3ns, que equivale a 553 d\u00f3lares.\nPanam\u00e1.\nEn Panam\u00e1, o \"salario m\u00ednimo\" revisase cada dous anos, segundo o establecido no artigo 174 do C\u00f3digo do Traballo, que establece que este procedemento realizarase de acordo coa recomendaci\u00f3n da \"Comisi\u00f3n Nacional do Salario M\u00ednimo\" e por decreto do Poder Executivo. \nEn Panam\u00e1, para as grandes empresas das \u00e1reas metropolitanas e principais cidades o salario m\u00ednimo ser\u00e1 de 528 d\u00f3lares e no interior do pa\u00eds de 432 d\u00f3lares.\nRep\u00fablica Dominicana.\nO Salario m\u00ednimo nacional para os traballadores est\u00e1 determinado por resoluci\u00f3ns do Comit\u00e9 Nacional de Salarios (CNS), e depende do tipo e do tama\u00f1o da empresa en que traballan. Para o sector privado non sectorizado, hai tres categor\u00edas. A primeira categor\u00eda apl\u00edcase a empresas cuxas instalaci\u00f3ns ou existencias, ou o conxunto de ambos os elementos, igualen ou excedan da cifra de catro mill\u00f3ns de pesos dominicanos (RD$ 4\u00a0000\u00a0000). A terceira categor\u00eda incl\u00fae a empresas cuxas instalaci\u00f3ns ou existencias, ou o conxunto de ambos os elementos, non excedan da cifra de dous mill\u00f3ns de pesos dominicanos (RD$ 2\u00a0000\u00a0000).\nPorto Rico.\nO salario m\u00ednimo en Porto Rico \u00e9 determinado polo Departamento do Traballo dos Estados Unidos. De acordo con esa entidade, o salario m\u00ednimo federal \u00e9 de 7,25 $ por hora ou 1200 $ mensuais.\nCuba.\nEn Cuba o salario m\u00ednimo mensual \u00e9 de entre 400 pesos cubanos, o que ser\u00edan uns 16 d\u00f3lares.\nXamaica.\nEn Xamaica desde o 1 de agosto de 2018 o salario m\u00ednimo quedo establecido en 7000 d\u00f3lares xamaicanos por semana. o que \u00e9 equivalente a aproximadamente 50 d\u00f3lares americanos por semana, ou 200 por mes.\nAsia.\nXap\u00f3n.\nNo Xap\u00f3n, por lei, est\u00e1 implementado o soldo m\u00ednimo e o \u00faltimo cambio realizado foi en outubro de 2016. O valor en iens var\u00eda de \u00a5714 a \u00a5932 por hora para todos os traballadores (certas industrias son priorizadas e deben pagar mellores soldos). Tam\u00e9n est\u00e1n vixentes os pagos por horas extras, d\u00edas festivos e bonos por tempada. Para o ano 2016 o soldo m\u00ednimo anual, expresado en d\u00f3lares estadounidenses, era de $ 41\u00a0500 de ingreso bruto (aproximadamente uns \u00a5 4\u00a0150\u00a0000). As cidades con maior remuneraci\u00f3n son Toquio (\u00a5 900 /$ 9 por hora) seguido por Kanagawa.\nEuropa.\nO salario m\u00ednimo oscila de maneira importante entre os distintos pa\u00edses europeos. Dentro da Uni\u00f3n Europea, 22 dos 27 pa\u00edses que a compo\u00f1en contan cun salario m\u00ednimo. Dentro dos pa\u00edses da Uni\u00f3n Europea que te\u00f1en establecido un salario m\u00ednimo hai tam\u00e9n importantes diferenzas xa que, en 2018, o pa\u00eds cun salario m\u00ednimo m\u00e1is elevado \u00e9 Luxemburgo, con 1998,59 euros ao mes; mentres que o salario m\u00ednimo en Bulgaria \u00e9 soamente de 510 levas (260,8 euros) ao mes.\nAlema\u00f1a.\nEn 2013, Alema\u00f1a fixou un salario m\u00ednimo de 8,5 euros \u00e1 hora que se implantar\u00eda a partir do ano 2015. En 2017, era de 8,84 euros \u00e1 hora, o que supu\u00f1a 1498 euros ao mes Para unha xornada de 39,1 horas semanais.\nEspa\u00f1a.\nEn Espa\u00f1a, o \u00absalario m\u00ednimo interprofesional\u00bb (SMI) \u00e9 o soldo m\u00ednimo legal que un traballador pode cobrar independentemente da profesi\u00f3n. Expr\u00e9sase en unidades monetarias por d\u00eda, mes ou ano de traballo. Publ\u00edcase anualmente no Bolet\u00edn Oficial do Estado. \nPara o establecemento do salario m\u00ednimo de cada ano consid\u00e9ranse de maneira conxunta o \u00edndice de prezos ao consumo (IPC), a produtividade media nacional, o incremento da participaci\u00f3n do traballo na renda nacional e a situaci\u00f3n econ\u00f3mica analizada de forma xeral. Poder\u00e1 ser modificado semestralmente se hai variaci\u00f3ns sobre o orzamento do IPC.\nSegundo a categor\u00eda profesional e os convenios laborais sectoriais e/ou empresariais poder\u00e1 ser aumentada dita cantidade ou tam\u00e9n poder\u00e1 ser reducida se o traballador se atopa en certas situaci\u00f3ns de formaci\u00f3n. As relaci\u00f3ns laborais e precisi\u00f3ns at\u00f3panse expresadas no Estatuto dos traballadores. \nEn decembro de 2011, o Goberno de Mariano Rajoy conxelou o salario m\u00ednimo interprofesional por primeira vez desde a s\u00faa implantaci\u00f3n. En decembro de 2013, volveuse a tomar a decisi\u00f3n de conxelar o salario m\u00ednimo.\nTras anos de pequenas subas ou conxelaci\u00f3ns no salario m\u00ednimo, en decembro de 2016, acordouse a suba dun 8\u00a0% do salario m\u00ednimo, a maior en 30 anos. Para 2017, foi fixado polo Real Decreto 742/2016, de 31 de decembro en 23,59 euros/d\u00eda e 707,70 euros/mes, m\u00e1is 2 pagas extraordinarias.\nPara 2019, o Goberno de Pedro S\u00e1nchez aprobou a maior suba da democracia (22%), quedando fixado o SMI en 30 euros/d\u00eda e 900 \u20ac/mes se se divide en 14 pagas (1050 \u20ac/mes se se divide en 12 pagas, sen extras). Esta cantidade ref\u00edrese ao salario bruto, correspondente a un traballo a xornada completa (40 horas semanais). Se se realizase unha xornada inferior, percibirase a prorrata.\nAo ano seguinte o Goberno pactou cos sindicatos e a patronal a suba do Salario M\u00ednimo Interprofesional de 900 a 950 euros.\nFrancia.\nEn Francia o salario m\u00ednimo en 2017 era de 9,76 euros por hora, o que nunha xornada semanal de 35 horas fac\u00eda un total de 1480,27 euros ao mes. \nGrecia.\nEn Grecia o salario m\u00ednimo en 2017 era de 683,76 euros ao mes. (586,08 euros en 14 pagas). Cabe mencionar que o salario tivo unha rebaixa de 876,62 a 683,76 euros ao mes en febreiro de 2012, debido \u00e1 crise da d\u00e9beda soberana en Grecia. Desde ent\u00f3n, non experimentou variaci\u00f3ns.\nPortugal.\nEn Portugal o salario m\u00ednimo en 2017 era de 649,83 euros ao mes. (557 euros en 14 pagas). \nReino Unido.\nNo Reino Unido o salario m\u00ednimo desde o 1 de abril de 2017 \u00e9 de 7,50 libras \u00e1 hora para maiores de 25 anos, o que nunha xornada semanal de 38,1 horas fai un total de 1238,25 libras ao mes.\nOcean\u00eda.\nAustralia.\nEn Australia o salario m\u00ednimo \u00e9 axustado polo departamento gobernamental \"fair work Australia\" ou Traballo Xusto Australia. O 1 de xullo de 2016 axustouse a 17,70 d\u00f3lares australianos por hora, por unha xornada semanal de 38 horas. Resulta a 672,70 AUD$ por semana. Equivalente a 2.200 d\u00f3lares estadounidenses por mes (2.057 euros por mes)..\nPa\u00edses sen salario m\u00ednimo.\nAlg\u00fans pa\u00edses non establecen un salario m\u00ednimo por lei, entre eles Dinamarca, Islandia, Italia, Noruega, Suecia e Su\u00edza; e son os traballadores e sindicatos os que negocian cos empregadores. Nestes pa\u00edses os salarios son maiores que o salario vital, e os salarios non est\u00e1n regulados polos Estados, en lugar destes son os traballadores e empregadores quen deciden cal \u00e9 o pago xusto para cada sector.\nSalario m\u00ednimo e salario vital.\nO salario vital \u00e9 o ingreso m\u00ednimo necesario para que un traballador poida cubrir as necesidades b\u00e1sicas de si mesmo e da s\u00faa familia, as cales incl\u00faen; vivenda, alimentaci\u00f3n, servizos p\u00fablicos, vestimenta, transporte, coidado infantil, seguro m\u00e9dico, educaci\u00f3n, xubilaci\u00f3n, custos legais, capacidade para coidar dun parente enfermo ou un familiar maior, entre outros.\nNalg\u00fans casos os salarios m\u00ednimos poden ser inferiores ao custo de vida (salario vital). En tales escenarios o traballador, en lugar de ga\u00f1ar di\u00f1eiro ao traballar, perde di\u00f1eiro cada mes que traballa para unha empresa e cae nunha trampa de pobreza, mentres os gobernos v\u00f3lvense serventes das empresas e os bancos cando forzan aos traballadores que cobran o salario m\u00ednimo a traballar baixo a li\u00f1a de pobreza e a solicitar cr\u00e9ditos aos bancos para poder subsistir, convert\u00e9ndoos inicialmente en traballadores pobres debido a que subsisten baixo da li\u00f1a da pobreza e cun d\u00e9ficit de ingreso e ao final perden as s\u00faas casas mediante execuci\u00f3ns hipotecarias convert\u00e9ndose en persoas sen fogar. Para evitar isto, os salarios m\u00ednimos, se os hai, deben estar sobre o nivel do salario vital."}
{"id": "503468", "revid": "89787", "url": "https://gl.wikipedia.org/wiki?curid=503468", "title": "\u00c1lex Su\u00e1rez", "text": "Alejandro Su\u00e1rez Castro, nado o 27 de setembro de 1993 en Ma\u00f3, \u00e9 un xogador profesional de baloncesto espa\u00f1ol que xoga no Monbus Obradoiro da Liga ACB. Mide 2,06 metros de altura, e xoga na posici\u00f3n de ala-pivote.\nTraxectoria profesional.\nO 31 de xullo de 2018, Su\u00e1rez asinou co SL Benfica portugu\u00e9s.\nO 7 de agosto de 2019, Su\u00e1rez asinou co Iberostar Tenerife da Liga ACB.\nO 27 de xullo de 2020, anunciouse a fichaxe de Su\u00e1rez por unha tempada polo Obradoiro CAB da Liga ACB. Tras acadar 3.9 puntos e 1.5 rebotes por encontro na s\u00faa primeira tempada en Santiago, Su\u00e1rez renovou co Obradoiro o seu contrato por unha tempada m\u00e1is. O 4 de outubro de 2021, o Obradoiro anunciou a renovaci\u00f3n de Su\u00e1rez ata 2024."}
{"id": "503469", "revid": "7523", "url": "https://gl.wikipedia.org/wiki?curid=503469", "title": "Alejandro Su\u00e1rez Castro", "text": ""}
{"id": "503471", "revid": "23204", "url": "https://gl.wikipedia.org/wiki?curid=503471", "title": "Luis Javier Mosquera Lozano", "text": ""}
{"id": "503472", "revid": "89787", "url": "https://gl.wikipedia.org/wiki?curid=503472", "title": "Sammy Mej\u00eda", "text": "Samuel Jos\u00e9 Mej\u00eda, nado o 7 de febreiro de 1983 en Bronx, Nova York, \u00e9 un ex xogador de baloncesto dominicano-estadounidense.\nTraxectoria profesional.\nMej\u00eda foi elixido na 57\u00aa posici\u00f3n do Draft da NBA de 2007 polos Detroit Pistons. O 29 de outubro de 2007, foi cortado polos Pistons. Comezou a tempada 2007-08 cos Ford Wayne Mad Ants da NBA D-League. O 30 de xaneiro de 2008, asinou co Orlandina Basket italiano para o resto da tempada.\nPara a tempada 2008-08, Mej\u00eda asinou co AEL 1964 BC da A1 Ethniki grega, onde en 20 partidos de liga acadou 14.3 puntos e 3.4 rebotes por encontro.\nO 29 de setembro de 2009, Mej\u00eda asinou un contrato dun ano co Cholet Basket franc\u00e9s. O 1 de xullo de 2010, renovou o seu contrato co Cholet por unha tempada m\u00e1is.\nO 22 de xu\u00f1o de 2011, asinou un contrato de dous anos co PBC CSKA Moscova da VTB United League. O 22 de xu\u00f1o de 2012, deixou o equipo ruso para asinar o d\u00eda seguinte co Banvit BK turco.\nO 13 de agosto de 2015, Mej\u00eda asinou co Tofa\u015f SK turco.\nO 17 de xu\u00f1o de 2020, Mej\u00eda anunciou a s\u00faa retirada do baloncesto profesional."}
{"id": "503473", "revid": "7523", "url": "https://gl.wikipedia.org/wiki?curid=503473", "title": "Sammy Mejia", "text": ""}
{"id": "503474", "revid": "89787", "url": "https://gl.wikipedia.org/wiki?curid=503474", "title": "Julio Valent\u00edn Gonz\u00e1lez", "text": "Julio Valent\u00edn Gonz\u00e1lez, nado en Asunci\u00f3n o 26 de agosto de 1981, \u00e9 un futbolista paraguaio retirado que xogou como dianteiro. Gonz\u00e1lez xogou coa selecci\u00f3n de f\u00fatbol de Paraguai nos Xogos Ol\u00edmpicos de 2004 en Atenas, obtendo xunto ao seu equipo nacional unha medalla de prata. Tam\u00e9n competiu co equipo na Copa Am\u00e9rica 2004. \nCarreira deportiva.\nGonz\u00e1lez, o m\u00e1ximo goleador do club Vicenza Virtus da Serie B italiana en decembro de 2005, deb\u00eda representar ao seu pa\u00eds na pr\u00f3xima Copa Mundial da FIFA 2006 en Alema\u00f1a. Por\u00e9n, o 22 de decembro de 2005, estivo involucrado nun accidente automobil\u00edstico cando \u00eda ao aeroporto de Venecia para tomar un voo durante as vacaci\u00f3ns. Despois dunha longa hospitalizaci\u00f3n, o 17 de xaneiro de 2006, Gonz\u00e1lez finalmente sufriu a amputaci\u00f3n do seu brazo esquerdo.\nGonz\u00e1lez someteuse a un longo per\u00edodo de rehabilitaci\u00f3n, sempre considerando un regreso ao f\u00fatbol activo. O xogador foi confirmado por contrato con Vicenza para a tempada 2006-07 malia a s\u00faa discapacidade e logo foi galardoado co \"Premio Giacinto Facchetti\" polo xornal deportivo italiano \"La Gazzetta dello Sport\".\nEn xullo de 2007, Gonz\u00e1lez regresou a Paraguai e comezou a adestrar co Tacuary Football Club, onde xoga o seu irm\u00e1n m\u00e1is novo (Celso). Uns d\u00edas despois, confirmou nunha entrevista \u00e1 Gazzetta dello Sport que tam\u00e9n servir\u00e1 como recrutador local para o seu antigo equipo, o Vicenza.\nGonz\u00e1lez finalmente logrou regresar o 18 de novembro de 2007, xogando co Tacuary nun partido da Primeira Divisi\u00f3n de Paraguai contra o reco\u00f1ecido Club Olimpia. Xogou durante 57 minutos. As novas tam\u00e9n obtiveron unha grande exposici\u00f3n nos medios de comunicaci\u00f3n en Italia. \nEn 2008, Gonz\u00e1lez xogou para o Club Presidente Hayes. M\u00e1is tarde ese ano, Gonz\u00e1lez f\u00edxose cargo de Inter Campus, unha academia xuvenil do Inter de Mil\u00e1n con sede en Paraguai."}
{"id": "503478", "revid": "109216", "url": "https://gl.wikipedia.org/wiki?curid=503478", "title": "Jemima Moore", "text": "Jemima Moore, nada en Geelong o 18 de marzo de 1992, \u00e9 unha atleta paral\u00edmpica de Australia que compite nas probas de 4x100 m relevos na categor\u00eda T53-54. Representou a Australia nos Xogos Paral\u00edmpicos de Pequ\u00edn 2008 e R\u00edo 2016.\nTraxectoria.\nNaceu en Geelong, Victoria. \u00c1 idade de seis anos, colapsou debido a un raro virus espinal, afectando a parte baixa das s\u00faas costas e caus\u00e1ndolle unha paraplex\u00eda incompleta a longo prazo.\nCarreira deportiva.\nCompetiu nos Xogos Paral\u00edmpicos de Ver\u00e1n 2008 en Pequ\u00edn, na China. Al\u00ed ga\u00f1ou unha medalla de prata na proba de relevos 4x100 metros feminino na categor\u00eda T53-54. Tam\u00e9n competiu nos 100 metros individuais para atletas T54, pero terminou terceira na s\u00faa serie e non puido avanzar \u00e1 final.\nMoore tam\u00e9n competiu nos Xogos Paral\u00edmpicos de R\u00edo 2016, onde ga\u00f1ou unha medalla de prata nos relevos femininos de 4 \u00d7 400 m na categor\u00eda T53-54. Terminou en 11\u00aa posici\u00f3n nos 100 m T54 e 10\u00ba os 800 m.\nNo Campionato Mundial de Para Atletismo de 2017 en Londres, Inglaterra, terminou d\u00e9cima nos eventos de 400 m T54, 800 m T53 e 1500 m T54. Moore foi unha das tres paratletas de Geelong, xunto a Martin Jackson e Sam McIntosh, seleccionadas para o Campionato."}
{"id": "503479", "revid": "89787", "url": "https://gl.wikipedia.org/wiki?curid=503479", "title": "Joana Maria Silva", "text": "Joana Maria Jaciara da Silva Neves, nada o 14 de febreiro de 1987, \u00e9 unha nadadora paral\u00edmpica do Brasil. Competiu nos Xogos Paral\u00edmpicos de 2012 e 2016 e ga\u00f1ou d\u00faas medallas de prata e d\u00faas de bronce. En 2015, converteuse na primeira deportista brasileira en ga\u00f1ar unha medalla de ouro individual no Campionato Mundial de Nataci\u00f3n IPC, na proba dos 50 m de estilo libre."}
{"id": "503480", "revid": "23204", "url": "https://gl.wikipedia.org/wiki?curid=503480", "title": "Joana Maria Jaciara da Silva Neves", "text": ""}
{"id": "503481", "revid": "50011", "url": "https://gl.wikipedia.org/wiki?curid=503481", "title": "Liga profesional", "text": "Unha Liga profesional \u00e9 un tipo especial de asociaci\u00f3n deportiva en Espa\u00f1a ao abeiro da Lei 10/1990, do 15 de outubro do deporte, integrada exclusiva e obrigatoriamente polos clubs ou sociedades an\u00f3nimas deportivas que forman parte dunha liga oficial profesional de \u00e1mbito estatal \nLexislaci\u00f3n.\nO artigo 41 da Lei 10/1990, do 15 de outubro do deporte desenvolve a composici\u00f3n e competencias das Ligas Profesionais:\nAs\u00ed mesmo, o artigo 8 da devandita Lei especifica que \u00e9 o Consello Superior de Deportes quen se encarga de cualificar as competici\u00f3ns oficiais de car\u00e1cter profesional e \u00e1mbito estatal. Al\u00e9n diso, no artigo 46 da mesma Lei di que \"ser\u00e1n criterios para a cualificaci\u00f3n de competici\u00f3ns de car\u00e1cter profesional, entre outros, a existencia de v\u00ednculos laborais entre Clubs e deportistas e a importancia e dimensi\u00f3n econ\u00f3mica da competici\u00f3n\".\nListaxe.\nGozan deste reco\u00f1ecemento a Liga de F\u00fatbol Profesional, que incl\u00fae a Primeira e Segunda divisi\u00f3n, e mais a Asociaci\u00f3n de Clubs de Baloncesto que administra a liga hom\u00f3nima."}
{"id": "503482", "revid": "89787", "url": "https://gl.wikipedia.org/wiki?curid=503482", "title": "Jhulia dos Santos", "text": "Jhulia Karol dos Santos D\u00edas da Fonseca, nada no concello de Terra Santa, Par\u00e1 o 18 de setembro de 1991, \u00e9 unha atleta paral\u00edmpica brasileira da clase T11, para atletas con deficiencia visual. Representou \u00f3 Brasil nos Xogos Paral\u00edmpicos de Ver\u00e1n de 2012 en Londres, onde conquistou unha medalla de bronce na proba de 100 metros T11. Tam\u00e9n \u00e9 medallista de m\u00faltiples campionatos mundiais e parapanamericanos, con cinco medallas en catro torneos. Nos Xogos Parapanamericanos de 2019 celebrados en Lima obtivo a medalla de ouro na proba de 400 m da categor\u00eda T11 cunha marca de 58,93. "}
{"id": "503483", "revid": "23204", "url": "https://gl.wikipedia.org/wiki?curid=503483", "title": "Jhulia Karol dos Santos D\u00edas da Fonseca", "text": ""}
{"id": "503484", "revid": "50179", "url": "https://gl.wikipedia.org/wiki?curid=503484", "title": "Lee Nak-yeon", "text": ""}
{"id": "503485", "revid": "89787", "url": "https://gl.wikipedia.org/wiki?curid=503485", "title": "Selecci\u00f3n de f\u00fatbol de Vietnam", "text": "A selecci\u00f3n de f\u00fatbol de Vietnam (en ) \u00e9 o equipo representativo de Vietnam nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Vietnam (Li\u00ean \u0110o\u00e0n B\u00f3ng \u0110\u00e1 Vi\u1ec7t Nam), pertencente \u00e1 Confederaci\u00f3n Asi\u00e1tica de F\u00fatbol (AFC) e \u00e1 FIFA. Alcumados os \"Nh\u1eefng chi\u1ebfn binh sao v\u00e0ng\" (Golden Star Warriors), a\u00ednda que nunca conseguiron participar na fase final dunha Copa do Mundo, conseguiron clasificarse para catros Copas Asi\u00e1ticas. O seu mellor resultado foron os cuartos de final de 2007 e 2019. \nEntre 1954 e 1976, cando o pa\u00eds estaba dividido en dous, exist\u00edan as selecci\u00f3ns de e de . Coa unificaci\u00f3n do pa\u00eds, chegou a unificaci\u00f3n das d\u00faas federaci\u00f3ns na actual Federaci\u00f3n de F\u00fatbol de Vietnam. Por\u00e9n, debido \u00e1s guerras nas que se viu involucrado posteriormente o pa\u00eds, as\u00ed como a sanci\u00f3ns internacionais, a selecci\u00f3n non regresou at\u00e9 o ano 1991. Como a selecci\u00f3n de Vietnam do Sur era membro da FIFA, a organizaci\u00f3n considera \u00e1 actual selecci\u00f3n sucesora desta."}
{"id": "503486", "revid": "54334", "url": "https://gl.wikipedia.org/wiki?curid=503486", "title": "Grad\u00edn, Toir\u00e1n, L\u00e1ncara", "text": "Grad\u00edn \u00e9 unha pequena aldea localizada na parroquia de San Salvador de Toir\u00e1n, do concello de L\u00e1ncara (provincia de Lugo). Segundo o padr\u00f3n continuo do INE en 2019 ti\u00f1a 32 habitantes, 16 homes e 16 mulleres.\nPatrimonio.\nNeste lugar sit\u00faase a capela de Grad\u00edn, ou capela do Rosario, que foi constru\u00edda sobre o castro de Grad\u00edn. O edificio ten planta de cruz latina e d\u00faas capelas laterais, ademais dunha c\u00fapula sobre o presbiterio. Foi rehabilitada no ano 2012."}
{"id": "503487", "revid": "15490", "url": "https://gl.wikipedia.org/wiki?curid=503487", "title": "Pilar Ponte", "text": "Pilar Ponte Pati\u00f1o, nada na Coru\u00f1a o 29 de marzo de 1969, \u00e9 unha profesora e activista galega.\nTraxectoria.\nProfesora de lingua e literatura galegas do IES F\u00e9lix Muriel de Rianxo. Foi promotora do proxecto 21 D\u00edas co Galego no IES da Pobra do Carami\u00f1al en 2012, que dende 2014 \u00e9 un proxecto de centro que implica a todo o alumnado de ESO e bacharelato. En 2015 recibiu o Premio \u00e1 innovaci\u00f3n educativa en normalizaci\u00f3n ling\u00fc\u00edstica. En 2019 recibiu o Premio Cultura Galega de Lingua.\nColabora en \"Faro da Cultura\". En 2020 comezou a colaborar no \"Galicia por diante\" da Radio Galega co \"EspazoDaProfa\".\n\u00c9 editora na Galipedia desde 2009."}
{"id": "503488", "revid": "1888", "url": "https://gl.wikipedia.org/wiki?curid=503488", "title": "Pilar Ponte Pati\u00f1o", "text": ""}
{"id": "503489", "revid": "1888", "url": "https://gl.wikipedia.org/wiki?curid=503489", "title": "Xavier Castro Rodr\u00edguez", "text": "Xavier Castro Rodr\u00edguez, nado na Salceda (O Pino) o 27 de agosto de 1962, \u00e9 un profesor, escritor e cr\u00edtico literario galego.\nTraxectoria.\nLicenciado en Filolox\u00eda Hisp\u00e1nica. Profesor de ensino secundario. \u00c9 codirector da revista \"Casa da Gram\u00e1tica\" do IES Virxe do Mar de Noia."}
{"id": "503491", "revid": "5749", "url": "https://gl.wikipedia.org/wiki?curid=503491", "title": "Silv\u00e2nia Costa de Oliveira", "text": "Silv\u00e2nia Costa de Oliveira, nada en Tr\u00eas Lagoas o 23 de maio de 1987, \u00e9 unha atleta paral\u00edmpica brasileira con discapacidade visual. Representou ao Brasil nos Xogos Paral\u00edmpicos de Ver\u00e1n 2016 en R\u00edo de Xaneiro e ga\u00f1ou a medalla de ouro na proba de salto de lonxitude feminino na categor\u00eda T11. \nCosta ten unha discapacidade visual dende os 10 anos de idade. Os seus tres irm\u00e1ns tam\u00e9n te\u00f1en discapacidade visual. O seu irm\u00e1n Ricardo Costa de Oliveira \u00e9 tam\u00e9n deportista paral\u00edmpico; ga\u00f1ou unha medalla nos Xogos Paral\u00edmpicos de 2016: a medalla de ouro na proba de salto de lonxitude masculino na mesma categor\u00eda.\nTraxectoria.\nPor mor dun problema co seu visado, case perde o Campionato Mundial de Atletismo Paral\u00edmpico de 2015, celebrado en Doha, mais finalmente logrou chegar \u00e1 capital de Qatar. No evento venceu \u00e1 s\u00faa compatriota Lorena Salvatini Spoladore e \u00e1 sueca Viktoria Karlsson cun salto de 5.04 m, o que lle valeu a medalla de ouro.\nConverteuse en medallista paral\u00edmpica de salto de lonxitude T11 en 2016 nos Xogos Paral\u00edmpicos de R\u00edo cun salto de 4,98 m, derrotando \u00e1 marfilesa Brigitte Diasso (4,89 m) e a brasileira Salvatini Spoladore (4,71\u00a0m). En 2017, fundou o Instituto Silv\u00e2nia Oliveira, unha organizaci\u00f3n con sede na s\u00faa cidade natal que axuda aos nenos a afastarse da vida rueira practicando atletismo.\nCosta de Oliveira \u00e9 a actual posuidora da marca mundial no salto de lonxitude T11 con 5,46 \u00a0m, un salto realizado en S\u00e3o Paulo en 2016."}
{"id": "503492", "revid": "88215", "url": "https://gl.wikipedia.org/wiki?curid=503492", "title": "Duarte Manuel Bello", "text": "Duarte Manuel Pinto Coelho de Almeida Bello, nado en Maputo o 26 de xullo de 1921 e finado en Lisboa o 3 de xullo de 1994, foi un mari\u00f1eiro portugu\u00e9s que competiu nos Xogos Ol\u00edmpicos de Londres 1948, Helsinqui 1952, Melbourne 1956, Roma 1960 e Toquio 1964. Ga\u00f1ou unha medalla de prata na clase Swallow en 1948, xunto co seu irm\u00e1n Fernando Pinto Coelho Belo, e quedou en cuarto lugar en 1952 e 1956.\nTraxectoria.\nDuarte naceu no Maputo colonial dun matrimonio conformado por Duarte Mendes de Almeida Bello e Maria do Pilar Pinto Coelho, o 26 de xullo de 1921. A trav\u00e9s dun erro administrativo, o M que deber\u00eda ser Mendes segundo o seu pai converteuse en Manuel. \nAos 7 anos de idade, a s\u00faa familia regresou \u00e1 metr\u00f3pole, onde comezou a navegar o Sharpie.\nEn 1943, casou con Mar\u00eda Antonia Carneiro Bustorff Silva, filla dun dos avogados m\u00e1is destacados desa \u00e9poca en Portugal, as\u00ed como cun mari\u00f1eiro. Foi enxe\u00f1eiro civil e traballou na li\u00f1a ferroviaria nacional Comboios de Portugal.\nCarreira deportiva.\nBello navegou barcos de quilla de clase Star, ga\u00f1ando medallas de prata no Campionato Mundial de 1953 e 1962, e un bronce en 1952. Foi co\u00f1ecido como un innovador de equipos que inventou varios dispositivos, inclu\u00eddos os \"Balo bailers\" autom\u00e1ticos en 1954, e a pista circular boom-vang c. 1962."}
{"id": "503493", "revid": "23204", "url": "https://gl.wikipedia.org/wiki?curid=503493", "title": "Duarte Manuel Pinto Coelho de Almeida Bello", "text": ""}
{"id": "503496", "revid": "5863", "url": "https://gl.wikipedia.org/wiki?curid=503496", "title": "Mar\u00eda Fern\u00e1ndez Oujo", "text": ""}
{"id": "503497", "revid": "5863", "url": "https://gl.wikipedia.org/wiki?curid=503497", "title": "Josefa Parada", "text": ""}
{"id": "503498", "revid": "5863", "url": "https://gl.wikipedia.org/wiki?curid=503498", "title": "Cipriana Oujo Maneiro", "text": ""}
{"id": "503499", "revid": "5863", "url": "https://gl.wikipedia.org/wiki?curid=503499", "title": "Santa Isabel (1915)", "text": ""}
{"id": "503501", "revid": "98629", "url": "https://gl.wikipedia.org/wiki?curid=503501", "title": "Mary Decker", "text": "Mary Teresa Slaney, nada como Decker en Bunnvale o 4 de agosto de 1958, \u00e9 unha ex-atleta medio-fondista estadounidense. Campioa mundial en Helsinqui 1983 nas probas de 1500 m e 3000 m, conseguiu 17 marcas mundiais oficiais, ou non, na s\u00faa carreira.\nSufriu de s\u00edndrome compartimental que a arredou dos Xogos Ol\u00edmpicos de Montreal de 1976. Recuperada tras cirurx\u00eda, venceu a proba dos 1500m nos Xogos Panamericanos de San Xo\u00e1n de 1979.\nOlimp\u00edadas.\nEra a favorita nas s\u00faas probas nos Xogos Ol\u00edmpicos dos \u00c1nxeles de 1984. Nos 3000m colidiu coa rival surafricana Zola Budd e caeu. Non conseguiu erguerse de novo, nin disputar posteriormente a proba de 1500m.\nParticipou posteriormente nos Xogos de Se\u00fal de 1988 sendo a portabandeira da delegaci\u00f3n estadounidense na abertura. Nas probas, por\u00e9n, non obtivo \u00e9xito. Non se clasificou para Barcelona 1992\nAtlanta 1996 e pol\u00e9mica.\nConseguiu clasificarse para Atlanta 1996 nos 5000 m, mais viuse envolta nunha pol\u00e9mica no seu exame antidopaxe preol\u00edmpico. A mostra de urina presentou testosterona por epitestosterona (raz\u00f3n T/E) maior que o m\u00e1ximo permitido.\nDecker e os seus avogados argumentaron que a raz\u00f3n T/E ser\u00eda dubidosa para mulleres, especialmente en mulleres con m\u00e1is de trinta anos, ou que fac\u00edan uso de p\u00edlulas anticoncepcionais. Na pista, Mary non pasar\u00eda das probas clasificatorias.\nEn xu\u00f1o de 1997, foi proscrita das competici\u00f3ns pola IAAF, mais a USATF - Federaci\u00f3n de Atletismo Americana, reintegrouna. A IAAF levou o caso a arbitraxe. En abril de 1999 sufriu nova derrota nos 1500m no Campionato Mundial de Atletismo en Pista Cuberta de 1997.\nCasou co maratonista Ron Tabb e dende 1985 est\u00e1 casada con Richard Slaney, lanzador de disco, con quen tivo unha filla."}
{"id": "503502", "revid": "23204", "url": "https://gl.wikipedia.org/wiki?curid=503502", "title": "Mary Teresa Slaney", "text": ""}
{"id": "503503", "revid": "89787", "url": "https://gl.wikipedia.org/wiki?curid=503503", "title": "Huang Lisha", "text": "Huang Lisha (en ; pinyin: Hu\u00e1ng L\u00ecsh\u0101), nada en Shijiazhuang o 10 de setembro de 1988, \u00e9 unha atleta paral\u00edmpica chinesa que compite na categor\u00eda T53 para atletas en cadeira de rodas. \nTraxectoria.\nCando era nena, perdeu o uso das s\u00faas pernas despois de padecer poliomielite. \nSeis veces campioa paral\u00edmpica, ga\u00f1ou a medalla de ouro nos 100 metros T53 nos Xogos Paral\u00edmpicos de Pequ\u00edn 2008, Londres 2012 e R\u00edo 2016. En 2008 ga\u00f1ou a s\u00faa primeira medalla de ouro ol\u00edmpica nos 100 m T53 coa marca de 16.22 segundos. Catro anos despois, conservou o seu t\u00edtulo paral\u00edmpico ao derrotar \u00e1 s\u00faa compatriota Zhou Hongzhuan e \u00e1 australiana Angela Ballard. Nos Xogos de 2016, o podio foi o mesmo que en Londres, onde Huang ga\u00f1ou a s\u00faa terceira medalla de ouro consecutiva cunha marca de 16.28 segundos. Repetiu a faza\u00f1a mantendo o seu t\u00edtulo a proba de 200 m na categor\u00eda T53 en d\u00faas paral\u00edmpiadas consecutivas e tam\u00e9n ga\u00f1ando ouro no 4 x 100 m relevos cos seus compatriotas.\nEn Doha de 2015, durante o Campionato Mundial de Atletismo Paral\u00edmpico, ga\u00f1ou o ouro a proba de 100 m diante da turca Hamide Kurt e a bermudana Jessica Cooper Lewis, daquela o bronce nos 400 m detr\u00e1s da australiana Angela Ballard e a s\u00faa compatriota Zhou Hongzhuan."}
{"id": "503509", "revid": "89787", "url": "https://gl.wikipedia.org/wiki?curid=503509", "title": "Magnetar", "text": "Un magnetar \u00e9 unha estrela de neutr\u00f3ns cun campo magn\u00e9tico extremadamente intenso, que emite radiaci\u00f3ns electromagn\u00e9ticas de alta enerx\u00eda, como os raios X e os raios gamma. Os astr\u00f3nomos Robert Duncan e Christopher Thompson postularon a s\u00faa existencia en 1992, e na d\u00e9cada que seguiu foi aceptada como unha explicaci\u00f3n plausible para iniciadores de raios gamma suaves e p\u00falsares X anormais. En 2004 rexistrouse a explosi\u00f3n do magnetar SGR 1806-20: a enerx\u00eda liberada afectou \u00e1 atmosfera superior da Terra cando se atopaba a 50\u00a0000\u00a0a.l. (o que significa que a explosi\u00f3n tivo lugar hai uns 50\u00a0000\u00a0anos). \nFormaci\u00f3n e feitos.\nCando unha supernova se converte nunha estrela de neutr\u00f3ns, a intensidade do seu campo magn\u00e9tico aumenta. Duncan e Thompson calcularon que este, normalmente xa duns 108 tesla, poder\u00edan superar en determinadas condici\u00f3ns 1011 tesla (1015 gauss). Tal estrela magn\u00e9tica ch\u00e1mase ent\u00f3n magnetar. \nEst\u00edmase que unha de cada 10 000 supernovas d\u00e1 a luz a un magnetar m\u00e1is que outra estrela de neutr\u00f3ns ou pulsar. Os requisitos previos son unha r\u00e1pida rotaci\u00f3n e un campo magn\u00e9tico intenso antes da explosi\u00f3n. Este campo magn\u00e9tico ser\u00eda creado por un xerador el\u00e9ctrico usando a convecci\u00f3n de materia nuclear durante os dez primeiros segundos da vida dunha estrela de neutr\u00f3ns. Se este \u00faltimo xira bastante r\u00e1pido, as correntes de convecci\u00f3n conv\u00e9rtense en globais e transferen a s\u00faa enerx\u00eda ao campo magn\u00e9tico. Cando a rotaci\u00f3n \u00e9 demasiado lenta, as correntes de convecci\u00f3n s\u00f3 se forman nas rexi\u00f3ns locais. \nNo 2020, SGR 1935+2154, un magnetar da constelaci\u00f3n de Vulpecula (A Raposa) estudada por Integral, deu a clave da asociaci\u00f3n entre magnetares e emisi\u00f3ns moi intensas e curtas de ondas de radio e raios X. \nX\u00e9nese de iniciadores suaves gamma.\n\u00c1s veces, ocorren nas capas exteriores de magnetares tensi\u00f3ns que provocan tremores estelares consistentes nun plasma de elementos pesados (principalmente ferro ). Estas vibraci\u00f3ns moi enerx\u00e9ticas producen refachos de raios X e gamma. Tal estrela ch\u00e1mase \"\" (SGR), ou soft starter gamma . \nIlustraci\u00f3ns da s\u00faa intensidade magn\u00e9tica.\nOs magnetares te\u00f1en un campo magn\u00e9tico moi superior a 10 xigateslas. Este campo magn\u00e9tico ser\u00eda suficiente para desmagnetizar (e polo tanto inutilizar) todas as tarxetas de cr\u00e9dito da Terra dende a metade da distancia entre ela e a L\u00faa, e ser\u00eda fatal a unha distancia de 1\u00a0000\u00a0km. En comparaci\u00f3n, o campo magn\u00e9tico natural da Terra est\u00e1 ao redor de 50 microteslas."}
{"id": "503510", "revid": "85894", "url": "https://gl.wikipedia.org/wiki?curid=503510", "title": "Alfonso Rodrigo M\u00e9ndez", "text": "Alfonso D\u00e1maso Rodrigo M\u00e9ndez, nado en Bande o 7 de abril de 1895 e finado en Pontevedra o 5 de setembro de 1936, foi un mestre e pol\u00edtico galego.\nTraxectoria.\nFoi mestre en Meira e en 1928 foi trasladado a Porto (Salvaterra de Mi\u00f1o). Despois foi mestre de Padri\u00f1\u00e1n. Organizou as Conferencias Pedag\u00f3xicas celebradas en Sanxenxo en 1932. Coordinou a vista das Misi\u00f3ns Pedag\u00f3xicas a Vilalonga a finais de maio de 1934. Organizou coa mestra Bernarda Pereira a festa escolar do 14 de xullo de 1935. Fundador e secretario da Agrupaci\u00f3n Socialista de Sanxenxo, estaba afiliado \u00e1 UGT. Logo do golpe de Estado do 18 de xullo de 1936 foi detido. Foi suspendido como de emprego e soldo a finais de agosto. A noite do 5 de setembro, coa desculpa dun traslado da prisi\u00f3n de Pontevedra \u00e1 de Caldas de Reis, foi paseado \u00e1s aforas de Pontevedra en aplicaci\u00f3n da \"lei de fugas\". O seu cad\u00e1ver nunca foi atopado."}
{"id": "503511", "revid": "1888", "url": "https://gl.wikipedia.org/wiki?curid=503511", "title": "Alfonso D\u00e1maso Rodrigo M\u00e9ndez", "text": ""}
{"id": "503512", "revid": "89787", "url": "https://gl.wikipedia.org/wiki?curid=503512", "title": "Angie Ballard", "text": "Angela Ballard, nada en Camberra o 6 de xu\u00f1o de 1982, \u00e9 unha atleta paral\u00edmpica australiana que compite en eventos de sprint en cadeira de rodas na categor\u00eda T53. Quedou parapl\u00e9xica aos 7 anos por mor dun accidente automobil\u00edstico. \nComezou a competir en carreiras de cadeiras de rodas en 1994, e representou a Australia por primeira vez en 1998. En catro Xogos Paral\u00edmpicos de 2000 a 2012, ga\u00f1ou tres medallas de prata e d\u00faas de bronce. O seu adestrador actual \u00e9 Louise Sauvage e a s\u00faa compa\u00f1eira de adestramento \u00e9 Madison de Rozario.\nBallard realizou bolsas de atletismo no Instituto Australiano do Deporte dende 1999 at\u00e9 2001, e na Universidade de Sydney (mentres estudaba primeiro comercio e logo psicolox\u00eda), e tam\u00e9n representa ao Instituto de Deporte de Nova Gales do Sur. Foi nomeada por varias organizaci\u00f3ns como embaixadora deportiva, e actualmente \u00e9 membro da xunta de Wheelchair Sports NSW.\nRepresentou a Australia nos Xogos Paral\u00edmpicos de R\u00edo de Xaneiro 2016. Eses foron os seus quintos Xogos Paral\u00edmpicos."}
{"id": "503518", "revid": "23204", "url": "https://gl.wikipedia.org/wiki?curid=503518", "title": "Angela Ballard", "text": ""}
{"id": "503519", "revid": "88215", "url": "https://gl.wikipedia.org/wiki?curid=503519", "title": "Nawal El Moutawakel", "text": "Nawal El Moutawakel, nada en Casablanca o 15 de abril de 1962, \u00e9 unha atleta marroqu\u00ed que ga\u00f1ou a medalla de ouro dos 400 metros valados nos Xogos Ol\u00edmpicos dos \u00c1nxeles 1984, convert\u00e9ndose as\u00ed na primeira muller dun pa\u00eds isl\u00e1mico que ga\u00f1aba unha medalla ol\u00edmpica e na primeira muller africana que ga\u00f1aba unha medalla de ouro.\nTraxectoria.\nEmpezou a correr con 15 anos nunha pista sucia e con grava mi\u00fada, pero axi\u00f1a se viu que era quen de ga\u00f1ar a todos os mozos e mozas da s\u00faa idade nas probas de velocidade. Por iso pasou a estar dirixida polo adestrador franc\u00e9s Jean Fran\u00e7ois, que se converteu no seu mentor. El foi quen a introduciu nos 400 m valados, unha proba moi pouco practicada polas mulleres nese tempo. Moitos dic\u00edan que era un erro porque Nawal era demasiado baixa de estatura para pasar con soltura os valos.\nEn 1981 participou na Copa do Mundo de Roma correndo os 100 m. lisos en representaci\u00f3n de \u00c1frica, acabando en \u00faltimo lugar. \nNos Campionatos do Mundo de Helsinqui 1983, chegou at\u00e9 as semifinais dos 400 m. valados, o cal foi considerado un grande \u00e9xito no seu pa\u00eds. Ese mesmo ano ga\u00f1ou o ouro nos Xogos do Mediterr\u00e1neo celebrados en Casablanca.\nNos \u00c1nxeles 84 foi a primeira vez que se celebraba a proba dos 400 m. valados para mulleres nuns Xogos, e a vitoria de Moutawakel foi unha gran sorpresa pois non contaba como favorita. Por\u00e9n, dominou a carreira dende o principio e imp\u00faxose cunha marca de 54,61s sacando m\u00e1is de medio segundo de vantaxe \u00e1 estadounidense Judi Brown (prata con 55,20s) e \u00e1 romanesa Cristeana Cojocaru (bronce con 55,41s). Daquela, Nawal estudaba nos Estados Unidos, concretamente na Universidade de Iowa onde recibira unha bolsa. No seu pa\u00eds converteuse nunha hero\u00edna nacional, e mesmo o rei de Marrocos decretou que todas as nenas nadas o d\u00eda da s\u00faa vitoria ter\u00edan que levar o nome de Nawal en honra \u00e1 campioa ol\u00edmpica.\nEn 1985 ocupou o cuarto lugar na Copa do Mundo celebrada en Camberra. En 1987 ga\u00f1ou a medalla de ouro nos Xogos do Mediterr\u00e1neo celebrados en Latakia, revalidando o seu t\u00edtulo de catro anos antes en Casablanca. Ese mesmo ano ga\u00f1ou o ouro na Universiada de Belgrado. \nNawal El Moutawakel retirouse das pistas en 1987, con s\u00f3 24 anos, e dedicouse a partir de ent\u00f3n a utilizar a s\u00faa imaxe para promocionar o desenvolvemento da muller no deporte, especialmente nos pa\u00edses isl\u00e1micos.\nEn 1995 foi elixida membro do Consello Directivo da Federaci\u00f3n Internacional de Atletismo (IAAF) e tres anos despois, en 1998 elix\u00edrona membro do Comit\u00e9 Ol\u00edmpico Internacional (COI). Dentro deste organismo, foi a presidenta da comisi\u00f3n avaliadora que decidiu a cidade sede dos Xogos Ol\u00edmpicos de 2016."}
{"id": "503522", "revid": "1131", "url": "https://gl.wikipedia.org/wiki?curid=503522", "title": "Benito M\u00e9ndez Rodr\u00edguez", "text": "Benito Gabino M\u00e9ndez Rodr\u00edguez, nado en Pontevedra, foi un mestre e pol\u00edtico galego.\nTraxectoria.\nObtivo o t\u00edtulo de mestre na Normal de Pontevedra en 1928. Foi mestre de Viasc\u00f3n dende 1934, e dende 1936 de Aciveiro. Nos anos da Rep\u00fablica estudou Medicina na Universidade de Santiago de Compostela. En marzo de 1931 foi elixido secretario da directiva da Juventud Republicana de Pontevedra. En outubro de 1932 foi elixido secretario da agrupaci\u00f3n do Partido Republicano Radical Socialista de Pontevedra presidida por Celestino Poza Cobas. Nas elecci\u00f3ns de novembro de 1933 integrou a candidatura do Partido Radical Socialista con Celestino Poza Cobas e Jos\u00e9 Adrio Barreiro. Despois pasou a militar en Uni\u00f3n Republicana. Co golpe de Estado do 18 de xullo de 1936 fuxiu. Foi suspendido de emprego e soldo a finais de agosto. Agochado durante un ano tras unha porta ben camuflada no faiado do edificio de Pontevedra onde as s\u00faas irm\u00e1ns Maruja, Mercedes e Canducha ti\u00f1an a escola e a vivenda familiar, no ver\u00e1n de 1937 puido marchar cara ao exilio venezolano por Portugal. Foi declarado en rebeld\u00eda. Foi separado definitivamente do ensino en outubro de 1937. Foi obxecto dun expediente de responsabilidades pol\u00edticas do que foi indultado en 1941. Volveu a Pontevedra coa familia o 4 de febreiro de 1954. Foi xulgado en Pontevedra por rebeli\u00f3n militar, sendo condenado a 20 anos de prisi\u00f3n o 12 de xullo dese ano, conmutada ese mesmo d\u00eda a seis anos e un d\u00eda para posteriormente obter o indulto. A s\u00faa muller Ofelia traballou como profesora de franc\u00e9s na escola de Maxisterio. Ao regreso do exilio adquiriu o pazo propiedade de Celestino Poza Cobas e posteriormente vendeullo ao Concello, inm\u00f3bel que acolle na actualidade o colexio Xo\u00e1n XXIII.\nVida persoal.\nEra irm\u00e1n de Isolina M\u00e9ndez Rodr\u00edguez, que casou con Celestino Poza Pastrana. Casou en Venezuela coa canaria Mar\u00eda Ofelia Sangil Hern\u00e1ndez, finada en 2020, e foi pai de Benito, Mar\u00eda de las Mercedes, Fernando e Mar\u00eda Ofelia M\u00e9ndez Sangil."}
{"id": "503523", "revid": "1888", "url": "https://gl.wikipedia.org/wiki?curid=503523", "title": "Benito Gabino M\u00e9ndez Rodr\u00edguez", "text": ""}
{"id": "503525", "revid": "88215", "url": "https://gl.wikipedia.org/wiki?curid=503525", "title": "Manuel Mu\u00f1iz Tub\u00edo", "text": ""}
{"id": "503527", "revid": "89787", "url": "https://gl.wikipedia.org/wiki?curid=503527", "title": "Acorus calamus", "text": "Acorus calamus, o \u00e1coro, \u00e9 unha das d\u00faas especies do x\u00e9nero \"Acorus\" da familia das acor\u00e1ceas; \u00e9 co\u00f1ecido vulgarmente como \"c\u00e1lamo arom\u00e1tico\u201d. Orixinario da India, at\u00f3pase amplamente distribu\u00eddo pola zona temperada do hemisferio norte, e incluso se est\u00e1 a aclimatar en zonas pantanosas de Am\u00e9rica do sur. Tam\u00e9n \u00e9 co\u00f1ecido como c\u00e1lamo arom\u00e1tico.\nDescrici\u00f3n.\nAsem\u00e9llase aos xuncos e pos\u00fae follas longas lineares de bordos afiados, moi apuntadas, duns 25 mm de anchura. As flores, pequenas e de cor verde amarelada, pres\u00e9ntanse en forma de espiral sobre un esp\u00e1dice espido, envolto cunha espata que sobresae por encima. O talo prol\u00f3ngase baixo terra en forma de rizomas de longas ra\u00edces adventicias, carnosas e fortemente arom\u00e1ticas.\n\u00c9 unha planta alta, perennifolia con follas arom\u00e1ticas e ra\u00edces rizomatosas. As follas, de arredor dun cent\u00edmetro de largo, alcanzan os 10 de longo, e son lanceoladas e de bordos serrados ou ondulados. \"A\" vea central da folla, prominente e facilmente distinguible das apenas relevantes veas secundarias, permite distinguila facilmente de \"A. americanus\". As flores alcanzan os 4 mm, e son est\u00e9riles, reproduc\u00edndose rizomaticamente; o ovario \u00e9 vestixial.\nDistribuci\u00f3n e h\u00e1bitat.\nCrece nas rexi\u00f3ns boreais de todo o globo, a\u00ednda que \u00e9 nativa de Europa. Prefire as terras h\u00famidas e as costas de augas lentas ou estancadas. O seu talo semile\u00f1oso utilizouse na Antig\u00fcidade cl\u00e1sica para fabricar c\u00e1lamos para a escritura.\nUsos.\nCo \"Acorus calamus\" tense comerciado en moitas culturas durante s\u00e9culos. Empregouse medicinalemente contra unha ampla variedade de doenzas, como enfermidades gastrointestinais e tratamento da dor e tam\u00e9n o aroma do seu aceite esencial valorouse na industria do perfume. A esencia do rizoma empr\u00e9gase como saborizante para alimentos, bebidas alc\u00f3licas e amargas en Europa e a ra\u00edz do c\u00e1lamo, confitada, \u00fasase en Europa en repostar\u00eda. Dela tam\u00e9n se extrae unha droga estimulante e carminativa, chamada c\u00e1lamo.\nUsos na herboristar\u00eda.\nO seu uso ten unha longa tradici\u00f3n de uso medicinal na China, Nepal e na herboristar\u00eda na India. As follas, talos e ra\u00edces empr\u00e9ganse en varias medicinas Siddha e na medicina tradicional da India e tam\u00e9n en Sikkim. Tam\u00e9n \u00e9 unha das menci\u00f1as tradicionais m\u00e1is usadas entre a tribo norteamericana dos Chipewas.\nA maceraci\u00f3n da ra\u00edz do c\u00e1lamo arom\u00e1tico empr\u00e9gase como tonificante nos casos de debilidade xeral do aparello dixestivo, gases do est\u00f3mago e dos intestinos, e tam\u00e9n como un remedio para combater as enfermidades das gl\u00e1ndulas as\u00ed como a gota. Esta tisana contrib\u00fae quentando o est\u00f3mago e os intestinos lentos e fomenta a secreci\u00f3n de mucosa. Recom\u00e9ndase contra o metabolismo lento, as dixesti\u00f3ns lentas, o mesmo que contra a clorose e a hidropis\u00eda.\nPropiedades.\nUtilizouse pola s\u00faa fragrancia e como droga psicotr\u00f3pica. A s\u00faa ra\u00edz empreg\u00e1base como anest\u00e9sico e estimulante contra a fatiga pola asarona que cont\u00e9n; en doses maiores, produce efectos alucin\u00f3xenos. Walt Whitman empregou esta ou, tam\u00e9n, a ra\u00edz do estreitamente emparentado \"Acorus americanus\". Figuraba nas poci\u00f3ns psicotr\u00f3picas preparadas polas meigas europeas durante a Idade Media.\nPrincipios activos.\nCont\u00e9n escasos taninos, aceite esencial (1,5-3,5%), rico en asarona e compostos sesquiterp\u00e9nicos, entre os que destaca a acalamona. Nas follas hai trazas de alcaloides. Outras fontes: Acorina, tanino, colina, esencia con asarona, eugenol, pineno. \u00c1cido cet\u00edlico e \u00e1cido palm\u00edtico, vitamina B1. A esencia faise viscosa chegando a densidade do 0,36%; o rendemento est\u00e1 entre 1 e 4%.\nIndicaci\u00f3ns.\nUtil\u00edzase como aperitivo, eup\u00e9ptico, polos seus principios amargos; carminativo, diur\u00e9tico, sedante, sudor\u00edfico, hipotensor, espasmol\u00edtico, anticonvulsivante, antirreum\u00e1tico t\u00f3pico, polo aceite esencial. Indicado para inapetencia, dispepsias hiposecretoras, gastrites, espasmos gastroduodenais, meteorismo. Ansiedade. Estados nos que se requira un aumento da diurese: afecci\u00f3ns xenitourinarias (cistite, ureterite, uretrite, oliguria, urolitiase), hiperazotemia, hiperuricemia, gota, hipertensi\u00f3n arterial, edemas, sobrepeso acompa\u00f1ado de retenci\u00f3n de l\u00edquidos. A mastigaci\u00f3n da ra\u00edz combate a halitose e reafirma as enxivas sanguentas.\nO aceite esencial non debe ser empregado durante o embarazo, a lactaci\u00f3n, nin en nenos menores de dous anos, \u00e9 t\u00f3xico sobre o sistema nervioso central. Tam\u00e9n se considera carcinox\u00e9nico. Recom\u00e9ndanse tratamentos descontinuos.\nTaxonom\u00eda.\n\"Acorus calamus\" foi descrita por Carlos Linneo e publicado en \"Species Plantarum\" 1: 324. 1753.\nEtimolox\u00eda\nAcorus: nome xen\u00e9rico latino que deriva do grego antigo \u03ac\u03c7\u03cc\u03c1\u03bf\u03c5 (\u00e1ch\u00f3rou) de Diosc\u00f3rides (con diferentes versi\u00f3ns do texto que te\u00f1en diferentes graf\u00edas). A palabra \u03ac\u03c7\u03cc\u03c1\u03bf\u03c5 en si crese que derivou da palabra \u03ba\u03cc\u03c1\u03b7 (\"kori\"), que significa pupila (do ollo), debido a que o l\u00edquido da ra\u00edz da planta se empregaba como remedio en enfermidades oculares.\ncalamus: ep\u00edteto latino (que significa \"cana\") que deriva do grego \u039a\u0386\u039b\u0391\u039c\u039f\u03a3 (k\u00e1lamos, que significa \"cana\"), que \u00e9 af\u00edn ao termo do lat\u00edn \"culmus\" (que significa \"axexar\") e que se derivan do proto-indoeuropeo \"kole-m\u00f3-\" (crese que significa \"herba\" ou \"cana\"). A palabra \u00e1rabe \u0642\u0644\u0645 (\"qalam\", que significa \"pluma\") e o s\u00e1nscrito \u0915\u0932\u092e (\"kalama\", que significa \"cana utilizada como unha pluma\", e unha especie de arroz) crese que foron tomadas do grego."}
{"id": "503528", "revid": "7523", "url": "https://gl.wikipedia.org/wiki?curid=503528", "title": "Damien Inglis", "text": "Damien Roberto Inglis, nado o 20 de maio de 1995 en Cayenne, \u00e9 un xogador de baloncesto franc\u00e9s que xoga no Valencia Basket da Liga ACB.\nTraxectoria.\nO 4 de xu\u00f1o de 2013, Inglis asinou un contrato de tres anos co Chorale Roanne Basket da LNB Pro A.\nO 26 de xu\u00f1o de 2014, Inglis foi elixido na 31\u00aa posici\u00f3n do Draft da NBA de 2014 polos Milwaukee Bucks. O 29 de xu\u00f1o de 2016, Inglis foi cortado polos Bucks.\nO 29 de decembro de 2017, Inglis asinou unha tempada co SIG Strasbourg da LNB Pro A, facendo 6.8 puntos e 3.1 rebotes por encontro. O 2 de outubro de 2018, Inglis asinou co CSP Limoges da LNB Pro A. Tras unha tempada no Limoges, Inglis chegou de volta \u00f3 Strasbourg asinando un contrato por un ano.\nO 27 de xullo de 2020, asinou co AS Monaco Basket da LNB Pro A.\nO 16 de novembro de 2021, Inglis asinou ata final de tempada co Bilbao Basket da Liga ACB.\nO 23 de xullo de 2022, anunciouse a fichaxe de Inglis por unha tempada co CB Gran Canaria da Liga ACB."}
{"id": "503529", "revid": "5312", "url": "https://gl.wikipedia.org/wiki?curid=503529", "title": "The Simpsons (tempada 6)", "text": "A sexta tempada da serie animada \"The Simpsons\" emitiuse orixinalmente dende o 4 de setembro de 1994 at\u00e9 o 21 de maio de 1995 e consiste en 25 episodios.\nO \"showrunner\" da produci\u00f3n da sexta tempada foi David Mirkin, que foi produtor executivo de 23 episodios. Os ex-\"showrunners\" Al Jean e Mike Reiss produciron os dous restantes; produciron os dous episodios co persoal de \"The Critic\", unha serie que crearon Jean e Reiss despois da s\u00faa sa\u00edda de \"The Simpsons\". Isto f\u00edxose co fin de aliviar algo da tensi\u00f3n soportada polo equipo de guionistas de \"The Simpsons\", como o sentir de que a produci\u00f3n de 25 episodios nunha tempada era demasiado.\nOs primeiros dous episodios, \"Bart of Darkness\" e \"Lisa's Rival\", foron tomados da tempada previa, xa que a produci\u00f3n demorouse polo terremoto de Northridge de 1994. O produtor executivo da tempada foi David Mirkin. O episodio \"A Star is Burns\" causou certa controversia entre os produtores, xa que Matt Groening sacou o seu nome dos cr\u00e9ditos do episodio, ao velo como unha publicidade para \"The Critic\", a cal se emit\u00eda por ese ent\u00f3n. Fox volveu situar a \"The Simpsons\" ao seu horario orixinal dos domingos, sendo emitido os xoves durante as tres tempadas previas. Dende ent\u00f3n, a s\u00faa emisi\u00f3n continuou nese d\u00eda.\nPremios e nomeamentos.\nA sexta tempada ga\u00f1ou un premio Emmy, e recibiu tres nomeamentos adicionais. \"Lisa' s Wedding\" ga\u00f1ou o Emmy na categor\u00eda \"Mellor programa animado (de duraci\u00f3n menor a unha hora)\". Alf Clausen recibiu un nomeamento na categor\u00eda \"Logro individual destacado en composici\u00f3n musical para unha serie\" por \"Treehouse of Horror V\", mentres que el e John Swartzwelder estiveron nomeados en \"Logro individual destacado en letra e m\u00fasica\" pola canci\u00f3n dos Stonecutters \"We Do\" no episodio \"Homer the Great\". Finalmente, \"Bart vs. Australia\" foi nomeado por \"Logro individual destacado en mestura de son para unha serie de comedia ou un especial\".\nLanzamento en DVD.\nO DVD da sexta tempada completa foi lanzado \u00e1 venda nos Estados Unidos o 16 de agosto de 2005, o 17 de outubro do mesmo ano no Reino Unido e o 24 de setembro en Australia. O compilado incl\u00fae un dese\u00f1o de pl\u00e1stico coa forma da cabeza de Homer que recibiu moitas cr\u00edticas. Nos Estados Unidos, o set contivo unha aclaraci\u00f3n informando aos compradores como solicitar unha caixa alternativa, a cal consiste nun empaquetado tradicional, sen cargo adicional."}
{"id": "503531", "revid": "27155", "url": "https://gl.wikipedia.org/wiki?curid=503531", "title": "Acilo graxo coencima A", "text": "O acilo graxo coencima A, acilo graxo-CoA (tam\u00e9n acilo graxo coenzima A) \u00e9 unha mol\u00e9cula formada por un residuo de \u00e1cido graxo (CH3\u2013(CH2)n\u2013CO\u2013, con n \u2265 2) unido ao coencima A, que \u00e9 a maneira en que se transportan os \u00e1cidos graxos durante o seu metabolismo. O enlace establ\u00e9cese entre o \u00e1tomo de xofre terminal do coencima A e o carbono do carbonilo do \u00e1cido graxo por enlace tio\u00e9ster. Deste modo o \u00e1cido graxo queda activado, xa que o acio graxo-CoA \u00e9 unha mol\u00e9cula enerxizada. Os acilo graxo-CoA son susceptibles de beta oxidaci\u00f3n, na cal a cadea de \u00e1cido graxo vai perdendo grupos de dous carbonos en forma de acetil-CoA ata desaparecer. Este acetil-CoA entra despois no ciclo do \u00e1cido c\u00edtrico e como resultado f\u00f3rmanse ATPs. Deste modo, as graxas son convertidas en ATP, o portador de enerx\u00eda esencial nas c\u00e9lulas. Os acilo graxo-CoA tam\u00e9n interve\u00f1en na s\u00edntese dalg\u00fans l\u00edpidos, como os triglic\u00e9ridos e fosfol\u00edpidos. Moitos \u00e1cidos graxos sintet\u00edzanse a partir de precursores que son acilo graxo-CoA, como o palmito\u00edl-CoA.\nOs acilo graxo-CoA \u00e1s veces abr\u00e9vianse como acil-CoA, a\u00ednda que este \u00e9 un termo m\u00e1is amplo, xa que un acilo en qu\u00edmica org\u00e1nica \u00e9 normalmente un resto de \u00e1cido carbox\u00edlico en xeral, que nalg\u00fans casos pode ser m\u00e1is pequeno que un \u00e1cido graxo t\u00edpico (ver definici\u00f3n da IUPAC de \"grupos acilo\"). Deste modo poden orixinarse, entre outros:\nCando o acetil \u00e9 de maior tama\u00f1o \u00e9 cando se fala de acilo graxo-CoA. Se a cadea acilo \u00e9 especialmente longa f\u00e1lase tam\u00e9n de acilo graxo de cadea longa-CoA.\nUn caso especial \u00e9 o do malonil-CoA, cun resto de malonilo de 3 carbonos, OOC\u2013CH2\u2013CO\u2013, xa que neste caso leva un grupo \u00e1cido no extremo da cadea. \nFunci\u00f3ns.\nActivaci\u00f3n dos \u00e1cidos graxos.\nA degradaci\u00f3n oxidativa dos \u00e1cidos graxos \u00e9 un proceso en d\u00faas etapas, catalizado pola acil-CoA sintetase. Primeiro, o \u00e1cido graxo reaccona co ATP para formar un acil fosfato. Este intermediario reacciona seguidamente dando o acil-CoA:\nOs \u00e1cidos graxos son activados no citosol, pero a s\u00faa oxidaci\u00f3n ten lugar nas mitocondrias. Como non hai prote\u00ednas de transporte para os adutos de CoA, os grupos acilo deben entrar na mitocondria por medio dun sistema de lanzadeira no que interv\u00e9n a pequena mol\u00e9cula carnitina. Unha vez dentro das mitocondrias, entran na beta-oxidaci\u00f3n dos \u00e1cidos graxos.\nO encima que forma os acilo graxo-CoA \u00e9 a \"acil-CoA sintase\". Hai varios tipos deste encima que poden fabricar acilo graxo-CoA de 3 lonxitudes da cadea de acilo. Por exemplo, a \"acilo de cadea media-CoA sintase\" act\u00faa sobre \u00e1cidos graxos de entre 4 e 11 carbonos e forma acilo graxo-CoA deses tama\u00f1os. Outro tipo de \"acil-CoA sintase\" utilizase para os \u00e1cidos graxos de entre 11 e 20 carbonos. A reacci\u00f3n na que se forma o acilo graxo-CoA est\u00e1 favorecida termodinamicamente porque nesta reacci\u00f3n o ATP transf\u00f3rmase en AMP que \u00e9 unha reacci\u00f3n en dous pasos espont\u00e1nea. Existe tam\u00e9n un enzima denominado \"acil-CoA tioesterase\", que foi o contrario que a \"acil-CoA sintase\", \u00e9 dicir, libera \u00e1cidos graxos e coencima A a partir dun acilo graxo-CoA, polo que desactiva o \u00e1cido graxo.\nNa s\u00edntese de triglic\u00e9ridos e fosfol\u00edpidos (como fosfatidiletanolamina e fosfatidilserina) os precursores com\u00fans para todas estas substancias son os acilo graxo-CoAs e o glicerol 3-fosfato."}
{"id": "503532", "revid": "27155", "url": "https://gl.wikipedia.org/wiki?curid=503532", "title": "Acil-CoA", "text": ""}
{"id": "503533", "revid": "12452", "url": "https://gl.wikipedia.org/wiki?curid=503533", "title": "The Simpsons (temporada 6)", "text": ""}
{"id": "503534", "revid": "27155", "url": "https://gl.wikipedia.org/wiki?curid=503534", "title": "Acil coencima A", "text": ""}
{"id": "503535", "revid": "27155", "url": "https://gl.wikipedia.org/wiki?curid=503535", "title": "Acilo graxo coenzima A", "text": ""}
{"id": "503538", "revid": "98629", "url": "https://gl.wikipedia.org/wiki?curid=503538", "title": "Angie Dickinson", "text": "Angeline Dickinson (de solteira Brown), nada en Kulm (Dacota do Norte) o 30 de setembro de 1931, \u00e9 unha actriz estadounidense. Comezou a s\u00faa carreira na televisi\u00f3n, aparecendo en moitas series de episodios durante a d\u00e9cada de 1950, antes de obter os papeis que a revelaron en \"Gun the Man Down\" (1956) con James Arness e o western \"R\u00edo Bravo\" (1959), polo que recibiu un Globo de Ouro como nova estrela do ano.\nNa s\u00faa carreira de seis d\u00e9cadas, Dickinson apareceu en m\u00e1is de cincuenta filmes, inclu\u00eddos \"China Gate\" (1957), \"Ocean's 11\" (1960), \"The Sins of Rachel Cade\" (1961), \"Jessica\" (1962), \"Captain Newman, M.D.\" (1963), \"Os asasinos\" (1964), \"The Art of Love\" (1965), \"A manda humana\" (1966), \"A queimarroupa\" (1967), \"Pretty Maids All in a Row\" (1971), \"The Outside Man\" (1972) e \"Big Bad Mama\" (1974).\nEntre 1974 e 1978, Dickinson interpretou a sarxenta Leann \"Pepper\" Anderson na serie da NBC \"Police Woman\", pola que recibiu o Globo de Ouro \u00e1 mellor actriz de serie dram\u00e1tica e tres candidaturas aos premios Emmy. Como protagonista aparece no suspense er\u00f3tico de Brian De Palma \"Dressed to Kill\" (1980).\nDurante os \u00faltimos anos da s\u00faa carreira, Dickinson apareceu en varios telefilmes e miniseries, ademais de interpretar papeis secundarios en filmes como \"Even Cowgirls Get the Blues\" (1994), \"Sabrina\" (1995), \"Pay It Forward\" (2000) e \"Big Bad Love\" (2001).\nVida persoal.\nAngie estivo casada con Gene Dickinson, antigo xogador de f\u00fatbol americano entre 1952 e 1960. Durante este primeiro matrimonio f\u00edxose amiga \u00edntima de John Kenneth Galbraith e Catherine Galbraith. As s\u00faas longas visitas a eles e a xira cando Galbraith era embaixador estadounidense na India foron contadas amplamente nas memorias del tituladas \"Ambassador's Journal\" e \"A Life in Our Times\".\nMantivo relaci\u00f3ns con Frank Sinatra, Dean Martin e d\u00edxose que John F. Kennedy, o que ela negou ou rexeitou falar do tema.\nDickinson mantivo o apelido tralo divorcio. Casou con Burt Bacharach en 1965, matrimonio que durou quince anos, a\u00ednda que ao final deste pasaron un tempo separados durante o que sa\u00edron con outras persoas. A s\u00faa filla Lea Nikki, naceu un ano despois da voda. Nada tres meses antes de tempo, Nikki sufriu problemas de sa\u00fade cr\u00f3nicos, inclu\u00edda discapacidade visual, e foi diagnosticada con s\u00edndrome de Asperger. Bacharach compuxo a m\u00fasica da s\u00faa canci\u00f3n \"Nikki\" para a s\u00faa filla, e Dickinson rexeitou moitos papeis para centrarse nela.\nDickinson e Bacharach finalmente lev\u00e1rona ao Wilson Center, residencia para o tratamento psiqui\u00e1trico para adolescentes en Faribault, Minnesota, onde pasou nove anos. Despois, Nikki estudou xeolox\u00eda na Universidade Luterana de California, mais a s\u00faa pobre visi\u00f3n evitou que a tivese como carreira. O 4 de xaneiro de 2007, Nikki suicidouse por afogamento no seu piso de Ventura County. Ti\u00f1a corenta anos.\nDickinson tivo unha relaci\u00f3n con Glenn Ford na d\u00e9cada de 1980. Durante varios anos nos noventa, Dickinson sa\u00edu co presentador de televisi\u00f3n Larry King.\nNunha entrevista en 2006 na NPR, Dickinson afirmou que era dem\u00f3crata. Participou na campa\u00f1a de Kennedy en 1960."}
{"id": "503542", "revid": "18354", "url": "https://gl.wikipedia.org/wiki?curid=503542", "title": "Edith Wolf", "text": "Edith Wolf, nada o 30 de xullo de 1972 en Altishofen como Edith Hunkeler, \u00e9 unha atleta paral\u00edmpica su\u00edza especialista na carreira en cadeira de rodas, na clasificaci\u00f3n T54. Participou nun rango de distancias desde 400 metros at\u00e9 eventos de marat\u00f3n e foi varias medallas nos Xogos Paral\u00edmpicos e nos Campionatos Mundiais. Tam\u00e9n ten oito t\u00edtulos importantes de marat\u00f3n ao seu nome na carreira de mulleres en cadeira de rodas no marat\u00f3n de Berl\u00edn (2011), o marat\u00f3n de Boston (2002 e 2006) e o marat\u00f3n de Nova York (2004, 2005, 2007, 2008 e 2009).\nTraxectoria.\nSufriu un accidente automobil\u00edstico aos 22 anos que a deixou parapl\u00e9xica e s\u00f3 dous anos despois comezou a correr en cadeira de rodas. \nNos Xogos Ol\u00edmpicos de 2004, acadou a sexta posici\u00f3n no deporte de demostraci\u00f3n de cadeira de rodas de 800 m femininos. Tam\u00e9n participou nos Xogos Paral\u00edmpicos de Ver\u00e1n de 2004, onde ga\u00f1ou unha medalla de prata nas carreiras de 1500 e 5000 metros. Nos Xogos Paral\u00edmpicos de 2008, ga\u00f1ou o bronce nos 1500 metros e o ouro no marat\u00f3n. Avanzou \u00e1 final dos 5000 metros, pero estrelouse pouco antes do final da carreira. Sufriu unha fractura de clav\u00edcula no accidente e ficou descualificada para participar na repetici\u00f3n da carreira. \nGa\u00f1ou a divisi\u00f3n de cadeiras de rodas para mulleres do marat\u00f3n de Nova York en 2004, 2005, 2007, 2008 e 2009. Foi honrada pola New York Road Runners o 1 de novembro de 2018 durante a TCS New York City Marathon Race Week. "}
{"id": "503548", "revid": "839", "url": "https://gl.wikipedia.org/wiki?curid=503548", "title": "Esther Brand", "text": "Esther Cornelia Brand, nada como van Heerden o 29 de setembro de 1922 e finada o 20 de xu\u00f1o de 2015, foi unha atleta surafricana. Competiu nos Xogos Ol\u00edmpicos de 1952 e ga\u00f1ou a medalla de ouro en salto de altura, clasific\u00e1ndose no posto 20 en lanzamento de disco. Brand estaba clasificada no primeiro posto mundial en salto de altura en 1940\u201341 e 1952, no terceiro posto en 1951 e no quinto en 1939. En 1941, igualou o r\u00e9cord do mundo de 1,66 m.\nTraxectoria.\nNada en Springbok, no Cabo Setentrional, asistiu \u00f3 instituto Maitland de Cidade do Cabo, Sur\u00e1frica. Morreu por mor dunha ca\u00edda en 2015."}
{"id": "503549", "revid": "23204", "url": "https://gl.wikipedia.org/wiki?curid=503549", "title": "Esther Cornelia Brand", "text": ""}
{"id": "503550", "revid": "23204", "url": "https://gl.wikipedia.org/wiki?curid=503550", "title": "Esther van Heerden", "text": ""}
{"id": "503553", "revid": "5132", "url": "https://gl.wikipedia.org/wiki?curid=503553", "title": "Selecci\u00f3n de f\u00fatbol de Vietnam do Sur", "text": "A selecci\u00f3n de f\u00fatbol de Vietnam do Sur (en ) foi o equipo representativo de Vietnam do Sur nas competici\u00f3ns oficiais deste deporte entre 1949 e 1975. O equipo competiu nas d\u00faas primeiras edici\u00f3ns da Copa Asi\u00e1tica (1956 e 1960), finalizando en cuarto lugar de catro participantes en ambas as ocasi\u00f3ns. O equipo deixou de existir cando as rexi\u00f3ns de Vietnam do Norte e do sur se fusionaron para formar a Rep\u00fablica Socialista de Vietnam. Entre 1976 e 1990 a nova non disputou ning\u00fan xogo, participando no seu primeiro torneo en 1991. Axencias estat\u00edsticas de f\u00fatbol consideran os encontros disputados por esta selecci\u00f3n parte dos rexistros hist\u00f3ricos da selecci\u00f3n actual, xa que consideran que a unha entidade diferenciada (non estando, ademais, esta \u00faltima afiliada \u00e1 FIFA)."}
{"id": "503555", "revid": "66248", "url": "https://gl.wikipedia.org/wiki?curid=503555", "title": "Selecci\u00f3n de f\u00fatbol de Vietnam do Norte", "text": "A selecci\u00f3n de f\u00fatbol de Vietnam do Norte (en ) foi o equipo representativo de f\u00fatbol de Vietnam do Norte entre 1956 e 1970. Ap\u00f3s a partici\u00f3n de Vietnam en 1954, tanto Vietnam do Norte como Vietnam do Sur estabeleceron selecci\u00f3ns de f\u00fatbol separadas. Mentres que a participou en fases de clasificaci\u00f3n para a Copa do Mundo da FIFA e en faes finais da Copa Asi\u00e1tica, a selecci\u00f3n do norte non se afiliou \u00e1 FIFA por motivos principalmente pol\u00edticos, xogando principalmente encontros ante outros estados comunistas ou simpatizantes do comunismo. \nO equipo deixou de existir cando as rexi\u00f3ns de Vietnam do Norte e do sur se fusionaron para formar a Rep\u00fablica Socialista de Vietnam. Entre 1976 e 1990 a nova non disputou ning\u00fan xogo, participando no seu primeiro torneo en 1991. Axencias estat\u00edsticas de f\u00fatbol consideran os encontros disputados pola selecci\u00f3n do sur parte dos rexistros hist\u00f3ricos da selecci\u00f3n actual, xa que consideran que a do norte era unha entidade diferenciada (non estando, ademais, esta \u00faltima afiliada \u00e1 FIFA)."}
{"id": "503556", "revid": "5132", "url": "https://gl.wikipedia.org/wiki?curid=503556", "title": "Selecci\u00f3n de f\u00fatbol da Rep\u00fablica Democr\u00e1tica de Vietnam", "text": ""}
{"id": "503557", "revid": "5132", "url": "https://gl.wikipedia.org/wiki?curid=503557", "title": "Selecci\u00f3n de f\u00fatbol da Rep\u00fablica de Vietnam", "text": ""}
{"id": "503558", "revid": "5132", "url": "https://gl.wikipedia.org/wiki?curid=503558", "title": "Rep\u00fablica de Vietnam", "text": ""}
{"id": "503561", "revid": "88215", "url": "https://gl.wikipedia.org/wiki?curid=503561", "title": "Sarah Storey", "text": "Sarah Joanne Storey, nada como Bailey en Manchester o 26 de outubro de 1977, \u00e9 unha ciclista e nadadora paral\u00edmpica brit\u00e1nica. \u00c9 a ga\u00f1adora de m\u00faltiples medallas de ouro nos Xogos Paral\u00edmpicos en \u00e1mbolos dous deportes, ademais de ser campioa nacional brit\u00e1nica (2 \u00d7 Pursuit, 1 \u00d7 Puntos, 3 \u00d7 Equipo). As s\u00faas catorce medallas de ouro conv\u00e9rtena na m\u00e1is exitosa deportista feminina paral\u00edmpica brit\u00e1nica de t\u00f3dolos tempos.\nO meirande logro de Storey \u00e9 ser campioa do mundo vinte e nove veces (6 delas en nataci\u00f3n e 23 en ciclismo), campioa de Europa vinte e unha veces (18 delas en nataci\u00f3n e 3 en ciclismo) e por ter 75 r\u00e9cords do mundo.\nTraxectoria.\nStorey naceu como Sarah Bailey en Manchester coa man dereita non funcional logo de que o seu brazo se enredase co cord\u00f3n umbilical mentres estaba no \u00fatero materno, polo que a s\u00faa man non chegou a desenvolverse con normalidade. En 2007, casou co piloto de t\u00e1ndem pilot e adestrador Barney Storey. Storey deu a luz \u00e1 s\u00faa filla, Louisa Marie, o 30 de xu\u00f1o de 2013. En abril de 2017, anunciouse que Storey estaba esperando o seu segundo fillo, que recibiu o nome de Charlie John.\nEla e o seu marido viven en Disley, Cheshire."}
{"id": "503562", "revid": "98629", "url": "https://gl.wikipedia.org/wiki?curid=503562", "title": "R\u00edo Irauadi", "text": "O r\u00edo Irauadi, Irrawaddy ou r\u00edo Ayeyarwady (en birmano \u1027\u101b\u102c\u101d\u1010\u102e\u1019\u103c\u1005\u103a), do \u00edndico \"revat\u012b\" \"abondoso en riquezas\", \u00e9 un r\u00edo que fl\u00fae de norte a sur a trav\u00e9s de Myanmar. \u00c9 o r\u00edo m\u00e1is longo do pa\u00eds e o seu curso de auga m\u00e1is importante. Orix\u00ednase na confluencia dos r\u00edos N'mai e Mali, e percorre un curso relativamente recto cara ao sur ata o delta do Irauadi na rexi\u00f3n Ayeyarwady no mar de Andaman. A s\u00faa conca duns 404\u00a0200\u00a0km\u00b2 cobre unha gran parte de Myanmar. \u00c1s veces \u00e9 denominado \"a ruta a Mandalay\" polo poema de Rudyard Kipling.\nDende o s\u00e9culo VI foi empregado para o comercio e o transporte. Polo desenvolvemento dunha cara rede de canais de irrigaci\u00f3n, o r\u00edo foi importante para o imperio brit\u00e1nico trala colonizaci\u00f3n de Birmania. O r\u00edo contin\u00faa a ser vital, e unha considerable cantidade de bens e de tr\u00e1fico m\u00f3vese por el. No seu delta prod\u00facese arroz irrigado polas augas do r\u00edo.\nEn 2007, a ditadura militar de Myanmar asinou un acordo para a construci\u00f3n de sete centrais hidroel\u00e9ctricas para producir un total de 13\u00a0360\u00a0MW, nos r\u00edos N'mai e Mali, inclu\u00edda a presa de Myitsone de 3600\u00a0MW na confluencia de ambos os r\u00edos. Organizaci\u00f3ns ecoloxistas mostraron a s\u00faa preocupaci\u00f3n polo impacto nos ecosistemas do r\u00edos. Entre os animais potencialmente afectados estar\u00edan o vulner\u00e1bel \"Orcaella brevirostris\" e o \"Glyphis gangeticus\", en perigo cr\u00edtico.\nEcolox\u00eda.\nNon existe unha listaxe completa e precisa de todos os peixes que habitan o r\u00edo Irauadi, mais en 1996 estim\u00e1bse que hab\u00eda unhas duascentas especies. En 2008, estimouse que a ecorrexi\u00f3n do Irauadi era o fogar dunhas 119-195 especies de peixes end\u00e9micas. No s\u00e9culo XXI describ\u00edronse novas especies, como o cipr\u00ednido \"Danio htamanthinus\" en 2016 e o Nemacheilidae \"Malihkaia aligera\" en 2017, e probabelmente haxa m\u00e1is especies sen describir.\nAo longo do curso do r\u00edo Irauadi, dist\u00ednguense numerosas ecorrexi\u00f3ns moi diferentes.\nPontes.\nAta a construci\u00f3n da ponte Ava (Innwa), de estilo cantilever, constru\u00eddo polo goberno colonial brit\u00e1nico en 1934, a \u00fanica forma de cruzar o Irauadi era por transbordador. A ponte foi destru\u00edda polo ex\u00e9rcito brit\u00e1nico en retirada durante a segunda guerra mundial e fori reconstru\u00edda en 1954 trala independencia birmana e foi a \u00fanica ponte sobre o Irauadi ata finais do s\u00e9culo XX, en que o goberno levou a cabo a construci\u00f3n dunha serie de novas pontes.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Xeograf\u00eda de Myanmar]]\n[[Categor\u00eda:R\u00edos de Asia]]"}
{"id": "503563", "revid": "47401", "url": "https://gl.wikipedia.org/wiki?curid=503563", "title": "R\u00edo Irawadi", "text": ""}
{"id": "503564", "revid": "47401", "url": "https://gl.wikipedia.org/wiki?curid=503564", "title": "Irawadi", "text": ""}
{"id": "503565", "revid": "23204", "url": "https://gl.wikipedia.org/wiki?curid=503565", "title": "Sarah Joanne Storey", "text": ""}
{"id": "503567", "revid": "27155", "url": "https://gl.wikipedia.org/wiki?curid=503567", "title": "Dorsal Suroeste do \u00cdndico", "text": "A dorsal Suroeste do \u00cdndico \u00e9 is a dorsal oce\u00e1nica localizada no leito do suroeste do oc\u00e9ano \u00cdndico e o sueste do oc\u00e9ano Atl\u00e1ntico. \u00c9 unha fronteira diverxente que separa a placa africana ao norte da placa ant\u00e1rtica ao sur, e caracter\u00edzase pola gran lentitude de expansi\u00f3n do fondo (s\u00f3 superada pola dorsal Gakkel no \u00e1rtico) combinada cun r\u00e1pido alongamento do seu eixe entre as d\u00faas uni\u00f3ns triplas, Rodrigues () no \u00cdndico e Bouvet () no Atl\u00e1ntico."}
{"id": "503571", "revid": "54334", "url": "https://gl.wikipedia.org/wiki?curid=503571", "title": "Lucas Cranach o Vello", "text": "Lucas Cranach o Vello (en alem\u00e1n, Lucas Cranach der \u00c4ltere), nado en Kronach en 1472 e finado en Weimar o 16 de outubro de 1553, foi un artista alem\u00e1n, pintor e dese\u00f1ador de gravados en xilograf\u00eda. Foi o pai do tam\u00e9n pintor Lucas Cranach o Mozo (1515-1586).\nTraxectoria.\nEducaci\u00f3n e comezos.\nCranach naceu en Kronach, na Alta Franconia, e aprendeu a pintar grazas ao seu pai. Non \u00e9 posible facer un seguimento dos seus familiares e predecesores.\nDesco\u00f1\u00e9cese o obradoiro onde tomou clases de pintura, a\u00ednda que se sup\u00f3n que co\u00f1eceu o mestre de pintura alem\u00e1n Matthias Gr\u00fcnewald que lle ofreceu algo de educaci\u00f3n. Gr\u00fcnewald traballou en Bamberg e en Aschaffenburg, e Bamberg era a capital da diocese onde viv\u00eda Cranach.\nA primeira referencia escrita da s\u00faa existencia \u00e9 na cidade alem\u00e1 de Wittenberg no ano 1504, cando o pr\u00edncipe do lugar lle deu un certo salario polo seu traballo. S\u00e1bese ademais que posu\u00eda unha casa en Gotha e que Barbara Brengebier foi a s\u00faa esposa.\nCarreira.\nA primeira evidencia dos traballos art\u00edsticos de Lucas Cranach prov\u00e9n dunha pintura datada en 1504. Nesa \u00e9poca abordou diversas tarefas: decoraci\u00f3n de interiores, pinturas de altar e retratos, dese\u00f1os para gravados en madeira (xilograf\u00eda) e en placas de bronce. Nos seus primeiros anos tivo emprego de oficial dedicado a pintar as paredes dos palacios de Coburgo e Locha, debido en parte \u00e1 sona que ti\u00f1a de meticuloso e de realista. Os motivos pintados eran escenas de caza e pastor\u00eds.\nAntes de 1508 chegou a pintar diversas pezas de altar para o castelo de Wittenberg competindo cos seus contempor\u00e1neos Alberto Durero, Hans Burgkmair e outros; o duque e o seu irm\u00e1n Xo\u00e1n foron retratados por el en diversas ocasi\u00f3ns tanto en pintura como en xilograf\u00edas. A gran reputaci\u00f3n lograda por Cranach fixo que en 1509 viaxase a Holanda ao servizo do emperador Maximiliano I e de Carlos V. Ata 1508 Cranach non comezou a asinar as s\u00faas obras, e cando o fac\u00eda pu\u00f1a as s\u00faas iniciais e debuxaba unha serpe alada como anagrama (\"Kleinodo\").\nNesas datas Cranach realizou unha xilograf\u00eda de Venus e Cupido, actualmente no Museo Brit\u00e1nico, e tam\u00e9n a s\u00faa co\u00f1ecida \"Venus e Cupido\" (1509), a tama\u00f1o natural, en que combina a influencia do renacemento italiano coa relixi\u00f3n e a moral do humanismo alem\u00e1n, sendo a primeira pintura de Venus espida realizada por un artista do norte de Europa. Esta obra \u00e9 a primeira de numerosas realizadas por Cranach con Venus como protagonista, moitas veces acompa\u00f1ada de Cupido.\nAlg\u00fan tempo despois o duque concedeulle o monopolio das salas de medicina da cidade de Wittenberg, e deulle a concesi\u00f3n e o privilexio da edici\u00f3n de Biblias. As prensas de Cranach foron usadas por Marti\u00f1o Lutero. O seu establecemento de farmacia permaneceu aberto durante s\u00e9culos e s\u00f3 foi suspendido por mor dun incendio acontecido en 1871.\nA especialidade de Lucas Cranach o Vello foron os retratos, as escenas relixiosas de mediano formato aptas para domicilios particulares e, sobre todo, os temas de mitolox\u00eda que daban p\u00e9 a inclu\u00edr espidos femininos. Cranach impuxo na arte un canon feminino moi peculiar, estilizado e de aspecto xuvenil, con ollos en forma de am\u00e9ndoa, seos mi\u00fados e pernas longas. \nCranach o Vello organizou un activo obradoiro, onde se realizaron m\u00faltiples pinturas relixiosas e mitol\u00f3xicas que repet\u00edan uns modelos fixos con lixeiras variantes. O anagrama da serpe alada inclu\u00edase en todas elas, m\u00e1is como selo do taller que como garant\u00eda de autor\u00eda. Os dous fillos de Cranach, Lucas Cranach o Mozo e Hans Cranach (falecido prematuramente), colaboraron no obradoiro. En sinal de loito pola morte de Hans en 1537, o anagrama familiar modificouse, dispondo as \u00e1s da serpe cara a abaixo. Iso sup\u00f3n unha pista cronol\u00f3xica que permite diferenciar as obras realizadas antes e despois de tal data.\nAs obras de maior calidade da familia Cranach son as da primeira \u00e9poca, especialmente as anteriores aos anos en que ambos os fillos empezaron a colaborar. As de 1508-20 son relativamente escasas no mercado e acadan altos prezos. A\u00ednda que Cranach o Vello foi moi prol\u00edfico, mantivo un nivel de calidade alto, cunha execuci\u00f3n moi esmerada que requir\u00eda m\u00faltiples capas de pintura ao \u00f3leo aplicadas en finas veladuras. A partir da masificaci\u00f3n do traballo no taller, as obras delatan unha execuci\u00f3n m\u00e1is esquem\u00e1tica, unha cor menos variada e un debuxo de contornos m\u00e1is rectos.\nDefensa do luteranismo e exilio.\nDunha fe relixiosa inicialmente cat\u00f3lica, Cranach o Vello pasou a apoiar ferventemente o luteranismo, promovendo cos seus retratos e gravados a fama internacional de Mart\u00edn Lutero e Philipp Melanchthon. Nalg\u00fans gravados, Cranach pareceu ridiculizar o papa e a Casa de Habsburgo. Por mor da derrota das tropas protestantes ante Carlos V na batalla de M\u00fchlberg (1547), o elector Xo\u00e1n Federico I de Saxonia foi apresado e enviado ao exilio a Weimar, e Cranach acompa\u00f1ouno. En tales circunstancias o pintor faleceu no ano 1553.\nControversia en 2008.\nUn espido feminino que representa unha Venus, que porta unha gargantilla e se cobre s\u00f3 cunha gasa transparente que leva nunha man, foi rexeitado pola compa\u00f1\u00eda que administra o metro de Londres, porque poder\u00eda ferir e ofender a sensibilidade dos usuarios do metro, especialmente os de cultura non europea pouco afeitos \u00e1s representaci\u00f3ns de espidos. A pintura \u00eda servir para anunciar a pr\u00f3xima exposici\u00f3n dedicada ao pintor renacentista alem\u00e1n na Royal Academy. A exposici\u00f3n celebrouse do 8 de marzo ao 8 de xu\u00f1o de 2008.\nObras.\nLucas Cranach e o seu equipo elaboraron preto de 5000 obras de arte, das cales s\u00f3 se conservan unhas mil. O n\u00famero total de obras \u00e9 desco\u00f1ecido, xa que non se emprendeu ningunha investigaci\u00f3n para contalas."}
{"id": "503572", "revid": "27155", "url": "https://gl.wikipedia.org/wiki?curid=503572", "title": "Acilo graxo-CoA", "text": ""}
{"id": "503573", "revid": "1505", "url": "https://gl.wikipedia.org/wiki?curid=503573", "title": "Bosteiro", "text": ""}
{"id": "503574", "revid": "1505", "url": "https://gl.wikipedia.org/wiki?curid=503574", "title": "Oryctes nasicornis", "text": ""}
{"id": "503575", "revid": "7523", "url": "https://gl.wikipedia.org/wiki?curid=503575", "title": "Steven Enoch", "text": "Steven Coy Enoch, nado o 18 de setembro de 1997 en Norwalk, Connecticut, \u00e9 un xogador profesional de baloncesto estadounidense que xoga no T\u00fcrk Telekom da Basketbol S\u00fcper Ligi turca.\nTraxectoria.\nO 25 de xullo de 2020, anunciouse a s\u00faa fichaxe por unha tempada polo Obradoiro CAB da Liga ACB. O 19 de agosto de 2021, Enoch asinou por d\u00faas tempadas co Saski Baskonia da Liga ACB.\nO 2 de xullo de 2023, Enoch asinou co T\u00fcrk Telekom BK da Basketbol S\u00fcper Ligi turca."}
{"id": "503578", "revid": "23204", "url": "https://gl.wikipedia.org/wiki?curid=503578", "title": "Are Strandli", "text": "Are Strandli, nado en Stavanger, Noruega o 18 de agosto de 1988, \u00e9 un remeiro noruegu\u00e9s. \nTraxectoria.\nStrandli ga\u00f1ou a medalla de bronce en categor\u00eda de dobre scull peso lixeiro nos Xogos Ol\u00edmpicos de 2016 en R\u00edo de Xaneiro, xunto ao seu compa\u00f1eiro Kristoffer Brun. Os noruegueses aseguraron o terceiro posto despois dunha final na que Francia e Irlanda obtiveron as medallas de ouro e prata. Participou na mesma categor\u00eda nos Xogos Ol\u00edmpicos de 2012, tam\u00e9n xunto con Brun, onde s\u00f3 obtivo un noveno lugar.\nStrandli e Brun ga\u00f1aron unha medalla de ouro no Campionato Mundial de 2013 realizado en Corea do Sur.\nStrandli fixo unha pausa do remo en 2017. Brun e Strandli volveron competir en 2018 e ga\u00f1aron un Campionato Europeo."}
{"id": "503579", "revid": "54334", "url": "https://gl.wikipedia.org/wiki?curid=503579", "title": "Palmito\u00edl-CoA", "text": "O palmito\u00edl-CoA (palmito\u00edl coencima A ou palmito\u00edl coenzima A) \u00e9 un tio\u00e9ster acilo graxo-CoA. \u00c9 a forma activada do \u00e1cido palm\u00edtico, na que este est\u00e1 unido ao coencima A. En forma de palmito\u00edl-CoA o \u00e1cido palm\u00edtico pode ser transportado \u00e1 matriz das mitocondrias polo sistema de lanzadeira da carnitina (que transporta mol\u00e9culas de acilo graxo-CoA \u00e1s mitocondrias), e unha vez dentro participa na \u03b2-oxidation. Ademais, o palmito\u00edl-CoA util\u00edzase como substrato na bios\u00edntese da esfingosina (a cal non require a s\u00faa transferencia previa \u00e1s mitocondrias). Tam\u00e9n \u00e9 unha mol\u00e9cula intermediaria na s\u00edntese de moitos \u00e1cidos graxos.\nBios\u00edntese.\nO palmito\u00edl-CoA f\u00f3rmase a partir do \u00e1cido palm\u00edtico na seguinte reacci\u00f3n:\nEsta reacci\u00f3n adoita denominarse \"activaci\u00f3n\" do \u00e1cido graxo. A activaci\u00f3n \u00e9 catalizada por unha palmito\u00edl-coencima A sintetase e a reacci\u00f3n prod\u00facese en dous pasos, e nela funciona como intermediario o palmito\u00edl-AMP. A reacci\u00f3n est\u00e1 impulsada pola hidr\u00f3lise exerg\u00f3nica do pirofosfato..\nA activaci\u00f3n do \u00e1cido palm\u00edtico e outros \u00e1cidos graxos ocorre no citosol e a beta-oxidaci\u00f3n ocorre nas mitocondrias. Por\u00e9n, o acilo graxo de cadea longa-CoA non pode cruzar a membrana mitocondrial. Para que o palmito\u00edl-CoA poida entrar nas mitocondrias debe reaccionar coa carnitina para que o transporte: \nEsta reacci\u00f3n de transesterificaci\u00f3n est\u00e1 catlizada pola carnitina palmito\u00edl transferase. A palmito\u00edl-carnitina pode translocarse a trav\u00e9s da membrana mitocondrial e unha vez na matriz, a reacci\u00f3n prod\u00facese \u00e1 inversa e o CoA-SH \u00e9 recombinado co palmito\u00edl, formando o palmito\u00edl-CoA. A carnitina libre pasa de novo ao lado citos\u00f3lico da membrana mitocondrial.\nBeta-oxidaci\u00f3n dos \u00e1cidos graxos.\nUnha vez dentro da matriz mitocondrial, o palmito\u00edl-CoA pode sufrir a \u03b2-oxidaci\u00f3n. A oxidaci\u00f3n completa do \u00e1cido palm\u00edtico (en forma de palmito\u00edl-CoA) orixina 8 mol\u00e9culas de acetil-CoA, 7 de NADH, 7 de , e 7 de FADH2. A reacci\u00f3n completa \u00e9 esta: \nBios\u00edntese de esfingol\u00edpidos.\nO palmito\u00edl-CoA \u00e9 tam\u00e9n o substrato de partida, xunto coa serina, da bios\u00edntese de esfingolipidos. O palmito\u00edl-CoA e a serina participan na reacci\u00f3n de condensaci\u00f3n catalizada pola serina C-palmitoiltransferase (SPT), na cal se forma a 3-cetosfinganina. Estas reacci\u00f3ns ocorren no citosol.\nBios\u00edntese de \u00e1cidos graxos.\nO \u00e1cido palm\u00edtico \u00e9 o precursor da s\u00edntese doutros \u00e1cidos graxos de cadea longa e faino en forma de palmito\u00edl-CoA. Pode orixinar \u00e1cido palmitoleico e \u00e1cido este\u00e1rico (este \u00faltimo orixina despois \u00e1cido oleico e outros \u00e1cidos graxos). Por exemplo, unha acilo graxo-CoA oxixenase cataliza esta reacci\u00f3n:"}
{"id": "503580", "revid": "1131", "url": "https://gl.wikipedia.org/wiki?curid=503580", "title": "O Pazo da Trabe", "text": ""}
{"id": "503581", "revid": "1131", "url": "https://gl.wikipedia.org/wiki?curid=503581", "title": "O Pazo da Veiga", "text": ""}
{"id": "503582", "revid": "1131", "url": "https://gl.wikipedia.org/wiki?curid=503582", "title": "Pazo das Chousas", "text": ""}
{"id": "503583", "revid": "1131", "url": "https://gl.wikipedia.org/wiki?curid=503583", "title": "Pazo de Ar\u00e1n", "text": ""}
{"id": "503584", "revid": "1131", "url": "https://gl.wikipedia.org/wiki?curid=503584", "title": "O Pazo de Irixoa", "text": ""}
{"id": "503585", "revid": "1131", "url": "https://gl.wikipedia.org/wiki?curid=503585", "title": "O Pazo de Meis", "text": ""}
{"id": "503586", "revid": "1131", "url": "https://gl.wikipedia.org/wiki?curid=503586", "title": "O Pazo de Mende", "text": ""}
{"id": "503587", "revid": "1131", "url": "https://gl.wikipedia.org/wiki?curid=503587", "title": "O Pazo de Sande", "text": ""}
{"id": "503588", "revid": "1131", "url": "https://gl.wikipedia.org/wiki?curid=503588", "title": "O Pazo do R\u00edo", "text": ""}
{"id": "503589", "revid": "1131", "url": "https://gl.wikipedia.org/wiki?curid=503589", "title": "O Pazo Novo", "text": ""}
{"id": "503590", "revid": "1131", "url": "https://gl.wikipedia.org/wiki?curid=503590", "title": "Pazos de Iria", "text": ""}
{"id": "503591", "revid": "1131", "url": "https://gl.wikipedia.org/wiki?curid=503591", "title": "Pazos de Ol\u00e1s", "text": ""}
{"id": "503592", "revid": "1131", "url": "https://gl.wikipedia.org/wiki?curid=503592", "title": "Pazos Figueiras", "text": ""}
{"id": "503595", "revid": "89787", "url": "https://gl.wikipedia.org/wiki?curid=503595", "title": "Trine Hansen", "text": "Trine Hansen, nada en Ringsted o 19 de febreiro de 1973, \u00e9 unha remeira dinamarquesa. Participou principalmente na categor\u00eda de scull individual e ga\u00f1ou unha medalla de bronce nos Xogos Ol\u00edmpicos de 1996 e o ouro no Campionato Mundial de 1994. Competiu no club Sor\u00f8 Roklub, mais cambiouse en 1997 a Roforeningen Kvik.\nTraxectoria.\nAos 18 anos de idade, en 1991 ga\u00f1ou o Campionato Mundial Xuvenil en scull individual. Entre 1992 e 1999, Trine Hansen foi campioa dinamarquesa en scull individual. Con 19 anos, participou nos Xogos Ol\u00edmpicos de 1992 en Barcelona, onde competiu na categor\u00eda de catro scull, na que obtivo o oitavo lugar.\nLogo dedicouse \u00e1 categor\u00eda de scull individual, e despois de ga\u00f1ar o bronce no Campionato Mundial de 1993, conseguiu o seu mellor resultado ao ano seguinte en Indianapolis, onde se converteu en campioa mundial. En 1996, foi escollida para competir nos Xogos Ol\u00edmpicos celebrados en Atlanta, onde foi derrotada na final pola belarusa Yekaterina Karsten e a canadense Silken Laumann, polo que s\u00f3 obtivo un terceiro lugar. O \u00faltimo gran resultado internacional de Trine Hansen foi no Campionato Mundial de 1997, onde logrou un segundo lugar. \nEn 1999, decidiu suspender a s\u00faa carreira deportiva para concentrarse na s\u00faa educaci\u00f3n e futuro civil, xa que ela era unha estudante na academia de polic\u00eda."}
{"id": "503597", "revid": "27155", "url": "https://gl.wikipedia.org/wiki?curid=503597", "title": "Lanzadeira da carnitina", "text": ""}
{"id": "503609", "revid": "89787", "url": "https://gl.wikipedia.org/wiki?curid=503609", "title": "Selecci\u00f3n de f\u00fatbol de Hong Kong", "text": "A selecci\u00f3n de f\u00fatbol de Hong Kong (en , \"H\u0113ungg\u00f3ng j\u016bkk\u00e0uh doihb\u00edu deuih\"; en ) \u00e9 o equipo representativo da Rexi\u00f3n Administrativa Especial da Rep\u00fablica Popular da China de Hong Kong nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Hong Kong (\u9999\u6e2f\u8db3\u7403\u7e3d\u6703, \"Hong Kong Football Association\"), pertencente \u00e1 Confederaci\u00f3n Asi\u00e1tica de F\u00fatbol (AFC) e \u00e1 FIFA. Alcumados \"The Strength\" (\"A Forza\"), a\u00ednda que nunca conseguiron participar na fase final dunha Copa do Mundo, conseguiron clasificarse para tres Copas Asi\u00e1ticas, sendo o seu mellor posto o obtido en 1956 cando finalizaron en terceiro lugar de entre catro equipos."}
{"id": "503617", "revid": "89787", "url": "https://gl.wikipedia.org/wiki?curid=503617", "title": "Selecci\u00f3n de f\u00fatbol de Macau", "text": "A selecci\u00f3n de f\u00fatbol de Macau (en ) \u00e9 o equipo representativo da Rexi\u00f3n Administrativa Especial da Rep\u00fablica Popular da China de Macau nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Associa\u00e7\u00e3o de Futebol de Macau (\u6fb3\u9580\u8db3\u7403\u7e3d\u6703), pertencente \u00e1 Confederaci\u00f3n Asi\u00e1tica de F\u00fatbol (AFC) e \u00e1 FIFA. Alcumados a Selec\u00e7\u00e3o do L\u00f3tus, nunca conseguiron participar nin na fase final dunha Copa do Mundo nin da Copa Asi\u00e1tica."}
{"id": "503638", "revid": "28157", "url": "https://gl.wikipedia.org/wiki?curid=503638", "title": "Elba (pastora)", "text": "Elba \u00e9 o nome que recibe unha muller do Mesol\u00edtico, da cal se atopou un cranio duns 9.300 anos de antig\u00fcidade, os restos humanos m\u00e1is antigos atopados en Galiza. Apareceu na cova de Chan de Lindeiro, na parroquia de Zanfoga, no concello de Pedrafita do Cebreiro.\nDescubrimento.\nO cranio foi atopado en 1996 no fondo da cova, a uns vinte metros de profundidade. En sucesivas campa\u00f1as arqueol\u00f3xicas recuper\u00e1ronse tam\u00e9n restos de animais, entre eles tres uros e un oso das cavernas.\nAs conclusi\u00f3ns cient\u00edficas.\nA an\u00e1lise do cranio revelou unha antig\u00fcidade duns 9.300 anos. Elba med\u00eda arredor dun metro e medio e no momento da morte ti\u00f1a entre 20 e 40 anos. \nOs tres uros que se recuperaron da cova estaban no mesmo estrato que Elba. A an\u00e1lise dos restos d\u00e1lles a mesma antig\u00fcidade que aos da muller, do que se deduce que formaban parte dun raba\u00f1o que a muller pastoreaba. Os cient\u00edficos, con todo, entenden que non se tratar\u00eda de animais completamente domesticados. \nA an\u00e1lise dos sedimentos depositados arredor da cova permitiu as\u00ed mesmo analizar a contorna na que se mov\u00eda Elba. Segundo o informe, trat\u00e1base dunha \u00e1rea eminentemente forestal, onde predominaban os bidueiros. Con todo, atop\u00e1ronse tam\u00e9n restos da presenza de carballos e especies propias do bosque de ribeira. A mesma an\u00e1lise revelou evidencias de lumes forestais, debidas probabelmente \u00e1 acci\u00f3n humana."}
{"id": "503641", "revid": "27155", "url": "https://gl.wikipedia.org/wiki?curid=503641", "title": "Palmito\u00edl coencima A", "text": ""}
{"id": "503642", "revid": "27155", "url": "https://gl.wikipedia.org/wiki?curid=503642", "title": "Palmito\u00edl coenzima A", "text": ""}
{"id": "503647", "revid": "89787", "url": "https://gl.wikipedia.org/wiki?curid=503647", "title": "Dorsal de Chile", "text": "A dorsal de Chile, ou levantamento occidental chileno, \u00e9 unha dorsal oce\u00e1nica ou cordilleira submarina situada na \u00e1rea do Pac\u00edfico sur. Despr\u00e9ndese como p\u00f3la da gran dorsal do Pac\u00edfico Oriental, ao sur da illa de Pascua, na mesma \u00e1rea en que arrinca a dorsal de Nazca. Est\u00e9ndese en zigzag en direcci\u00f3n sueste por unha extensi\u00f3n de 3500\u00a0km, de xeito que act\u00faa como l\u00edmite entre d\u00faas placas tect\u00f3nicas, a placa de Naza, ao norte da dorsal, e a placa ant\u00e1rtica, ao sur. O levantamento chega ata as inmediaci\u00f3ns da costa de Am\u00e9rica do Sur, perd\u00e9ndose na fosa do Per\u00fa-Chile, fronte \u00e1 pen\u00ednsula de Taitao, no Triplo Punto de Chile. Al\u00ed, onde se atopan tres placas (Nazca, Ant\u00e1rtica e Suramericana), a dorsal entra en subduci\u00f3n baixo a placa Suramericana. Esta subduci\u00f3n coincide co movemento das placas separadas pola dorsal de Chile, pois tanto a placa de Naza como a placa ant\u00e1rtica presentan a mesma tendencia xeral, mais coa distinci\u00f3n de que a placa de Nazca se move cunha velocidade de 8\u00a0cm ao ano en direcci\u00f3n nord\u00e9s, mentres que a placa ant\u00e1rtica se despraza 2,4\u00a0cm ao ano en sentido leste.\nEsta dorsal non acada altitude suficiente como para aflorar sobre o nivel do mar formando illas. O relevo desta cordilleira submarina \u00e9 accidentado, formando vales irregulares e montes submarinos. Unha das formaci\u00f3ns m\u00e1is notables da dorsal \u00e9 a zona de fractura de Valdivia (ZFV), unha falla transformante, que corre de leste a oeste, integr\u00e1ndose como parte da dorsal \u00e1 mesma latitude da cidade chilena que lle d\u00e1 nome. Esta zona de fractura pasa os l\u00edmites da propia dorsal, proxect\u00e1ndose, ao leste, ata as proximidades da costa de Valdivia e, ao oeste, ata a \u00e1rea do monte submarino Panov e o guyot Markov. Varias outras zonas de fractura atravesan a dorsal de xeito relativamente paralelo, entre outras a zona de fractura de Chilo\u00e9, a zona de fractura de Guafo, a zona de fractura de Gamblin, a zona de fractura de Darwin e a zona de fractura de Taitao, que se interseca coa cordilleira submarina no punto triplo de Chile, no l\u00edmite sueste da dorsal. A dorsal presenta abundante actividade s\u00edsmica. A s\u00faa existencia fora predita antes de que se confirmase por medio de sondaxes de profundidade. A uns 175\u00a0km ao suroeste do l\u00edmite oeste da intersecci\u00f3n entre a zona de fractura de Guafo e a dorsal de Chile at\u00f3pase a formaci\u00f3n illada denominada banco de Karasev, outro dos principais fitos do relevo submarino da zona."}
{"id": "503655", "revid": "7523", "url": "https://gl.wikipedia.org/wiki?curid=503655", "title": "Karolina Pliskova", "text": ""}
{"id": "503657", "revid": "47401", "url": "https://gl.wikipedia.org/wiki?curid=503657", "title": "Chaira europea oriental", "text": "A chaira europea oriental (tam\u00e9n chamada chaira de Rusia, especialmente polos estudosos rusos, ou historicamente chaira sarm\u00e1tica) \u00e9 unha vasta chaira interior que se estende ao leste da chaira europea setentrional, e comprende varias mesetas que se estenden dende os 25 graos de lonxitude leste. Ingl\u00fae a parte m\u00e1is occidental das elevaci\u00f3ns de Volhynian-Podolian, a meseta central rusa, e no l\u00edmite oriental a meseta do Volga. A chaira incl\u00fae unha serie de cuncas hidrogr\u00e1ficas como as dos r\u00edos Dnieper, o Oka-Don e o Volga. Na parte m\u00e1is meridional da chaira est\u00e1n o C\u00e1ucaso e os montes de Crimea. Xunto coa chaira europea setentrional constit\u00fae a maior parte da gran chaira europea, a \u00e1rea m\u00e1is grande de Europa sen grandes monta\u00f1as.\nA chaira europea oriental cobre todo ou a maior parte dos estados b\u00e1lticos, Belar\u00fas, Ucra\u00edna, Moldavia, Roman\u00eda e a Rusia europea. Est\u00e9ndese aproximadamente por 4\u00a0000\u00a0000\u00a0km2 e unha altura media duns 170\u00a0m."}
{"id": "503659", "revid": "27155", "url": "https://gl.wikipedia.org/wiki?curid=503659", "title": "Carnosina", "text": "A carnosina (\"beta\"-alanil--histidina) \u00e9 un dip\u00e9ptido formado polos amino\u00e1cidos beta-alanina e histidina. Enc\u00f3ntrase en tecidos animais e est\u00e1 moi concentrada no m\u00fasculo e cerebro. A carnosina e a carnitina foron descubertas polo qu\u00edmico ruso Vladimir Gulevich.\nDemostrouse que a carnosina pode retirar especies reactivas do ox\u00edxeno e tam\u00e9n os aldehidos alfa-beta insaturados formados pola peroxidaci\u00f3n dos \u00e1cidos graxos da membrana plasm\u00e1tica celular durante o estr\u00e9s oxidativo. Tam\u00e9n tampona o pH das c\u00e9lulas musculares e act\u00faa como neurotransmisor ou precursor de neurotransmisor no cerebro e como neuroprotector. Pode aparecer tam\u00e9n en forma de zwitteri\u00f3n, unha mol\u00e9cula globalmente neutra con carga positiva e negativa \u00e1 vez.\nIgual que a carnitina, o nome carnosina est\u00e1 composto pola ra\u00edz \"carn\", que se refire \u00e1 carne, debido \u00e1 s\u00faa abundancia no tecido muscular, entre outros. A carnosina \u00e9 un marcador para o consumo de carne. Non hai fontes vexetais de carnosina, polo que as dietas vexetarianas ou veganas son deficientes en carnosina.\nA carnosina pode quelar i\u00f3ns met\u00e1licos divalentes.\nA carnosina pode incrementar o l\u00edmite de Hayflick en fibroblastos humanos, e parece que reduce a taxa de acurtamento dos tel\u00f3meros. Tam\u00e9n se considera un xeroprotector.\nBios\u00edntese.\nA carnosina sintet\u00edzase \"in vivo\" a partir da beta-alanina e a histidina. Como a beta-alanina \u00e9 o substrato limitante, a suplementaci\u00f3n con beta-alanina fai incrementar a concentraci\u00f3n intramuscular de carnosina.\nEfectos fisiol\u00f3xicos.\nA carnosina ten un valor de pKa de 6,83, polo que \u00e9 un bo tamp\u00f3n para o intervalo de pH do m\u00fasculo. Como a beta-alanina non se incorpora a prote\u00ednas, a carnosina pode almacenarse a concentraci\u00f3ns relativamente altas (milimolar). Aparece a 17\u201325\u00a0mmol/kg (m\u00fasculo seco), polo que a carnosina \u00e9 un importante tamp\u00f3n intramuscular, constitu\u00edndo un 10-20% da capacidade de tamponamento total en fibras musculares de tipo I e II.\nAterosclerose e envellecemento.\nA carnosina act\u00faa como axente antiglicante, reducindo a taxa de formaci\u00f3n de produtos finais da glicaci\u00f3n avanzada (substancias que poden ser un factor no desenvolvemento ou empeoramento de moitas enfermidades dexenerativas, como a diabetes, aterosclerose, insuficiencia renal cr\u00f3nica e enfermidade de Alzheimer), e finalmente reduce o desenvolvemento da acumulaci\u00f3n de placas ateroscler\u00f3ticas. A glic\u00f3lise cr\u00f3nica acelera o envellecemento, polo que a carnosina ser\u00eda un potencial candidato terap\u00e9utico."}
{"id": "503662", "revid": "5863", "url": "https://gl.wikipedia.org/wiki?curid=503662", "title": "Amy Heckerling", "text": "Amy Heckerling, nada en Nova York o 7 de maio de 1954, \u00e9 unha directora de cinema estadounidense. Alumna da Universidade de Nova York e do American Film Institute, dirixiu filmes de \u00e9xito comercial como \"Fast Times at Ridgemont High\", \"National Lampoon's European Vacation\", \"Mira quen fala\" e \"Clueless\".\nHeckerling recibiu a medalla Franklin J. Schaffner Alumni da AFI polo seu talento creativo e logros art\u00edsticos.\nVida persoal.\nHeckerling sa\u00edu co director Martin Brest cando marchou vivir aos \u00c1nxeles. A\u00ednda que posteriormente romperon a relaci\u00f3n, continuaron a ser bos amigos. O primeiro matrimonio de Heckerling foi con David Brandt, entre 1981 e 1983. En 1984, Heckerling casou co director Neal Israel, do que se divorciou en 1990. A filla da parella, Mollie Israel, naceu en 1985. A Mollie fix\u00e9ronlle crer que Israel era o seu pai biol\u00f3xico ata 2004, cando lle revelaron que de feito o seu pai biol\u00f3xico era Harold Ramis. Heckerling inclu\u00edu a Mollie nalg\u00fans dos seus filmes en pequenos papeis, a\u00ednda que afirma que a s\u00faa filla nunca quixo ser unha \"girly girl\" e distanciouse moito do seu traballo. A pesar diso, as d\u00faas l\u00e9vanse moi ben e Mollie adoita presentar \u00e1 s\u00faa nai m\u00fasica nova, como OK Go, e filmes. Mollie \u00e9 cantante do grupo The Lost Patrol. Heckerling vive entre Os \u00c1nxeles e Nova York.\nHeckerling \u00e9 unha das poucas mulleres que dirixiu m\u00faltiples filmes de \u00e9xtio comercial. Cando se lle preguntou polo feito de que s\u00f3 o 5% dos filmes est\u00e1n dirixidos por mulleres, Heckerling afirmou:\nAlegaci\u00f3n de mala conduta sexual.\nO actor e c\u00f3mico Chris Kattan afirmou no seu libro de memorias de 2019 \"Baby, Don't Hurt Me: Stories and Scars from Saturday Night Live\" que Lorne Michaels lle metera presi\u00f3n para manter relaci\u00f3ns sexuais con Heckerling a cambio de que ela dirixise o filme de 1998 \"A Night at the Roxbury\" (a\u00ednda que finalmente s\u00f3 o produciu). A filla de Heckerling discute esta afirmaci\u00f3n dicindo que, a\u00ednda que Heckerling e Kattan tiveron unha relaci\u00f3n, foi cando o filme xa estaba rodado."}
{"id": "503666", "revid": "27155", "url": "https://gl.wikipedia.org/wiki?curid=503666", "title": "Expansi\u00f3n do piso oce\u00e1nico", "text": ""}
{"id": "503668", "revid": "23204", "url": "https://gl.wikipedia.org/wiki?curid=503668", "title": "Amos Eaton", "text": "Amos Eaton, nado o 17 de maio de 1776 na parroquia de New Concord (hoxe Chatham), no Estado de Nova York, e finado o 10 de maio de 1842, en Troy, Estado de Nova York, foi un naturalista e educador, que est\u00e1 considerado como o fundador da prospecci\u00f3n cient\u00edfica moderna en educaci\u00f3n, o que produciu un cambio radical da tradici\u00f3n das artes liberais estadounidenses.\nTraxectoria.\nAmos Eaton pertenc\u00eda a unha familia que remonta a s\u00faa li\u00f1axe a John Eaton, que chegou de Dover, Inglaterra en 1635, e se instalou dous anos m\u00e1is tarde en Dedham, na Massachusetts Bay Colony (Colonia da Ba\u00eda de Massachusetts). Seu pai, o capit\u00e1n Abel Eaton, era un agricultor acomiodado. Amos Eaton mostrou unha preferencia temper\u00e1 pola natureza, e \u00e1 idade de dezaseis anos constru\u00edu a s\u00faa propia b\u00fasola para estudar a Terra.\nEaton estudou no \"Williams College\", gradu\u00e1ndose en 1799, e pasou a estudar Dereito en Nova York, sendo admitido no Colexio de Avogados en 1802. Exerceu como avogado en Catskill, Nova York, at\u00e9 1810, cando foi encadeado baixo cargos de falsificaci\u00f3n. Pasou cinco anos en prisi\u00f3n, onde estudou Bot\u00e1nica e Xeolox\u00eda, e foi titor dos fillos do persoal penitenciario. Nesta \u00e9poca, Eaton asistiu durante un ano \u00e1 Universidade Yale, onde estudou Bot\u00e1nica, Qu\u00edmica e Mineralox\u00eda.\nRetornou cun contrato ao \"Williams College\", onde ensinou Zoolox\u00eda, Bot\u00e1nica e Xeolox\u00eda, e publicou un \"Dicionario bot\u00e1nico\". \nEn 1817 publicou o seu \"Manual of Botany for the Northern States\", de 672 p\u00e1xinas, que foi a primeira flora desta zona, e da que se fixeron oito edici\u00f3ns.\nRetornou a Nova York en 1817, onde DeWitt Clinton prop\u00faxolle dar unha serie de conferencias na Lexislatura do Estado de Nova York sobre a xeolox\u00eda do Estado, en conexi\u00f3n coa construci\u00f3n do canal de Erie. Entre os lexisladores que escoitaron as s\u00faas conferencias estaba Stephen Van Rensselaer III, dono dos extensos territorios de Rensselaerwycken no Estado de Nova York, quen, en 1820, contratouno para publicar o \"Estudio xeol\u00f3gico do condado de Albany\", que foi seguido por outras prospecci\u00f3ns xeol\u00f3gicas en moitas partes da \u00e1rea por onde o canal se construir\u00eda. Eaton completar\u00eda un estudo duna secci\u00f3n de 90 km de ancho entre Buffalo e Boston. \nEaton pronunciou charlas na Academia Lenox e na Facultade de Medicina de Castleton, Vermont, onde foi nomeado profesor de Historia Natural en 1820. Deu conferencias e instruci\u00f3ns pr\u00e1cticas en Troy, sentando as bases do seu Liceo de Historia Natural como resultado do seu traballo. Entre 1820 e 1821, Eaton iniciou estudos xeol\u00f3gicos e agr\u00edcolas nos condados de Albany e Rensselaer a expensas de Van Rensselaer. Os esforzos de Eaton levaron a Troy unha extensa colecci\u00f3n de esp\u00e9cimes xeol\u00f3xicos e estudos exhaustivos de terras.\nEn 1824 Eaton cofundou a \"Rensselaer School\" (antecesora do actual Instituto Polit\u00e9cnico Rensselaer) con Stephen van Rensselaer III \"na aplicaci\u00f3n da ciencia aos prop\u00f3sitos com\u00fans da vida\".\nOs seus primeiros libros, no s\u00e9culo XVIII, foron dos primeiros publicados nos que se intentou dar un tratamento sistem\u00e1tico dos Estados Unidos nunha linguaxe que todos puideran ler. \nO seu laboratorio de ensino da bot\u00e1nica na d\u00e9cada de 1820 foi o primeiro deste tipo no pa\u00eds. \nAs conferencias e os escritos populares de Eaton inspiraron a numerosos pensadores, en particular mulleres, \u00e1s que animou a asistir \u00e1s s\u00faas charlas p\u00fablicas sobre filosof\u00eda experimental.\nEaton ocupou o posto de \"senior professor\" en Rensselaer at\u00e9 a s\u00faa morte en 1842."}
{"id": "503669", "revid": "85894", "url": "https://gl.wikipedia.org/wiki?curid=503669", "title": "Astrar, Arca, O Pino", "text": " \nAstrar \u00e9 un lugar da parroquia de Arca no concello coru\u00f1\u00e9s do Pino, na comarca de Arz\u00faa. Segundo o IGE, en 2019 ti\u00f1a 19 habitantes (12 homes e 7 mulleres).\nNa contorna at\u00f3panse os restos de dous mu\u00ed\u00f1os de pedra, os dous situados na co\u00f1ecida como Corredoira de Astrar, que no 2020 estaban nun bo estado de conservaci\u00f3n."}
{"id": "503680", "revid": "1505", "url": "https://gl.wikipedia.org/wiki?curid=503680", "title": "Leit motiv", "text": ""}
{"id": "503684", "revid": "5863", "url": "https://gl.wikipedia.org/wiki?curid=503684", "title": "Diogo Soares (explorador)", "text": "Diogo Soares (alcumado o \"Galego\") foi un navegador e explorador portugu\u00e9s do s\u00e9culo XVI que viaxou polo Extremo Oriente, referido notoriamente no relato \"Peregrinaci\u00f3n\" de Fern\u00e3o Mendes Pinto. Segundo este, Diogo Soares terminou os seus d\u00edas lapidado en Pegu, Myanmar, onde era gobernador. Foi pai de Baltasar Soares, residente, \u00e1 data do fenecimento de seu pai, como el, en Pegu.\nTraxectoria.\nDo caso do fado de Diogo Soares escribe Fern\u00e3o Mendes Pinto que Diogo Soares, gobernador en Pegu, correcto d\u00eda, sa\u00edndo con s\u00faa comitiva, enc\u00f3ntrase coas vodas da filla dun mercador chamado Mambogo\u00e1. Diogo Soares felicita fortemente os festexantes mais, ao ser regalado pola noiva cun anel, tomado de sensualidade, arreb\u00e1taa e recl\u00e1maa para si. Mambogo\u00e1 roja-se e roga a Diogo Soares que non lle leve a filla, en nome do deus que Diogo Soares adora. Diogo Soares ordena a un ac\u00f3lito seu que mate Mambogo\u00e1, mais este f\u00f3xelle. Por orde de Diogo Soares son ent\u00f3n mortos o noivo, seu pai e m\u00e1is familiares. No seguimento, a noiva suic\u00eddase por estrangulamento para evitar ser posu\u00edda por Diogo Soares. M\u00e1is tarde, en m\u00e1is dunha ocasi\u00f3n, Diogo Soares confesar\u00e1 pesarlle m\u00e1is non converter a mo\u00e7a que o que se arrepinte de habela arrebatado.\nTras estes \u00e9xitos, catro anos pasan, at\u00e9 que, tras unha mudanza de r\u00e9xime, Mambogo\u00e1 entende serlle a xustiza favor\u00e1bel. Mambogo\u00e1 vai as\u00ed a un templo e pronuncia asombrosas palabras, as cales, @impressionar fortemente os ouvintes, levantan un ror de xente e nun \u00e1pice unha multitude de m\u00e1is de 50 mil persoas coincide ao p\u00e9 do pa\u00e7o real esixindo xustiza. Esta, feita a gusto do pobo, leva Diogo Soares ao terreiro e a\u00ed \u00e9 el lapidado pola multitude, con tama\u00f1a violencia e balb\u00fardia que moitos dos lapidadores acaban eles propios rotos. Unha hora despois da execuci\u00f3n, o cad\u00e1ver de Diogo Soares \u00e9 desenterrado da chea de pedras e s\u00faas carnes son esnaquizadas en gran tumulto e gritar\u00eda, para pronto os meni\u00f1os arrastraren polas r\u00faas seu corpo tra\u00eddo polas tripas tirando pola cabeza recibindo esmola das xentes.\nDeste episodio, o cantante portugu\u00e9s Fausto Bordalo Dias compuxo a canci\u00f3n \"A novela de Diogo Soares\", inclu\u00edda no \u00e1lbum \"Por este rio acima\" de 1982."}
{"id": "503686", "revid": "55612", "url": "https://gl.wikipedia.org/wiki?curid=503686", "title": "Westpac Stadium", "text": ""}
{"id": "503698", "revid": "89787", "url": "https://gl.wikipedia.org/wiki?curid=503698", "title": "Dip\u00e9ptido", "text": "Un dip\u00e9ptido \u00e9 un composto org\u00e1nico orixinado pola uni\u00f3n de dous amino\u00e1cidos. Os amino\u00e1cidos que o forman poden ser o mesmo ou distintos. Cando son diferentes, son posibles dous is\u00f3meros do dip\u00e9ptido, dependendo da secuencia. Varios dip\u00e9ptidos son fisioloxicamente importantes e alg\u00fans son importantes para o sistema nervioso e comercialmente. Un dip\u00e9ptido ben co\u00f1ecido \u00e9 o aspartamo, un edulcorante artificial. \nOs dip\u00e9ptidos son s\u00f3lidos brancos. Moitos son moito m\u00e1is hidrosolubles que os seus amino\u00e1cidos parantais. Por exemplo, o dip\u00e9ptido Ala-Gln ten unha solubilidade de 586 g/L, o que \u00e9 m\u00e1is de dez veces a solubilidade da Gln (35 g/L). Os dip\u00e9ptidos mostran diferentes estabilidades, por exemplo ante a hidr\u00f3lise. A Gln non resiste procedementos de esterilizaci\u00f3n, mentres que o dip\u00e9ptido mencionado si. Como os dip\u00e9ptidos tenden a hidrolizarse, a s\u00faa alta solubilidade aprov\u00e9itase en infusi\u00f3ns, \u00e9 dicir, para proporcionar nutici\u00f3n.\nExemplos.\nValor comercial.\nUns seis dip\u00e9ptidos son de interese comercial.\nProduci\u00f3n.\nDip\u00e9ptidos sint\u00e9ticos.\nOs dip\u00e9ptidos prod\u00facense por acoplamento de amino\u00e1cidos. O grupo amino dun amino\u00e1cido conv\u00e9rtese en non nucleofilico (P en eq) e o grupo \u00e1cido carbox\u00edlico (carboxilo) do segundo amino\u00e1cido \u00e9 desactivado ao seu metil \u00e9ster. Os dous amino\u00e1cidos modificados comb\u00ednanse despois en presenza dun axente acoplante, que facilita a formaci\u00f3n do enlace amida:\nDespois desta reacci\u00f3n de acoplamento, o grupo P protector amino e o \u00e9ster son convertidos nos grupos amino e carboxilo libres dos extremos do dip\u00e9ptido, respectivamente.\nPara moitos amino\u00e1cidos, os grupos funcionais fillos son protexidos. A condensaci\u00f3n do amino e do carboxilo para formar o enlace pept\u00eddico xeralmente emprega axentes de acoplamento para activar o grupo carboxilo.\nA s\u00edntese do p\u00e9ptido azlactona de Bergmann \u00e9 unha s\u00edntese org\u00e1nica cl\u00e1sica para a preparaci\u00f3n de dip\u00e9ptidos.\nBios\u00edntese.\nOs dip\u00e9ptidos prod\u00facense a partir de polip\u00e9ptidos pola acci\u00f3n da hidrolase dipeptidil peptidase. As prote\u00ednas da dieta son dixeridas a dip\u00e9ptidos e amino\u00e1cidos, e os dip\u00e9ptidos son absorbidos m\u00e1is rapidamente que os propios amino\u00e1cidos porque se captan por medio dun mecanismo diferente. Os dip\u00e9ptidos activan as c\u00e9lulas G do est\u00f3mago para que segreguen a hormona gastrina.\nDicetopiperazinas (dip\u00e9ptidos c\u00edclicos).\nAs dicetopiperazinas son unha clase especial de dip\u00e9ptidos, que son c\u00edclicos. F\u00f3rmanse como produtos colaterais na s\u00edsntese de p\u00e9ptidos. Moitos foron producidos a partir de amino\u00e1cidos non can\u00f3nicos."}
{"id": "503699", "revid": "5863", "url": "https://gl.wikipedia.org/wiki?curid=503699", "title": "Chatham, Nova York", "text": "Chatham \u00e9 unha vila e municipio do condado de Columbia no estado de Nova York, nos Estados Unidos de Am\u00e9rica.\nXeograf\u00eda.\nSituado a unha altitude media de 73 msnm, o municipio ocupa unha extensi\u00f3n de 138,7 km\u00b2. Segundo o censo de 2010 ti\u00f1a unha poboaci\u00f3n de 4 128 habitantes, cunha densidade de poboaci\u00f3n de 30,8 hab./km\u00b2.\nDemograf\u00eda.\nSegundo a Oficina do Censo dos Estados Unidos, en 2000 os ingresos medios por fogar na localidade eran de 49\u00a0234 $, e os ingresos medios por familia eran de 60\u00a0097 $. Os homes ti\u00f1an uns ingresos medios de 40\u00a0067 $ fronte aos 26\u00a0452 $ das mulleres. A renda per c\u00e1pita da localidade era de 28\u00a0599 $. Ao redor do 6,6 % da poboaci\u00f3n estaba por debaixo do limiar de pobreza.\nHistoria.\nO municipio foi fundado no ano 1795."}
{"id": "503700", "revid": "1888", "url": "https://gl.wikipedia.org/wiki?curid=503700", "title": "Roc\u00edo Seijas", "text": "Roc\u00edo Seijas V\u00e1zquez \u00e9 unha pol\u00edtica galega.\nTraxectoria.\nNas elecci\u00f3ns municipais de 2019 formou parte da candidatura de Independentes por Monterroso (IxM) encabezada por Antonio Gato Soengas e foi elixida concelleira e tenente alcalde. Ao pouco tempo foi destitu\u00edda polo alcalde. Logo da renuncia \u00e1 alcald\u00eda e o abandonou do concello polo alcalde Antonio Gato en xullo de 2020, foi elixida alcaldesa de Monterroso o 29 de xullo grazas ao apoio dos ed\u00eds do PPdeG. Nas municipais de 2023 encabezou a candidatura de IxM que obtivo dous ed\u00eds, e foi elixida concelleira."}
{"id": "503701", "revid": "1888", "url": "https://gl.wikipedia.org/wiki?curid=503701", "title": "Roc\u00edo Seijas V\u00e1zquez", "text": ""}
{"id": "503713", "revid": "98629", "url": "https://gl.wikipedia.org/wiki?curid=503713", "title": "Troy, Nova York", "text": "Troy \u00e9 unha cidade e municipio do condado de Rensselaer, no estado de Nova York, nos Estados Unidos de Am\u00e9rica.\nXeograf\u00eda.\nSituado a unha altitude media de 152 msnm, o concello ocupa unha superficie de 28,5 km\u00b2. Segundo o censo de 2010 a cidade ti\u00f1a unha poboaci\u00f3n de 50\u00a0129 habitantes, cunha densidade de poboaci\u00f3n de 1 832,35 hab./km\u00b2. A s\u00faa \u00e1rea metropolitana, nese mesmo ano, albergaba a 1 170 483 persoas.\nDemograf\u00eda.\nSegundo a Oficina do Censo dos Estados Unidos, no ano 2000 os ingresos medios por fogar na cidade eran de 29\u00a0844 $, e os ingresos medios por familia eran de 38\u00a0631 $. Os homes ti\u00f1an uns ingresos medios de 30\u00a0495 $, fronte aos 25\u00a0724 $ das mulleres. A renda per c\u00e1pita da cidade era de 16\u00a0796 $. Ao redor do 19,1 % da poboaci\u00f3n estaba por debaixo do limiar de pobreza.\nHistoria.\nA cidade foi fundada en 1816. Troy \u00e9 a sede do Instituto Polit\u00e9cnico Rensselaer, a universidade m\u00e1is antiga de enxe\u00f1ar\u00eda e t\u00e9cnica dos Estados Unidos, fundada en 1824. Debido \u00e1 confluencia das principais v\u00edas naveg\u00e1beis e unha xeograf\u00eda apoiada pola enerx\u00eda hidr\u00e1ulica, a revoluci\u00f3n industrial norteamericana iniciouse nesta \u00e1rea, convertendo a Troy na cuarta cidade m\u00e1is rica de Norteam\u00e9rica no s\u00e9culo XX."}
{"id": "503719", "revid": "1131", "url": "https://gl.wikipedia.org/wiki?curid=503719", "title": "Instituto Polit\u00e9cnico Rensselaer", "text": "O Instituto Polit\u00e9cnico Rensselaer, co\u00f1ecido habitualmente como RPI (acr\u00f3nimo de \"Rensselaer Polytechnic Institute\"), \u00e9 unha universidade privada, unha das principais instituci\u00f3ns dedicadas \u00e1 docencia e \u00e1 investigaci\u00f3n, especialmente en ciencia e enxe\u00f1ar\u00eda, dos Estados Unidos. \nO Instituto est\u00e1 situado na cidade de Troy (Estado de Nova York), e foi fundado o 5 de novembro de 1824 co nome \"Rensselaer School\"."}
{"id": "503720", "revid": "89787", "url": "https://gl.wikipedia.org/wiki?curid=503720", "title": "Don't Break the Oath", "text": "Don't Break the Oath \u00e9 o segundo \u00e1lbum de estudio da banda dinamarquesa de heavy metal Mercyful Fate, publicado o 7 de setembro de 1984 a trav\u00e9s do selo Roadrunner Records.\nO estilo de Mercyful Fate empregado en \"Don't Break the Oath\" semellaba unha mestura de heavy metal con elementos progresivos, liricamente preocupado con Sat\u00e1n e o oculto e distinguido pola voz en falsete teatral de King Diamond. A\u00ednda que foi moi influente para as futuras bandas de black metal debido ao seu contido l\u00edrico, a propia m\u00fasica lembra m\u00e1is ao heavy metal tradicional. O \u00e1lbum foi remasterizado e reeditado posteriormente por Roadrunner Records en 1997. Esta reedici\u00f3n ti\u00f1a a canci\u00f3n extra \"Death Kiss (Demo)\", que evolucionar para converterse na pista principal do disco, \"A Dangerous Meeting\". A p\u00e1xina Metal Rules nomeouno o mellor \u00e1lbum de metal extremo de todos os tempos. "}
{"id": "503722", "revid": "89787", "url": "https://gl.wikipedia.org/wiki?curid=503722", "title": "Maria Fernandes", "text": "Maria da Gra\u00e7a Fernandes, nada o 27 de abril de 1969 en Cedofeita (Porto), \u00e9 unha atleta paral\u00edmpica portuguesa. Compite principalmente na categor\u00eda de carreiras de velocidade T38 e en salto de lonxitude.\nTraxectoria.\nFernandes competiu nos Xogos Paral\u00edmpicos de Sydney 2000, en Australia, nos que ga\u00f1ou a medalla de bronce nos 400 metros lisos femininos T38, quedou quinta nos 100 metros lisos femininos T38 e s\u00e9tima nos 200 metros lisos T38. Tam\u00e9n competiu nos Xogos Paral\u00edmpicos de Pequ\u00edn 2008, quedando en oitava posici\u00f3n na proba dos 200 metros lisos T38.\nEn 2013 volveu competir por Portugal no Campionato do Mundo de Atletismo adaptado en Li\u00f3n na categor\u00eda de salto de lonxitude, ga\u00f1ando unha medalla de bronce. En 2018 ga\u00f1ou a medalla de bronce nos 400 metros lisos no Campionato Europeo de Atletismo adaptado."}
{"id": "503726", "revid": "23204", "url": "https://gl.wikipedia.org/wiki?curid=503726", "title": "Maruxa Foci\u00f1os", "text": "Mar\u00eda Dolores Foci\u00f1os Pamp\u00edn, co\u00f1ecida como Maruxa Foci\u00f1os, nada en Agra (Agolada) cara a 1954, \u00e9 unha mestra e cantante galega.\nTraxectoria.\nEn 1975 obtivo o premio \u00e1 mellor canci\u00f3n por \"Ares\" no V Festival R\u00eda de Ares da Canci\u00f3n Galega de Pontedeume con 21 anos, cando era co\u00f1ecido como Maruxa Ronsel. Mestra no CEIP de Vila de Cruces, \u00e9 cantante de Fuxan os Ventos. Nas elecci\u00f3ns municipais de 2007 foi a n\u00famero tres da candidatura do Bloque Nacionalista Galego de Agolada."}
{"id": "503727", "revid": "1888", "url": "https://gl.wikipedia.org/wiki?curid=503727", "title": "Mar\u00eda Dolores Foci\u00f1os Pamp\u00edn", "text": ""}
{"id": "503731", "revid": "1131", "url": "https://gl.wikipedia.org/wiki?curid=503731", "title": "CENELEC", "text": ""}
{"id": "503737", "revid": "88215", "url": "https://gl.wikipedia.org/wiki?curid=503737", "title": "Partido Comunista (Sur\u00e1frica)", "text": ""}
{"id": "503740", "revid": "15490", "url": "https://gl.wikipedia.org/wiki?curid=503740", "title": "SOS Croco", "text": "SOS Croco \u00e9 unha serie de televisi\u00f3n francesa animada en 65 episodios de 22 minutos, creada por Thibaut Chatel, Frank Bertrand e Jacqueline Monsigny, producida por AB Productions e emitida dende o 6 de abril de 1998 en TF1 no programa \"TF! Jeunesse\" e retransmitido en France 3, Canal +, Fox Kids, NT1, Gulli e France 5 . No Quebec, a serie emitiuse en T\u00e9l\u00e9-Qu\u00e9bec. \nSinopse.\nTres crocodilos, Johnny, Laffy e Barry, viven e traballan nun garaxe do deserto azteca. Ademais, tam\u00e9n son axentes secretos para STAR (Service Trans-europ\u00e9en d'Action et de Renseignements; en galego, Servizo Transeuropeo de Acci\u00f3n e Intelixencia)."}
{"id": "503741", "revid": "89787", "url": "https://gl.wikipedia.org/wiki?curid=503741", "title": "Curtis Borchardt", "text": "Curtis Alan Borchardt, nado o 13 de setembro de 1980 en Buffalo, Nova York, \u00e9 un ex xogador de baloncesto estadounidense.\nTraxectoria profesional.\nBorchardt foi elixido na 18\u00aa posici\u00f3n do Draft da NBA de 2002 polos Orlando Magic, pero foi traspasado \u00f3s Utah Jazz. Na s\u00faa primeira tempada na NBA non puido debutar debido \u00e1s lesi\u00f3ns, e fixo o seu debut na tempada 2003-04 cos Jazz. O 2 de agosto de 2005, Borchardt foi traspasado \u00f3s Boston Celtics nun traspaso entre cinco equipos e 13 xogadores.\nEn decembro de 2005, Borchardt chegou \u00f3 CB Granada da Liga ACB. Tras catro tempadas en Granada, Borchardt asinou co ASVEL Basket da LNB Pro A. Borchardt rematou a s\u00faa carreira no CB Valladolid da Liga ACB en 2012."}
{"id": "503742", "revid": "109216", "url": "https://gl.wikipedia.org/wiki?curid=503742", "title": "Achille Talon (serie de televisi\u00f3n)", "text": "Achille Talon \u00e9 unha serie de televisi\u00f3n animada francesa e estadounidense composta por 52 episodios de 26 minutos. Foi creada a partir da banda dese\u00f1ada hom\u00f3nima \"Achille Talon\" de Michel Greg, e foi emitida orixinalmente dende o 3 de setembro de 1997 a trav\u00e9s de Canal + no programa \"C + Cl\u00e9o\".\nSinopse.\nO traballo de Achille Talon \u00e9 substitu\u00edr os heroes do gran p\u00fablico en caso de impedimento, que pode ser moi perigoso."}
{"id": "503743", "revid": "89787", "url": "https://gl.wikipedia.org/wiki?curid=503743", "title": "Jessica Gallagher", "text": "Jessica Gallagher, nada en Geelong o 14 de marzo de 1986, \u00e9 unha esquiadora alpina paral\u00edmpica australiana, atleta de atletismo e ciclista t\u00e1ndem. Foi a segunda paral\u00edmpica de inverno de Australia, e a primeira australiana en ga\u00f1ar unha medalla nos Xogos Paral\u00edmpicos de Inverno nos Xogos de Vancouver 2010. Competiu nos Xogos Paral\u00edmpicos de Inverno 2014 en Sochi, onde ga\u00f1ou unha medalla de bronce no Sl\u00e1lom Xigante para Mulleres con Discapacidade Visual.\n\u00c9 legalmente cega e representa a Australia a nivel internacional en tres deportes: esqu\u00ed, atletismo e ciclismo. Ademais dos seus logros no esqu\u00ed, representou a Australia en atletismo nos Xogos Paral\u00edmpicos de Ver\u00e1n de 2012 en Londres, e ga\u00f1ou unha medalla de prata e bronce no Campionato Mundial de Atletismo IPC 2011 celebrados en Christchurch nas probas de salto de lonxitude e xavelina, respectivamente. Tam\u00e9n representou ao estado de Vitoria como j\u00fanior en netball e baloncesto. Gallagher foi seleccionada no equipo de ciclismo australiano co seu piloto Madison Janssen para os Xogos Paral\u00edmpicos de 2016 en R\u00edo de Xaneiro. O seu \"obxectivo a longo prazo era ser a primeira australiana en ga\u00f1ar medallas nos Xogos Paral\u00edmpicos ou Ol\u00edmpicos de ver\u00e1n e inverno\". Isto logrouse cando ga\u00f1ou unha medalla de bronce na contra o reloxo feminina de 1000 m na categor\u00eda B/VI en R\u00edo 2016."}
{"id": "503747", "revid": "5863", "url": "https://gl.wikipedia.org/wiki?curid=503747", "title": "Mar\u00eda Dolores Dopico", "text": ""}
{"id": "503749", "revid": "89787", "url": "https://gl.wikipedia.org/wiki?curid=503749", "title": "Chaira de Siberia Occidental", "text": "A chaira de Siberia Occidental (en ) \u00e9 unha gran chaira que ocupa a parte occidental de Siberia, que foi descrita como a maior extensi\u00f3n de terras baixas ininterrompidas do mundo: m\u00e1is da metade da s\u00faa superficie est\u00e1 a menos de cen metros sobre o nivel do mar.\nCobre unha \u00e1rea de 2\u00a0700\u00a0000\u00a0km\u00b2, a terceira parte de Siberia, e est\u00e9ndese en direcci\u00f3n norte-sur por 2500\u00a0km, dende o oc\u00e9ano \u00c1rtico ata o macizo de Altai, os montes Saian e as monta\u00f1as Baikal, e en direcci\u00f3n leste-oeste 1900\u00a0km, dende o r\u00edo Ienisei aos montes Urais.\nA chaira ten oito rexi\u00f3ns con vexetaci\u00f3n diferente: tundra, bosque-tundra, taiga setentrional, taiga media, taiga meridional, bosques de subtaiga, bosque-estepa e estepa. O n\u00famero de especies animais na chaira de Siberia Occidental vai dende unhas 107 na tundra a 278 ou m\u00e1is na rexi\u00f3n de bosque-estepa.\nOs principais r\u00edos da chaira son o Obi, o Irtysh e o Ienisei. Dado que todos estes r\u00edos desaugan en direcci\u00f3n norte cara ao \u00c1rtico, na primavera comezan a desxear as partes m\u00e1is meridionais que non poden desaugar dado que as partes do norte a\u00ednda se mante\u00f1en xeadas; por iso todos estes r\u00edos desbordan, anegando amplas zonas pr\u00f3ximas e deixando grandes lagos e pantanos. \u00c9 unha das zonas pantanosas m\u00e1is grandes do mundo (consid\u00e9rase que o maior pantano individual do mundo son os pantanos de Vasiugan, cunha \u00e1rea de 51\u00a0600\u00a0km\u00b2), o que fai a rexi\u00f3n moi pouco apropiada para a agricultura. As principais cidades da rexi\u00f3n son Surgut e Nizhnevartovsk. Os invernos na chaira de Siberia Occidental son duros e longos, cun clima sub\u00e1rtico ou continental. \nExisten grandes reservas de petr\u00f3leo e gas natural. A maior parte da produci\u00f3n de petr\u00f3leo e gas extraeuse desta zona durante as d\u00e9cadas de 1970 e 1980."}
{"id": "503750", "revid": "89787", "url": "https://gl.wikipedia.org/wiki?curid=503750", "title": "Bonnie St. John", "text": "Bonnie St. John, nada en Detroit o 7 de novembro de 1964, \u00e9 unha ex esquiadora paral\u00edmpica estadounidense. A St. John amput\u00e1ronlle a perna dereita debaixo do xeonllo cando ti\u00f1a 5 anos. \u00c9 a primeira afroamericana en ga\u00f1ar medallas nuns Xogos Paral\u00edmpicos de Inverno como piloto de esqu\u00ed, e a primeira afroamericana en ga\u00f1ar medallas en calquera evento paral\u00edmpico. St. John ga\u00f1ou medallas de bronce e prata en varios eventos de esqu\u00ed alpino durante os Xogos Paral\u00edmpicos de Inverno de 1984 celebrados en Innsbruck. Despois de graduarse en Harvard e obter unha bolsa Rhodes, St. John continuou a s\u00faa exitosa carreira corporativa, primeiro en vendas con IBM, logo como consultora corporativa. Tam\u00e9n escribiu seis libros, un deles coa s\u00faa filla Darcy e o seu actual esposo, Allen P. Haines.\nTraxectoria.\nBonnie St. John naceu en Detroit o 7 de novembro de 1964 e criouse en San Diego, California. A s\u00faa nai, Ruby Cremaschi-Schwimmer, era directora de Lincoln High School (San Diego). O seu pai, Lee St. John, abandonou \u00e1 s\u00faa nai antes de que ela nacese. M\u00e1is tarde, a s\u00faa nai casou cun home maior, que abusou fisicamente de St. John e a s\u00faa irm\u00e1 m\u00e1is vella. Debido a unha afecci\u00f3n chamada trastorno focal prefemoral, a St. John amput\u00e1ronlle a perna dereita por baixo do xeonllo cando ti\u00f1a 5 anos. Despois de graduarse \"magna cum laude\" da Universidade Harvard en 1986, St. John ga\u00f1ou unha bolsa Rhodes para o Trinity College de Oxford, onde obtivo o seu posgrao en econom\u00eda en 1990.\nCarreira deportiva.\nNos Xogos Paral\u00edmpicos de Inverno de 1984 en Innsbruck, Austria, St. John ga\u00f1ou d\u00faas medallas de bronce, unha no sl\u00e1lom, e outra pola proba de sl\u00e1lom xigante, amba na categor\u00eda LW2. Tam\u00e9n participou no descenso LW2, quedando en s\u00e9tima posici\u00f3n. Recibiu unha medalla de prata pola proba de combinada alpina na clase LW2, o que lle valeu a distinci\u00f3n de ser a segunda muller m\u00e1is r\u00e1pida no mundo cunha soa perna nese ano.\nCarreira literaria.\nSt. John escribiu seis libros: \"Succeeding Sane\"; \"Getting Ahead at Work Without Leaving Your Family Behind\"; \"Money: Fall Down? Get Up!\"; \"How Strong Women Pray\"; \"Live Your Joy\"; e escribiu coa s\u00faa filla adolescente, Darcy Deane, \"How Great Women Lead\". Xuntas, viaxaron por varios pa\u00edses do mundo onde co\u00f1eceron mulleres l\u00edderes, como Hillary Clinton, Condoleezza Rice, Ellen Johnson-Sirleaf, ou a directora de operaci\u00f3ns de Facebook, Sheryl Sandberg. O seu \u00faltimo libro \u00e9 \"Micro-Resilience\", creado xunto co seu esposo Allen Haines."}
{"id": "503753", "revid": "89787", "url": "https://gl.wikipedia.org/wiki?curid=503753", "title": "Martina Willing", "text": "Martina Monika Willing, nada en Pasewalk o 3 de outubro de 1959, \u00e9 unha atleta paral\u00edmpica alem\u00e1 que compite en probas de campo. \u00c9 cega e parapl\u00e9xica. At\u00e9 1994 competiu na clasificaci\u00f3n F11 para atletas con discapacidade visual; despois da s\u00faa par\u00e1lise, regresou \u00e1 competencia como lanzadora sentada. Willing competiu e foi medallista en oito Xogos Paral\u00edmpicos: os sete xogos de ver\u00e1n dende 1992 en Barcelona (Espa\u00f1a) at\u00e9 2016 en R\u00edo (Brasil), as\u00ed como nos xogos de inverno de 1994 en Lillehammer (Noruega). As complicaci\u00f3ns durante a cirurx\u00eda de xeonllo despois dunha ca\u00edda nos Xogos Paral\u00edmpicos de Lillehammer lev\u00e1rona \u00e1 s\u00faa par\u00e1lise.\nEn maio de 2017 rompeu unha marca mundial en lanzamento de xavelina nas categor\u00edas F11 e F56, na proba do p\u00e9ntatlon na clase P11.\nWilling ga\u00f1ou o Premio ao Logro Whang Youn Dai en 2000. Traballou como bi\u00f3loga, pero posteriormente retirouse."}
{"id": "503754", "revid": "23204", "url": "https://gl.wikipedia.org/wiki?curid=503754", "title": "Martina Monika Willing", "text": ""}
{"id": "503755", "revid": "89787", "url": "https://gl.wikipedia.org/wiki?curid=503755", "title": "Estreito de Palk", "text": "O estreito de Palk () \u00e9 un estreito entre o estado de Tamil Nadu na India e o distrito de Jaffna en Sri Lanka. Conecta o golfo de Bengala no nord\u00e9s coa ba\u00eda de Palk no suroeste. Cunha profundidade m\u00ednima de menos de 9,1\u00a0m, mide entre 64 e 137\u00a0km de largo e 136\u00a0km de lonxitude. Hai varios r\u00edos que desembocan no estreito, inclu\u00eddo o r\u00edo Vaigai de Tamil Nadu. O estreito recibe o seu nome por Robert Palk, gobernador de Madras (1755\u20131763) durante o per\u00edodo da compa\u00f1\u00eda Raj.\nUnha caracter\u00edstica salientable do estreito de Palk \u00e9 que as ondas nas partes norte e sur te\u00f1en un gran contraste. No norte, as ondas do golfo de Bengala son principalmente ondas de vento mentres que no sur, na ba\u00eda de Palk son principalmente ondas mari\u00f1as. A pesar diso, a altura significativa das ondas na ba\u00eda de Palk \u00e9 baixa. A media preto de Adam's Bridge est\u00e1 arredor de 0,5\u00a0m.\nXeograf\u00eda.\nA ba\u00eda de Palk est\u00e1 salpicada na s\u00faa parte meridional por unha cadea de illas baixas e arrecifes denominada colectivamente Adam's Bridge, co\u00f1ecida historicamente na mitolox\u00eda hind\u00fa como \"Ram Setu\" (a ponte de Rama). Esta cadea est\u00e9ndese entre Dhanushkodi na illa Pamban ou Rameswaram en Tamil Nadu e a illa Mannar en Sri Lanka. A illa de Rameswaram est\u00e1 unida ao continente pola ponte de Pamban.\nHistoria.\nA partir de 1914, adoitaba haber trens regulares dende Chennai a Dhanushkodi, un transbordador a Talaimannar na illa Mannar e despois un tren a Colombo. En 1964, un cicl\u00f3n destru\u00edu Dhanushkodi e toda a v\u00eda e causou graves danos nas ribeiras do estreito e da ba\u00eda de Palk. Dhanushkodi non foi reconstru\u00edda e o ferrocarril de Talaimannar a Mahawilachchiya en Sri Lanka foi abandonado por mor da guerra civil, a\u00ednda que posteriormente foi reconstru\u00eddo. Existiu un transbordador entre os pequenos peiraos de Rameswaram e Talaimannar, mais foi interrompido.\nProposta de canle.\nAs augas pouco profundas e os arrecifes do estreito dificultan a navegaci\u00f3n de grandes embarcaci\u00f3ns, a\u00ednda que os barcos pequenos e de pesca percorr\u00e9rono durante s\u00e9culos. A construci\u00f3n dunha canle de navegaci\u00f3n a trav\u00e9s do estreito foi proposta por primeira vez polo goberno brit\u00e1nico da India en 1860, e numerosos comit\u00e9s estudaron a proposta dende ent\u00f3n. Un dos \u00faltimos estudos do chamado Sethusamudram Shipping Canal Project, analizou o impacto ambiental e a viabilidade e foi encargado polo goberno de Tamil Nadu en 2004.\nPor\u00e9n, o plan atopou oposici\u00f3n de varios c\u00edrculos relixiosos. O poema \u00e9pico \"Ramayana\", un importante texto hind\u00fa, conta como Rama, coa axuda dun ex\u00e9rcito de vanaras, constru\u00edu unha ponte de pedras que cruzaba o mar ata Lanka para rescatar a s\u00faa esposa Sita do rei Asura Ravana. O movemento Ram Karmabhoomi, animado por unha fotograf\u00eda de sat\u00e9lite da NASA, formou para evitar a construci\u00f3n da canle.\nTam\u00e9n se propuxo a construci\u00f3n dun t\u00fanel submarino que unise a India e Sri Lanka baixo o estreito de Palk."}
{"id": "503762", "revid": "25871", "url": "https://gl.wikipedia.org/wiki?curid=503762", "title": "Maria Iovleva", "text": "Maria Iovleva (en ), nada en Vuktyl o 18 de febreiro de 1990, \u00e9 unha biatleta e esquiadora de fondo paral\u00edmpica rusa. \u00c9 d\u00faas veces campioa paral\u00edmpica e medallista de prata dos Xogos Paral\u00edmpicos de 2010 en Vancouver (o Canad\u00e1) en representaci\u00f3n de Rusia. Foi condecorada coa Medalla de Mestre de Deportes de Rusia. \nTraxectoria.\nMaria Iovleva naceu o 18 de febreiro de 1990 con danos no sistema musculoesquel\u00e9tico. A s\u00faa nai abandonouna no hospital. Masha, como a chaman, foi enviada a un orfanato onde se criou. Tam\u00e9n \u00e9 xorda polo que non puido aprender a falar. Cando creceu, foi transferida ao internado Kochponski para nenos con atraso mental. \nCarreira deportiva.\nAos 10 anos, Iovleva reuniuse co adestrador Aleksandr Porshnev, quen traballaba con problemas auditivos. Masha comezou a esquiar tres veces por semana, montando nun asento especial. Aos poucos, a atleta puido competir a nivel nacional. \nUn pouco m\u00e1is tarde, Iovleva viu como adestran os biatletas, e tam\u00e9n quixo probarse a si mesma no tiro deportivo. Resultou que Masha ti\u00f1a un verdadeiro talento para acertar a todos os obxectivos. En 2006, uniuse ao equipo paral\u00edmpico ruso, pero non foi aos Xogos Paral\u00edmpicos en Tur\u00edn (Italia). \nPor\u00e9n, en 2010, a candidatura de Iovleva foi aprobada, e puido participar nos Xogos Paral\u00edmpicos de Inverno en Vancouver. Maria competiu en tres disciplinas: unha carreira de substituci\u00f3ns de 3x2.5 km, un biatl\u00f3n de 10 km e unha substituci\u00f3n de biatl\u00f3n de 2.4 km. Ga\u00f1ou d\u00faas medallas de ouro e unha prata. Pola s\u00faa gran contribuci\u00f3n ao desenvolvemento da cultura f\u00edsica e o deporte, e os altos logros deportivos, o presidente da Federaci\u00f3n Rusa Dmitrii Medvedev outorgoulle a Orde de Honra en marzo de 2010."}
{"id": "503763", "revid": "22570", "url": "https://gl.wikipedia.org/wiki?curid=503763", "title": "Antonio Mach\u00edn", "text": "Antonio Abad Lugo Mach\u00edn, nado en Sagua la Grande o 11 de febreiro de 1903 e finado en Madrid o 4 de agosto de 1977, foi un cantante cubano de boleros e de m\u00fasica popular que baseou o seu repertorio na m\u00fasica cubana e a balada rom\u00e1ntica.\nInt\u00e9rprete de reco\u00f1ecido prestixio no \u00e1mbito castelanfalante, \u00e9 c\u00e9lebre polas s\u00faas recreaci\u00f3ns, entre outras, de canci\u00f3ns como \"El manisero\", \"Dos gardenias\" ou \"Angelitos negros\". O seu disco \"El manisero\", gravado en 1930 acompa\u00f1ado pola orquestra de Don Azpiazu para a compa\u00f1\u00eda Victor de Nova York, constitu\u00edu o primeiro \u00e9xito millonario en vendas da m\u00fasica cubana.\nTraxectoria.\nMembro dunha familia pobre duns quince irm\u00e1ns da localidade cubana de Sagua la Grande, Antonio traballou de neno en diversos oficios. Os seus pais foron Jos\u00e9 Lugo Padr\u00f3n, emigrante galego e a afrocubana Leoncia Mach\u00edn. Axi\u00f1a manifestou a s\u00faa afecci\u00f3n ao canto, alternando o seu traballo como albanel co canto na igrexa, nos teatros e trala pantalla da sala de cine da s\u00faa cidade. Chegou a unirse ata tres veces con grupos de m\u00fasicos ambulantes que pasaban pola s\u00faa cidade cami\u00f1o da Habana. En 1911, o p\u00e1rroco de Sagua p\u00faxoo a cantar no altar maior. Nunha ocasi\u00f3n, con motivo dunha festa ben\u00e9fica interpretou o \"Ave Mar\u00eda\" de Schubert subido a unha cadeira e recibiu o aplauso de toda a poboaci\u00f3n.\nAo cumprir vinte anos, manifestou o seu desexo de ser bar\u00edtono, e estudar bel canto e \u00f3pera, mais pensou que pola s\u00faa raza o seu repertorio quedar\u00eda reducido a Otelo. Mentres a s\u00faa nai lle inculcaba o amor \u00e1 m\u00fasica, o seu pai v\u00eda a s\u00faa actitude como propia de individuos de vida irregular e case inmoral.\nEn 1926 chegou \u00e1 Habana, onde se iniciou como solista nos \"cafet\u00edns\" acompa\u00f1ado do guitarrista Miguel Zaballa. A reputaci\u00f3n do d\u00fao chegou a ouvidos da burgues\u00eda habanera, que non dubidou en contratalos. Chegou a cantar nunha emisora de radio, onde coincidiu con Don Azpiazu, que o contratou como segundo cantante da s\u00faa orquestra, co que foi o primeiro cantante negro que actuou no Casino Nacional da Habana, lugar da burgues\u00eda m\u00e1is racista e exclu\u00ednte. Sen deixar a Azpiazu, fundou un sexteto que realizou as s\u00faas primeiras gravaci\u00f3ns en 1929. O \u00e9xito foi inmediato con \"Aquellos ojos verdes\", \u00e1 que seguiu \"El manisero\". En 1930 deixou Cuba, onde non volveu ata 1958. En abril de 1930 chegou a Nova York integrando a orquestra de Don Azpiazu. Estivo catro anos na cidade formando parte doutras moitas agrupaci\u00f3ns: Jos\u00e9 Escarpenter y su Orquesta, Orquesta Antillana de Rafael Hern\u00e1ndez, Julio Roque y su Orquesta, Armando Valdesp\u00ed y su Orquesta, ademais das dirixidas por el mesmo, a Orquesta Mach\u00edn e o Cuarteto Mach\u00edn.\nMoi co\u00f1ecido xa nos escenarios latinos de Nova York, onde popularizou \"El manisero\" de Mois\u00e9s Simons e gravou unha seire de t\u00edtulos ao longo da primeira metade da d\u00e9cada de 1930, marchou a Europa en 1936. Tras unha breve estad\u00eda en Londres, actuando no teatro Adelphya, chegou a Par\u00eds, onde a m\u00fasica cubana ti\u00f1a unha forte presenza dende a d\u00e9cada de 1920. En Par\u00eds formou o grupo Antonio Mach\u00edn y su Orquesta, con Mois\u00e9s Simons no piano, realizando a partir de ent\u00f3n varias gravaci\u00f3ns. En 1936 gravou tam\u00e9n coa orquestra de Eduardo Castellanos. Namorado dunha moza francesa chamada Line, realizou con ela e coa s\u00faa orquestra unha xira por Suecia, onde non quixo quedar debido ao clima e volveu a Par\u00eds.\nPosteriormente, Mach\u00edn foi a Espa\u00f1a, onde nacera o seu pai e onde viv\u00eda un dos seus irm\u00e1ns xa dende a d\u00e9cada de 1920. Chegou de vacaci\u00f3ns en 1939, tratando de fuxir da segunda guerra mundial, mais atopando a dura realidade da posguerra. Chegou co saxofonista dominicano Napole\u00f3n Zayas e decidiu quedar en Madrid. En 1943 casou en Sevilla con Mar\u00eda de los \u00c1ngeles Rodr\u00edguez e a esa cidade levou parte dos seus familiares cubanos. Actuou en salas de fiestas como \"Shangh\u00e1i\" (chamada tralo cambio de nomes estranxeiros \"Sala Bolero\"), cobrando vinte e cinco pesetas diarias. O primeiro \u00e9xito que tivo en Espa\u00f1a foi \"Noche triste\", un fox mel\u00f3dico gravado cos Mihuras de Sobr\u00e9, orquestra que acompa\u00f1ou a Mach\u00edn nos seu primeiros \u00e9xitos e da que despois se separou. Outros dos primeiros \u00e9xitos foron \"C\u00f3mo fue\", \"Moreno\" ou \"Amor sincero\". En 1947 chegou o seu maior \u00e9xito en Espa\u00f1a, a \u00abcanci\u00f3n moruna\u00bb \"Angelitos negros\", que se converteu en bolero mediante un arranxo musical na d\u00e9cada de 1960.\nDous compositores importantes na s\u00faa carreira foron o cubano Osvaldo Farr\u00e9s (autor de temas como \"Madrecita\", \"Toda una vida\", \"No me vayas a enga\u00f1ar\", \"Quiz\u00e1s, quiz\u00e1s, quiz\u00e1s\" ou \"Ay de m\u00ed\") e a mexicana Consuelo Vel\u00e1zquez (autora de \"B\u00e9same mucho\", \"Ser\u00e1 por eso\" e \"Amar y vivir\"). Tam\u00e9n c\u00f3mpre salientar a \u00fanica versi\u00f3n da cubana Isolina Carrillo, que converteu nun dos seus grandes \u00e9xitos, \"Dos gardenias\". \nEn Espa\u00f1a, xa con m\u00e1is de sesenta discos gravados e co seu Cuarteto Mach\u00edn, chegoulle a consagraci\u00f3n grazas a unha adaptaci\u00f3n absoluta ao pa\u00eds, como o demostra a frase, moi citada, de que se trataba do \"m\u00e1is cubano dos espa\u00f1ois e do m\u00e1is espa\u00f1ol dos cubanos\". En Espa\u00f1a, Mach\u00edn atopou todo o que buscaba, e gust\u00e1banlle especialmente Madrid, Sevilla (onde atopou o amor) e Alacant, onde pasaba longas tempadas no seu apartamento da praia de Sant Joan. Tam\u00e9n frecuentaba Barcelona, onde actuou por vez primeira ao chegar a Espa\u00f1a.\nPolo seu car\u00e1cter serio e humilde, Mach\u00edn foi moi ben acollido na Espa\u00f1a da \u00e9poca, chegando a impo\u00f1er o seu estilo persoal no bolero. En Alcal\u00e1 de Guada\u00edra o 7 de xu\u00f1o de 1977 sa\u00edu esgotado de escena e non puido regresar. Foi a s\u00faa \u00faltima actuaci\u00f3n, falecendo en Madrid o 4 de agosto do mesmo ano, na s\u00faa casa da r\u00faa Xeneral Mola (hoxe Pr\u00edncipe de Vergara), aos 74 anos de idade. Foi enterrado na tumba n\u00famero 52 da Praza do Cristo do Calvario do Cemiterio de San Fernando de Sevilla."}
{"id": "503764", "revid": "72012", "url": "https://gl.wikipedia.org/wiki?curid=503764", "title": "Ekspress 103", "text": ""}
{"id": "503765", "revid": "72012", "url": "https://gl.wikipedia.org/wiki?curid=503765", "title": "Ekspress 80", "text": ""}
{"id": "503769", "revid": "89787", "url": "https://gl.wikipedia.org/wiki?curid=503769", "title": "Dicetopiperazina", "text": "As dicetopiperazinas (abreviadas DKP, do ingl\u00e9s \"diketopiperazines\"), tam\u00e9n chamadas dioxopiperazinas ou piperazinadionas, son unha clase de compostos org\u00e1nicos relacionados coa piperazina pero con enlaces de tipo amida. Nestes compostos son posibles tres rexiois\u00f3meros, que se distinguen polas localizaci\u00f3ns dos grupos carbonilo.\nMalia o seu nome (\"ceto\" ou \"keto\" do nome), non son cetonas sen\u00f3n amidas. O seu nome tam\u00e9n ten a ra\u00edz \"-az-\" porque conte\u00f1en \u00e1tomos de nitr\u00f3xeno. Un dos is\u00f3meros \u00e9 unha oxamida obtida da etilenediamina. As 2,5-dicetopiperazinas son ciclodip\u00e9ptidos que se adoitan obter por condensaci\u00f3n de dous \u03b1-amino\u00e1cidos (ser\u00edan dip\u00e9ptidos). As 2,6-dicetopiperazinas poden considerarse tam\u00e9n imidas cicladas derivadas de \u00e1cidos iminodiac\u00e9ticos. \nDas tres dicetopiperazinas is\u00f3meras, os derivadose 2,5 suscitaron grande interese entre os investigadores. A s\u00faa presenza en produtos naturais bioloxicamene activos inspirou aos qu\u00edmicos farmac\u00e9uticos a usalas para sortear as malas propiedades metab\u00f3licas e f\u00edsicas dos p\u00e9ptidos na investigaci\u00f3n de novos f\u00e1rmacos."}
{"id": "503770", "revid": "27155", "url": "https://gl.wikipedia.org/wiki?curid=503770", "title": "Dioxopiperazina", "text": ""}
{"id": "503771", "revid": "27155", "url": "https://gl.wikipedia.org/wiki?curid=503771", "title": "Piperazinadiona", "text": ""}
{"id": "503774", "revid": "27155", "url": "https://gl.wikipedia.org/wiki?curid=503774", "title": "Rexioisomer\u00eda", "text": ""}
{"id": "503775", "revid": "27155", "url": "https://gl.wikipedia.org/wiki?curid=503775", "title": "Rexiois\u00f3mero", "text": ""}
{"id": "503776", "revid": "6454962", "url": "https://gl.wikipedia.org/wiki?curid=503776", "title": "Enrique Ramil", "text": "Enrique Ramil, nado en Ares o 18 de xu\u00f1o de 1984, \u00e9 un cantante, m\u00fasico, compositor e profesor galego que participou en programas como \"Operaci\u00f3n Triunfo 8\", \"Factor X\"\u200b e \"Tierra de Talento\" (2020), sendo ga\u00f1ador deste \u00faltimo.\u200b\nTraxectoria.\nAos tres anos comezou a cantar no coro parroquial da s\u00faa vila natal, para adestrar despois en canto e teatro musical. A s\u00faa carreira profesional comezou no 2005 pasou por etapas de diversa \u00edndole, dende a r\u00faa ata a televisi\u00f3n. Entre 2006 e 2007 participa como Coco Mandala, rol protagonista no musical \"PaquitaDora\"\nEn 2009 Enrique participou no concurso de televisi\u00f3n \"La batalla de los coros\" de Cuatro, formando parte do coro coordinado pola cantante Marta S\u00e1nchez Durante ese ano presentou o tema \"Es mi voluntad\" para a preselecci\u00f3n de Festival de Eurovisi\u00f3n 2010 quedando o n\u00famero 28 de m\u00e1is de trescentos temas candidatos.. En 2010 pasou polo concurso \"Tu s\u00ed que vales\" de Telecinco.\nEnrique participou no casting para \"OT 2011\", a oitava edici\u00f3n do programa de televisi\u00f3n musical Operaci\u00f3n Triunfo en Espa\u00f1a. Foi seleccionado como un dos 16 concursantes que ingresaron na Academia. Grazas a este programa e \u00e1 xira posterior obtivo unha gran visibilidade a nivel estatal.\nEn 2012 fundou o coro \"Mandala Gospel\" en Ares, que dirixiu ata 2015. Comeza tam\u00e9n a s\u00faa carreira como adestrador vocal.\nEntre 2015 e 2017 viviu en Londres, onde cantou na r\u00faa e participou en \"The X Factor\" (Reino Unido), a\u00ednda que decidiu retirarse durante o \"Six chairs challenge\" (desaf\u00edo das seis cadeiras).\nDespois de regresar a Espa\u00f1a, en 2017 traballou como corista en \"La voz\" e \"La Voz Kids\" como parte da formaci\u00f3n \"Black Light Gospel Choir\" durante a s\u00faa edici\u00f3n en Telecinco, ata que decidiu presentarse en \"Factor X (Espa\u00f1a)\", sendo seleccionado e acadando o semifinais en programas de televisi\u00f3n.\nDespois da s\u00faa participaci\u00f3n no programa de televisi\u00f3n, comeza unha xira titulada \"Ramil y una noches\" na que abarca canci\u00f3ns cl\u00e1sicas que despois recoller\u00eda nun novo \u00e1lbum co mesmo nome e que lanzou ao mesmo tempo que unha campa\u00f1a de \"crowdfunding\" para o seu videoclip \"Volcanes\".\nDurante o ano 2019 estivo publicando unha serie de sinxelos nos que abarca temas doutros artistas como \"Perd\u00f3name\" escrita por Beatriz Luengo e popularizada por Ricky Martin, ou \"18 a\u00f1os\" popularizada por Luz Casal.\nEn 2020 Enrique Ramil apareceu na segunda edici\u00f3n do programa de televisi\u00f3n \"Tierra de Talento\", en Canal Sur, acadando admiraci\u00f3n en todas as galas do xurado formado por India Mart\u00ednez, Jos\u00e9 Merc\u00e9, Carlos \u00c1lvarez e Jes\u00fas Reina. Ao longo do programa interpretou as versi\u00f3ns de canci\u00f3ns da India Mart\u00ednez, Vanesa Mart\u00edn, Roc\u00edo Jurado ou unha mestura da banda sonora do musical Aladd\u00edn, para o que foi un \"xenio\" durante unha das s\u00faas actuaci\u00f3ns no programa. O 25 de xullo proclamouse ga\u00f1ador da edici\u00f3n, despois de interpretar a s\u00faa versi\u00f3n da canci\u00f3n de Alejandro Sanz \"Mi soledad y yo\"\nDurante a s\u00faa estancia nos Estados Unidos, compuxo e gravou canci\u00f3ns para o que ser\u00e1 o seu novo proxecto discogr\u00e1fico. En novembro, o artista ofrece dous concertos, un en Nova York e outro en Miami."}
{"id": "503777", "revid": "89787", "url": "https://gl.wikipedia.org/wiki?curid=503777", "title": "Nadia Medjmedj", "text": "Nadia Medjmedj, nada en Constantina o 20 de marzo de 1974, \u00e9 unha atleta paral\u00edmpica alxeriana que compite principalmente en probas de lanzamento de peso e lanzamento de disco da categor\u00eda F56. \nCompetiu nos Xogos Paral\u00edmpicos de 2008 en Pequ\u00edn, China. Al\u00ed, ga\u00f1ou unha medalla de bronce tanto nas probas femininas de lanzamento de bala na categor\u00eda F57/F58 como no lanzamento de disco da mesma clase."}
{"id": "503778", "revid": "88215", "url": "https://gl.wikipedia.org/wiki?curid=503778", "title": "Gertrude Ederle", "text": "Gertrude Caroline Ederle, nada en Nova York o 23 de outubro de 1905 e finada en Wyckoff o 30 de novembro de 2003, foi unha nadadora estadounidense.\nEn 1926 foi a primeira muller que atravesou o Canal da Mancha a nado.\nTraxectoria.\nGertrude Ederle naceu en Nova York en 1905, filla de inmigrantes procedentes de Alema\u00f1a. Inicialmente non mostrou propensi\u00f3n a nadar: foi \u00e1 piscina por primeira vez aos nove anos e non tivo adestramento formal ata os quince. Con todo, a pesar da falta de preparaci\u00f3n, aos dezasete anos xa ti\u00f1a resultados notables, como varias marcas nacionais e mundiais en distancias que oscilaban entre as 50 iardas e a media milla, a realizaci\u00f3n de sete r\u00e9cords nun s\u00f3 d\u00eda en 1922 e a clasificaci\u00f3n para os Xogos Ol\u00edmpicos.\nNos Xogos de Par\u00eds de 1924 ga\u00f1ou a medalla de ouro co relevo 4\u00a0100\u00a0m estilo libre estadounidense, ademais de d\u00faas medallas de bronce individuais nos 100 e nos 400\u00a0m.\nEn 1925 nadou 34\u00a0km a trav\u00e9s da ba\u00eda de Nova York, dende Manhattan ata Sandy Hook, en 7 horas e 11 minutos, establecendo o novo r\u00e9cord absoluto (masculino e feminino). Tam\u00e9n tentou cruzar a canle da Mancha ese ano, mais tivo que ser descualificada por ser axudada por un dos adestradores durante un ataque de tose.\nGertrude Ederle quixo intentalo de novo o ano seguinte. O 6 de agosto de 1926, sa\u00edu de Cap Gris-Nez, Francia, \u00e1s 7:05 horas e chegou nadando a Kingsdown, Inglaterra, despois de 14 horas e 34 minutos, un rexistro que baixou o r\u00e9cord anterior en m\u00e1is de d\u00faas horas, ata ent\u00f3n en mans do arxentino Enrique Tiraboschi. Era a primeira vez que unha muller nadaba pola canle inglesa. Despois outras mulleres lograron a proeza, mais o seu tempo permaneceu como r\u00e9cord durante 24 anos, ata que en 1950 foi mellorado por Florence Chadwick (a d\u00e9cimo terceira muller que cruzou a canle).\nAo regresar a casa, a faza\u00f1a de Gertrude Ederle celebrouse cun desfile en Nova York o 27 de agosto de 1926 e foi recibida polo presidente Calvin Coolidge . En 1927 interpretouse a ela mesma no filme \"Swim Girl, Swim\".\nEn 1933 unha ca\u00edda das escaleiras provocoulle feridas graves e tardou anos en recuperarse. Por\u00e9n, en 1939, conseguiu actuar na Exposici\u00f3n Universal de Nova York. Nos anos 40, Ederle, que padec\u00eda problemas auditivos causados polo xaramp\u00f3n dende a infancia, quedou completamente xorda. Retirada da escena p\u00fablica, dedicouse a ensinar a nadar a nenos xordos.\nEn 1965 foi inclu\u00edda no International Swimming Hall of Fame (Sal\u00f3n da Fama da Nataci\u00f3n Internacional).\nFaleceu o 30 de novembro de 2003, aos 98 anos."}
{"id": "503782", "revid": "23204", "url": "https://gl.wikipedia.org/wiki?curid=503782", "title": "Lahouari Bahlaz", "text": "Lahouari Bahlaz, nado en Or\u00e1n o 12 de marzo de 1979, \u00e9 un atleta paral\u00edmpico alxeriano que compite en atletismo adaptado na categor\u00eda F32. Bahlaz especial\u00edzase no lanzamento de disco e clava, ga\u00f1ando d\u00faas medallas de bronce nos Xogos Paral\u00edmpicos de Ver\u00e1n de 2012 en Londres.\nCarreira deportiva.\nBahlaz comezou a adestrar como atleta profesional \u00e1 idade de 30 anos. A s\u00faa primeira gran competencia internacional foi no Campionato Mundial de Atletismo IPC 2011 en Christchurch. Al\u00ed participou en d\u00faas probas de atletismo: o lanzamento de clava e de disco, ga\u00f1ando en ambas as disciplinas a medalla de ouro e estabeleceu unha nova marca mundial de 20.30m no \u00faltimo. Logo seguiu representando a Alxeria nos Xogos Paral\u00edmpicos de Ver\u00e1n de 2012 de Londres, competindo novamente no lanzamento de clava F31/32/52 e de disco F32-24. En Londres igualou a s\u00faa marca mundial de distancia no disco, pero Wang Yanzhang da China (F34) e Hani Alnakhli de Arabia Saudita (F33) derrot\u00e1rono, conseguindo o terceiro lugar con marcas mundiais. Bahlaz levou a s\u00faa segunda medalla de bronce dos Xogos Paral\u00edmpicos cun lanzamento de 36,31 m e perdeu a medalla de ouro por 7 puntos. \nContinuou a s\u00faa carreira deportiva en 2013 con outro exitoso Campionato Mundial de Atletismo Paral\u00edmpico, vencendo a Wang e Alnakhli no disco para reter a s\u00faa medalla de ouro. Tam\u00e9n defendeu con \u00e9xito o seu t\u00edtulo de lanzamento de clava para sa\u00edr de Li\u00f3n con d\u00faas medallas de ouro."}
{"id": "503783", "revid": "89787", "url": "https://gl.wikipedia.org/wiki?curid=503783", "title": "Lynda Hamri", "text": "Lynda Hamri, nada en Bab El Oued o 8 de febreiro de 1989, \u00e9 unha atleta paral\u00edmpica con discapacidade visual alxeriana que compite principalmente nas probas atl\u00e9ticas de carreiras de clasificaci\u00f3n T12 e salto de lonxitude. Hamri representou a Alxeria en dous Xogos Paral\u00edmpicos de Ver\u00e1n, ga\u00f1ando unha medalla de prata en salto de lonxitude nos Xogos Paral\u00edmpicos de Ver\u00e1n 2012 en Londres e unha de bronce catro anos despois nos Xogos Paral\u00edmpicos de R\u00edo de Xaneiro. Hamri tam\u00e9n ga\u00f1ou d\u00faas medallas de prata no Campionato Mundial de Atletismo IPC, tanto en salto de lonxitude, en Li\u00f3n en 2013 como en Doha en 2015.\nTraxectoria.\nHamri naceu en Bab El-Oued en 1989, cunha doenza ocular conx\u00e9nita, maculopat\u00eda, que \u00e9 unha enfermidade en deterioraci\u00f3n que afecta a s\u00faa visi\u00f3n. Hamri prov\u00e9n dunha gran familia de seis irm\u00e1s; un dos cales ten a mesma condici\u00f3n ocular. \nCarreira deportiva.\nHamri foi descrita pola s\u00faa nai durante a s\u00faa infancia como unha marimacho, que gozaba xogando ao f\u00fatbol cos outros nenos na s\u00faa veci\u00f1anza. Cando a familia Tadjar se mudou ao seu edificio, a s\u00faa filla, que era adestradora de atletismo, viu potencial en Hamri. Despois da s\u00faa primeira sesi\u00f3n de adestramento, Hamri namorouse do deporte e pasou os seguintes anos mov\u00e9ndose por diferentes clubs, pero m\u00e1is tarde notouse que a s\u00faa visi\u00f3n comezou a deteriorarse e un m\u00e9dico confirmou a s\u00faa enfermidade. \nDebido \u00e1 s\u00faa visi\u00f3n deficiente, Hamri foi clasificada como atleta T13 e en 2007 representou a Alxeria na s\u00faa primeira gran competencia internacional, os Xogos Panafricanos 2007, onde ga\u00f1ou unha medalla de bronce no salto de lonxitude. O punto culminante da s\u00faa carreira chegou nos Xogos Paral\u00edmpicos de Ver\u00e1n de 2012 en Londres, onde cualificou tanto para o sprint de 100 metros (T13) como para o salto de lonxitude (F13). A pesar de facer a mellor marca da tempada no sprint, Hamri non puido avanzar \u00e1 final. Os seus esforzos no salto de lonxitude deron maiores dividendos cunha distancia de 5,31 m que lle valeu a medalla de prata.\nDespois de dous \u00e9xitos consecutivos no Campionato Mundial de Atletismo IPC, 2013 en Li\u00f3n e 2015 en Doha, onde foi clasificada como atleta T12 debido ao seu empeoramento da condici\u00f3n, ga\u00f1ou d\u00faas medallas de prata no evento de salto de lonxitude. Nos Xogos Paral\u00edmpicos de Ver\u00e1n de 2016 en R\u00edo de Xaneiro, Hamri volveu entrar no sprint de 100 metros e o salto de lonxitude. Nas eliminatorias de 100 metros, clasificouse como a atleta perdedora m\u00e1is r\u00e1pida, pero logo non logrou clasificarse nas semifinais. O seu \u00e9xito, como en Londres, chegou a trav\u00e9s do salto de lonxitude, onde terminou na posici\u00f3n de medalla de bronce, cun salto de 5,53 metros."}
{"id": "503785", "revid": "23204", "url": "https://gl.wikipedia.org/wiki?curid=503785", "title": "Lauritta Onye", "text": "Lauritta Onye, nada en Owerri o 4 de xaneiro de 1984, \u00e9 unha atleta paral\u00edmpica que compite en probas de lanzamento de clasificaci\u00f3n F40. Competiu nos Xogos Paral\u00edmpicos de Ver\u00e1n 2016 en R\u00edo de Xaneiro ga\u00f1ando o ouro no lanzamento de peso F40. Onye tam\u00e9n \u00e9 actriz, actuando baixo o nome de Laury White. \nTraxectoria.\nOnye naceu na cidade nixeriana de Owerri en 1994. \u00c9 de Ikeduru. Onye naceu cunha forma de acondroplasia e mide 1,25\u00a0metros de altura. F\u00f3ra do atletismo, Onye tam\u00e9n tivo a oportunidade de ser actriz e en 2015 protagonizou a pel\u00edcula de Nollywood \"Lords of Money\", aparecendo nos cr\u00e9ditos baixo o nome de Laury White.\nCarreira deportiva.\nOnye comezou a practicar atletismo en 2008, pero non participou en competici\u00f3ns de nivel internacional ata que houbo un cambio nas leis de clasificaci\u00f3n de atletismo paral\u00edmpico en 2012. Antes, os atletas de baixa estatura clasific\u00e1banse baixo a regra F40, que inclu\u00eda a calquera competidora menor de 140 cent\u00edmetros de altura. Nun intento por equilibrar o campo, o fallo de 2012 dividiu a clasificaci\u00f3n F40 en F40 e F41, con F40 agora para atletas femininas de 125 cm e menos, colocando a Onye como unha das atletas m\u00e1is altas da s\u00faa clase.\nUn dos primeiros eventos internacionais importantes foron as probas clasificatorias de lanzamento para atletas de clase F40 para o Campionato Mundial de Atletismo IPC 2015 celebrado en Doha. Onye ingresou na \u00fanica proba realizado para atletas F40, o lanzamento de peso. Onye entrou no Campionato Mundial como unha das favoritas, estabelecendo unha distancia marca mundial de 7,59 metros en Tunisia en marzo no principio do ano. En Doha, Onye mellorou a s\u00faa propia marca ao lanzar unha distancia de 7.72 m no seu primeiro intento. O seu rival m\u00e1is pr\u00f3ximo, Lara Baars dos Pa\u00edses Baixos, guindou o peso a 6.80 metros de distancia, en si unha marca europea, pero case un metro menos que Onye. Foi a \u00fanica medalla do equipo nixeriano dos campionatos.\nAo regresar a Nixeria, o presidente Buhari recibiu aos mellores atletas ol\u00edmpicos e paral\u00edmpicos do pa\u00eds e outorgoulles fondos para axudar no adestramento dos atletas para os Xogos de 2016 en R\u00edo de Xaneiro. Malia que Onye afirmou que os fondos se recibir\u00edan, nin ela nin o seu adestrador recibiron os cartos, o cal tivo un impacto negativo nos preparativos de Onye para R\u00edo 2016. Ela cr\u00eda que foi debido a que era unha atleta discapacitada que os cartos non se lle asignaron. En resposta, ameazou con retirarse dos Xogos Paral\u00edmpicos. \nMalia as dificultades financeiras, Onye representou a Nixeria en R\u00edo 2016, entrando no lanzamento de peso (T40). Onye dominou o seu campo, vencendo a Rima Abdelli de Tunisia. Ao converterse na primeira atleta de T40 en lanzar m\u00e1is de oito metros, Onye reaccionou con entusiasmo dando voltas e bailando fronte \u00e1 multitude brasileira."}
{"id": "503786", "revid": "85894", "url": "https://gl.wikipedia.org/wiki?curid=503786", "title": "O Burgo, Arca, O Pino", "text": " \nO Burgo \u00e9 un lugar da parroquia de Arca no concello coru\u00f1\u00e9s do Pino, na comarca de Arz\u00faa.\nO Cami\u00f1o Franc\u00e9s a Santiago pasa por esta pequena poboaci\u00f3n xusto antes de chegar \u00e1 capital municipal, O Pedrouzo, que se atopa a 365 metros de distancia."}
{"id": "503789", "revid": "1131", "url": "https://gl.wikipedia.org/wiki?curid=503789", "title": "Mohamed Fouad Hamoumou", "text": "Mohamed Fouad Hamoumou, nado en Alxer, \u00e9 un atleta paral\u00edmpico alxeriano con discapacidade visual que compite en probas deportivas de clasificaci\u00f3n T13. Representou a Alxeria nos Xogos Paral\u00edmpicos de Ver\u00e1n 2016 en R\u00edo de Xaneiro, no Brasil, e ga\u00f1ou a medalla de bronce na proba masculina de 400 metros, cunha marca de 48.04 segundos, batendo tam\u00e9n unha marca persoal.\nNo Campionato do Mundo de Atletismo Paral\u00edmpico de 2017 celebrado en Londres, Reino Unido, ga\u00f1ou a medalla de bronce na proba masculina de 400 metros.\nNo Gran Premio Mundial de Atletismo de 2018 celebrado en Tunes ga\u00f1ou a medalla de ouro na proba masculina de 400 metros."}
{"id": "503790", "revid": "23204", "url": "https://gl.wikipedia.org/wiki?curid=503790", "title": "Melissa Carlton", "text": "Melissa Paula Carlton, nada en Pietermaritzburg o 8 de maio de 1978, \u00e9 unha nadadora paral\u00edmpica australiana nada en Sur\u00e1frica. Carlton naceu sen perna dereita e dedos curtos na man esquerda. Ga\u00f1ou medallas de ouro, prata e bronce para Australia nos Xogos Paral\u00edmpicos de Atlanta 1996 e Sydney 2000.\nTraxectoria.\nCarlton naceu na cidade surafricana de Pietermaritzburg o 8 de maio de 1978. Mudouse coa s\u00faa familia a Australia en 1986; primeiro estabelec\u00e9ronse na cidade victoriana de Beechworth, onde Carlton competiu en probas de nataci\u00f3n en escolas locais. En 1990 mud\u00e1ronse ao suburbio de Glenorchy, en Hobart. Logo, Carlton uniuse ao Club de Nataci\u00f3n da Cidade de Glenorchy (agora co\u00f1ecido como o Club Acu\u00e1tico Hobart), onde co\u00f1eceu a Chris Wedd, quen ser\u00eda o seu adestrador durante toda a s\u00faa carreira paral\u00edmpica.\nEn 1991, Carlton ga\u00f1ou unha medalla de ouro no 8 km nos campionatos ao aire libre de Tasmania para nadadores sen discapacidade. Ga\u00f1ou unha medalla de ouro nos Xogos da Commonwealth de Vitoria de 1994 no Canad\u00e1 nos 100 m estilo libre na categor\u00eda S9. En 1994, obtivo unha bolsa do Instituto Australiano de Deporte en nataci\u00f3n.\nNos Xogos de Atlanta de 1996, ga\u00f1ou d\u00faas medallas de ouro nas probas femininas de 400 metros estilo libre na categor\u00eda S9 e en 4x100\u00a0 m estilo libre S7-10, polos cales recibiu unha Medalla da Orde de Australia, d\u00faas medallas de prata nas probas de 100 m bolboreta S9 e 100 m estilo libre S9, e unha medalla de bronce no evento feminino de 100 m costas S9. Nos Xogos de Sydney 2000, ga\u00f1ou d\u00faas medallas de prata nas probas femininas de 400 m estilo libre S9 e 100 m estilo libre S9 e d\u00faas medallas de bronce no 4x100 m estilo libre 34 pts e 4x100 m Medley 34 pts.\nNotas.\n "}
{"id": "503791", "revid": "23204", "url": "https://gl.wikipedia.org/wiki?curid=503791", "title": "Melissa Paula Carlton", "text": ""}
{"id": "503793", "revid": "27155", "url": "https://gl.wikipedia.org/wiki?curid=503793", "title": "Th1", "text": ""}
{"id": "503794", "revid": "27155", "url": "https://gl.wikipedia.org/wiki?curid=503794", "title": "Th2", "text": ""}
{"id": "503795", "revid": "27155", "url": "https://gl.wikipedia.org/wiki?curid=503795", "title": "C\u00e9lula Th1", "text": ""}
{"id": "503796", "revid": "27155", "url": "https://gl.wikipedia.org/wiki?curid=503796", "title": "C\u00e9lula Th2", "text": ""}
{"id": "503797", "revid": "27155", "url": "https://gl.wikipedia.org/wiki?curid=503797", "title": "Linfocito Th1", "text": ""}
{"id": "503798", "revid": "27155", "url": "https://gl.wikipedia.org/wiki?curid=503798", "title": "Linfocito Th2", "text": ""}
{"id": "503799", "revid": "89787", "url": "https://gl.wikipedia.org/wiki?curid=503799", "title": "Diterpeno", "text": "Os diterpenos son unha clase de compostos qu\u00edmicos formados por catro unidades de isopreno (ou dous monoterpenos), xeralmente coa f\u00f3rmula molecular C20H32. Son biosintetizados polas plantas, animais e fungos por medio da v\u00eda da HMG-CoA redutase, na que o intermediario principal \u00e9 o xeranilxeranil pirofosfato. Os diterpenos son a base de importantes compostos biol\u00f3xicos como o retinol, retinal e fitol. Te\u00f1en propiedades antimicrobianas e antiinflamatorias.\nEstruturas.\nIgual que a maior\u00eda dos terpenos, os diterpenos poden presentar un enorme n\u00famero de estruturas, que poden dividirse grosso modo polo n\u00famero de aneis que te\u00f1an.\nBios\u00edntese.\nOs diterpenos der\u00edvanse pola adici\u00f3n dunha unidade IPP a un FPP para formar xeranilxeranil pirofosfato. A partir deste \u00faltimo cons\u00e9guese unha gran diversidade estrutural grazas a d\u00faas clases de encimas: as diterpeno sintases e os citocromos P450. As plantas e cianobacterias producen varios diterpenos. O xeranilxeranilpirofosfato \u00e9 tam\u00e9n o precursor da s\u00edntese do fitano pola acci\u00f3n do encima xeranilxeranil redutase. Este composto util\u00edzase para a bios\u00edntese de tocoferois e o grupo funcional fitil util\u00edzase na formaci\u00f3n da clorofila \"a\", ubiquinonas, plastoquinona e filoquinona.\nDiterpenoides.\nOs diterpenos son definidos formalmente como hidrocarburos e, por tanto, non conte\u00f1en hetero\u00e1tomos (distintos do C e H). As estruturas funcionalizadas con esqueleto C20 poden denominarse m\u00e1is propiamente diterpenoides, a\u00ednda que na literatura cient\u00edfica ambos os termos se usan a mi\u00fado de forma intercambiable. Para a IUPAC os terpenoides conte\u00f1en ox\u00edxeno en varios gruos funcionais e pode faltarlles ou teren cambiado alg\u00fan grupo funcional, mentres que os terpenos son hidrocarburos. A\u00ednda que hai moitas estruturas de terpenos, poucas son bioloxicamente significativas; ao contrario, os diterpenoides pos\u00faen unha rica farmacolox\u00eda e incl\u00faen importantes compostos co o o retinol e o fitol.\nTaxanos.\nOs taxanos son unha clase de diterpenoides que presentan un n\u00facleo de taxadieno. Prod\u00facenos as plantas do x\u00e9nero \"Taxus\" (teixos) e son amplamente usados como axentes de quimioterapia."}
{"id": "503801", "revid": "27155", "url": "https://gl.wikipedia.org/wiki?curid=503801", "title": "Diterpenoide", "text": ""}
{"id": "503802", "revid": "1131", "url": "https://gl.wikipedia.org/wiki?curid=503802", "title": "\u00c1ngel Suanzes", "text": "\u00c1ngel Suanzes \u00e9 un xornalista e escritor galego.\nTraxectoria.\nLicenciado en xornalismo pola UPSA. Dende finais dos anos noventa ven traballando como xornalista en radio e televisi\u00f3n. Desde o 2006 exerce como xornalista cinematogr\u00e1fico na Televisi\u00f3n de Galicia. \nEn 2020 publicou o seu primeiro poemario \"E se a memoria est\u00e1 na boca\"."}
{"id": "503803", "revid": "47401", "url": "https://gl.wikipedia.org/wiki?curid=503803", "title": "Pink Floyd The Wall", "text": ""}
{"id": "503804", "revid": "25871", "url": "https://gl.wikipedia.org/wiki?curid=503804", "title": "Gregory C. Johnson", "text": "Gregory Carl \"Ray J\" Johnson, nado en Seattle (Washington) o 30 de xullo de 1954, \u00e9 un astronauta estadounidense que formou parte da misi\u00f3n STS-125.\nTraxectoria.\nJohnson graduouse en enxe\u00f1ar\u00eda aeroespacial pola Universidade de Washington en 1977 e na Escola de Pilotos de Proba da Forza A\u00e9rea dos Estados Unidos, na Base Edwards da Forza A\u00e9rea, en 1984.\nEntrou como enxe\u00f1eiro aeroespacial no Centro Espacial Johnson da NASA en abril de 1990. Foi seleccionado como astronauta en xu\u00f1o de 1998, participando na misi\u00f3ns STS-125 e pasando 12,90 d\u00edas no espazo."}
{"id": "503805", "revid": "25871", "url": "https://gl.wikipedia.org/wiki?curid=503805", "title": "Gregory H. Johnson", "text": "Gregory Harold \"Box\" Johnson, nado en South Ruislip (Middlesex, Reino Unido) o 12 de maio de 1962, \u00e9 un astronauta estadounidense retirado que formou parte das misi\u00f3ns STS-134 e STS-123.\nTraxectoria.\nJohnson graduouse en enxe\u00f1ar\u00eda aeron\u00e1utica pola Academia da Forza A\u00e9rea dos Estados Unidos en 1984 e \u00e9 m\u00e1ster en enxe\u00f1er\u00eda de estruturas de voo pola Universidade de Columbia en 1985 e m\u00e1ster en administraci\u00f3n de empresas pola Universidade de Texas en 2005.\nFoi seleccionado como astronauta pola NASA en xu\u00f1o de 1998, participando na misi\u00f3ns STS-123 e STS-134 e pasando 31,49 d\u00edas no espazo. Deixou a NASA en agosto de 2013 para aceptar un posto como director executivo en CASIS."}
{"id": "503806", "revid": "55340", "url": "https://gl.wikipedia.org/wiki?curid=503806", "title": "Illa de Iwo To", "text": ""}
{"id": "503813", "revid": "785", "url": "https://gl.wikipedia.org/wiki?curid=503813", "title": "Xos\u00e9 Miguel Andrade Cernadas", "text": ""}
{"id": "503814", "revid": "98629", "url": "https://gl.wikipedia.org/wiki?curid=503814", "title": "Lucy Ejike", "text": "Lucy Ogechukwu Ejike, nada o 16 de outubro de 1977, \u00e9 unha levantadora de peso paral\u00edmpica nixeriana. Representou o seu pa\u00eds en cinco Xogos Paral\u00edmpicos consecutivos desde os Xogos Paral\u00edmpicos de Sidney 2000 at\u00e9 os Xogos Paral\u00edmpicos de R\u00edo de Xaneiro 2016. Ga\u00f1ou medallas en cada edici\u00f3n dos xogos, tres de ouro e d\u00faas de prata.\nTraxectoria.\nUtiliza unha cadeira de rodas por mor da polio. Comezou a adestrar como levantadora de peso pouco antes dos Xogos Paral\u00edmpicos de 2000 en Sidney, Australia. Competiu no evento de 44\u00a0kg de peso tomando a medalla de prata cun levantamento de 102,5\u00a0kg, detr\u00e1s de Fatma Omar de Exipto. Catro anos despois, nos Xogos de Atenas, mentres compet\u00eda na mesma categor\u00eda de peso, acadou o r\u00e9cord mundial de levantamento de peso paral\u00edmpico d\u00faas veces, ga\u00f1ando a medalla de ouro cun peso levantado de 127,5\u00a0kg. \nNos Xogos de Pequ\u00edn 2008, subiu unha categor\u00eda de peso e ga\u00f1ou o oro nos 48\u00a0kg. Rachou o r\u00e9cord mundial co seu primeiro intento, levantando 125\u00a0kg. Volveuno conseguir cun segundo levantamento de 130\u00a0kg.\nTrala s\u00faa vitoria en Pequ\u00edn, declarou as s\u00faas intenci\u00f3ns de subir de peso para estabelecer un novo r\u00e9cord mundial nunha terceira categor\u00eda. Isto levou a un enfrontamento nos Xogos Paral\u00edmpicos de 2012 en Londres coa s\u00faa rival de Atenas, e posu\u00eddora do r\u00e9cord mundial de 56 kg, Fatma Omar. Ejike tomou a dianteira na primeira rolda cun levantamento de 135\u00a0kg, pero non puido mellorar este intento, mentres que Omar bateu o seu r\u00e9cord dende Pequ\u00edn cun levantamento final de 142\u00a0kg. A pesar de non poder vencer a Omar, obtivo a medalla de prata, 17\u00a0kg sobre a medallista de bronce \u00d6zlem Becerikli de Turqu\u00eda. \nCatro anos m\u00e1is tarde, Ejike e Omar enfront\u00e1ronse por terceira vez nos Xogos Paral\u00edmpicos, cando ambas asistiron aos Xogos de 2016 en R\u00edo de Xaneiro. Despois de Londres, o Comit\u00e9 Paral\u00edmpico Internacional cambiou as categor\u00edas de peso de levantamento de pesas tanto para homes como para mulleres, e ambas competiron nas categor\u00edas femininas de 61 kg. O ano anterior, a mexicana Amalia P\u00e9rez estebeleceu un r\u00e9cord mundial cun levantamento de 133\u00a0kg, que Ejike superou co seu primeiro levantamento de 135\u00a0kg. Omar fallou en 133\u00a0kg no seu primeiro levantamento, pero tivo \u00e9xito co mesmo peso no seu segundo intento. Ejike mellorou o seu liderado co seu segundo levantamento, estabelecendo o seu segundo r\u00e9cord mundial do d\u00eda cun peso de 138\u00a0kg. Omar respondeu cun levantamento final de 140\u00a0kg, colocando a Ejike na posici\u00f3n da medalla de prata. Co seu intento final, Ejike tivo \u00e9xito co seu terceiro r\u00e9cord mundial do d\u00eda e a medalla de ouro cando completou un levantamento de 142\u00a0kg para converterse tres veces na ga\u00f1adora da medalla de ouro. Tam\u00e9n foi honrada en R\u00edo ao ser seleccionada polo seu pa\u00eds para ser a abandeirada na cerimonia de apertura."}
{"id": "503816", "revid": "25871", "url": "https://gl.wikipedia.org/wiki?curid=503816", "title": "Lucy Ogechukwu Ejike", "text": ""}
{"id": "503818", "revid": "25871", "url": "https://gl.wikipedia.org/wiki?curid=503818", "title": "Ida Noddack", "text": "Ida Noddack, nada en Lackhausen (Imperio Alem\u00e1n) o 25 de febreiro de 1896 e finada en Bad Neuenahr-Ahrweiler (Alema\u00f1a) Occidental o 24 de setembro de 1978, cuxo nome de solteira era Ida Eva Tacke, foi unha qu\u00edmica e f\u00edsica alem\u00e1. Foi a primeira cient\u00edfica en mencionar a idea da fisi\u00f3n nuclear, en 1934. Xunto co seu marido Walter Noddack, de quen tomou o apelido, descubriu o elemento renio, de n\u00famero at\u00f3mico 75.Foi nomeada tres veces para o Premio Nobel de Qu\u00edmica.\nFisi\u00f3n nuclear.\nNoddack criticou con acerto a interpretaci\u00f3n qu\u00edmica que fixo Enrico Fermi dos seus experimentos de 1934 sobre bombardeo de neutr\u00f3ns, na que este postulaba que poder\u00edan ser producidos os elementos transur\u00e1nicos, e que foi amplamente aceptada durante alg\u00fans anos. No seu artigo, \"Sobre o elemento 93\", Noddack suxeriu outras posibilidades, centr\u00e1ndose no fracaso de Fermi en eliminar todos os elementos qu\u00edmicos m\u00e1is lixeiros que o uranio das s\u00faas probas, e non s\u00f3 at\u00e9 o chumbo. O artigo \"\u00e9\" hoxe considerado de importancia hist\u00f3rica non s\u00f3 porque sinalou acertadamente o erro na interpretaci\u00f3n qu\u00edmica de Fermi, sen\u00f3n porque suxeriu a posibilidade de que \"\u00e9 concebible que o n\u00facleo rompa en varios fragmentos grandes que ser\u00edan, por suposto, \"is\u00f3topos\" \"de elementos co\u00f1ecidos pero non ser\u00edan veci\u00f1os do elemento irradiado\"\". Deste xeito presaxi\u00e1base o que ser\u00eda co\u00f1ecido anos m\u00e1is tarde como a fisi\u00f3n nuclear. Con todo Noddack non ofreceu ningunha base te\u00f3rica desta posibilidade, que desafiaba a comprensi\u00f3n da \u00e9poca, e a s\u00faa suxesti\u00f3n de que o n\u00facleo rompe en varios fragmentos de gran tama\u00f1o non \u00e9 o que ocorre na fisi\u00f3n nuclear. Por isto e porque Ida Noddack tivo que traballar como invitada no laboratorio do seu marido durante a maior parte da s\u00faa carreira, debido a lexislaci\u00f3n sexista que obrigaba as mulleres a deixar o seu emprego ao casar, non se tomaron en serio as s\u00faas ideas.\nExperimentos posteriores seguindo unha li\u00f1a similar \u00e1 de Fermi foron levados a cabo en 1938 por Ir\u00e8ne Joliot-Curie e Pavle Savic, expondo o que se chamou \"dificultades de interpretaci\u00f3n\" pois o elemento transur\u00e1nico supostamente obtido posu\u00eda as propiedades das terras raras no canto das dos elementos adxacentes. Por \u00faltimo, en 1939, Otto Hahn e Fritz Strassmann, en consulta coa s\u00faa antiga colega Lise Meitner (que fora obrigada a fuxir de Alema\u00f1a) achegou a proba qu\u00edmica de que os supostos elementos transur\u00e1nicos eran is\u00f3topos do bario. Mant\u00edvose a interpretaci\u00f3n de Meitner e o seu sobri\u00f1o Otto Frisch, utilizando a hip\u00f3tese da pinga l\u00edquida de Niels Bohr e Fritz Kalckar (proposta por primeira vez por George Gamow en 1935), que proporcionaba un modelo te\u00f3rico e unha demostraci\u00f3n matem\u00e1tica do que chamaron a fisi\u00f3n nuclear. Frisch tam\u00e9n comprobou experimentalmente a reacci\u00f3n nuclear de fisi\u00f3n por medio dunha c\u00e1mara de n\u00e9boa, o que confirmaba a liberaci\u00f3n de enerx\u00eda).\nDescubrimento do elemento renio.\nNoddack e o seu esposo buscaron os elementos a\u00ednda desco\u00f1ecidos de n\u00famero at\u00f3mico 43 e 75 na Physikalisch-Technische Reichsanstalt. En 1925, publicaron un documento (Zwei neue Elemente der Mangangruppe, Chemischer Teil), alegando que o fixeron, e chamaron renio e masurio aos novos elementos. S\u00f3 foi confirmado o descubrimento do renio. Eles non foron capaces de illar o elemento 43 e os seus resultados non foron reproducibles. A elecci\u00f3n do nome masurio tampouco se considerou aceptable por motivos nacionalistas (fac\u00eda referencia a Masuria, rexi\u00f3n da antiga Prusia Oriental) e pode contribu\u00edr a unha mala reputaci\u00f3n entre os cient\u00edficos da \u00e9poca.\nO elemento 43 foi producido artificialmente e illouse definitivamente en 1937 por Emilio Segre e Carlo Perrier nun anaco de folla de molibdeno refugado dun ciclotr\u00f3n, o cal fora sometido a desintegraci\u00f3n beta. Foi chamado tecnecio. Ning\u00fan is\u00f3topo do tecnecio ten unha vida media maior de 4,2 mill\u00f3ns de anos e suponse que por esta causa non se atopa na Terra como un elemento natural. En 1961, pequenas cantidades de tecnecio foron producidos na pechblenda a partir da fisi\u00f3n espont\u00e1nea de \u00e1tomos de 238-Ou e foron descubertos por BT Kenna e PK Kuroda. Sobre a base deste descubrimento, o f\u00edsico belga Pieter Van Assche realizou unha nova an\u00e1lise de datos para demostrar que o l\u00edmite de detecci\u00f3n anal\u00edtica do m\u00e9todo dos Noddacks \u00abpoder\u00eda ser 1.000 veces menor que o valor de 10-9 reportado no seu artigo, co fin de mostrar os Noddacks poder\u00edan ser os primeiros en atopar cantidades mensurables do elemento 43, xa que os minerais que analizaran conti\u00f1an uranio. Usando as estimaci\u00f3ns de Van Assche sobre a composici\u00f3n dos residuos cos que traballaron os Noddacks, o cient\u00edfico do NIST, John T. Armstrong, simulou cun computador o espectro orixinal de raios X, e afirmou que os resultados eran \"sorprendentemente pr\u00f3ximos ao espectro publicado\". Gunter Herrmann da Universidade de Maguncia examinou os argumentos de Van Assche, e chegou \u00e1 conclusi\u00f3n de que foron desenvolvidos \"ad hoc\", e levaban a un resultado predeterminado. Segundo Kenna e Kuroda, ou contido en 99-Tc que se espera nunha pechblenda t\u00edpica (50% de uranio) \u00e9 duns 10-10 g/kg de mineral. F. Habashi sinalou que non hab\u00eda m\u00e1is do 5% de uranio nas mostras de columbita dous Noddack, e a cantidade presente do elemento 43 non pod\u00eda superar uns 3 \u00d7 10-11 mg/kg de mineral. Esta baixa cantidade non puido ser pesada, nin dar li\u00f1as non espectro de raios X do elemento 43 que puidesen distinguirse claramente do ru\u00eddo de fondo. A \u00fanica maneira de detectar a s\u00faa presenza \u00e9 mediante medici\u00f3ns radioactivas, unha t\u00e9cnica que vos Noddack non usaron, a\u00ednda que se ou fixeron Segr\u00e8 e Perrier.\nTras as afirmaci\u00f3ns de Van Assche e Armstrong, realizouse unha investigaci\u00f3n nas obras de Masataka Ogawa que fixera unha reivindicaci\u00f3n previa \u00e1 dos Noddack. En 1908 afirmou illar o elemento 43, cham\u00e1ndoo Nipponium. Usando unha placa orixinal (non unha simulaci\u00f3n), Kenji Yoshihara determinou que Ogawa non atopara o elemento 43 (Per\u00edodo 5; Grupo 7\u00a0; eka-manganeso), pero si separara con \u00e9xito o elemento 75 (Per\u00edodo 6; Grupo 7; dvi-manganeso ou renio), anticip\u00e1ndose aos Noddack en 17 anos.\nNomeamentos para o Premio Nobel de Qu\u00edmica.\nIda Noddack foi nomeada tres veces para o Premio Nobel de Qu\u00edmica: unha vez por Walter Nernst e K. L. Wagner en 1933; ambos os esposos Noddack foron nomeados por W. J. M\u00fcller en 1935 e por A. Skrabal en 1937. \nV\u00e9xase tam\u00e9n.\nLigaz\u00f3ns externas"}
{"id": "503819", "revid": "89787", "url": "https://gl.wikipedia.org/wiki?curid=503819", "title": "Lei de Campbell", "text": "A lei de Campbell \u00e9 un adaxio desenvolvido por Donald T. Campbell, un psic\u00f3logo e cient\u00edfico social que escribiu a mi\u00fado sobre metodolox\u00eda da investigaci\u00f3n, que afirma:\u00abCanto m\u00e1is se use un indicador social cuantitativo para tomar decisi\u00f3ns sociais, m\u00e1is suxeito estar\u00e1 \u00e1s presi\u00f3ns de corrupci\u00f3n e m\u00e1is axeitado ser\u00e1 para distorsionar e corromper os procesos sociais que se pretenden supervisar.\u00bb\nAplicaci\u00f3ns.\nA lei de Campbell pode ser vista como un exemplo do efecto cobra, o cal \u00e9 \u00e1s veces o efecto negativo non intencionado de pol\u00edticas p\u00fablicas e outras intervenci\u00f3ns de goberno en econom\u00eda, comercio e sanidade.\nEducaci\u00f3n.\nEn 1976, Campbell escribiu: \"As probas de logros ben poden ser indicadores valiosos de competencia escolar xeral \"baixo condici\u00f3ns de ensino normal destinado \u00e1 competencia xeral\". Mais cando as puntuaci\u00f3ns das probas conv\u00edrtense no obxectivo do proceso docente, ambos perden o seu valor como indicadores do estado educativo e deforman o proceso educativo de xeitos indesex\u00e1beis. (Tendencias similares rodean naturalmente o uso de probas obxectivas en cursos ou en exames de acceso.)\"\nO principio de ciencia social da lei de Campbell \u00fasase para salientar as consecuencias negativas das probas de alta participaci\u00f3n nas aulas dos Estados Unidos. Esta pode tomar a forma de ensinar para a proba ou enganar directamente.\nRegras similares.\nHai ideas estreitamente relacionadas co\u00f1ecidas por diferentes nomes, como lei de Goodhart, a cr\u00edtica de Lucas e o efecto cobra. Outro concepto relacionou coa lei de Campbell xurdiu no 2006 cando as investigadoras brit\u00e1nicas Rebecca Boden e Debbie Epstein publicaron unha an\u00e1lise da pol\u00edtica baseada en probas, unha pr\u00e1ctica espoliada polo primeiro ministro Tony Blair. No traballo, Boden e Epstein describiron como un goberno que tenta basear a s\u00faa pol\u00edtica en evidencias pode acabar producindo datos corrompidos porque \u00abbusca captar e controlar os procesos produtores de co\u00f1ecemento ata o punto de que este tipo de \"investigaci\u00f3n\" pode ser descrita mellor como \"evidencia baseada en pol\u00edticas\".\u00bb Cando algu\u00e9n distorsiona as decisi\u00f3ns para mellorar a medida de desempe\u00f1o, adoita subrogarse, chegando a crer que a medida \u00e9 unha mellor medida do verdadeiro rendemento do que realmente \u00e9.\nA lei de Campell transmite unha mensaxe m\u00e1is positiva pero complexa. \u00c9 importante medir o progreso facendo uso de indicadores cuantitativos e cualitativos. Non obstante, o uso de datos cuantitativos para a avaliaci\u00f3n pode distorsionar e manipular estes indicadores. Deben adoptarse medidas concretas para reducir a alteraci\u00f3n e manipulaci\u00f3n da informaci\u00f3n. No seu artigo, \u00abAssesing the impact of planned social change\u00bb (en galego, \"Avaliando o impacto do cambio social planificado\") Campbell suli\u00f1ou que \u00abcanto m\u00e1is se use un indicador social cuantitativo para tomar decisi\u00f3ns sociais, m\u00e1is suxeito estar\u00e1 \u00e1s presi\u00f3ns de corrupci\u00f3n e m\u00e1is axeitado ser\u00e1 para distorsionar e corromper os procesos sociais que se pretenden supervisar.\"\u00bb."}
{"id": "503820", "revid": "85894", "url": "https://gl.wikipedia.org/wiki?curid=503820", "title": "A Igrexa, Arca, O Pino", "text": "A Igrexa ou A Aldea Grande \u00e9 un lugar da parroquia de Arca no concello coru\u00f1\u00e9s do Pino, na comarca de Arz\u00faa. Segundo o IGE, en 2019 ti\u00f1a 53 habitantes (19 homes e 34 mulleres). Na pr\u00e1ctica, O Pedrouzo e A Igrexa at\u00f3panse un xunto ao outro, sen soluci\u00f3n de continuidade.\nToponimia.\nA orixe do top\u00f3nimo \u00e9 o lat\u00edn , o lugar da igrexa.\nPatrimonio.\nNesta poboaci\u00f3n at\u00f3pase a igrexa parroquial de Santaia de Arca, constru\u00edda no s\u00e9culo XIX en estilo neocl\u00e1sico e cunha soa torre-campanario. Conta cunha planta de cruz latina e unha soa nave. Ten a particularidade de que, no interior, a \u00e1bsida ten forma de vieira. Na parte exterior conta cun diminuto e r\u00fastico reloxo de sol na parede sur do templo, a uns catro metros de altura.\nApenas a 125 m. ao nord\u00e9s at\u00f3pase o Cruceiro de Arca, orixinalmente do s\u00e9culo XVII, pero con engadidos e arranxos que chegan ao s\u00e9culo XX. O podio ou base \u00e9 cadrado sobre o que hai un pedestal m\u00e1is pequeno da mesma forma. \u00c1lzase sobre esta estrutura un fuste octogonal. A cruz \u00e9 lisa, sen figuras, cos extremos lixeiramente potenzados e sobre unha variaci\u00f3n de capitel toscano que ten un \u00e1baco moldurado que se apoia sobre un equino e un colari\u00f1o prism\u00e1ticos e non cil\u00edndricos.\nEntre o retorcido casar\u00edo da Igrexa existen outros elementos etnogr\u00e1ficos de relevancia. As\u00ed conta con varios exemplos de h\u00f3rreos de tipo O Pino e cun pozo cuberto m\u00e1is un bebedoiro na parte sur.\nO cemiterio municipal enc\u00f3ntrase a uns 400 m ao sur da igrexa. Nas s\u00faas proximidades atop\u00e1base a chamada \"Casa de Brey\", a da avoa e o resto da familia materna de Lu\u00eds Seoane, que adoitaba visita o pintor e escritor galego. Desde esta casa disfrut\u00e1banse de boas vistas sobre as co\u00f1ecidas como minas de cobre de R\u00edo Tinto.\nPor fin, dentro do patrimonio natural, c\u00f3mpre referirse \u00e1 carballeira e a \u00e1rea recreativa da Igrexa, que se atopa a poucos metros do Cruceiro de Arca."}
{"id": "503822", "revid": "27155", "url": "https://gl.wikipedia.org/wiki?curid=503822", "title": "Monoterpeno", "text": "Os monoterpenos son unha clase de terpenos que est\u00e1n formados por d\u00faas unidades de isopreno e te\u00f1en a f\u00f3rmula molecular C10H16. Os monoterpenos poden ser li\u00f1ais ou c\u00edclicos. Os monoterpenos modificados que conte\u00f1en ox\u00edxeno ou perderon un grupo metilo denom\u00ednanse monoterpenoides. Os monoterpenos e monoterpenoides son moi diversos. Son relevantes para a industria farmac\u00e9utica, cosm\u00e9tica, alimentaria e a agricultura. Entre eles est\u00e1n substancias que dan aromas \u00e1s plantas, como o limoneno, mentol ou xeraniol. \nBios\u00edntese.\nOs monoterpenos derivan biosinteticamente de unidades de isopentenil pirofosfato (IPP), o cal se forma a partir de acetil-CoA coa intermediaci\u00f3n do \u00e1cido meval\u00f3nico pola v\u00eda da HMG-CoA redutase. Co\u00f1\u00e9cese unha v\u00eda biosint\u00e9tica alternativa do IPP, non relacionada coa anterior, propia dalgunhas bacterias e dos plastidios das plantas, que se chama v\u00eda do MEP-(2-metil--eritritol-4-fosfato), que se inicia a partir de azucres de 5 carbonos. En ambas as v\u00edas, o IPP isomer\u00edzase a DMAPP pola acci\u00f3n do encima isopentenil pirofosfato isomerase.\nO xeranil pirofosfato \u00e9 o precursor dos monoterpenos e monoterpenoides. Na bios\u00edntese interv\u00e9n a terpeno sintase.\nA eliminaci\u00f3n do grupo pirofosfato do xeranil pirofosfato leva \u00e1 formaci\u00f3n de monoterpenos ac\u00edclicos (li\u00f1ais) como o ocimeno e os mircenos. A hidr\u00f3lise dos grupos fosfato orixina o monoterpenoide ac\u00edclico protot\u00edpico xeraniol. Modificaci\u00f3ns adicionais e oxidaci\u00f3ns proporcionan compostos como o citral, citronelal, citronelol, linalool e moitos outros. Moitos monoterpenos que se encontran en organismos mari\u00f1os est\u00e1n haloxenados, como o halom\u00f3n.\nAs unidades de isopreno, ademais de formaren estruturas li\u00f1ais, poden formar aneis, dando lugar a monoterpenos ciclicos. O tama\u00f1o dos aneis m\u00e1is com\u00fan en monoterpenos \u00e9 o de seis membros. Un exemplo cl\u00e1sico \u00e9 a ciclaci\u00f3n do xeranil pirofosfato orixinando o limoneno.\nOs terpinenos, felandrenos e terpinoleno f\u00f3rmanse de maneira similar. A hidroxilaci\u00f3n de calquera destes compostos seguida de deshidrataci\u00f3n pode orixinar o p-cimeno arom\u00e1tico. Importantes terpenoides derivados de terpenos monoc\u00f1iclicos son o mentol, timol, carvacrol e moitos outros.\nO xeranil pirofosfato pode tam\u00e9n sufrir unhas reacci\u00f3ns de ciclaci\u00f3n secuencial para formar monoterpenos bic\u00edclicos, como o pineno, que \u00e9 un dos compo\u00f1entes primarios da resina de pi\u00f1eiro.\nOutros monoterpenos bic\u00edclicos son: careno, sabineno, canfeno e tuieno. O alcanfor, borneol e eucaliptol son exemplos de monoterpenoides bic\u00edclicos que conte\u00f1en grupos funcionais cetona, alcohol e \u00e9ter, respectivamente.\nPapel no clima.\nOs monoterpenos son emitidos \u00e1 atmosfera polos bosques e forman aerosoles que se propuxo que serven como n\u00facleos de condensaci\u00f3n das nubes. Ditos aerosoles poden incrementar o brillo das nubes e contribu\u00edr as\u00ed a arrefriar o clima.\nUsos.\nVarios derivados de monoterpenos te\u00f1en actividade antibacteriana, como o linalool. Outros util\u00edzanse como aromas, como o mentol."}
{"id": "503824", "revid": "27155", "url": "https://gl.wikipedia.org/wiki?curid=503824", "title": "Monoterpenoide", "text": ""}
{"id": "503828", "revid": "85894", "url": "https://gl.wikipedia.org/wiki?curid=503828", "title": "Vilaboa, Arca, O Pino", "text": "Vilaboa \u00e9 un lugar da parroquia de Arca no concello coru\u00f1\u00e9s do Pino, na comarca de Arz\u00faa. Segundo o IGE, en 2019 ti\u00f1a 81 habitantes (47 homes e 34 mulleres).\nNa contorna at\u00f3pase o chamado castro da Roda ou de Vilaboa, nun meandro do rego do Burgo ou Puntill\u00f3n, que est\u00e1 moi alterado polo uso da s\u00faa pedra e a creaci\u00f3n de cami\u00f1os e muros."}
{"id": "503831", "revid": "85894", "url": "https://gl.wikipedia.org/wiki?curid=503831", "title": "O Lameiro, Arca, O Pino", "text": "O Lameiro \u00e9 un lugar da parroquia de Arca no concello coru\u00f1\u00e9s do Pino, na comarca de Arz\u00faa. Debido a s\u00faa localizaci\u00f3n con respecto ao principal n\u00facleo de poboaci\u00f3n do concello, apenas a un quil\u00f3metro da casa do concello do Pino, no Pedrouzo, e a proximidade a outros lugares como O Monte, Reboredo (onde hai un bo feixe de instalaci\u00f3ns municipais), Pazos, Vilaboa e O Burgo, tense desenvolvido un polo de instalaci\u00f3ns municipais nos seus arredores.\nInstalaci\u00f3ns e infraestruturas.\nCampo de f\u00fatbol de Lameiro.\nNeste lugar at\u00f3pase un dos dous campos de f\u00fatbol no que se adestra o equipo Sociedade Deportiva O Pino, que en 2020 militaba no grupo 2\u00ba de Primeira Galicia. Este campo \u00e9 o m\u00e1is antigo dos dous, sendo o outro o campo de f\u00fatbol de Reboredo. Ten o c\u00e9spede de herba. dese\u00f1ado en 1997 polo equipo de arquitectos de Mario di Felice V\u00e1zquez e Alberto Corral Corral, dentro do \"Concurso de ideas para Campos de F\u00fatbol. Plan 2000\", sendo rematado en 2001. O seu dese\u00f1o baseouse no desexo de que, incluso os asistentes \u00e1 parte superior dos chanzos, tivesen a sensaci\u00f3n de ver o partido case \u00e1 mesma altura que o propio xogador. Est\u00e1 constru\u00edda con grandes lousas de formig\u00f3n, mesturadas con lixeiras estruturas met\u00e1licas para a cuberta, cos chanzos e outros complementos en madeira, e cristal vidrado para dar luz aos vestiarios baixo os chanzos. O dese\u00f1o foi premiado pola Deputaci\u00f3n da Coru\u00f1a co primeiro premio do Concurso do Plan 2000.\nEn 2013 sufriu un roubo de todo o seu cableado e a s\u00faa fontaner\u00eda, o que o deteriorou dun xeito importante. O seu estado no 2020 motivou as queixas da oposici\u00f3n no Concello do Pino.\nPiscina municipal de Lameiro.\nEn setembro de 1997 co apoio financeiro da Deputaci\u00f3n da Coru\u00f1a, inaugurouse o complexo de piscinas municipais do concello, que levan o nome deste lugar. Asistiron ao acto o presidente da Deputaci\u00f3n, Augusto C\u00e9sar Lendoiro e o alcalde do concello, Manuel Taboada Vigo. As piscinas est\u00e1n ao ar libre e son d\u00faas, unha para adultos e outra para nenos. A primeira ten uns 300 m2 cun longo duns 20 m, mentres que a segunda ten forma de ril e uns 40 m2 de superficie. Disp\u00f3n dos servizos propios dunha piscina p\u00fablica, as\u00ed como un bar de xesti\u00f3n privada.\nAo seu car\u00f3n constru\u00eduse tam\u00e9n unha \u00e1rea recreativa, con merendeiros cubertos, que conta cun parque infantil e un pequeno campo de f\u00fatbol.\nPavill\u00f3n municipal de Lameiro.\nTam\u00e9n chamado Pista Polideportiva de Lameiro, \u00e9 un centro deportivo que foi constru\u00eddo en 2010 e inaugurado en decembro de 2012 polo presidente da Deputaci\u00f3n da Coru\u00f1a, que foi a principal entidade financeira, Diego Calvo Pouso, e o alcalde do Pino, Manuel Taboada. Ten unha capacidade para 300 espectadores. Veu completar a oferta deportiva no Pedrouzo, que xa contaba con outro pavill\u00f3n en Reboredo, algo m\u00e1is preto do centro da capital municipal e integrado no CPI Cami\u00f1o de Santiago.\nEstas instalaci\u00f3ns est\u00e1n preparadas para a pr\u00e1ctica de f\u00fatbol sala, baloncesto e balonm\u00e1n. Aqu\u00ed adestran e xogan os equipos de futsal do concello. Neste pavill\u00f3n alg\u00fans combinados nacionais ten realizadas concentraci\u00f3ns para a preparaci\u00f3n de campionatos, como a Selecci\u00f3n Nacional de Futsal de Guatemala para o Premundial de Costa Rica 2016 ou a Selecci\u00f3n Galega de Futsal para o Campionato de Espa\u00f1a de selecci\u00f3ns auton\u00f3micas da RFEF 2019.\nAo igual que sucedese antes co Pavill\u00f3n municipal de Reboredo, este espazo tense usado eventualmente como albergue de peregrinos en momentos de grande afluencia."}
{"id": "503832", "revid": "85894", "url": "https://gl.wikipedia.org/wiki?curid=503832", "title": "O Monte, Arca, O Pino", "text": "O Monte ou Monte do Burgo \u00e9 un lugar da parroquia de Arca no concello coru\u00f1\u00e9s do Pino, na comarca de Arz\u00faa. "}
{"id": "503833", "revid": "89787", "url": "https://gl.wikipedia.org/wiki?curid=503833", "title": "Torre de Magall\u00f3n", "text": "A Torre de Magall\u00f3n, tam\u00e9n denominada Torre el Quez ou Torre de Alxeciras, foi unha atalaia, ou torre de vixilancia fortificada, de orixe romana do s\u00e9culo III ou musulm\u00e1, situada no concello zaragozano de Magall\u00f3n, na comarca de Campo de Borja, na provincia de Zaragoza. Hoxe xa non existe.\nHistoria.\nA\u00ednda que existe documentaci\u00f3n, na \u00e9poca de romanizaci\u00f3n da pen\u00ednsula ib\u00e9rica, na que se menciona un asentamento romano chamado \"Carav\u00ed\" situado na calzada romana que un\u00eda Figueruelas e Tarazona e desa \u00e9poca se conserva a torre, un azud e a ponte de Fornoles, na actualidade, a torre \u00e9 atribu\u00edda \u00e1 presenza musulm\u00e1 no s\u00e9culos X-XI ou quizais no s\u00e9culo XIII. \nDescrici\u00f3n.\nSituada nas aforas da localidade, atop\u00e1base moi preto da ponte de Fornoles e trat\u00e1base dunha torre de planta rectangular de 6,90 x 10,20m constru\u00edda con grandes perpia\u00f1os que alcanzaban os dous metros de altura (2,20 m) e ti\u00f1a uns muros de 70 cm de grosor, sendo o resto engadidos de \u00e9pocas posteriores. Era de propiedade particular e estaba cuberta cun tellado. \nCatalogaci\u00f3n.\nA torre romana de Magall\u00f3n foi inclu\u00edda dentro da relaci\u00f3n de castelos considerados Bens de Interese Cultural, como zona arqueol\u00f3xica, en virtude do disposto na disposici\u00f3n adicional segunda da Lei 3/1999, de 10 de marzo, do Patrimonio Cultural Aragon\u00e9s. Esta listaxe foi publicada no Bolet\u00edn Oficial de Arag\u00f3n do 22 de maio de 2006.\nEn 2019, xa non existe e, no seu lugar, permanecen tres cruces."}
{"id": "503834", "revid": "1410", "url": "https://gl.wikipedia.org/wiki?curid=503834", "title": "Sesquiterpeno", "text": "Os sesquiterpenos son os terpenos de 15 carbonos, formados por tres unidades de isopreno (ou un monoterpeno e medio ; o prefixo sesqui significa 'un e medio'). Se conte\u00f1en modificaci\u00f3ns como rearranxos e oxidaci\u00f3ns que introducen \u00e1tomos de ox\u00edxeno, reciben o nome de sesquiterpenoides. Poden ser mol\u00e9culas li\u00f1ais ou ciclicas. Igual que os monoterpenoides, moitos sesquiterpenoides est\u00e1n presentes nos aceites esenciais de plantas. Ademais moitos sesquiterpenoides act\u00faan como fitoalexinas, compostos antibi\u00f3ticos producidos polas plantas en resposta \u00e1 aparici\u00f3n de microbios, e como inhibidores da alimentaci\u00f3n dos herb\u00edvoros oportunistas.\nExemplos.\nOs sesquiterpenos c\u00edclicos son m\u00e1is com\u00fans que os monoterpenos c\u00edclicos debido ao incremento da lonxitude da cadea e os dobres enlaces adicionais nos precursores dos sesquiterpenos. Ademais dos sistemas com\u00fans de aneis de seis membros como o do zinxibereno (un constitu\u00ednte do aceite de xenxibre), a ciclaci\u00f3n dun extremo da cadea ao outro pode orixinar aneis macroc\u00edclicos como o do humuleno.\nOs cadinenos conte\u00f1en dous aneis de seis membros fusionados. O cariofileno, un compo\u00f1ente de moitos aceites esenciais como o aeite de trevo, cont\u00e9n un anel de nove membros fusionado a un anel de ciclobutano.\nO vetivazuleno e o guaiazuleno son sesquiterpenoides biciclicos arom\u00e1ticos.\nCoa adici\u00f3n dun terceiro anel, as posibles estruturas son a\u00ednda m\u00e1is variadas. Exemplos son o lonxifoleno, o copaeno e o alcohol patchoulol.\nSesquiterpenoides.\nO esqueleto de FPP pode ser remodelado de diferentes xeitos e unido con distintos grupos funcionais, orixinando unha gran variedade de sesquiterpenoides. A xeosmina, o composto vol\u00e1til que d\u00e1 un sabor t\u00e9rreo e un olor a mofo \u00e1 auga potable e o cheiro caracter\u00edstico dos d\u00edas de chuvia, \u00e9 un sesquiterpenoide, producido por bacterias, especialmente cianobacterias, que est\u00e1n presentes nos solos e tra\u00eddas de auga. A oxidaci\u00f3n do farneseno orixina o sesquiterpenoide farnesol.\nAs lactonas sesquiterp\u00e9nicas son un tipo com\u00fan de sesquiterpenoides que conte\u00f1en un anel lactona, de a\u00ed o seu nome. Enc\u00f3ntranse en moitas plantas e poden causar reacci\u00f3ns al\u00e9rxicas e toxicidade se se consomen en exceso, especialmente polo gando que pasta.\nO termo merosesquiterpenoides foi acu\u00f1ado en 1968 para describir mol\u00e9culas desta clase que te\u00f1en unha orixe biosint\u00e9tica mixta, o que significa que os precursores isoprenoides como o isopentenil pirofosfato derivan tanto da v\u00eda do mevalonato coma da v\u00eda non do mevalonato.\nBios\u00edntese.\nOs esqueletos de sesquiterpenos prove\u00f1en dun percursor com\u00fan: o farnesil pirofosfato:\nVarios sesquiterpenos de esqueleto li\u00f1al prod\u00facense como derivados do farnesil pirofosfato. A hormona das plantas \u00e1cido absc\u00edsico \u00e9 estruturalmente un sesquiterpeno; o seu precursor de 15 carbonos, a xantosina, non se sintetiza directamente de 3 unidades de isopreno sen\u00f3n que se produce por unha escisi\u00f3n oxidativa asim\u00e9trica dun carotenoide de 40 unidades.\nOs sesquiterpenos monoc\u00edclicos x\u00e9ranse por reacci\u00f3ns de ciclaci\u00f3n do farnesil pirofosfato ou alg\u00fans dos seus derivados (pero o esqueleto de drimano f\u00f3rmase por unha diciclaci\u00f3n concertada):\nPrincipais esqueletos sesquiterp\u00e9nicos (incl\u00faense os esqueletos transpostos e os escindidos)\nFarnesanos.\nA merrekentrona D \u00e9 un sesquiterpenfurano illado das ra\u00edces e os enxertos da planta \"Merremia kentrokaulus\". A miomontanona obt\u00edvose de \"Myoporum montanum\". A dendrolasina enc\u00f3ntrase nas secreci\u00f3ns defensivas da formiga \"Lasius fuliginosus\"\nCiclofarnesanos simples.\nCicloneridiol.\nO ciclonerodiol \u00e9 un metabolito illado de \"Trichothecium\" spp., \"Fusarium culmorum\", \"Gibberella fujikuroi\" e \"Trichoderma polysporum\", que cont\u00e9n un esqueleto de 6-(2,3-dimetilciclopentil)-2-metilheptano. O grupo do chokol est\u00e1 formado por un conxunto de terpenos illados do fungo end\u00f3fito \"Epichloe typhina\" que presentan aneis de 5 membros, tales como os chokol A e F (que cont\u00e9n un esqueleto de 4-(2,3-dimetilciclopentil)pentano) e os chokol B, C, D e E (que conte\u00f1en un esqueleto de 6-(2,3-dimetilciclopentil)-2-metilheptano).\n5,9-Ciclofarnesanos.\nO cetol Carney \u00e9 un 5,9-ciclofarnesano illado de plantas do x\u00e9nero \"Myoporum\". O seu esqueleto de carbono \u00e9 1-(butan-2-il)-3-metil-2-(3-metilbutil)ciclopentano. Ill\u00e1ronse outros compostos con estrutura relacionada, tales como o cetol Brigalow, o cetol Kindon, o cetol Carr, o cetol Jackson, o cetol Warrego e o cetol Woogaroo. A curcumalactona \u00e9 unha sesquiterpenlactona illada de \"Curcuma wenyujin\". As ciclohidromiopironas e o eumorfistonol son compostos illados de \"Eumorphia prostata\".\nCaulolactona\nHerbertianos.\nOs herbertianos (4-metil-2-(2-metilbutil)-1-(1-metiletil)ciclohexano, non confundir con herbertanos) son ciclofarnesanos obtidos a partir da ciclaci\u00f3n do farnesil pirofosfato nas posici\u00f3ns 5 e 10. Exemplos destes compostos son o humbertitol e o penlanfurano, illado da esponxa mari\u00f1a \"Dysidea fragilis\"\nDerivados da ruta do bisabolano.\nBisabolanos.\nOs bisabolanos (1-(1,5-dimetilhexil)-4-metilciclohexano) son un grupo amplamente distribu\u00eddo na natureza como compo\u00f1entes das plantas superiores. O sistema de numeraci\u00f3n utilizado para os bisabolanos \u00e9 o mesmo que o sistema do farnesano. Moitos bisabolanos contrib\u00faen ao aroma dos aceites esenciais, como o caso do zinxibereno, o cal \u00e9 un constitu\u00ednte do aceite esencial do xenxibre. O sesquicineol \u00e9 outro caso dun compo\u00f1ente que contrib\u00fae aos aromas de aceites esenciais de \"Senecio subrubriflorus\", \"Anthemis alpestris\", \"Aydendron barbeyana\" e \"Boronia megastigma\". O \u00e1cido sid\u00f3wico \u00e9 un epoxibisabolano producido por \"Aspergillus sydowi\". O Yingzhaosu A \u00e9 un endoper\u00f3xido de bisabolano que se illou da planta medicinal chinesa \"Artabotrys uncinatus\".\nOs panic\u00falidos son bisabol-1,14-\u00f3lidos illados de \"Andrographis paniculata\"\nA diperezona \u00e9 un d\u00edmero de acoplamento por radicais libres illado de \"Perezia alamani\" var. \"oolepis\" e de \"Coreocarpus arizonicus\"\nSesquicaranos.\nOs sesquicaranos (nome IUPAC 3,7-dimetil-7-(4-metil-pentil)biciclo-[4.1.0]heptano) son hom\u00f3logos isopr\u00e9nicos do carano. Un exemplo representativo \u00e9 o sesquicareno, un sesquiterpeno illado da planta \"Schisandra chinensis\" ([\u03b1] = -76,9 (c, 0,82 en cloroformo)).\nSesquisabinanos.\nOs sesquisabinanos son hom\u00f3logos isopr\u00e9nicos do sabinano. O nome IUPAC \u00e9 1-(1,5-dimetilhexil)-4-metilbiciclo[3.1.0]-hexano. O 12-sesquisabinenal \u00e9 un composto illado dos aceites esenciais de varias especies de \"Haplocarpha\"\nMacrocarpanos.\nOs macrocarpanos foron illados de \"Cupressus macrocarpa\"\nAcoranos.\nO bakerol \u00e9 un 2-noracorano illado de \"Cupressus bakeri\"\nDupreziananos.\nConstitu\u00edntes de \"Cupressus dupreziana\" e \"Juniperus thurifera\"\nZizaanos.\n\"Vetiveria zizanioides\"\nAceite esencial de vetiver\nPrezizaanos.\nO alcohol e o seu \u00e1cido presentes en \"Vetiveria nigritana\"\nCuparanos.\nO cuparano (1-metil-4-(1,2,2-trimetilciclopentil)ciclohexano) f\u00f3rmase pola ciclaci\u00f3n entre os carbonos 6 e 11 do bisabolano. Os cuparanos encontr\u00e1ronse en hep\u00e1ticas, plantas superiores e organismos mari\u00f1os. O \u03b4-cuprenen-4-ol e o cuparadiep\u00f3xido son cuparanos illados da hep\u00e1tica \"Jungermannia asplenioides\" (Jungermanniaceae)\nInformouse de 14(7\u21926)-Abeo-2,7-cuparanos illados de hep\u00e1ticas como o caso do isobazzaneno.\nLauranos e ciclolauranos.\nOs lauranos (1-metil-4-(1,2,3-trimetilciclopentil)ciclohexano) enc\u00f3ntranse en algas vermellas particularmente en \"Laurencia\". Os ciclolauranos poden ser considerados como ciclocuparanos pero poden aparecer nas fontes con lauranos.\nHerbertanos.\nOs herbertanos (non confundir cos herbertianos) son un pequeno grupo de compostos illados das hep\u00e1ticas e os fungos. Por exemplo o\n1,15-dihidroxiherberteno e a Herbertenona B foron illados da hep\u00e1tica \"Herbertus sakuraii\".\nTricotecanos.\nOs tricotecanos son ep\u00f3xidos do esqueleto 1-(1,2-dimetilciclopentil)-1,4-dimetilciclohexano. A maior\u00eda dos tricotecanos conte\u00f1en un 12,13-ep\u00f3xido (escirpano).\nOs tricotecenos son un grupo de micotoxinas encontradas en grans alimenticios infectados por fungos dos x\u00e9neros \"Baccharis\", \"Cephalosporum\", \"Myrothecium\", \"Trichothecium\", \"Stachyobotrys\", \"Calonectria\" e \"Fusarium\". O 3-acetildesoxinivalenol \u00e9 un contaminante t\u00edpico. As verrucarinas son micotoxinas dos tricotecanos conxugados con \u00e1cidos dioicos.\nA bios\u00edntese dos tricotecanos parte do cati\u00f3n bisabolilo:\nWidranos.\nIllado de \"Juniperus sinensis\"\nXimnomitranos.\nIllados de \"Gymnomitrion obtusum\"\nDerivados da ruta dos drimanos.\nDrimanos.\nO drimano \u00e9 un hidrocarburo bic\u00edclico sesquiterp\u00e9nico que se encontra naturalmente no petr\u00f3leo. \u00c9 o prototipo estrutural de diversos metabolitos secundarios illados de fungos e plantas superiores. O primeiro composto deste tipo, o cal foi chamado drimenol, illouse da planta chilena \"Drimys winteri\". Os esqueletos de drimano f\u00f3rmanse por unha biciclaci\u00f3n concertada de farnesil pirofosfato. Os compostos das series \"ent-\" tales como a iresina ill\u00e1ronse de plantas do x\u00e9nero \"Iresine\". Moitos destes compostos presentan actividade antialimentaria contra insectos. Os drimanos (decahidro-1,1,4a,5,6-pentametilnaftalenos) ill\u00e1ronse de fungos, esponxas e plantas superiores. A bios\u00edntese elucidase como unha biciclaci\u00f3n concertada do farnesil pirofosfato.\nOs estereois\u00f3meros da forma \"ent-\" tales como a iresina foron illados de plantas do x\u00e9nero \"Iresine\" spp.\nInformouse de 8,9-secodrimanos (8,9-seco-9(11)-drimen-8-ona) do tabaco.\nColoratanos.\nOs coloratanos (decahidro-1,2,4a,5,6-pentametilnaftalenos) son esqueletos de drimano transpostos onde o metilo da posici\u00f3n 4 migrou \u00e1 posici\u00f3n 3. Atop\u00e1ronse en plantas da familia Canellaceae. Un exemplo \u00e9 o muzigadial, illado de \"Warburgia ugandensis\" e \"Canella winterana\".\nDerivados da ruta do xermacrano.\nXermacranos.\nOs xermacranos son un grupo de terpenos amplamente distribu\u00eddos na natureza.\nO grupo dos xermacranos pode ser clasificado como:\nA epibalsamina foi illada de \"Centaurea coronopifolia\" e \"Stizolophus balsamita\"\nA vernomigdina \u00e9 un compo\u00f1ente dos extractos de \"Vernonia amygdalina\". O ineupat\u00f3lido \u00e9 unha sesquiterpenlactona de \"Inula eupatorioides\"\nO \u00e1cido neoliac\u00ednico \u00e9 un 15,6-xermacran\u00f3lido da planta \"Neolitsea aciculata\"\nElemanos.\nOs elemanos num\u00e9ranse igual que os eudesmanos e xermacranos. Os elemanos f\u00f3rmanse por transposici\u00f3n de Cope de 1(10), 4-xermacradienos. Por esta raz\u00f3n, moitos elemanos identificados poden ser compostos non naturais (formados polo proceso de purificaci\u00f3n). Un exemplo \u00e9 o 1,11-elemadien-15-al, illado do aceite vetiver de Hait\u00ed. Alg\u00fans elemanos prod\u00facense por modificaci\u00f3n oxidativa, como a vernolepina illada de \"Vernonia amygdalina\".\nO occidenol \u00e9 un elemano oxep\u00ednico de \"Thuja occidentalis\", \"Thuja koraiensis\" e \"Nicotiana rustica\"\nCadinanos.\nO primeiro informe do illamento dun cadinano en forma impura foi a mediados do s\u00e9culo XX. Desde ent\u00f3n, outros esqueletos similares foron cadinenos amplamente distribu\u00eddos na natureza e na actualidade informouse de m\u00e1is de 190. Mentres que o amorfinano ten orixe nun esqueleto de bisabolano,\no cadinano ten a s\u00faa orixe no xermacrano.\nO isocadaleno \u00e9 un 11(7\u21928)-abeo-1,3,5,7,9-cadinapentaeno illado de \"Heterotheca inuloides\"\nO isocalameno \u00e9 un 15(4\u21923)-abeo-1,3,5-cadinano que se encontrou en plantas do x\u00e9nero \"Chiloscyphus\" e \"Bazzania\"\nA artemisina \u00e9 un derivado da oxidaci\u00f3n do \u00e1cido artem\u00edsico (un amorfano) illado da planta composta \"Artemisia annua\". O esqueleto da artemisina corresponde ao 4,5-secoamorfano ou (\"1R,2S,3R,4S\")-2-butil-1,3-dimetil-4-(propan-2-il)ciclohexano.\nOplopanos.\nOs oplopanos (1-etiloctahidro-4-metil-7-(1-metiletil)-1\"H\"-indeno) ill\u00e1ronse de plantas superiores. Son 3(4 \u2192 5)-abeocadinanos. As pulioplopanonas son sesquiterpenos tipo oplopano de especies de \"Pulicaria\"\nErinxenanos.\nOs erinxenanos son 13(11\u219212)-abeo-9-cadinanos de \"Eryngium creticum\"\n6(7 \u2192 8)-abeocadinanos.\nO mutisiantol \u00e9 un composto que \u00e9 a base de varios compostos con esqueleto (\"1S,3S\")-1,5-dimetil-3-(2-metilpropil)-2,3-dihidro-1\"H\"-indeno. Foi illado por Bohlmann e colaboradores en 1979 a partir das ra\u00edces de \"Mutisia homoeantha\". Este grupo consiste en esqueletos de 6(7 \u2192 8)-abeocadinanos de \"Jungia\" e \"Mutisia'.\nEudesmanos.\nOs eudesmanos son denominados selinanos en literatura anterior \u00e1 d\u00e9cada de 1950. Os eudesmanos que presentan a configuraci\u00f3n 4\u03b2,5\u03b1,7\u03b2,10\u03b2 at\u00f3panse en plantas superiores mentres que os \"ent\"- eudesmanos enc\u00f3ntranse en hep\u00e1ticas. Os eudesmados son sesquiterpenos moi diversos, con moitas variaci\u00f3ns estruturais:\nOs eudesmanos te\u00f1en valor quimiotaxon\u00f3mico. Por exemplo, os agarofuranos e os alcaloides tipo evonina son indicadores quimiotaxon\u00f3micos da familia Celastraceae. A xerina \u00e9 un composto illado de \"Geraea viscida\".\nXatamansanos.\nEstes compostos, chamados tam\u00e9n valeranos (o esqueleto \u00e9 un decahidro-4a,8a-dimetil-2-(1-metiletil)naftaleno) foron illados principalmente de \"Valeriana\". Estes esqueletos son derivados de transposici\u00f3n do eudesmano onde o grupo metilo do carbono 4 migrou \u00e1 posici\u00f3n 5. A xatamansona \u00e9 un compo\u00f1ente das ra\u00edces de \"Valeriana officinalis\" e \"Nardostachys jatamansi\" (de onde lle v\u00e9n o nome: \"jatamansi\" \u2192 xatamansianos).\nHelmintosporanos.\nIllado de \"Helminthosporium sativum\" e \"Cochliobolus sativus\"\nEmotina.\nO esqueleto da emotina, o 1,4-dimetil-6-(propan-2-il)naftaleno, \u00e9 un 14(10 \u2192 1)-abeoeudesmano cun anel arom\u00e1tico A e o metilo da posici\u00f3n 10 migrado \u00e1 posici\u00f3n 1. Estes compostos ill\u00e1ronse de \"Emmotum nitens\", por exemplo a emotina C.\nOpositanos.\nOs opositanos son 8(7 \u2192 6)-abeoeudesmanos e enc\u00f3ntranse tanto en esponxas (\"Axinella\") coma en plantas da familia Apiaceae (\"Torilis japonica\", \"Erigeron annuus\"), Annonaceae (\"Annona bullata\") e Araceae (\"Homalomena occulta\") coma en organismos mari\u00f1os. O seu esqueleto \u00e9 un octahidro-3a,7-dimetil-1-(2-metilpropil)-1\"H\"-indeno.\nFarfuxina.\nO esqueleto da farfuxina, o 1,5-dimetil-3-(propan-2-il)naftaleno, consiste nun 14(10 \u2192 9)-abeoeudesmano, o cal ten un anel arom\u00e1tico B e o metilo en posici\u00f3n 10 migrado \u00e1 posici\u00f3n 9. As farfuxinas foron illadas de \"Farfugium japonicum\" (de onde lle v\u00e9n o nome: \"Farfugium\" \u2192 farfuxina).\nGorgonanos.\nOs gorgonanos (decahidro-1,4a-dimetil-8-(1-metiletil)naftalenos) son derivados do eudesmano por unha migraci\u00f3n do grupo isopropilo \u00e1 posici\u00f3n 6. Estes terpenos foron illados de corais \"Pseudopterogorgia americana\" e \"Saccogyna viticulosa\"\nEremofilanos.\nOs eremofilanos derivan dos eudesmanos por migraci\u00f3n do grupo metilo desde C-10 a C-5. Existe unha confusi\u00f3n na literatura sobre a numeraci\u00f3n dos carbonos 14 e 15; a numeraci\u00f3n bioxen\u00e9tica dada a continuaci\u00f3n \u00e9 a m\u00e1is utilizada. M\u00f3strase a estereoqu\u00edmica normal, a\u00ednda que hai varias excepci\u00f3ns a esta. Igual que coas outras categor\u00edas m\u00e1is grandes, os eremofilanos div\u00eddense en eremofilanos simples, eremophilan\u00f3lidos e furanoeremofilanos, secoeremofilanos, abeoeremofilanos e noreremofilanos.\nQuiloscifanos.\nOs quiloscifanos son sesquiterpenos con esqueleto base de octahidro-7,7a-dimetil-1-(2-metilpropil)-\"1H\"-indeno. Bioxeneticamente son considerados 8(7 \u2192 6)-abeoeremofilanos. Estes compostos ill\u00e1ronse de hep\u00e1ticas. Por exemplo, a 10-\u03b1-7,10-anhidro-11,12-dihidroquiloscifolona procede de \"Lepidozia fauriana\"\nAristolanos.\nOs aristolanos (decahidro-1,1,7,7a-tetrametil-\"1H\"-ciclopropa-[a]naftalenos) foron illados de varias especies de plantas do x\u00e9nero \"Aristolochia\" e de hep\u00e1ticas. Def\u00ednense como 6,11-cicloeremofilanos. O 9-aristolen-12-al \u00e9 un aristolano illado de hep\u00e1ticas do x\u00e9nero \"Bazzania\". O \u03b1-feruleno \u00e9 un composto relacionado encontrado en plantas vasculares (\"Ferula communis\" e \"Acanthella cavernosa\"), ademais de corais (\"Pseudopterogorgia americana\").\nNardosinanos.\nOs narsidosanos son sesquiterpenos de organismos mari\u00f1os que presentan o esqueleto base de decahidro-1,8a-dimetil-8-(1-metiletil)naftaleno. O Nardosinanol A \u00e9 un furonardosinano de esponxas do x\u00e9nero \"Lemnalia\". Estes esqueletos son eremofilanos nos cales o grupo isopropilo migrou \u00e1 posici\u00f3n 6. As paralemnolinas son derivados do nardosinano illados do coral \"Paralemnalia thyrsoides\". A nardosinona \u00e9 un nardosinano constitu\u00ednte de \"Nardostachys jatamansi\".\nCacaloides.\nO cacalol \u00e9 un nafto[2,3-\"b\"]furano illado de \"Psacalium decompositum\" e posteriormente encontr\u00e1ronse compostos co esqueleto relacionado de 1,8-dimetil-2-(propan-2-il)naftaleno. Ill\u00e1ronse de plantas dos x\u00e9neros \"Cacalia\" e \"Psacalium\".\nGuaianos.\nOs guaianos (decahidro-1,4-dimetil-7-(1-metiletil)azulenos) son un grupo de sesquiterpenos amplamente distribu\u00eddo na natureza en forma de hidrocarburos, alcohois e sesquiterpenlactonas (guaian\u00f3lidos). Estes sesquiterpenos son t\u00edpicos da familia Asteraceae.\nEste grupo pode clasificarse en:\nInformouse de 3,4-secoguaianos (espicat\u00f3lidos e zaluzaninas) illados de \"Zaluzania grayana\", \"Pseudelephantopus spicatus\" e \"Microliabum polymnioides\" (Asteraceae). Por outro lado, os 1,10-secoguaianos atop\u00e1ronse en \"Cyperus articulatus\" e \"Alpinia oxyphylla\". Os xantanos (1-butil-2-metil-5-(1-metiletil)cicloheptanos) son 4,5-secoguaianos orixinalmente illados de \"Xanthium\". Outro exemplo \u00e9 a xiberodiona obtida dos extractos de \"Sinularia gibberosa\"\nCarabranos.\nOs carabranos (7-butil-1-metil-4-(1-metiletil)biciclo[4.1.0]heptanos) son un grupo de sesquiterpenos do tipo 5,10-cicloxantanos. Os curcarabranoles son carabranos illados de \"Curcuma zedoaria\".\nAromadendranos.\nOs aromadendranos (decahidro-1,1,4,7-tetrametil-1\"H\"-cicloprop[\"e\"]azulenos) son 6,11-cicloguaianos. Outros derivados dos cicloguaianos son os 5,10-cicloaromadendranos, secoaromadendranos, inclu\u00edndo as plaxioquilinas (2,3-secoaromadendranos).\nCubebanos.\nOs cubebanos (octahidro-3,7-dimetil-4-(1-metiletil)-1\"H\"-ciclopenta[1,3]ciclopropa[1,2]-bencenos) son 1,6-cicloguaianos. Foron identificados nos aceites esenciais de \"Piper cubeba\" (Piperaceae), \"Jackiella javanica\" (Jackiellaceae), \"Eupatorium serotinum\" e \"Solidago canadensis\" (Asteraceae).\nIvaxilaranos.\nOs ivaxilaranos (4,6b-dimetil-2-(propan-2-il)decahidrociclopropa[\"e\"]indenos) son 8,10-cicloguaianos. A ivaxilarina \u00e9 un ivaxilaran\u00f3lido de \"Iva axillaris\".\nPatchoulanos.\nOs patchoulanos (4,10,11,11-tetrametiltriciclo[5.3.1.01,5]undecanos) son 1,11-cicloguaianos. No aceite de patchouli ill\u00e1ronse varios esqueletos transpostos de patchoulano. O ciperenol e o \u03b1-patchouleno son sesquiterpenos tipo patchoulano abundantes nos aceites esenciais de varias especies de plantas pertencentes \u00e1s familias Lamiaceae (\"Pogostemon\"), Lauraceae (\"Lindera\"), Cyperaceae (\"Cyperus\"), Asteraceae (\"Cirsium\"), valerianaceae (\"Nardostachys\") e Euphorbiaceae (\"Joannesia\", \"Sandwithia\" e \"Croton\").\nA ciperadiona \u00e9 un 4,5-secopatchoulano illado do aceite esencial de \"Cyperus rotundus\".\nValerenanos.\nOs valerenanos (octahidro-1,4-dimetil-7-(2-metilpropil)-1\"H\"-indeno) son 8(7 \u2192 6)-abeoguaianos. Un exemplo \u00e9 o \u03b1-valerenol e os seus derivados de oxidaci\u00f3n, illados de plantas da familia Valerianaceae (\"Valeriana\") e Asteraceae (\"Zexmenia\").\nDaucanos.\nOs daucanos (decahidro-3a,6-dimetil-1-(1-metiletil)azulenos) son estruturas encontradas principalmente en plantas do x\u00e9nero \"Ferula\", \"Blainvillea\", \"Daucus\", \"Rosa\" e \"Homalomena\" as\u00ed como os fungos \"Trichoderma\", \"Aspergillus\" e \"Gliocladium\".\nSalviolanos.\nOs salviolanos (chamados tam\u00e9n isodaucanos) son sesquiterpenos con esqueletos de decahidro-3a,7-dimetil-1-(1-metiletil)azuleno. Un exemplo destes compostos \u00e9 o homalomenol E, illado de \"Homalomena occulta\".\nDerivados da ruta do humulano.\nHumulanos e biciclohumulanos.\nO humulano \u00e9 produto da ciclaci\u00f3n do farnesil pirofosfato nas posici\u00f3ns 1 e 11. O humuleno enc\u00f3ntrase no l\u00fapulo (\"Humulus lupulus)\".\nCariofilanos.\nA ciclaci\u00f3n do humulano nos carbonos 2 e 10 produce o esqueleto de cariofilano. O \u03b2-cariofileno illouse de varias plantas, tales como \"Syzygium aromaticum\" e \"Cinnamomum zeylanicum\". O taedolidol \u00e9 un diepoxicariofileno obtido do fungo end\u00f3fito \"Pestalotiopsis\" sp. illado de \"Pinus taeda\".\nCariolanos.\nIllados de \"Streptomyces\" e \"Botrytis\".\nIludanos.\nOs iludanos son sesquiterpenos illados de fungos dos x\u00e9neros \"Cyathus\", \"Clitocybe\", \"Pleurotus\", \"Mycena\" e \"Russula\" ademais de fentos dos x\u00e9neros \"Hypolepis\" e \"Pteridium\".\nProtoiludanos.\nOs protoiludanos son estruturas sesquiterp\u00e9nicas illadas de fungos dos x\u00e9neros \"Armillaria\", \"Coprinus\", \"Fomitopsis\", \"Omphalotus\" e \"Clitocybe\". O 6-protoiludeno \u00e9 un sesquiterpeno de \"Fomitopsis insularis\" e \"Omphalotus olearis\". Os mele\u00f3lidos son \u00e9steres protoilud\u00e1nicos esterificados con \u00e1cido orsel\u00ednico illados de \"Armillaria mellea\".\nA armilasina \u00e9 un 14-norprotoiludano esterificado co \u00e1cido orsel\u00ednico. Tam\u00e9n foron illados de \"Armillaria mellea\".\nA estrutura do fomosano corresponde \u00e1 dun 8,9-secoprotoiludano. A iludosina \u00e9 un fomosano illado do extracto do fungo \"Omphalotus illudens\".\nIludalanos.\nOs iludalanos p\u00f3dense considerar como 4,6-secoilludanos. Estes esqueletos at\u00f3panse en fungos (x\u00e9neros \"Clitocybe\", \"Fomes\" e \"Onychium\") e fentos (x\u00e9neros \"Pityrogramma\", \"Hypolepis\", \"Dennstaedtia\", \"Equisetum\" e \"Cibotium\"). Os fungos do x\u00e9nero \"Ripartites\" e \"Russula\" producen iludalanos fen\u00f3licos (riparois e rusuxaponois.)\nO cibrodol \u00e9 un 10,11-secoiludalano illado do fungo \"Cyathus buller\".\nHirsutanos.\nEn esponxas do x\u00e9nero \"Haliclona\" e \"Gloeostereum incarnatum\".\nPentalenanos.\nIllados de \"Streptomyces\".\nHimachalanos.\nOs himachalanos (decahidro-2,5,9,9-tetrametil-\"1H\"-benzocicloheptenos) son sesquiterpenos illados de plantas da familia Pinaceae (\"Cedrus\"), Asteraceae (\"Artemisia\", \"Lasianthaea\", \"Blumea\" e \"Acritopappus\"). A bacciferina A \u00e9 un himachalano de \"Cipadessa baccifera\" (Meliaceae).\nAfricananos.\nOs africananos son decahidro-3,3,5,7b-tetrametil-1\"H\"-cicloprop[\"e\"]azulenos. O africantriol \u00e9 un composto con este esqueleto base que \u00e9 producido por \"Streptomyces\" (cepa HKI0297) e o octocoral \"Lemnalia africana\". Por outro lado, a 10-anxeloiloxi-2-africanen-4-ona foi illada da planta \"Senecio oxyriifolius\".\nLonxipinanos.\nOs lonxipinanos (2,6,6,9-tetrametiltriciclo[5.4.0.02,8]undecanos) son 2,7-ciclohimachalanos. Estes esqueletos foron detectados en aceites esenciais de Asteraceae (\"Lavandula\", \"Stevia\", \"Artemisia\", \"Tanacetum\", \"Santolina\") e Lamiaceae (\"Lavandula\"). A 2-longipinanona \u00e9 un lonxipinano \"Artemisia filifolia\". O oblonguifoliol \u00e9 un constitu\u00ednte de \"Santolina oblongifolia\" e \"Santolina viscosa.\"\nLonxifolanos.\nOs lonxifolanos te\u00f1en a estrutura de decahidro-4,8,8,9-tetrametil-1,4-metanoazuleno. O lonxifoleno (chamado tam\u00e9n xunipeno) \u00e9 un lonxifolano amplamente distribu\u00eddo no reino vexetal, sobre todo en especies dos x\u00e9neros \"Pinus\" e \"Juniperus\". O 7(15)-lonxifolen-5-ol \u00e9 un lonxifolano de \"Juniperus conferta\".\nLonxibornanos.\nOs lonxibornanos (decahidro-4,5,5,8a-tetrametil-1,4-metanoazulenos) son 3,7-ciclohimachalanos. Estes compostos est\u00e1n distribu\u00eddos en varias especies de con\u00edferas dos x\u00e9neros \"Juniperus\", \"Pinus\", \"Cupressus\", \"Dacrydium\" e \"Cedrus\". Un exemplo destes compostos \u00e9 o kuromatsuol (chamado tam\u00e9n xuniperol ou 4\u03b2-lonxiborneol).\nOutros esqueletos.\nBrasilanos.\nOs brasilanos son sesquiterpenos con esqueleto base de octahidro-1,6,6-trimetil-4-(1-metiletil)-\"1H\"-indeno. Ill\u00e1ronse de moluscos do x\u00e9nero \"Aplysia\". Este esqueleto toma o seu nome de \"Aplysia brasilensis\" (sin\u00f3nimo: \"Aplysia fasciata\").\nHodgsonox.\nOs hodgsonoxes son sesquiterpenos illados da hep\u00e1tica \"Lepidolaena hodgsoniae\".\nArtemona.\nA artemona \u00e9 un sesquiterpeno irregular de \"Artemisia pallens\", \"Artemisia abrotanum\" e \"Polygonum barbatum\".\nTapsanos.\nOs tapsanos (octahidro-1,2,3a,7,7,7a-hexametil-1\"H\"-indenos) foron illados de plantas do x\u00e9nero \"Thapsia\". O tapsanol \u00e9 un 14,15 epoxitapsano illado da planta \"Thapsia villosa\" (Apiaceae\").\nAliacanos.\nOs aliacanos son sesquiterpenos con esqueleto base de octahidro-2,2,4-trimetil-7-(1-metiletil)-\"1H\"-indeno. Ill\u00e1ronse dos fungos \"Marasmius alliaceus\" e os primnatrienos arom\u00e1ticos de \"Primnoeides\". Os primnatrienos son aneis arom\u00e1ticos dos aliacanos.\nO rusulanorol, illado de \"Russula delica\" \u00e9 un exemplo dun esqueleto que corresponde a un abeo-11(4\u21923)-12-noraliacano.\nPinguisanos.\nOs pinguisanos (5-etiloctahidro-1,3a,4,7a-tetrametil-1\"H\"-indenos) ill\u00e1ronse de hep\u00e1ticas (\"Trocholejeunea\", \"Porella\", \"Aneura\"). Poden clasificarse en:\nFukinanos.\nOs fukinanos (octahidro-2,3a,4-trimetil-2-(1-metiletil)-1\"H\"-indenos) ill\u00e1ronse de \"Petasites japonicus\". Tam\u00e9n se illaron do coral \"Coelogorgia\".\nPicrotoxanos.\nOs picrotoxanos (octahidro-1,4,7a-trimetil-5-(1-metiletil)-1\"H\"-indenos) son compo\u00f1entes amargos e t\u00f3xicos de plantas da familia Orchidaceae. En xeral est\u00e1n altamente oxixenados. Poden clasificarse en:\nPerforanos.\nOs perforanos te\u00f1en esqueleto de decahidro-1,4,7,9a-tetrametil-\"1H\"-benzocicloheptano. Atop\u00e1ronse nas algas do x\u00e9nero \"Laurencia\" (como o caso do guadalupol) e no molusco \"Aplysia\".\nPacifigorxianos.\nOs pacifigorxianos son esqueletos de sesquiterpenos encontrados en corais do x\u00e9nero \"Pacifigorgia\" e de hep\u00e1ticas do x\u00e9nero \"Frullania\".\nAsteriscanos.\nOs asteriscanos son sesquiterpenos illados de \"Asteriscus\" (Asteraceae).\nEsterpuranos.\nOs esterpuranos son sesquiterpenos relacionados biosinteticamente cos iludanos. Ill\u00e1ronse dos fungos \"Merulis\" e \"Stereum\".\nLactaranos.\nOs lactaranos son sesquiterpenos illados case exclusivamente de \"Lactarius\". A rusulactarororrufina \u00e9 un lactarano de \"Russula brevipes\".\nIll\u00e1ronse 8-norlactaranos dos fungos \"Lactarius\", como o caso da 8-norlactaranolactona.\nA lactaronecatorina A \u00e9 un 8,9-secolactarano de \"Lactarius\".\nIsolactaranos.\nOs isolactaranos foron illados de fungos \"Lactarius\".\nMerulanos.\nIllados de \"Merulius tremellosus\".\nTremulanos.\nOs tremulanos constit\u00faen unha clase de sesquiterpenos que se caracterizan por ter o esqueleto 2,2,4,5,8-pentametildecahidroazuleno.\nO primeiro composto con este esqueleto illouse en 1993 a partir do sapr\u00f3fito do chopo \"Phellinus tremulae\". Os conocenois ill\u00e1ronse de \"Conocybe siliginea\".\nTam\u00e9n se atoparon 5,6-secotemulanos (conocen\u00f3lidos A e B) en \"Conocybe siliginea\".\nClovanos.\nIllados de \"Rumphella antipathies\".\nPrecapnelanos.\nIllados de \"Capnella imbricata\".\nCicloprecapnelano.\nIllados de \"Laurencia viridis\".\nCapnelanos.\nIllados do coral \"Capnella imbricata\".\nCucumanos.\nIllados de \"Macrocystidia cucumis\"\nSilfinanos.\nIllados de \"Leptosphaeria maculans\". e \"Phoma lingum\"\nSilfihiperfolianos.\nIllados de \"Artemisia\"\nPresilfiperfolianos.\nIllados de \"Senecio anteuphorbium\" e de \"Echinops giganteus\"\nIllado de \"Echinops giganteus\" var. \"lelyi\".\nIsocomanos.\nIllado de \"Schistostephium \" (Asteraceae).\nPanasinsanos.\nIllados de \"Panax ginseng\".\nModhefanos.\nIllados de \"Liabum eggersii\". e \"Isocoma wrightii\"\nQuadranos.\nIllados de \"Aspergillus terreus\".\nCanferanos.\nObtidos de \"Cinnamomum camphora\".\nCanferenanos.\nIllados de \"Illicium tsangii\".\n\u03b2-Santalanos.\nIllados do aceite esencial do s\u00e1ndalo (\"Santalum album\").\nSativanos.\nIllados de \"Helminthosporium sativum\".\nCiclocopacanfanos.\nIllados de \"Vetiveria zizanioides\".\nSinularanos.\nIllados de \"Sinularia mayi\".\nCiclosinularanos.\nIllados de \"Clavularia inflata\".\nCopaanos.\nIllados de \"Cyperus rotundus\".\nRotundanos.\nOs seus \u00e9steres illados de \"Trixis vautheri\".\nTuiopsanos.\nOs tuiopsanos foron illados de plantas (\"Microbiota decussata\"), hep\u00e1ticas e fungos (\"Xylaria carpophila\").\nPseudowidrano.\nIllado de \"Thujopsis dolabrata\".\nBourbonanos.\nIllados de \"Nephthea erecta\""}
{"id": "503835", "revid": "85894", "url": "https://gl.wikipedia.org/wiki?curid=503835", "title": "O Outeiro, Arca, O Pino", "text": "O Outeiro \u00e9 un lugar da parroquia de Arca no concello coru\u00f1\u00e9s do Pino, na comarca de Arz\u00faa.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "503837", "revid": "85894", "url": "https://gl.wikipedia.org/wiki?curid=503837", "title": "Pazos, Arca, O Pino", "text": " \nAstrar \u00e9 un lugar da parroquia de Arca no concello coru\u00f1\u00e9s do Pino, na comarca de Arz\u00faa. Segundo o IGE, en 2019 ti\u00f1a 18 habitantes (11 homes e 7 mulleres)."}
{"id": "503839", "revid": "85894", "url": "https://gl.wikipedia.org/wiki?curid=503839", "title": "Samil, Arca, O Pino", "text": "Samil ou Saamil \u00e9 un lugar da parroquia de Arca no concello coru\u00f1\u00e9s do Pino, na comarca de Arz\u00faa. Segundo o IGE, en 2019 ti\u00f1a 4 habitantes (2 homes e 2 mulleres).\nA uns 180 metros en li\u00f1a recta ao noroeste at\u00f3pase o n\u00facleo de Samil de Arriba, de dimensi\u00f3ns moito maiores e xa na parroquia de Castrofeito, polo que a esta poboaci\u00f3n tam\u00e9n se lle co\u00f1ece como Samil de Abaixo. Outros top\u00f3nimos dos arredores son Campo da Pepa e A Toxeira (ao norte), As Caneiras (ao oeste) e o Coto de Pazos (ao leste).\nChama a atenci\u00f3n neste lugar un h\u00f3rreo de boas dimensi\u00f3ns que pentence \u00e1 tipolox\u00eda dos h\u00f3rreos do Pino.\nA curta distancia, a uns 1.100 m cara ao nord\u00e9s, nace na Chousa de Abeas o rego do Burgo."}
{"id": "503842", "revid": "89787", "url": "https://gl.wikipedia.org/wiki?curid=503842", "title": "Galician Freaky Film Festival", "text": "O Galician Freaky Film Festival (xeralmente abreviado GFFF) \u00e9 un festival internacional de cinema fant\u00e1stico, terror, ciencia ficci\u00f3n, suspense, animaci\u00f3n e outros x\u00e9neros asociados ao cinema friqui (m\u00e1is usado no cinema co termo ingl\u00e9s ), que se celebra anualmente en Vigo desde o ano 2017.\nDesde o ano 2020 o festival \u00e9 membro de Proxecta (Coordinadora galega de festivais de cinema), de Pantalla (Federaci\u00f3n estatal de coordinadoras de festivais de cinema e contidos audiovisuais) e de R\u00edas Baixas Film Fest.\nPremiados por edici\u00f3n.\n2017: #0 edition.\n\"Edici\u00f3n sen premios.\""}
{"id": "503843", "revid": "89787", "url": "https://gl.wikipedia.org/wiki?curid=503843", "title": "Cl\u00e1sica de Pascua", "text": "A Cl\u00e1sica de Pascua \u00e9 unha proba ciclista de afeccionados, que ten lugar na vila de Padr\u00f3n e arredores o luns de Pascua. Est\u00e1 organizada polo Club Ciclista Padron\u00e9s. Forma parte do calendario nacional da Real Federaci\u00f3n Espa\u00f1ola de Ciclismo. "}
{"id": "503845", "revid": "4817", "url": "https://gl.wikipedia.org/wiki?curid=503845", "title": "Thomas David Jones", "text": "Thomas David Jones, nado en Baltimore, Maryland, o 22 de xaneiro de 1955, \u00e9 un astronauta estadounidense retirado que formou parte das misi\u00f3ns STS-59, STS-68, STS-80 e STS-98.\nTraxectoria.\nJones graduouse en ciencias pola Academia da Forza A\u00e9rea dos Estados Unidos en Colorado Springs en 1977 e ten un doutoramento en ciencias planetarias pola Universidade de Arizona en Tucson en 1988.\nFoi seleccionado como astronauta pola NASA en xaneiro de 1990, participando nas misi\u00f3ns STS-59, STS-68, STS-80 e STS-98 e pasando 53,03 d\u00edas no espazo."}
{"id": "503846", "revid": "72012", "url": "https://gl.wikipedia.org/wiki?curid=503846", "title": "Thomas D. Jones", "text": ""}
{"id": "503848", "revid": "85894", "url": "https://gl.wikipedia.org/wiki?curid=503848", "title": "O Pic\u00f3n, Arca, O Pino", "text": " \nO Pic\u00f3n \u00e9 un lugar da parroquia de Arca no concello coru\u00f1\u00e9s do Pino, na comarca de Arz\u00faa, a pouco m\u00e1is dun quil\u00f3metro ao leste da capital municipal, O Pedrouzo.\nMonumentos.\nArquitectura civil.\nO elemento patrimonial de maior relevancia deste lugar \u00e9 o chamado pazo do Pic\u00f3n, un edificio barroco do s\u00e9culo XVII.\nXeograf\u00eda.\nAlg\u00fans dos top\u00f3nimos que se atopan nas inmediaci\u00f3ns do Pic\u00f3n son:"}
{"id": "503849", "revid": "4817", "url": "https://gl.wikipedia.org/wiki?curid=503849", "title": "Journeyman (foguete)", "text": "Journeyman, tam\u00e9n co\u00f1ecido coa denominaci\u00f3n Argo-D8, foi un foguete sonda estadounidense de propelente s\u00f3lido desenvolvido a finais dos anos 1950 e formado por cinco etapas.\nJourneyman foi desenvolvido por Aerolab Development Co. para a NASA co apoio do Centro de Armas Especiais da Forza A\u00e9rea para estudar a contorna de radiaci\u00f3n do espazo pr\u00f3ximo \u00e1 Terra de cara as misi\u00f3ns do Proxecto Mercury e para levar a cabo misi\u00f3ns de radioastronom\u00eda. Todos os Journeyman, 8 en total, foron lanzados entre 1960 e 1965."}
{"id": "503850", "revid": "27155", "url": "https://gl.wikipedia.org/wiki?curid=503850", "title": "Sesquiterpenoide", "text": ""}
{"id": "503851", "revid": "27155", "url": "https://gl.wikipedia.org/wiki?curid=503851", "title": "Triterpeno", "text": "Os triterpenos son unha clase de terpenos formados por seis unidades de isopreno (ou tres monoterpenos) coa f\u00f3rmula C30H48. Os animais, as plantas e fungos producen triterpenos, como o escualeno, precursor de todos os esteroides. Se os triterpenos conte\u00f1en ox\u00edxeno e alg\u00fans grupos modificados reciben o nome de triterpenoides.\nEstruturas.\nOs triterpenos presentan unha gran variedade de estruturas. Identific\u00e1ronse case 200 esqueletos diferentes de triterpenos. Estes esqueletos poden ser clasificados segundo o n\u00famero de aneis que presenten. En xeral as estruturas pentac\u00edclicas (de 5 aneis) son as predominantes.\nTriterpenoides.\nPor definici\u00f3n os triterpenos son hidrocarburos e non pos\u00faen hetero\u00e1tomos (s\u00f3 te\u00f1en C e H); os triterpenos funcionalizados con outros \u00e1tomos ou modificaci\u00f3n de grupos qu\u00edmicos denom\u00ednanse triterpenoides. Non obstante, \u00e1s veces os dous termos util\u00edzanse na literatura indistintamente.\nOs triterpenoides pos\u00faen unha rica quimica e farmacolox\u00eda (por exemplo, o colesterol) con varios motivos pentac\u00edclicos. O lupano, oleanano e ursano parecen ser prometedores como axentes anticancerosos.\nEsteroides.\nOs esteroides presentan un n\u00facleo de cucurbitano, a\u00ednda que na pr\u00e1ctica biosintet\u00edzanse a partir do lanosterol (en animais e fungos) ou do cicloartenol (en plantas) por medio da ciclacion do escualeno. Os esteroides te\u00f1en d\u00faas funci\u00f3ns biol\u00f3xicas principais, son compo\u00f1entes clave das membranas celulares ou mol\u00e9culas de sinalizaci\u00f3n que activan receptores de hormonas esteroides. Importantes subclases son os esterois e as cucurbitacinas.\nSaponinas triterpenoides.\nAs saponinas triterpenoides son triterpenos que pertencen ao grupo de compostos da saponina, polo que son glic\u00f3sidos triterpenoides. Prod\u00facenas as plantas como parte do seu mecanismo de autodefensa con importantes subclases como os ginsen\u00f3sidos (que aparecen no ginseng) e eleuter\u00f3sidos.\nOs triterpenos biosintet\u00edzanse por condensaci\u00f3n cabeza con cabeza de d\u00faas unidades de farnesil pirofosfato (FPP) para formar escualeno. \u00c1 s\u00faa vez, o escualeno serve como precursor para a formaci\u00f3n de triterpenoides, inclu\u00edndo os hopanoides bacterianos e os esterois eucariotas. O escualeno \u00e9 un composto valioso en si mesmo, xa que se usa como antioxidante, e tam\u00e9n en cosmetica, nutrici\u00f3n e vacinas. O escualeno \u00e9 extra\u00eddo do aceite de f\u00edgado de tibur\u00f3n ou das olivas ou outras plantas oleaxinosas."}
{"id": "503852", "revid": "27155", "url": "https://gl.wikipedia.org/wiki?curid=503852", "title": "Triterpenoide", "text": ""}
{"id": "503854", "revid": "15490", "url": "https://gl.wikipedia.org/wiki?curid=503854", "title": "Torre romana de Magall\u00f3n", "text": ""}
{"id": "503855", "revid": "32797", "url": "https://gl.wikipedia.org/wiki?curid=503855", "title": "Rego do Burgo, r\u00edo Brandelos", "text": "O rego do Burgo ou rego de Puntill\u00f3n \u00e9 un afluente do r\u00edo Brandelos que discorre polos concellos do Pino e Touro, na comarca de Arz\u00faa e ten unha lonxitude total de 7.720 metros.\nCaracter\u00edsticas.\nNace na Chousa de Abeas, dentro da parroquia de Arca e preto do lugar de Samil, a uns 365 metros de altitude, e desemboca no r\u00edo Brandelos \u00e1 altura do lugar de Sar, na parroquia de San Vicenzo de Bama, a uns 185 metros de altitude, seguindo unha direcci\u00f3n norte-sur sen apenas describir grandes revoltas.\nApenas a 1.800 metros do seu nacemento, nun meandro, at\u00f3pase o castro da Roda ou de Vilaboa. Pouco despois vai bordeando polo leste a capital municipal do Pino, O Pedrouzo, deixando o lugar do Pic\u00f3n ao seu leste. A dous quil\u00f3metros do seu encontro co Brandelos, preto do lugar da Sapeira, na parroquia de Bama, o rego do Xeimar vai converxer con el. Por fin, apenas a uns centos de metros ao sur dunha \u00e1rea de extracci\u00f3n de \u00e1ridos, a antiga mina de cobre de R\u00edo Tinto, o rego do Burgo ten o seu encontro co Brandelos.\nConta con cinco subafluentes, sendo o rego do Xeimar o m\u00e1is importante deles.\nEtimolox\u00eda.\nEste rego debe o seu nome ao lugar do Burgo, que atravesa. Por este lugar pasa o Cami\u00f1o Franc\u00e9s a Santiago."}
{"id": "503856", "revid": "22795", "url": "https://gl.wikipedia.org/wiki?curid=503856", "title": "Labrus", "text": "Labrus \u00e9 un x\u00e9nero de peixes oste\u00edctios mari\u00f1os da orde dos perciformes, suborde dos percoideos, superfamilia dos perocideos e familia dos l\u00e1bridos, propios do Atl\u00e1ntico oriental, inclu\u00eddo o Mediterr\u00e1neo e o mar Negro.\nA s\u00faa especie tipo \u00e9 \"Labrus mixtus\" .\nTaxonom\u00eda.\nDescrici\u00f3n.\nO x\u00e9nero foi descrito en 1758 por Linneo na 10\u00aa edici\u00f3n do seu \"Systema Naturae\".\nEtimolox\u00eda.\nO nome cient\u00edfico \"Labrus\" deriva do lat\u00edn \"labrus\", nome dun peixe, termo relacionado con \"labrum\", \"labio\", facendo referencia aos grandes labios dos peixes deste x\u00e9nero.\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polo sin\u00f3nimo: \nEspecies.\nSegundo o WoRMS e a FishBase, o x\u00e9nero comprende as seguintes catro especies:\nPor\u00e9n, o ITIS admite as seguintes:"}
{"id": "503857", "revid": "27155", "url": "https://gl.wikipedia.org/wiki?curid=503857", "title": "Tetraterpeno", "text": "Os tetraterpenos son terpenos formados por oito unidades de isopreno (ou catro monoterpenos) e coa f\u00f3rmula molecular C40H64. Os tetraterpenoides (entre os que est\u00e1n moitos carotenoides) son tetraterpenos que foron modificados quimicamente, e conte\u00f1en grupos funcionais con ox\u00edxeno.\nO fitoeno biosintet\u00edzase por condensaci\u00f3n cabeza con cabeza de d\u00faas mol\u00e9culas de xeranilxeranil pirofosfato (GGPP). Un grupo de tetraterpenos e probablemente o m\u00e1is estudado, \u00e9 o dos pigmentos carotenoides. Os carotenoides te\u00f1en improtantes funci\u00f3ns biol\u00f3xicas, como a captaci\u00f3n da luz para a fotos\u00edntese, actividades antioxidantes e protecci\u00f3n contra os radicais libres, s\u00edntese de hormonas de plantas e como compo\u00f1entes estruturais das membranas. Xunto coa s\u00faa relevancia biol\u00f3xica, os carotenoides son tam\u00f1en compostos de alto valor para as industrias alimenticia e farmac\u00e9utica. Os carotenoides son biosintetizados por organismos fotosint\u00e9ticos e non fotosint\u00e9ticos; por\u00e9n, nos organismos fotosint\u00e9ticos, son compo\u00f1entes esenciais como pigmentos accesorios dos centros de reacci\u00f3n captadores de luz dos fotosistemas. As xantofilas son outro grupo de pigmentos tetraterpenos amplamente distribu\u00eddos na natureza."}
{"id": "503859", "revid": "785", "url": "https://gl.wikipedia.org/wiki?curid=503859", "title": "Pazo do Pic\u00f3n", "text": "O Pazo do Pic\u00f3n, tam\u00e9n chamado Pazo de San Fernando do Pic\u00f3n, \u00e9 unha construci\u00f3n barroca do s\u00e9culo XVII do lugar do Pic\u00f3n, na parroquia de Arca do concello do Pino.\nDescrici\u00f3n.\nO pazo at\u00f3pase nunha contorna rural, a\u00ednda que apenas a un quil\u00f3metro da capital municipal, O Pedrouzo, case ao final da r\u00faa do Pic\u00f3n. O acceso ao conxunto palaciano prod\u00facese a trav\u00e9s dun bosque de cedros e eucaliptos, entre outras especies arb\u00f3reas de bo porte.\nA meirande parte do pazo est\u00e1 constru\u00eddo con bos perpia\u00f1os de granito, tanto nas esquinas como nas aperturas (fiestras e portas), complet\u00e1ndose os muros con cachotar\u00eda de lousa que est\u00e1 extensamente encalada. Ten forma de U aberta con prolongaci\u00f3ns ao exterior, especialmente polo corpo duns 130 m\u00b2 que se estende ao nord\u00e9s e que, co corpo principal do pazo, presentar\u00eda a tradicional forma de L e unha superficie total duns 500 m\u00b2. Por\u00e9n, a estes espazos hai que engadirlles outras edificaci\u00f3ns de menores dimensi\u00f3ns, orientadas ao suroeste, que ocupan unha planta duns 450 m\u00b2. A disposici\u00f3n de todas estas construci\u00f3ns d\u00e1 como resultado a aparici\u00f3n de dous patios, un m\u00e1is pechado que o outro. O patio do suroeste \u00e9 m\u00e1is amplo e est\u00e1 rodeado de distintas edificaci\u00f3ns, servindo orixinalmente como patio de carruaxes. O patio do nord\u00e9s \u00e9 m\u00e1is pequeno e nel at\u00f3pase o pat\u00edn e solaina, dispo\u00f1endo de decoraci\u00f3n herb\u00e1cea e limitando co gran xard\u00edn exterior. Por fin, separado uns metros no lado sueste, seguindo paralelamente o cami\u00f1o de entrada, hai un h\u00f3rreo tipo O Pino de bo tama\u00f1o e d\u00faas plantas m\u00e1is un pombal circular.\nOs patios.\nO patio grande conta no seu lado nord\u00e9s cun pat\u00edn xunto ao que se atopa unha torre de dous corpos, lixeiramente adiantado con respecto \u00e1 li\u00f1a do resto da edificaci\u00f3n. A disposici\u00f3n con respecto ao eixo do edificio, o seu escaso volume e os distintos elementos decorativos da torre (a vent\u00e1 en tripla arcada de medio punto, as ameas, a forma c\u00fabica superposta dos seus corpos que lle dan o aspecto de torreta...) fan considerar que a construci\u00f3n da torre se executou en tempos recentes. De feito, s\u00e1bese que o corpo superior da torre data de 1958.\nO port\u00f3n arquitrabado da entrada exterior ao patio pequeno est\u00e1 coroado cunha pequena cruz na viga horizontal. Unha vez dentro deste, dist\u00ednguese ao noroeste a solaina con pat\u00edn, que no lintel da s\u00faa porta ten escrito o ano 1699, o de remate da construci\u00f3n do pazo. Ao seu car\u00f3n, o lado suroeste presenta un airoso beirado sostido por uns tirantes inhabituais nas construci\u00f3ns galegas. Baixo deste alar, o lenzo div\u00eddese en tres partes. A central e a da dereita te\u00f1en cadans\u00faa porta e, sobre elas, cadans\u00faa fiestra. A parte esquerda conta cun nicho cunha imaxe no primeiro andar e baixo del un antigo relevo no que se pode ler \u00ab\"PAZO DE S. FERNANDO EL PICON\"\u00bb. No centro do patio hai un pequeno seto circular que rodea unha esvelta \u00e1rbore. A capela arranca desde este espazo cara ao sueste e conta cunha superficie duns 110 m\u00b2. A li\u00f1a que marca a capela \u00e9 continuada polo exterior por un enreixado sobre un muro que vai bordeando o gran xard\u00edn.\nUn dos elementos de maior importancia hist\u00f3rica que se atopan neste segundo patio \u00e9 o escudo de armas. Segundo se entra no patio, enc\u00f3ntrase \u00e1 dereita da solaina, inserto nunha robusta torre que pode ser xermolo do propio pazo. O primeiro que chama a atenci\u00f3n \u00e9 a s\u00faa forma oval en cruz e, polo tanto, dividido en catro carteis. Esta peza est\u00e1 sobre unha cartela que remata a s\u00faa parte superior \u00e1 altura do helmo con senllas volutas. A forma ovalada e a cartela son de gusto barroco e inspiraci\u00f3n italiana. Est\u00e1 timbrado cun helmo simple virado \u00e1 dereita decorado con penacho, propio de fidalgo sen xurisdici\u00f3n. Tras da gola ou colar do helmo parte unha orla vexetal decorativa, en forma de gomos ou follas superpostos, que circunda o escudo. Autores como Mart\u00ednez-Barbeito e Garc\u00eda Iglesias resaltan que este bras\u00f3n \u00e9 practicamente id\u00e9ntico ao que se pode atopar no Pazo de Portouteiro, na veci\u00f1a parroquia de Med\u00edn, dat\u00e1ndoos no s\u00e9culo XVIII. \u00c1mbolos dous autores desco\u00f1ecen o motivo polo que locen nestes pazos, o do Pic\u00f3n e o de Portouteiro, posto que as armas que se representan non se corresponden cos propietarios co\u00f1ecidos dos pazos, a pesar de que algunha fonte insiste en atribu\u00edr as s\u00faas armas \u00e1 familia dos Rey do Barreiro sen coincidir exactamente coas que aqu\u00ed se expo\u00f1en. As\u00ed pois, seguindo a estes investigadores, nos carteis disponse, de esquerda \u00e1 dereita e de arriba \u00e1 abaixo, as armas correspondentes aos apelidos Leis ou Caama\u00f1o, Vilardefrancos, Moscoso e Pardi\u00f1as ou Riob\u00f3o.\nOs espazos axardinados.\nComo se apontaba li\u00f1as atr\u00e1s, da parte exterior do pazo c\u00f3mpre referirse ao seu xard\u00edn, orientado ao seu nord\u00e9s, e que conta cunha extensi\u00f3n duns 6 mil m\u00b2 con forma cadrada e uns 80 m por cada lado. No seu lado suroeste, o m\u00e1is pr\u00f3ximo ao pazo, disp\u00f3n dun pequeno labirinto de buxo de gusto franc\u00e9s, pero que est\u00e1 inserto nun conxunto que responde \u00e1 idea de parque-xard\u00edn. O do Pazo do Pic\u00f3n \u00e9 un dos primeiros exemplos da introduci\u00f3n do xard\u00edn paisaxista en Galicia, dentro do impulso romanticista nado en Inglaterra desde finais do s\u00e9culo XVIII e que aqu\u00ed implantouse a comezos do XIX. De feito, hai que entender que o dese\u00f1o xeral destes espazos axardinados vai m\u00e1is al\u00f3 da xa ampla zona enreixada. Por iso, ser\u00eda posible afirmar que a moi pr\u00f3xima avenida de cedros que parte da Casa da R\u00faa e mesmo a carballeira de Santa Cristina forman parte desta idea de ordenaci\u00f3n dos terreos circundantes do pazo.\nA orixe do seu dese\u00f1o e construci\u00f3n rem\u00f3ntase aos tempos do terceiro dono do pazo, Fernando Rey do Barreiro, al\u00f3 polo 1814, tendo sido coidado polas sucesivas xeraci\u00f3ns da familia ata tempos ben recentes.\nO do Pazo do Pic\u00f3n responde perfectamente \u00e1s caracter\u00edsticas xerais destes xard\u00edns palacianos, especialmente no que se refire ao seu reducido tama\u00f1o, ao uso de elementos naturais e construtivos preexistentes e ao mantemento de dese\u00f1os xeom\u00e9tricos realizados con buxos, propios dos tempos inmediatamente anteriores. Iso si, en lugar de estenderse a superficie axardinada fronte \u00e1 fachada principal do pazo e estar orientada ao sur ou ao sueste, como \u00e9 habitual nos pazos galegos, neste caso aquela sit\u00faase \"ostentosamente\" no exterior e ao nord\u00e9s, como se sinalaba. Por\u00e9n, como todo o bosque previo \u00e1 chegada do pazo \u00e9 arauto da s\u00faa proximidade, procedeuse \u00e1 plantaci\u00f3n de ex\u00f3ticas especies arb\u00f3reas que hoxe locen gran porte, mesmo eucaliptos.\nContrasta o espl\u00e9ndido espazo axardinado coa sobriedade dos encalados e case rudimentarios lenzos exteriores do pazo. \u00c9 quizais \u00edndice dunha dualidade propia dos pazos de orixe agraria que est\u00e1n, ademais, a curta distancia dunha cidade. En efecto, podemos atopar neste pazo elementos de interesante ornamentaci\u00f3n e ambientes de sofisticado lecer, influ\u00eddas polo \u00e1mbito urbano, ao car\u00f3n de r\u00fasticas construci\u00f3ns debidas \u00e1s mans de habilidosos canteiros, cunha intenci\u00f3n pragm\u00e1tica de aproveitamento econ\u00f3mico. Precisamente, hai que resaltar que o primitivo uso agr\u00edcola das s\u00faas terras tiveron influencia na configuraci\u00f3n destes xard\u00edns. A proximidade dos predios de cultivo ao norte do pazo deberon ser o principal motivo da s\u00faa estra\u00f1a localizaci\u00f3n, o que propiciou que este corpo practicamente se quedase inserto nunha zona de arbolado.\nAs estruturas en buxo que cont\u00e9n o xard\u00edn son de dous tipos: sebes e topiarios. As carreiras ou sebes de buxo marcan os paseos ao longo do parque e te\u00f1en unha disposici\u00f3n lonxitudinal que van bordeando polo interior o recinto, deixando un grande espazo arbolado no centro. A topiaria do pazo recibe o nome de \"labirinto de buxo\", mais responde \u00e1 tipolox\u00eda de grandes composici\u00f3ns de buxos recortados e formando praci\u00f1as con parterres. Seguindo a S\u00e1nchez Garc\u00eda, a s\u00faa estrutura \u00e9 un \u00ab\"dobre recinto circundado por grosos muros, no que se abren pasos abovedados e act\u00faan como reforzos torres nas esquinas rematadas por bolas e contrafortes esf\u00e9ricos de rotundas volumetr\u00edas\"\u00bb. As praci\u00f1as cadradas son diferentes, \u00ab\"unha con parterres que inclu\u00edan iniciais dos se\u00f1ores ao redor dunha tuia arb\u00f3rea, e a outra cun ceador escavado no buxo\"\u00bb.\nOutras construci\u00f3ns.\nNas inmediaci\u00f3ns do pazo at\u00f3pase unha antiga vivenda en pedra chamada a Casa da R\u00faa, lugar desde o que arranca cara ao nord\u00e9s un paseo de cedros que van rematar na carballeira de Santa Cristina. Esta construci\u00f3n foi en tempos a residencia dos caseiros do pazo.\nAdemais, a uns 125 m do pazo en direcci\u00f3n \u00e1 r\u00faa do Pic\u00f3n at\u00f3pase o chamado cruceiro do Pazo do Pic\u00f3n, de probable orixe no s\u00e9culo XIX. O seu fuste octogonal est\u00e1 apoiado sobre catro chanzos. Conta cun chapitel de orde composta rematado nunha cruz cil\u00edndrica que pos\u00fae as imaxes do Crucificado e da Virxe en cada lado. Na base do fuste ten incrustada unha medalla en bronce cun retrato dun crego e sobre ela, na pedra, hai unha inscrici\u00f3n que di \u00abBendecido por\u00bb.\nHistoria.\nDebido aos elementos descritos na parte anterior, cabe considerar ao Pazo do Pic\u00f3n como representativo dos pazos agr\u00edcolas desenvolvidos durante os s\u00e9culos XVIII e XIX en Galicia. A\u00ednda que non \u00e9 de gran tama\u00f1o, si que as s\u00faas caracter\u00edsticas e estado de conservaci\u00f3n permiten facer esta afirmaci\u00f3n.\nAs s\u00faas orixes non se afastan do devir das principais casas fidalgas do concello do Pino, conflu\u00edndo a s\u00faa propiedade coa do pr\u00f3ximo Pazo de Portouteiro xa na segunda xeraci\u00f3n de donos. Seguindo a Mart\u00ednez-Barbeito, os sucesivos posuidores do pazo foron:\nA li\u00f1axe dos Rey posu\u00edan o padroado da parroquia de Santo Estevo de Med\u00edn, \u00e9 dicir, ti\u00f1an dereito de nomeamento do cura da devandita igrexa no arciprestado de Benvexo, que \u00e9 o motivo polo que tantos destes curas foron membros da familia.\nA composici\u00f3n do escudo de armas do pazo non se corresponde a ning\u00fan dos apelidos dos seus posuidores co\u00f1ecidos, se ben pode ter a s\u00faa orixe na relaci\u00f3n con outros pazos da contorna. Na descrici\u00f3n que fai Mart\u00ednez-Barbeito do Pazo de Vilamide (Vilouchada, Trazo), explica que as casas de Vilacova (en Restande, Trazo) e Vilamide acabaron por \u00ab\"unirse para varias xeraci\u00f3ns, pero a\u00ednda tardaron en incorporarse a unha \u00e1 outra, posto que os v\u00ednculos de Vilamid e de Med\u00edn os herdou (...) don Antonio Varela de Leis\"\u00bb, quen foi \u00ab\"se\u00f1or de Vilamid e de Med\u00edn\"\u00bb. Cando se analizan os apelidos dos propietarios de Vilamid aparecen os devanditos Leis, Vilardefrancos e Pardi\u00f1as, e mesmo aos Riob\u00f3o, as\u00ed como as formulaci\u00f3ns \"Varela Vaamonde\", que \u00e9 a mesma que ti\u00f1a a primeira posuidora do Pazo do Pic\u00f3n, e \"Varela de Leis\". Este Med\u00edn non pode ser o mesmo que o Pazo do Portouteiro, que tam\u00e9n se localiza nesta parroquia pi\u00f1eira, sen\u00f3n o co\u00f1ecido como Couto de Med\u00edn (que s\u00f3 comprend\u00eda a parroquia do mesmo nome), cuxa xurisdicci\u00f3n ordinaria e se\u00f1or\u00edo secular pertenc\u00eda no s\u00e9culo XVIII a Diego Leis Riob\u00f3o. Deste xeito, a referida In\u00e9s Varela Vaamonde puido proceder da casa do couto de Med\u00edn, empregando libremente dous dos apelidos da familia como era habitual na \u00e9poca, e incorporando os verdadeiros aos blas\u00f3ns do Pic\u00f3n e de Portouteiro. Hai que salientar, ademais, que en Ciencia Her\u00e1ldica os escudos ovoides adoitan representar a unha dama, o que aqu\u00ed coincidir\u00eda. Por fin, por unha banda a proximidade do Pazo de Med\u00edn ao de Portouteiro, separados apenas por un cento de metros, e destes ao do Pic\u00f3n, e por outra banda o demostrado costume dos pazos pi\u00f1eiros de facer ligaz\u00f3ns matrimoniais entre eles, son un argumento m\u00e1is para considerar a pertenza da devandita In\u00e9s Varela Vaamonde a esta casa, quen levar\u00eda as s\u00faas armas \u00e1 fundaci\u00f3n do seu propio pazo e, por extensi\u00f3n m\u00e1is tarde, ao de Portouteiro.\nProtecci\u00f3n.\nO pazo enc\u00f3ntrase protexido como un dos elementos propios da Declaraci\u00f3n como Patrimonio da Humanidade do Cami\u00f1o de Santiago en 1993, a\u00ednda que est\u00e1 f\u00f3ra do \u00e1mbito BIC. Ademais, goza de estar inclu\u00eddo dentro do Inventario xeral do patrimonio cultural de Galicia, protexido pola Lei 8/1995, de 30 de outubro, de patrimonio cultural de Galicia, e a norma que a substutu\u00edu, a Lei 5/2016, de 4 de maio, de patrimonio cultural de Galicia, e listado no correspondente Plan Xeral de Ordenaci\u00f3n Municipal de O Pino do ano 2003."}
{"id": "503860", "revid": "27155", "url": "https://gl.wikipedia.org/wiki?curid=503860", "title": "Tetraterpenoide", "text": ""}
{"id": "503862", "revid": "98629", "url": "https://gl.wikipedia.org/wiki?curid=503862", "title": "JSSW", "text": "JSSW (\"Ji Shu Shiyan Weixing\"), tam\u00e9n co\u00f1ecidos como CK (\"Chang Kong\") e como Proxecto 701, foi unha serie de sat\u00e9lites experimentais chineses.\nCaracter\u00edsticas.\nA finalidade exacta dos sat\u00e9lites JSSW non se co\u00f1ece, pero eran probablemente demostradores tecnol\u00f3xicos. A ausencia de emisi\u00f3ns de radio desde os sat\u00e9lites cando sobrevoaban territorios non chineses levou a especular con que tivesen unha finalidade militar, cos sat\u00e9lites s\u00f3 emitindo datos \u00e1s estaci\u00f3ns chinesas. Ning\u00fan dos sat\u00e9lites manobrou mentres estivo en \u00f3rbita. Lanz\u00e1ronse seis sat\u00e9lites JSSW, todos mediante foguetes Feng Bao 1, dos cales so tres chegaron a \u00f3rbita."}
{"id": "503863", "revid": "72012", "url": "https://gl.wikipedia.org/wiki?curid=503863", "title": "Ji Shu Shiyan Weixing", "text": ""}
{"id": "503864", "revid": "72012", "url": "https://gl.wikipedia.org/wiki?curid=503864", "title": "Chang Kong", "text": ""}
{"id": "503865", "revid": "72012", "url": "https://gl.wikipedia.org/wiki?curid=503865", "title": "CK", "text": ""}
{"id": "503866", "revid": "72012", "url": "https://gl.wikipedia.org/wiki?curid=503866", "title": "Proxecto 701", "text": ""}
{"id": "503867", "revid": "72012", "url": "https://gl.wikipedia.org/wiki?curid=503867", "title": "Journeyman", "text": ""}
{"id": "503868", "revid": "72012", "url": "https://gl.wikipedia.org/wiki?curid=503868", "title": "Argo-D8", "text": ""}
{"id": "503869", "revid": "23204", "url": "https://gl.wikipedia.org/wiki?curid=503869", "title": "Peter Ascanius", "text": "Peder Ascanius, co\u00f1ecido como Peter Ascanius, nado o 24 de maio de 1723 en Aure, provincia de M\u00f8re og Romsdal (Noruega), e finado o 4 de xu\u00f1o de 1803 en Copenhague, foi un zo\u00f3logo e mineraloxista noruegu\u00e9s, un dos disc\u00edpulos de Linneo.\nTraxectoria.\nAscanuis estudou Historia Natural na Universidade de Uppsala baixo a direcci\u00f3n de Linneo. \nDespois de rematar os seus estudos, durante os anos de 1768 a 1770 viaxou ao longo das costas de Noruega para estudar a fauna mari\u00f1a. Como resultado destes estudos publicou, en 1805, en Copenhague, cinco volumenes dos seus \"Icones rerum naturalium\", con figuras iluminadas da historia natural do norte. \nAs\u00ed mesmo, dirixiu as minas de Kongsberg e doutros lugares de Noruega.\nTrasladouse a Copenhague, en cuxa Universidade ensinou zoolox\u00eda e mineralox\u00eda desde 1759 a 1771.\nAscanius xogou un gran papel na organizaci\u00f3n das Universidades do seu pa\u00eds e, en 1755, foi elixido membro estranxeiro da Royal Society de Londres.\nLegou as s\u00faas inmensas colecci\u00f3ns e a s\u00faa fortuna \u00e1 Real Sociedade de Ciencias de Noruega.\nDescrici\u00f3n de especies.\nEntre outras, en 1767, describiu a especie \"Labrus bergylta\", peixe da familia dos l\u00e1bridos.\nPublicaci\u00f3ns.\nEntre outras obras, a s\u00faa m\u00e1is famosa publicaci\u00f3n, foi:\nAbreviatura.\nA abreviatura Ascanius empr\u00e9gase para reco\u00f1ecer a Peter Ascanius como autoridade na descrici\u00f3n e taxonom\u00eda en zoolox\u00eda."}
{"id": "503870", "revid": "72012", "url": "https://gl.wikipedia.org/wiki?curid=503870", "title": "Peder Ascanius", "text": ""}
{"id": "503871", "revid": "4817", "url": "https://gl.wikipedia.org/wiki?curid=503871", "title": "Jumpseat", "text": "Jumpseat foi unha serie de sat\u00e9lites de reco\u00f1ecemento para detecci\u00f3n electr\u00f3nica dos Estados Unidos.\nCaracter\u00edsticas.\nA finalidade dos sat\u00e9lites Jumpseat era, traballando conxuntamente cos sat\u00e9lites P-801, monitorizar a actividade dos radares sovi\u00e9ticos de alerta de m\u00edsiles mediante a detecci\u00f3n das s\u00faas ondas electromagn\u00e9ticas e interceptar comunicaci\u00f3ns mediante microondas.\nOs sat\u00e9lites eran lanzados mediante foguetes Titan IIIB en \u00f3rbitas altamente el\u00edpticas, tipo Molniya. Eran fabricados por Hughes usando o bus HS-318, ti\u00f1an unha masa duns 700 kg e estabiliz\u00e1banse mediante xiro. As informaci\u00f3ns apuntan a que usaban unha gran antena despregable desacoplada en xiro con respecto do resto do sat\u00e9lite. Foron sucedidos polos sat\u00e9lites da serie Trumpet.\nLanz\u00e1ronse un total de sete sat\u00e9lites Jumpseat, a\u00ednda que debido \u00e1 s\u00faa natureza secreta hai d\u00fabidas de se a partir do n\u00famero cinco se trataban realmente de Jumpseat ou de sat\u00e9lites Quasar."}
{"id": "503872", "revid": "4817", "url": "https://gl.wikipedia.org/wiki?curid=503872", "title": "Leonid Kadeniuk", "text": "Leonid Kostiantinovich Kadeniuk, nado en Chernivtsi (Ucra\u00edna) o 28 de xaneiro de 1951 e finado o 31 de xaneiro de 2018, foi un astronauta ucra\u00edno que formou parte da misi\u00f3n STS-87.\nTraxectoria.\nKadeniuk graduouse na Escola Superior de Aviaci\u00f3n de Chernihiv en 1971 e no Instituto do Estado de Investigaci\u00f3n Cient\u00edfica da Forza A\u00e9rea Sovi\u00e9tica para adestramento de pilotos de probas en 1977. Rematou o seu adestramento como cosmonauta da Uni\u00f3n Sovi\u00e9tica no Centro de Adestramento para Cosmonautas Yuri Gagarin en 1978. Obtivo tam\u00e9n un m\u00e1ster en enxe\u00f1er\u00eda mec\u00e1nica polo Instituto de Aviaci\u00f3n de Moscova en 1989.\nKadeniuk nunca chegou a voar nunha misi\u00f3n da Uni\u00f3n Sovi\u00e9tica. Despois da independencia de Ucra\u00edna foi seleccionado pola Axencia Espacial Nacional de Ucra\u00edna en 1996 para voar nunha misi\u00f3n da NASA, a STS-87, na que pasou 15,69 d\u00edas no espazo. Faleceu o 31 de xaneiro de 2018."}
{"id": "503874", "revid": "89787", "url": "https://gl.wikipedia.org/wiki?curid=503874", "title": "Festival internacional de curtametraxes de Clermont-Ferrand", "text": "O Festival internacional de curtametraxes de Clermont-Ferrand (franc\u00e9s: Festival international du court m\u00e9trage de Clermont-Ferrand) ou Clermont ISFF \u00e9 o maior festival internacional de cinema adicado \u00e1s curtametraxes. Cada ano cel\u00e9brase en Clermont-Ferrand (Francia), e \u00e9 o segundo festival internacional de cinema m\u00e1is grande de Francia, en canto a p\u00fablico e asistencia de profesionais, despois de Cannes, con m\u00e1is de 160000 asistentes e 3500 profesionais ao ano.\nHistoria.\nEn 1979, foi organizada unha Semana de Curtametraxes pola Sociedade de Cinema da Universidade Clermont-Ferrand. Este evento repetiuse en 1980 e 1981 e foi recibido con entusiasmo.\nEn 1982, o festival f\u00edxose competitivo, cun xurado outorgando premios aos filmes seleccionados da produci\u00f3n m\u00e1is recente de curtametraxes francesas. Os filmes internacionais amos\u00e1ronse en programas especiais nos que destacaban un tema particular, x\u00e9nero, pa\u00eds ou rexi\u00f3n do mundo. O p\u00fablico tam\u00e9n asistiu a homenaxes aos grandes realizadores de curtametraxes do pasado e do presente.\nEn 1986 organizouse o primeiro mercado de curtametraxes de Clemont-Ferrand, coa intenci\u00f3n de elevar o perfil econ\u00f3mico das curtametraxes. O mercado cont\u00e9n unha videoteca para compradores de televisi\u00f3n, distribuidores e programadores de festivais, franceses e estranxeiros, para que poidan ver todos os filmes en competici\u00f3n, as\u00ed como os filmes f\u00f3ra de competici\u00f3n que foron enviados para participar.\nO Festival.\nClermont foi durante 40 anos o maior festival de curtametraxes, o lugar de encontro esencial para espectadores, profesionais, mocidade e escolares. O p\u00fablico ten unha selecci\u00f3n de 600 filmes en todas as secci\u00f3ns e as tres competici\u00f3ns (nacional, internacional e Lab).\nO equipo de programaci\u00f3n recibe cada ano m\u00e1is de 7000 curtas entre marzo e outubro, inclu\u00edndo 1500 produci\u00f3ns francesas.\nDescubrimentos.\nO festival revelou a moitos directores que logo lanzaron a s\u00faa carreira cinematogr\u00e1fica con \u00e9xito, por exemplo:"}
{"id": "503881", "revid": "89787", "url": "https://gl.wikipedia.org/wiki?curid=503881", "title": "El primer loco", "text": "El primer loco: cuento extra\u00f1o \u00e9 unha novela en lingua castel\u00e1 da escritora galega Rosal\u00eda de Castro, asinada en Lestrove (Padr\u00f3n) en febreiro de 1881, publicada orixinalmente pola Imprenta y Librer\u00eda de Moya y Plaza de Madrid ese mesmo ano. O libro foi reeditado en facs\u00edmile en 2019 por Alvarellos Editora, con estudo introdutorio de Mar\u00eda do Cebreiro e Germ\u00e1n Labrador.\nDescrici\u00f3n.\nDividida en catro cap\u00edtulos, est\u00e1 ambientada no bosque do Banquete de Conxo.\nEdici\u00f3ns.\nAs\u00ed mesmo, foi inclu\u00eddo na \"Obra completa\" (1992) de Ediciones Akal e nas \"Obras completas\" (1993) de Turner."}
{"id": "503882", "revid": "5863", "url": "https://gl.wikipedia.org/wiki?curid=503882", "title": "El primer loco. Cuento extra\u00f1o", "text": ""}
{"id": "503884", "revid": "89787", "url": "https://gl.wikipedia.org/wiki?curid=503884", "title": "Mulleres na ciencia", "text": "As mulleres contribu\u00edron notablemente \u00e1 ciencia desde os seus inicios. O estudo hist\u00f3rico, cr\u00edtico e sociol\u00f3xico deste asunto volveuse unha disciplina acad\u00e9mica de seu.\nAs mulleres estiveron involucradas no campo da medicina en varias civilizaci\u00f3ns antigas e o estudo da filosof\u00eda natural estaba aberto \u00e1s mulleres na Antiga Grecia. Tam\u00e9n contribu\u00edron na protociencia da alquimia no s\u00e9culo I e segundo d.C. Durante a Idade Media, os conventos foron un importante lugar para a educaci\u00f3n feminina e algunhas destas instituci\u00f3ns proporcionaron oportunidades para que as mulleres puidesen formar parte e contribu\u00edr no campo da investigaci\u00f3n. Pero no s\u00e9culo XI fund\u00e1ronse as primeiras universidades e as mulleres foron exclu\u00eddas da educaci\u00f3n universitaria. A actitude de educar mulleres no campo da medicina era m\u00e1is liberal en Italia que noutros lugares. A primeira muller co\u00f1ecida en completar os estudos universitarios nun campo de estudos cient\u00edficos, foi a cient\u00edfica italiana do s\u00e9culo XVIII Laura Bassi.\nA\u00ednda que os roles de x\u00e9nero estaban moi definidos no s\u00e9culo XVIII as mulleres experimentaron un grande avance no campo da ciencia. Durante o s\u00e9culo XIX as mulleres segu\u00edan exclu\u00eddas dunha educaci\u00f3n cient\u00edfica formal, pero empezaron a admitirse en sociedades educativas de menor nivel. Posteriormente no s\u00e9culo XX o aumento de mulleres que estudaban en universidades proporcionou traballos remunerados para as mulleres que se quixesen dedicar \u00e1 ciencia e oportunidades para educarse. Marie Curie, a primeira muller en recibir un Premio Nobel en 1903 (de F\u00edsica) foi tam\u00e9n a primeira persoa en obter dous premios Nobel ao recoller en 1911 o de Qu\u00edmica, ambos os premios polo seu traballo sobre a radiaci\u00f3n. Entre 1901 e 2019 s\u00f3 53 mulleres en total recibiron o Premio Nobel.\nAntig\u00fcidade.\nA participaci\u00f3n das mulleres no campo da medicina foi documentada en varias civilizaci\u00f3ns. Agameda foi citada por Homero como curandeira na Antiga Grecia antes da Guerra de Troia. Hagn\u00f3dice foi a primeira m\u00e9dica en traballar como tal no s\u00e9culo IV\u00a0a.C. en Atenas.\nO estudo da filosof\u00eda natural na antiga Grecia estaba aberto \u00e1s mulleres. Exemplos documentados incl\u00faen a Aglaonice, quen predixo eclipses; e a Theano, unha m\u00e9dica e matem\u00e1tica que foi pupila e esposa de Pit\u00e1goras, e membro da escola fundada polo fil\u00f3sofo en Crotone, onde estudaban moitas outras mulleres.\nFoi documentada a contribuci\u00f3n de varias mulleres na protociencia da alquimia en Alexandr\u00eda ao redor dos s\u00e9culos I e II\u00a0d.C., onde a tradici\u00f3n gn\u00f3stica liderada por mulleres foi valorada. \u00c1 m\u00e1is co\u00f1ecida, Mar\u00eda a Xud\u00eda, atrib\u00faeselle a invenci\u00f3n de varios instrumentos qu\u00edmicos, inclu\u00edda a t\u00e9cnica do ba\u00f1o mar\u00eda e un tipo de alambique.\nHipatia de Alexandr\u00eda, (370-415), considerada a \u00faltima cient\u00edfica da antig\u00fcidade, era filla de Te\u00f3n de Alexandr\u00eda, e traballaba e daba clases na Biblioteca de Alexandr\u00eda. Hipatia escribiu textos de xeometr\u00eda, \u00e1lxebra e astronom\u00eda, e atrib\u00faenselle varios inventos como o hidr\u00f3metro, un astrolabio e un instrumento para a destilaci\u00f3n de auga.\nEuropa medieval.\nA educaci\u00f3n universitaria en Europa foi accesible para algunhas mulleres durante o per\u00edodo medieval en Italia. Crese que no s\u00e9culo XI, a m\u00e9dica italiana Tr\u00f3tula de Salerno, ocupou unha c\u00e1tedra na Escola M\u00e9dica Salernitana, onde ensinou a moitas mulleres nobres italianas, un grupo referido en ocasi\u00f3ns como Mulieres Salernitanae ou \"as se\u00f1oras de Salerno\". Varios textos importantes en medicina, sobre todo en obstetricia e xinecolox\u00eda entre outras materias, tam\u00e9n foron atribu\u00eddos a Tr\u00f3tula. A Universidade de Bolo\u00f1a permit\u00eda \u00e1s mulleres asistir a clase desde os seus inicios en 1088, e Dorotea Bucca ocupou al\u00ed unha c\u00e1tedra durante o s\u00e9culo XV.\nOs conventos medievais eran outro lugar para a educaci\u00f3n das mulleres, e alg\u00fans deron oportunidades \u00e1s monxas para contribu\u00edr en investigaci\u00f3n acad\u00e9mica. Con todo, na s\u00faa maior parte, as mulleres foron exclu\u00eddas das universidades. Un exemplo \u00e9 a abadesa alem\u00e1 Hildegard von Bingen, cuxos prol\u00edficos escritos incl\u00faen varias materias cient\u00edficas, inclu\u00edda a medicina, a bot\u00e1nica e a historia natural (c.\u00a01151-58).\nRevoluci\u00f3n cient\u00edfica (s\u00e9culos XVI e XVII).\nA pesar do \u00e9xito dalgunhas mulleres, os nesgos culturais durante a Idade Media eran notables. Estes nesgos afectaron \u00e1 educaci\u00f3n e a participaci\u00f3n das mulleres na ciencia. Moitos cr\u00edan na submisi\u00f3n da muller como un valor positivo e natural, e moitos deses nesgos prove\u00f1en da filosof\u00eda cristi\u00e1. Santo Tom\u00e9 de Aquino, refer\u00edndose \u00e1s mulleres, escribiu na s\u00faa obra m\u00e1is importante \"Summa Theologica\", \"este \u00e9 o sometemento co que a muller, por natureza, foi posta baixo o marido; porque a mesma natureza deu ao home m\u00e1is discernimento.\"\nEn Espa\u00f1a nos s\u00e9culos XV e XVI as cr\u00f3nicas hist\u00f3ricas amosan a presenza puntual de mulleres nas universidades de Salamanca e de Alcal\u00e1 de Henares. Entre elas Teresa de Cartaxena e Beatriz Galindo como alumnas en Salamanca, e Luisa de Medrano e Francisca de Lebrija como profesoras en Alcal\u00e1 de Henares ou Salamanca. A m\u00e1is co\u00f1ecida \u00e9 Beatriz Galindo, alcumada \"a Latina\", por destacar como especialista desa lingua, que chegou a ser a preceptora de lat\u00edn da ra\u00ed\u00f1a Isabel a Cat\u00f3lica e das s\u00faas fillas.\nA Revoluci\u00f3n cient\u00edfica dos s\u00e9culos XVI e XVII viu unha grande afluencia de mulleres ao campo da ciencia; con todo, as mulleres seguiron sendo exclu\u00eddas das universidades. As\u00ed, para continuar cos seus intereses cient\u00edficos, as mulleres interesadas v\u00edronse obrigadas a obter os seus co\u00f1ecementos de maneira informal. Os homes da nobreza europea eran libres de desenvolver os seus intereses en ciencia como pasatempo, e as portas estaban abertas \u00e1s mulleres que pod\u00edan tomar parte nos traballos cient\u00edficos informais xunto aos seus pais e irm\u00e1ns. Alent\u00e1banse con todo as habilidades en pintura das mulleres nobres, e a mi\u00fado serv\u00edanlles para detallar e precisar as ilustraci\u00f3ns cient\u00edficas.\nMargaret Cavendish, unha muller arist\u00f3crata do s\u00e9culo XVII, duquesa de Newcastle, tomou parte nalg\u00fans dos debates cient\u00edficos m\u00e1is importantes do momento. A pesar de non estar admitida na Royal Society inglesa, unha vez permit\u00eduselle asistir a unha reuni\u00f3n. Escribiu numerosos traballos sobre materias cient\u00edficas, inclu\u00edndo \"Observations upon Experimental Philosophy\" e \"Grounds of Natural Philosophy\". Nestes traballos foi especialmente cr\u00edtica coa crenza crecente de que os humanos, a trav\u00e9s da ciencia, eran os amos da natureza. Como arist\u00f3crata, a Duquesa de Newcastle foi un bo exemplo de mulleres que traballaron en ciencia en Francia e Inglaterra.\nMulleres que quer\u00edan traballar en ciencia e viv\u00edan en Alema\u00f1a chegaron con distintas bagaxes. Al\u00ed, a tradici\u00f3n da participaci\u00f3n feminina no oficio da produci\u00f3n permit\u00eda a algunhas mulleres penetrarse na ciencia experimental, especialmente en astronom\u00eda. Entre 1650 e 1710, as mulleres representaban, en Alema\u00f1a, o 14\u00a0% do total de astr\u00f3nomos. A muller astr\u00f3noma m\u00e1is co\u00f1ecida foi Maria Winkelmann. Foi educada polo seu pai e o seu t\u00edo e recibiu co\u00f1ecementos en astronom\u00eda por un astr\u00f3nomo autodidacta pr\u00f3ximo. A s\u00faa oportunidade de ser profesional en astronom\u00eda chegou cando casou con Gottfried Kirch, o astr\u00f3nomo m\u00e1is co\u00f1ecido en Prusia. Ela converteuse na s\u00faa axudante no observatorio astron\u00f3mico que operaba en Berl\u00edn para a Academia das Ciencias. Realizou algunhas contribuci\u00f3ns orixinais, inclu\u00eddo o descubrimento dun cometa. Cando o seu marido morreu, Winkelmann solicitou un cargo de astr\u00f3noma asistente na Academia de Berl\u00edn, para o cal estaba altamente cualificada. Por ser muller \u2014sen estudos universitarios por tanto\u2014 deneg\u00f3uselle o cargo. Membros da Academia de Berl\u00edn temeron establecer o mal exemplo de contratar unha muller.\nOs problemas de Winkelmann coa academia de Berl\u00edn reflicten os obst\u00e1culos que as mulleres afrontaban para ser aceptadas na pr\u00e1ctica cient\u00edfica, que estaba considerada como pertencente principalmente aos homes. Ningunha muller foi convidada nin \u00e1 Royal Society de Inglaterra nin \u00e1 Academia das Ciencias francesa at\u00e9 o s\u00e9culo\u00a0XX. Durante o s\u00e9culo\u00a0XVII unha vida dedicada \u00e1 produci\u00f3n de co\u00f1ecemento consider\u00e1base incompatible cos labores dom\u00e9sticos \u00e1s que se esperaba que se dedicasen as mulleres.\nEn xeral, a Revoluci\u00f3n Cient\u00edfica fixo pouco por cambiar as ideas existentes sobre a natureza da muller. Homes cient\u00edficos usaron a nova ciencia para estender a idea de que a muller era por natureza inferior ao home, e que estaba subordinada a el e a desempe\u00f1ar un rol dom\u00e9stico como nais coidadoras. A vasta distribuci\u00f3n da produci\u00f3n escrita asegurou a continuaci\u00f3n destas ideas.\nS\u00e9culo XVIII.\nA Ilustraci\u00f3n viu a expansi\u00f3n do rol das mulleres na ciencia. O xurdimento da cultura do sal\u00f3n literario en Francia durante este tempo, levou os fil\u00f3sofos e as s\u00faas conversaci\u00f3ns sobre temas de pol\u00edtica, sociedade e ciencia contempor\u00e1nea, \u00e1s casas dos podentes e poderosos. Estes sal\u00f3ns eran maioritariamente dirixidos por mulleres, xa que a casa era tradicionalmente espazo da muller, e moitas damas reco\u00f1ecidas emerxeron como figuras destacadas tanto polos seus dotes de anfitrioas, reunindo os ilustrados intelectuais do momento, como polas s\u00faas propias contribuci\u00f3ns intelectuais \u00e1 conversaci\u00f3n.\n\u00c9milie du Ch\u00e2telet, por exemplo, traduciu a obra de Newton, \"Philosophi\u00e6 Naturalis Principia Mathematica\", ao franc\u00e9s e deduciu a conservaci\u00f3n da enerx\u00eda.\nEn Madrid un dos primeiros sal\u00f3ns foi creado pola condesa de Lemos Rosa Mar\u00eda de Castro y Centuri\u00f3n; outros sal\u00f3ns importantes foron os creados por Mar\u00eda Lorenza de los R\u00edos, marquesa de Fuerte H\u00edjar, o da duquesa de Benavente e condesa de Osuna, Mar\u00eda Josefa Alfonsa Pimentel e o de Francisca de Sales Portocarrero e Z\u00fa\u00f1iga, condesa de Montijo. As mulleres ilustradas conseguiron ser aceptadas en 1787 nas Reais Sociedades Econ\u00f3micas, entre elas Josefa Amar y Borb\u00f3n que pertenceu \u00e1 Real Sociedad Econ\u00f3mica Aragonesa e \u00e1 Junta de Damas de Honor y M\u00e9rito, Mari Carrillo da Sociedade Econ\u00f3mica de Santiago de Compostela e Mar\u00eda Reguera, que leu os seus discursos en defensa da educaci\u00f3n na Real Sociedade de Lugo. En 1785, a madrile\u00f1a Mar\u00eda Isidra Guzm\u00e1n de la Cerda obtivo o grao de doutora en Filosof\u00eda e Letras Humanas na Universidade de Alcal\u00e1 de Henares, despois de ser autorizada por unha Real Orde do Rei Carlos III.\nAs mulleres puideron tam\u00e9n levar a cabo alg\u00fans estudos cient\u00edficos como pasatempo. Por exemplo, a bot\u00e1nica foi popular como interese das mulleres durante o s\u00e9culo XVIII; a pesar de que as mulleres non eran consideradas como suficientemente intelixentes para contribu\u00edr nos discursos formais sobre clasificaci\u00f3n, puideron, dado o sistema taxon\u00f3mico, identificar e debuxar plantas e flores para o seu divertimento no fogar. O debuxo foi tam\u00e9n unha importante habilidade que as mulleres cultivaron excesivamente nas s\u00faas casas e que a mi\u00fado foi posto ao servizo da ciencia, especialmente para o debuxo das novas especies de plantas ao regreso de viaxes de exploraci\u00f3n no exterior. Maria Sibylla Merian mesmo foi bot\u00e1nica nun barco que realizou expedici\u00f3ns ao Novo Mundo, debuxando e catalogando novas especies de flores. Con todo, o sistema de Carlos Linneo para a clasificaci\u00f3n das plantas, baseado nas caracter\u00edsticas sexuais destas, derivou a atenci\u00f3n cara \u00e1 libertinaxe bot\u00e1nica, e cara a finais do s\u00e9culo XVIII as mulleres deixaron de ser motivadas para o estudo da reproduci\u00f3n das plantas por medo a que puidesen levar unha educaci\u00f3n moral equivocada da natureza como exemplo.\nNo campo das matem\u00e1ticas caber\u00eda destacar a Maria Gaetana Agnesi, a cal tivo alg\u00fans titores ilustres, como os xesu\u00edtas e matem\u00e1ticos Giovanni Saccheri e Vincenzo Ricatti, as\u00ed como o monxe Ramiro Rampinelli, profesor nas universidades de Roma e Bolo\u00f1a. Foi precisamente Rampinelli quen a animou a escribir un libro sobre c\u00e1lculo diferencial e quen a puxo en contacto con Vincenzo Ricatti. S\u00e1bese que o propio Ricatti se prestou a ler a versi\u00f3n final do libro e a achegar material propio para o mesmo. Ela estaba tan entusiasmada coa idea que pensou que este traballo poder\u00eda ser utilizado como libro de texto polos seus irm\u00e1ns m\u00e1is novos. Con todo, o estudo resultante converteuse en moito m\u00e1is. \"Instituzioni analitiche ad uso della giovent\u00f9 italiana\" foi publicado en Mil\u00e1n en 1748 e editado e sufragado pola propia autora.\nA autora Lady Mary Wortley Montagu \u00e1 s\u00faa volta a Inglaterra do Imperio Otom\u00e1n en 1717, trouxo consigo a pr\u00e1ctica da inoculaci\u00f3n como profilaxe contra a enfermidade da var\u00edola. Escribiu sobre iso con detalle na s\u00faa famosa correspondencia.\nDebido a que moitos dos experimentos e conversaci\u00f3ns ti\u00f1an lugar en casa, as mulleres acomodadas puideron gozar dun espazo no que asistir aos seus maridos ou outros membros da familia interesados na ciencia. Entre as mellor co\u00f1ecidas destas esposas at\u00f3pase Marie-Anne Pierrette Paulze, casada aos 14 anos con Antoine Lavoisier e que deveu a s\u00faa asistente no laboratorio da s\u00faa casa. Marie-Anne Pierrette Paulze falaba ingl\u00e9s e traduciu non s\u00f3 a correspondencia do seu marido cos qu\u00edmicos ingleses da \u00e9poca, sen\u00f3n tam\u00e9n integramente o \"Essay on Phlogiston\" de Richard Kirwan, co\u00f1ecido como a Teor\u00eda do floxisto. O texto de Kirwan trat\u00e1base dun texto chave na controversia que exist\u00eda entre os qu\u00edmicos ingleses, como Joseph Priestley, sobre a natureza da calor nas reacci\u00f3ns qu\u00edmicas. Marie-Anne Pierrette Paulze tam\u00e9n recibiu clases de debuxo de Jacques-Louis David, e persoalmente gravou as catorce ilustraci\u00f3ns para o revolucionario traballo do seu marido, \"Tratado elemental de qu\u00edmica\" (1789). Marie-Anne Pierrette Paulze manti\u00f1a un pequeno pero activo sal\u00f3n e correspondencia cos cient\u00edficos e naturalistas franceses da \u00e9poca, moitos dos cales quedaron impresionados pola s\u00faa intelixencia. O seu interese na natureza da calor continuou tras a morte do seu marido, que foi guillotinado en 1794. Ela casou de novo con Benjamin Thompson en 1804 e converteuse na condesa de Rumford, pero a intolerancia de Thompson polas s\u00faas \"festas de sal\u00f3n\" e o seu rexeitamento por inclu\u00edla na s\u00faa vida de experimentador, levounos ao divorcio catro anos despois.\nOutro famoso exemplo \u00e9 a astr\u00f3noma Caroline Herschel, quen naceu en Hannover pero trasladouse a Inglaterra, onde traballou como asistente do seu irm\u00e1n, William Herschel. Recibiu un pequeno soldo da Coroa polo seu traballo, un exemplo temper\u00e1n dunha muller sendo pagada como cient\u00edfica. Descubriu oito cometas entre 1786 e 1797, e presentou o traballo \"Index to Flamsteed's Observations of the Fixed Stars\" (que inclu\u00eda m\u00e1is de cincocentas estrelas desco\u00f1ecidas at\u00e9 ent\u00f3n) \u00e1 Royal Society en 1798, convert\u00e9ndose na primeira muller en presentar a\u00ed un traballo. En 1835, ela e Mary Fairfax Somerville foron as d\u00faas primeiras mulleres elixidas como membros pola Royal Astronomical Society.\nNa segunda metade do s\u00e9culo XVIII destacou Laura Bassi; nada en Bolo\u00f1a o 31 de outubro de 1711, Laura Maria Caterina Bassi pertenc\u00eda a unha familia adi\u00f1eirada. O seu pai, o avogado Giuseppe Bassi, facilitoulle unha educaci\u00f3n privilexiada. Entre os 13 e os 20 anos, Laura Bassi estivo baixo a tutela de Gaetano Tacconi, f\u00edsico e profesor da Universidade de Bolo\u00f1a, form\u00e1ndose en filosof\u00eda e metaf\u00edsica. Tacconi reco\u00f1eceu o seu talento innato e decidiu promocionala nos c\u00edrculos acad\u00e9micos de Bolo\u00f1a. \u00c1 idade de 20 anos, Laura Bassi obtivo o posto de profesora na Universidade de Bolo\u00f1a, a m\u00e1is antiga de Europa. Isto supuxo un fito xa que foi a primeira muller en impartir clases de maneira oficial nunha universidade europea. O seu doutoramento, o segundo obtido por unha muller no continente, foille concedido nunha fastosa cerimonia p\u00fablica na cal Laura \u00eda ataviada cunha capa de armi\u00f1o, unha coroa de prata e xoias engastadas e un anel, honras que at\u00e9 o momento estaban reservadas aos homes. A pesar desta veneraci\u00f3n p\u00fablica e do seu nomeamento para unha c\u00e1tedra de filosof\u00eda dous anos despois, Laura tivo poucas ocasi\u00f3ns de exercer a s\u00faa actividade docente neste per\u00edodo da s\u00faa carreira. Consider\u00e1base que era indecoroso que ensinase nunha clase chea de homes, a\u00ednda que fosen os seus alumnos. S\u00f3 se lle permitir\u00eda exercer como profesora universitaria baixo mandato do Senado de Bolo\u00f1a ou dar conferencias en eventos solemnes ou p\u00fablicos, onde as mulleres eran convidadas.\nS\u00e9culo XIX.\nA ciencia seguiu sendo unha profesi\u00f3n afeccionada durante a primeira parte do s\u00e9culo XIX. As contribuci\u00f3ns de mulleres segu\u00edan limitadas pola s\u00faa exclusi\u00f3n da maior\u00eda de \u00e1mbitos de educaci\u00f3n cient\u00edfica, pero empezaron a ser reco\u00f1ecidas debido \u00e1 s\u00faa admisi\u00f3n nas sociedades doctas durante este per\u00edodo.\nA cient\u00edfica escocesa Mary Fairfax Somerville levou a cabo experimentos en magnetismo, presentando un artigo titulado \"The Magnetic Properties of the Violet Rays of the Solar Spectrum\" \u00e1 Royal Society en 1826, sendo a segunda muller en facelo. Tam\u00e9n foi autora de numerosos textos matem\u00e1ticos, astron\u00f3micos, f\u00edsicos e xeogr\u00e1ficos, e foi unha fervente defensora do dereito da muller \u00e1 educaci\u00f3n. En 1835, xunto a Caroline Herschel, foron as d\u00faas primeiras mulleres en ser elixidas pola Royal Astronomical Society.\nA matem\u00e1tica inglesa Ada Lovelace (nada como Ada Byron) mantivo correspondencia con Charles Babbage sobre aplicaci\u00f3ns para a s\u00faa m\u00e1quina anal\u00edtica. \u00c9 considerada como a primeira programadora, xa que escribiu a manipulaci\u00f3n dos s\u00edmbolos, de acordo \u00e1s normas para a m\u00e1quina de Charles Babbage a\u00ednda antes de ser constru\u00edda. Nas notas que ela engadiu (1842-3) \u00e1 s\u00faa traduci\u00f3n do artigo sobre a m\u00e1quina de Luigi Menabrea previu amplas aplicaci\u00f3ns para o seu uso como computadora de uso xeral, inclu\u00edndo a composici\u00f3n de m\u00fasica.\nEn Alema\u00f1a, o Instituto de Diaconisas de Kaiserswerth foi establecido en 1836 para a instruci\u00f3n das mulleres en enfermar\u00eda, e Florence Nightingale tam\u00e9n estudou al\u00ed en 1851.\nA primeira muller en obter un t\u00edtulo de grao foi Catherine Brewer Benson en 1840.\nNos Estados Unidos, Maria Mitchell deuse a co\u00f1ecer polo descubrimento dun cometa en 1847, pero tam\u00e9n traballou para a Oficina de elaboraci\u00f3n de Almanaque Naval dos Estados Unidos calculando t\u00e1boas para as posici\u00f3ns astron\u00f3micas de Venus. Foi a primeira muller membro da Academia Estadounidense das Artes e as Ciencias en 1848 e da American Association for the Advancement of Science en 1850, da que tam\u00e9n formar\u00edan parte a entom\u00f3loga Margaretta Morris e a educadora cient\u00edfica Almira Hart Lincoln Phelps.\nOutras mulleres cient\u00edficas notables durante este per\u00edodo foron :\nS\u00e9culo XIX tard\u00edo.\nEuropa.\nA \u00faltima parte do s\u00e9culo XIX viu un crecemento nas oportunidades de educaci\u00f3n para as mulleres. O interese de prover as nenas dunha educaci\u00f3n similar \u00e1 dos nenos institu\u00eduse no Reino Unido, inclu\u00edndo as escolas do North London Collegiate School (1850), o Cheltenham Ladies' College (1853) e o Girls' Public Day School Trust (desde 1872). A primeira universidade brit\u00e1nica para mulleres, o Girton College, Cambridge, foi fundado en 1869 e pronto foi seguido por outros: o Newnham College (1871) e o Somerville College, Oxford (1879).\nA Guerra de Crimea (1854-6) contribu\u00edu a instaurar a enfermar\u00eda como profesi\u00f3n, facendo de Florence Nightingale un nome reco\u00f1ecido. Unha subscrici\u00f3n p\u00fablica permitiu a Nightingale establecer unha escola de Enfermar\u00eda en Londres en 1860, e outras escolas seguindo os seus principios foron establecidas ao longo do Reino Unido. Nightingale foi tam\u00e9n pioneira en temas de sa\u00fade p\u00fablica e estat\u00edstica.\nElizabeth Garrett Anderson converteuse na primeira muller inglesa en obter un t\u00edtulo m\u00e9dico en 1865. Xunto a Sophia Jex-Blake, \u00e1 estadounidense Elizabeth Blackwell e outras mulleres, Elizabeth Garrett Anderson fundou a primeira escola m\u00e9dica inglesa para instru\u00edr mulleres, a London School of Medicine for Women, en 1874. Pola s\u00faa banda, a colombiana Ana Galvis Hotz foi a primeira muller latinoamericana en obter un t\u00edtulo m\u00e9dico en 1877 na Universidade de Berna en Su\u00edza. En Espa\u00f1a no curso 1872-73 Mar\u00eda Elena Maseras Ribera comeza os estudos de Medicina. En Galicia, a primeira muller matriculada na universidade de Santiago de Compostela (1896) e primeira muller licenciada (1900) foi Manuela Barreiro Pico.\nAnnie Scott Dill Maunder foi unha pioneira na fotograf\u00eda astron\u00f3mica, sobre todo en manchas solares. Graduada en matem\u00e1ticas polo Girton College, Cambridge, foi contratada en 1890 como asistente de Edward Maunder, descubridor do M\u00ednimo de Maunder e traballador no Real Observatorio de Greenwich. Traballaron xuntos na observaci\u00f3n de manchas solares e a mellora das t\u00e9cnicas da fotograf\u00eda solar, casaron en 1895. As habilidades de Annie para as matem\u00e1ticas fixo posible a an\u00e1lise dos datos que Maunder coleccionara durante os anos de traballo en Greenwich. Ela tam\u00e9n dese\u00f1ou unha pequena e port\u00e1til c\u00e1mara con obxectivo grande angular con lentes 1,5 polgadas de di\u00e1metro. En 1898, o matrimonio viaxou \u00e1 India, onde Annie tomou as primeiras fotograf\u00edas da coroa do sol durante unha eclipse solar. Grazas \u00e1 an\u00e1lise dos arquivos de Cambridge de manchas solares e tormentas magn\u00e9ticas, puideron mostrar que rexi\u00f3ns espec\u00edficas da superficie do sol eran a fonte de tormentas magn\u00e9ticas e que o sol non irradiaba a s\u00faa enerx\u00eda de maneira uniforme no espazo, como Lord Kelvin declarara.\nOutras mulleres cient\u00edficas notables deste per\u00edodo incl\u00faen a:\nEstados Unidos.\nA finais do s\u00e9culo XIX o xurdimento dos colexios femininos trouxo consigo oportunidades de traballo para as mulleres cient\u00edficas e oportunidades para a s\u00faa educaci\u00f3n. Os colexios de mulleres deron lugar a un elevado n\u00famero de mulleres que realizaron un doutoramento en ciencias. Moitos colexios e universidades empezaron tam\u00e9n a admitir mulleres durante este per\u00edodo; en 1875 as instituci\u00f3ns que admit\u00edan mulleres eran algo m\u00e1is de 3000, mentres que en 1900 cont\u00e1banse un m\u00ednimo de 20\u00a0000.\nUn exemplo \u00e9 Elizabeth Blackwell, quen foi a primeira muller en obter un doutoramento nos Estados Unidos de Am\u00e9rica ao doutorarse no Geneva Medical College (Geneva, Nova York en 1849. Xunto \u00e1 s\u00faa irm\u00e1 Emily e Marie Zakrzewska, Blackwell fundou unha escola de enfermar\u00eda para mulleres en Nova York en 1857, as\u00ed como o primeiro colexio m\u00e9dico para mulleres en 1868, achegando tanto pr\u00e1cticas como experiencia cl\u00ednica para as mulleres m\u00e9dicas. Tam\u00e9n publicou numerosos libros de educaci\u00f3n m\u00e9dica para mulleres.\nDe 1900 \u00e1 segunda guerra mundial.\nEuropa.\nMarie Curie, a primeira muller en ga\u00f1ar un Premio Nobel en 1903 (en F\u00edsica), tam\u00e9n ga\u00f1ou un segundo Nobel en 1911 (en Qu\u00edmica), ambos polo seu traballo na radioactividade.\nLise Meitner traballou xunto a Otto Hahn, con quen descubriu o protactinio (elemento qu\u00edmico da t\u00e1boa peri\u00f3dica) en 1918.\nO Programa de Erlangen tratou de identificar invariantes baixo un grupo de transformaci\u00f3ns. O 16 de xullo de 1918, Felix Klein presenta un artigo ante unha organizaci\u00f3n cient\u00edfica en Gotinga orixinalmente escrito por Emmy Noether, quen non estaba autorizada a presentar ela mesma o seu artigo ante a organizaci\u00f3n. Concretamente, de acordo ao que en f\u00edsica co\u00f1\u00e9cese como o Teorema de Noether, o artigo identificaba as condici\u00f3ns baixo as cales o Grupo de Poincar\u00e9 define leis de conservaci\u00f3n para relatividade xeral. O artigo de Noether foi clave para precisar as leis de conservaci\u00f3n.\nInge Lehmann, sism\u00f3loga danesa, foi a primeira persoa en suxerir que o n\u00facleo da terra deb\u00eda ser s\u00f3lido en 1936.\nMulleres como Margaret Fountaine continuaron contribu\u00edndo en observaci\u00f3ns e ilustraci\u00f3ns no campo da bot\u00e1nica, as\u00ed como noutros campos relacionados.\nEspa\u00f1a. \"Idade de prata\".\nEn 1910, aprobouse unha Real Orde que autorizou as mulleres a matriculares na Universidade, pouco despois de que Emilia Pardo Baz\u00e1n fora nomeada conselleira de Instruci\u00f3n P\u00fablica. O primeiro terzo do s\u00e9culo XX acolleu a chamada Idade de Prata das letras e ciencias espa\u00f1olas, quebrada en 1939 co proceso de depuraci\u00f3n e exilio da comunidade cient\u00edfica provocados pola ditadura de Francisco Franco, e que permitiu a moitas mulleres incorporarse o labor investigador entre elas as primeiras doutoras: Carmen Mart\u00ednez Sancho en Matem\u00e1ticas, Jenara Vicente Arnal en Qu\u00edmica, Felisa Mart\u00edn Bravo en F\u00edsica ou investigadoras como Dorotea Barn\u00e9s Gonz\u00e1lez, Mar\u00eda Teresa Toral e Piedad de la Cierva. Tam\u00e9n Jimena Quir\u00f3s, a primeira oceon\u00f3grafa, e as mulleres que traballaron no equipo de Ram\u00f3n y Cajal, Manuela Serra, Laura Forster, Mar\u00eda Soledad Ruiz Capillas e Mar\u00eda Luisa Herreros. Unha \u00e9poca na que as universitarias espa\u00f1olas optaban maioritariamente polo \u00e1mbito cient\u00edfico, especialmente por Farmacia, e esta preferencia polas carreiras do \u00e1mbito cient\u00edfico mant\u00edvose at\u00e9 os anos sesenta.\nNeste per\u00edodo destacan as irm\u00e1s Jimena Fern\u00e1ndez de la Vega, Elisa Fern\u00e1ndez de la Vega, primeiras licenciadas en Medicina en 1919 pola Universidade de Santiago de Compostela, Eugenia Pereira a primeira primeira licenciada galega que goce dunha bolsa da Facultade de Ciencias da Universidade de Santiago (1923) para ampliar estudos no estranxeiro, e as primeiras docentes da Universidade de Santiago de Compostela: Dolores Lorenzo Salgado, Natividad Mejuto, Elisa D\u00edaz Riva, Sara Soto Noya, Antonia Ferr\u00edn, Mar\u00eda de la Concepci\u00f3n Carnero, Celsa P\u00e9rez Moreiras e Mar\u00eda Teresa Fern\u00e1ndez Rodr\u00edguez. Outras galegas realizaron ou ampliaron estudos en Madrid como as odont\u00f3logas Irene \u00c1lvarez Veras, Coro Clavero, Josefina Areses P\u00e9rez, Alicia Fern\u00e1ndez Calvete ou Ruth Selbmann e algunhas viviron na Residencia de Se\u00f1oritas como Mar\u00eda Wonenburger, \u00c1ngeles Alvari\u00f1o, \u00c1ngela Pardo Celada, Olimpia Valencia e Paz Parada Pumar sen esquecer as vinculadas a Galicia como Pilar de Madariaga Rojo. Polo Instituto Nacional de F\u00edsica e Qu\u00edmica, pasaron varias galegas e mulleres formadas na Universidade de Santiago como Mar\u00eda del Patrocinio Armesto Alonso, Carmen Garc\u00eda Amo, Concepci\u00f3n Rof Carballo e Dolores Pardo Gayoso.\nO documental \"El enigma Agustina\" permite redescubrir este per\u00edodo da historia recente no que Espa\u00f1a se achegou \u00e1 vangarda cient\u00edfica -a chamada idade de prata da ciencia espa\u00f1ola- grazas ao traballo da Junta de Ampliaci\u00f3n de Estudos (JAE). Unha \u00e9poca que permitiu a incorporaci\u00f3n de moitas mulleres ao labor investigador e probar que o talento cient\u00edfico non era exclusivo dos homes.\nEstados Unidos de Am\u00e9rica.\nGran n\u00famero de mulleres introduc\u00edronse na ciencia desde 1900 axudadas polos colexios femininos e as oportunidades brindadas por algunhas das novas universidades.\nSeguiron atopando oportunidades en bot\u00e1nica e embriolox\u00eda. En psicolox\u00eda, as mulleres obtiveron doutoramentos, pero eran alentadas a especializarse en psicolox\u00eda infantil e da educaci\u00f3n, e a tomar traballos en \u00e1reas do coidado, como traballos en hospitais e en asistencia social.\nEn 1936 Fe del Mundo conseguiu ser admitida na Facultade de Medicina de Harvard.\nA segunda guerra mundial trouxo algunhas novas oportunidades. A Office of Scientific Research and Development, baixo a direcci\u00f3n de Vannevar Bush, in\u00edciase en 1941 co obxectivo de levar un rexistro dos homes e mulleres diplomados en ciencia. Moitas mulleres traballaron no Proxecto Manhattan ou en proxectos cient\u00edficos para os servizos militares estadounidenses. Algunhas mulleres que traballaron no proxecto Manhattan foron Leoa Woods Marshall, Katharine Way e Chien-Shiung Wu.\nMulleres doutras disciplinas buscaron maneiras de aplicar a s\u00faa experiencia no esforzo da guerra. Tres nutricionistas, Lydia J. Roberts, Hazel Stiebeling e Helen S. Mitchell desenvolveron o Consumo de Referencia Alimenticio en 1941 para axudar a grupos de militares e civ\u00eds a crear plans de alimentaci\u00f3n. Probouse a s\u00faa necesidade cando a comida empezou a necesitar ser racionada.\nRachel Carson traballou para o Servizo de Pesca e Vida Silvestre dos Estados Unidos. En 1962 escribiu o libro \"Primavera Silenciosa\" que advert\u00eda dos efectos prexudiciais dos pesticidas no medio ambiente e culpaba \u00e1 industria qu\u00edmica da crecente contaminaci\u00f3n. O libro tivo unha enorme influencia, proporcionando unidade e forza ao que at\u00e9 ent\u00f3n era unha conciencia incipiente e dispersa, axudando a que se cristalizase o movemento ecoloxista.\nNa Mari\u00f1a dos Estados Unidos, as mulleres cient\u00edficas levaron a cabo multitude de investigaci\u00f3ns. Mary Sears, estudosa do plancto investigou t\u00e9cnicas oceanogr\u00e1ficas militares como cabeza da Oficina Hidtrogr\u00e1fica da Unidade de Ocenograf\u00eda. Grazas a recomendaci\u00f3n de Mary Sears, \u00c1nxeles Alvari\u00f1o ocupou un posto no Instituto Scripps de Oceanograf\u00eda, en California. Florence van Straten, qu\u00edmica, estudou os efectos do clima durante o combate militar. Grace Hopper, matem\u00e1tica, foi pioneira no mundo da inform\u00e1tica. Foi a primeira programadora que utilizou o Mark I e entre as d\u00e9cadas dos 50 e 60, propiciou a aplicaci\u00f3n dos compiladores para o desenvolvemento das linguaxes de programaci\u00f3n e m\u00e9todos de validaci\u00f3n.\nEn 1925, Cecilia Payne-Gaposchkin foi a primeira persoa en lograr un doutoramento na \u00e1rea de astronom\u00eda na Universidade de Harvard cunha tese que establec\u00eda que as estrelas se compu\u00f1an basicamente de hidr\u00f3xeno e helio, unha das teor\u00edas fundamentais na astrof\u00edsica das estrelas. En Espa\u00f1a, Antonia Ferr\u00edn Moreiras ser\u00eda a primeira doutora en Astronom\u00eda en 1963.\nDesde a segunda guerra mundial \u00e1 actualidade.\nNina Byers dec\u00e1tase de que antes de 1976, as contribuci\u00f3ns fundamentais de mulleres \u00e1 f\u00edsica eran raramente reco\u00f1ecidas. As mulleres traballaban sen remuneraci\u00f3n ou ocupando postos de traballo que non reco\u00f1ec\u00edan o seu nivel de co\u00f1ecementos.\nIr\u00e8ne Joliot-Curie destaca en qu\u00edmica ao sintetizar elementos radioactivos e gana do mesmo xeito que a s\u00faa nai Marie o premio nobel de qu\u00edmica\nEuropa.\nRosalind Franklin era experta en cristalograf\u00eda e contribu\u00edu a detallar as estruturas precisas do carb\u00f3n, o grafito, o ADN e os virus. En 1953 o traballo que realizou co ADN permitiu a Watson e Crick a concibir o seu modelo de estrutura de ADN. Rosalind Franklin non puido compartir o Premio Nobel con Crick, Watson e Wilkins debido \u00e1 s\u00faa morte prematura.\nEn xullo de 1967, Jocelyn Bell Burnell descubriu a primeira radio p\u00falsar pola que en 1974 foi concedido o Premio Nobel en F\u00edsica ao seu supervisor, Anthony Hewish.\nEn 1979 June Almeida, a primeira persoa que observou un coronavirus nun microscopio publicou \"Manual for rapid laboratory viral diagnosis\", para a OMS.\nO franquismo acabou cos logros en ciencia do primeiro terzo do s\u00e9culo XX, co exilio e a depuraci\u00f3n de profesorado universitario. Foi unha \u00e9poca dif\u00edcil para as mulleres incluso para as que ti\u00f1an sinton\u00eda pol\u00edtica co r\u00e9xime e non foi at\u00e9 1961 que unha muller, Asunci\u00f3n Linares Rodr\u00edguez, ga\u00f1ou a c\u00e1tedra de Paleontolox\u00eda en Granada, convert\u00e9ndose na primeira catedr\u00e1tica en ciencias. En 1940 xa o intentaran Piedad de la Cierva e Teresa Salazar, pero o tribunal prefiriu deixar a praza baleira antes que nomear unha muller para o cargo. A\u00ednda as\u00ed houbo mulleres como Gertrudis de la Fuente que conseguiron desenvolver a s\u00faa carreira cient\u00edfica.\nEn Galicia, no per\u00edodo 1936-1940, foron represaliados 44 profesores e profesoras na Universidade de Santiago de Compostela (USC), entre elas Antonia Ferr\u00edn Moreiras. Nesta \u00e9poca as mulleres tiveron que loitar contra as normas sociais e pol\u00edticas que as quer\u00edan relegar ao \u00e1mbito dom\u00e9stico, como se narra no proxecto \"Compromiso e Igualdade, Mulleres Universitarias durante o franquismo,\" e que recolle entrevistas a pioneiras como Inmaculada Paz Andrade, Tarsy Carballas, Esther Fern\u00e1ndez ou Milagros Rey. En 1970 Mar\u00eda del Pilar Fern\u00e1ndez Otero, ga\u00f1ou a c\u00e1tedra de Fisiolox\u00eda animal na Facultade de Farmacia, un cargo que en 1974 s\u00f3 ocupaban once mulleres nas universidades espa\u00f1olas, catro delas na USC.\nAlgunhas cient\u00edficas marcharon aos EUA, como Mar\u00eda Josefa Wonenburger quen foi a primeira espa\u00f1ola en lograr unha bolsa Fulbright dos Estados Unidos en 1953, o que lle permitiu estudar na Universidade Yale, convert\u00e9ndose nunha experta mundial na teor\u00eda de grupos. \u00c1nxeles Alvari\u00f1o, primeira muller que participou como cient\u00edfica nunha expedici\u00f3n oceanogr\u00e1fica mundial en 1953, desenvolveu o seu labor investigador nos EUA dende o ano 1956. Tam\u00e9n a investigadora Margarita Salas, cuxa patente da DNA polimerase viral \u00e9 a m\u00e1is produtiva do CSIC, pasou catro anos nos EUA e posteriomente desenvolveu o seu labor investigador en Espa\u00f1a, recibindo o Premio ao Inventor Europeo 2019 en xu\u00f1o dese mesmo ano. Cient\u00edficas como Sonia Villapol ou Susana Mart\u00ednez Conde desenvolven o seu labor investigador nos Estados Unidos.\nA primeira muller en ocupar a presidencia dunha Real Academia foi Mar\u00eda Teresa Mir\u00e1s Portugal en 2007. A traxectoria dalgunhas cient\u00edficas contempor\u00e1neas, entre elas as galegas Isabel Pastoriza ou Otilia M\u00f3, \u00e9 analizada e comparada coa das pioneiras de idade de prata como Pilar de Madariaga no TFM \u201cLas Sinc\u00e1tedra. Repaso por la historia de las cient\u00edficas espa\u00f1olas olvidadas\". No documental \"\u00bfPor qu\u00e9 tan pocas?\" anal\u00edzanse as dificultades das mulleres no \u00e1mbito STEM e am\u00f3sanse cient\u00edficas tecn\u00f3logas que poidan ser referentes inspiradores para as novas xeraci\u00f3ns como a galega Elena Ojea.\nEstados Unidos.\nOs estudos de Barbara McClintock sobre a xen\u00e9tica do millo demostraron o fen\u00f3meno da transposici\u00f3n xen\u00e9tica durante os anos corenta e cincuenta. En 1983, foille adxudicado o Premio Nobel en Fisiolox\u00eda ou Medicina como resultado destes traballos.\nSulamith Low Goldhaber e o seu marido Gerson Goldhaber formaron un equipo de investigaci\u00f3n sobre o Ka\u00f3n ou mes\u00f3n K e outras part\u00edculas f\u00edsicas no cincuenta.\nO equipo de Deborah S. Jin no Joint Institute for Laboratory Astrophysics, en Boulder (Colorado), produciu en 2003 o primeiro condensado fermi\u00f3nico, un novo estado de agregaci\u00f3n da materia.\nLinda B. Buck \u00e9 unha neurobi\u00f3loga que en 2004 foi galardoada co Premio Nobel en Fisiolox\u00eda ou Medicina xunto a Richard Axel polo seu traballo com\u00fan en receptores olfativos.\nAs dificultades que as mulleres te\u00f1en que vencer para dedicarse a ciencia am\u00f3sanse no documental Picture a Scientist.\nAustralia.\nDorothy Hill, xe\u00f3loga australiana e a primeira muller profesora dunha universidade australiana.\nRuby Payne-Scott, australiana que foi unha das primeiras l\u00edderes nos campos da radioastronom\u00eda e a radiof\u00edsica.\nTendencias rexionais.\nSegundo o \u00faltimo informe global sobre ciencia da UNESCO, a inserci\u00f3n feminina presenta amplas disparidades dunha rexi\u00f3n a outra. No sueste de Europa, por exemplo, as investigadoras obtiveron a paridade e, cun 44%, est\u00e1n a piques de facelo en Asia Central, Am\u00e9rica Latina e o Caribe. Na Uni\u00f3n Europea, doutra banda, s\u00f3 un de cada tres investigadores (33%) \u00e9 muller, en comparaci\u00f3n co 37% no mundo \u00e1rabe. As mulleres tam\u00e9n est\u00e1n mellor representadas no \u00c1frica subsahariana (30%) que no sur de Asia (17%).\nTam\u00e9n hai grandes disparidades intrarrexionais. As mulleres representan o 52% dos investigadores en Filipinas e Tailandia, por exemplo, e est\u00e1n preto da paridade en Malaisia e Vietnam, con todo, s\u00f3 un de cada tres investigadores \u00e9 muller en Indonesia e Singapura. No Xap\u00f3n e a Rep\u00fablica de Corea, dous pa\u00edses caracterizados por altas densidades de investigadores e sofisticaci\u00f3n tecnol\u00f3xica, tan s\u00f3 o 15% e o 18% dos investigadores son mulleres respectivamente. Estes son os \u00edndices m\u00e1is baixos entre os membros da Organizaci\u00f3n para a Cooperaci\u00f3n e o Desenvolvemento Econ\u00f3micos. A Rep\u00fablica de Corea tam\u00e9n ten a maior brecha entre os membros da OCDE en canto \u00e1 remuneraci\u00f3n entre homes e mulleres investigadores (39%). Tam\u00e9n hai unha enorme brecha no Xap\u00f3n (29%).\nAm\u00e9rica Latina e o Caribe.\nAm\u00e9rica Latina ten algunhas das taxas m\u00e1is altas de mulleres no mundo que estudan campos cient\u00edficos. Tam\u00e9n comparte co Caribe unha das proporci\u00f3ns m\u00e1is altas de investigadoras: 44%. Dos 12 pa\u00edses que reportaron datos para os anos 2010-2013, sete lograron paridade de x\u00e9nero, ou mesmo dominaron a investigaci\u00f3n: Bolivia (63%), Venezuela (56%), Arxentina (53%), Paraguai (52%), Uruguai (49%), Brasil (48%), Guatemala (45%) e Costa Rica (43%). Chile ten a puntuaci\u00f3n m\u00e1is baixa entre os pa\u00edses para os que hai datos recentes (31%). O Caribe pinta un cadro similar, con Cuba que alcanzou a paridade de x\u00e9nero (47%) e Trinidad e Tobago co 44%. Os datos sobre a participaci\u00f3n das mulleres na investigaci\u00f3n industrial para aqueles pa\u00edses con sistemas nacionais de innovaci\u00f3n m\u00e1is desenvolvidos (con excepci\u00f3n do Brasil e Cuba), mostran con todo unha participaci\u00f3n menor: Uruguai (47%), Arxentina (29%), Colombia e Chile (26%).\nComo noutras rexi\u00f3ns, a gran maior\u00eda dos graduados en sa\u00fade son mulleres (60\u201385%). As mulleres tam\u00e9n est\u00e1n fortemente representadas na ciencia. M\u00e1is do 40% dos graduados en ciencias son mulleres na Arxentina, Colombia, Ecuador, O Salvador, M\u00e9xico, Panam\u00e1 e o Uruguai. O Caribe presenta unha imaxe similar, xa que as mulleres graduadas en ciencias est\u00e1n \u00e1 vez cos homes ou dominan este campo en Barbados, Cuba, Rep\u00fablica Dominicana e Trinidad e Tobago.\nEn enxe\u00f1ar\u00eda, as mulleres representan m\u00e1is do 30% da poboaci\u00f3n graduada en sete pa\u00edses latinoamericanos (a Arxentina, Colombia, Costa Rica, Honduras, Panam\u00e1 e o Uruguai) e un pa\u00eds do Caribe, a Rep\u00fablica Dominicana. Houbo unha diminuci\u00f3n no n\u00famero de mulleres graduadas en enxe\u00f1ar\u00eda na Arxentina, Chile e Honduras.\nA participaci\u00f3n das mulleres na ciencia con todo diminu\u00edu constantemente desde o cambio de s\u00e9culo. Esta tendencia observouse en todos os sectores das econom\u00edas m\u00e1is grandes: a Arxentina, o Brasil, Chile e Colombia. M\u00e9xico \u00e9 unha excepci\u00f3n notable, rexistrando un lixeiro aumento. Parte da diminuci\u00f3n pode atribu\u00edrse \u00e1s mulleres que se transfiren \u00e1s ciencias agr\u00edcolas nestes pa\u00edses. Outra tendencia negativa \u00e9 a ca\u00edda das doutoradas e da forza laboral. Dos pa\u00edses que reportan datos, a maior\u00eda sinala unha ca\u00edda significativa de 10-20 puntos porcentuais na transici\u00f3n de mestr\u00edas a doutoramentos.\nNo inicio do s\u00e9culo XXI varias mulleres destac\u00e1ronse nas neurociencias, neurocient\u00edficas como Gladys Maestre, Sandra Xurado S\u00e1nchez, Vicki Anderson, Paula Isabel da Silva Moreira, Amparo Acker-Palmer, Ang\u00e9lique Arvanitaki, Linda Buck, Hanna Dam\u00e1sio, Brigitte Kieffer, Muriel Deutsch Lezak ou Julia Guiomar Niso Gal\u00e1n destacaron polas s\u00faas recentes investigaci\u00f3ns."}
{"id": "503894", "revid": "89787", "url": "https://gl.wikipedia.org/wiki?curid=503894", "title": "Selecci\u00f3n de f\u00fatbol do Canad\u00e1", "text": "A selecci\u00f3n de f\u00fatbol do Canad\u00e1 (en , en ) \u00e9 o equipo representativo do Canad\u00e1 nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n Canadense de F\u00fatbol (\"Association canadienne de soccer\", \"Canadian Soccer Association\"), pertencente \u00e1 CONCACAF e \u00e1 FIFA. Alcumados os \"Canucks\", os seus maiores \u00e9xitos son unha participaci\u00f3n na fase final da Copa do Mundo (), onde caeron na fase de grupos, e d\u00faas Copas de Ouro da CONCACAF (1985, 2000). O Canad\u00e1 \u00e9 o \u00fanico equipo da CONCACAF en ga\u00f1ar a Copa de Ouro, f\u00f3ra de e os ."}
{"id": "503895", "revid": "5132", "url": "https://gl.wikipedia.org/wiki?curid=503895", "title": "Selecci\u00f3n de f\u00fatbol de Canad\u00e1", "text": ""}
{"id": "503904", "revid": "89787", "url": "https://gl.wikipedia.org/wiki?curid=503904", "title": "R\u00edo das Perlas", "text": "O r\u00edo das Perlas (en , pinyin: Zh\u016b Ji\u0101ng, en , en ), co\u00f1ecido antigamente tam\u00e9n como r\u00edo Guangdong ou r\u00edo Cant\u00f3n (en ) \u00e9 un sistema fluvial do sur da China. Percorre a parte sur da China en direcci\u00f3n oeste-leste e desemboca no mar da China Meridional, entre Hong Kong e Macau. O seu curso inferior e os seus distributarios forman o delta do r\u00edo das Perlas.\nO nome adoita empregarse para o conxunto das cuncas dos r\u00edos Xi (\"Oeste\"), Bei (\"Norte\") e Dong (\"Leste\") en Guangdong. Estes r\u00edos est\u00e1n considerados tributarios do r\u00edo das Perlas porque comparte un delta com\u00fan, o delta do r\u00edo das Perlas. Medido dende a parte m\u00e1is afastada do r\u00edo Xi, o sistema do r\u00edo das Perlas \u00e9 o terceiro r\u00edo m\u00e1is longo dos que discorren integramente pola China, tralos r\u00edos Yangtz\u00e9 e Amarelo, e o segundo en caudal despois do Yangtz\u00e9.\nAdemais de para referirse ao sistema no seu conxunto, o nome de r\u00edo das Perlas tam\u00e9n se aplica a unha rama espec\u00edfica do sistema. Este r\u00edo das Perlas \u00e9 o distributario m\u00e1is largo no delta, a\u00ednda que \u00e9 notablemente curto.\nXeograf\u00eda.\nO r\u00edo das Perlas recibe o seu nome por unha insua de area ou pedra localizada no medio do r\u00edo chamada \"perla do mar\" (\u6d77 \u73e0). Esta insua at\u00f3pase agora en terra firme debido ao cambio do curso do r\u00edo. Existe unha lenda na China que conta como catro drag\u00f3ns, entre os que se atopaba o Drag\u00f3n Perlado (\u73e0 \u9f99, zhulong) axudaron uns campesi\u00f1os asperxendo auga do mar do Leste nos seus campos para que medrasen os seus cultivos, e o emperador de Xade, ao ver iso, esmagou os catro drag\u00f3ns pondo unha monta\u00f1a enriba de cada un, convert\u00e9ndose nos r\u00edos m\u00e1is grandes da China (r\u00edo das Perlas, Yangtz\u00e9, o Amarelo e o Heilongjiang).\nO r\u00edo f\u00f3rmase pola converxencia do Xi Jiang (r\u00edo do oeste), o Jiang Bei (r\u00edo do norte) e o Jiang Dong (r\u00edo do leste), na provincia de Yunnan. Fl\u00fae cara ao leste a trav\u00e9s das provincias e rexi\u00f3ns aut\u00f3nomas de Guizhou, Guangxi, Hunan, Jiangxi e Cant\u00f3n. Desemboca nesta \u00faltima provincia, no mar da China Meridional formando un gran delta en que est\u00e1 a cidade de Guangzhou.\nO delta do r\u00edo das Perlas \u00e9 unha das \u00e1reas economicamente m\u00e1is pr\u00f3speras da China. A ambos os lados do r\u00edo at\u00f3panse as antigas colonias europeas de Hong Kong e Macau, actualmente rexi\u00f3ns administrativas especiais da China cunha econom\u00eda moi desenvolvida e cada vez m\u00e1is interrelacionada co resta da zona do delta.\nO estuario, Bocca Tigris, \u00e9 dragado regularmente coa fin de mantelo aberto para os barcos oce\u00e1nicos. Crese que o r\u00edo das Perlas \u00e9 unha das v\u00edas fluviais m\u00e1is contaminadas do mundo."}
{"id": "503908", "revid": "27155", "url": "https://gl.wikipedia.org/wiki?curid=503908", "title": "Hopano", "text": "O hopano \u00e9 un composto qu\u00edmico natural clasificado como triterpeno. Forma o n\u00facleo central de diversos compostos que en conxunto reciben o nome de hopanoides. O primeiro composto da familia do hopano que se illou e caracterizou foi a hidroxihopanona, atopada na resina dammar. O nome hopano deriva de \"Hopea\", un x\u00e9nero de \u00e1rbores do que se obt\u00e9n a resina dammar."}
{"id": "503915", "revid": "47401", "url": "https://gl.wikipedia.org/wiki?curid=503915", "title": "R\u00edo Xi", "text": ""}
{"id": "503920", "revid": "47401", "url": "https://gl.wikipedia.org/wiki?curid=503920", "title": "Zhu Jiang", "text": ""}
{"id": "503921", "revid": "89787", "url": "https://gl.wikipedia.org/wiki?curid=503921", "title": "Selecci\u00f3n de f\u00fatbol de Trinidad e Tobago", "text": "A selecci\u00f3n de f\u00fatbol de Trinidad e Tobago (en ) \u00e9 o equipo representativo de Trinidad e Tobago nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Trinidad e Tobago (\"Trinidad and Tobago Football Association\"), pertencente \u00e1 CONCACAF e \u00e1 FIFA. Alcumados \"The Soca Warriors\" (do ), os seus maiores \u00e9xitos son unha participaci\u00f3n na fase final da Copa do Mundo (), onde caeron na fase de grupos, e un subcampionato da Copas Ouro da CONCACAF (1973)."}
{"id": "503922", "revid": "5132", "url": "https://gl.wikipedia.org/wiki?curid=503922", "title": "Selecci\u00f3n de f\u00fatbol de Trindade e Tobago", "text": ""}
{"id": "503927", "revid": "89787", "url": "https://gl.wikipedia.org/wiki?curid=503927", "title": "Chaira do norte da China", "text": "A chaira do norte da China (en chin\u00e9s tradicional \u83ef\u5317\u5e73\u539f; en chin\u00e9s simplificado \u534e\u5317\u5e73\u539f; en pinyin Hu\u00e1b\u011bi P\u00edngyu\u00e1n), situada no nord\u00e9s da China, \u00e9 unha ampla rexi\u00f3n xeogr\u00e1fica formada polos sedimentos dos r\u00edos Amarelo e Huai, que chegan a ter ata 900 metros de profundidade. \u00c9 a maior chaira aluvial da Asia oriental e unha das zonas m\u00e1is densamente poboadas do mundo.\nXeograf\u00eda.\nEst\u00e1 delimitada polas monta\u00f1as Yan polo norte, e polas Taihang polo oeste. Cara ao sur \u00fanese coa chaira do r\u00edo Yangtz\u00e9. Dende o nord\u00e9s ata o sueste, chega ata as costas dos mares de Bohai e Amarelo. O r\u00edo Amarelo fl\u00fae pola chaira ata a s\u00faa desembocadura no mar de Bohai. No l\u00edmite noroeste da chaira at\u00f3pase Pequ\u00edn e na s\u00faa costa nord\u00e9s Tianjin. A maior parte da chaira at\u00f3pase a menos de 50 metros de altura sobre o nivel do mar.\nEconom\u00eda.\nA chaira do norte da China \u00e9 a zona de maior produci\u00f3n de sorgo, millo mi\u00fado, millo e algod\u00f3n de toda a Rep\u00fablica Popular da China. Tam\u00e9n se cultiva trigo, s\u00e9samo, cacahuete e tabaco. Conta con importantes xacementos petrol\u00edferos en Dagang (Tianjin) e en Shengli (Shandong).\nImportancia na historia da China.\nA xeograf\u00eda da chaira tivo profundas implicaci\u00f3ns culturais e pol\u00edticas dende hai miles de anos. Ao contrario que o sur da China, esta zona non est\u00e1 dividida por monta\u00f1as ou r\u00edos, polo que as comunicaci\u00f3ns dacabalo eran r\u00e1pidas, o que fixeron que o centro pol\u00edtico da China tendese a localizarse nesta \u00e1rea. Como resultado, tam\u00e9n a fala da zona \u00e9 relativamente uniforme en contraste coa pl\u00e9tora de dialectos do sur do pa\u00eds. Xa antes da dinast\u00eda Qin, Luoyang e as s\u00faas \u00e1reas pr\u00f3ximas eran consideradas \"o centro do mundo\". A sede pol\u00edtica da dinast\u00eda Xia localiz\u00e1base ao redor de Songshan e o val do r\u00edo Yiluo.\nDebido a que o f\u00e9rtil chan da chaira se une gradualmente coas estepas e os desertos da Asia Central, sen barreiras naturais entre as distintas rexi\u00f3ns, a zona foi propensa \u00e1s invasi\u00f3ns procedentes desa zona e tam\u00e9n de Manchuria, o que levou \u00e1 construci\u00f3n da Gran Muralla Chinesa.\nA\u00ednda que o seu chan \u00e9 f\u00e9rtil, o tempo \u00e9 impredicible, xa que se atopa nun punto de intersecci\u00f3n entre os ventos h\u00famidos do Pac\u00edfico e os secos do interior, o cal provoca alternativamente tanto secas como inundaci\u00f3ns. Estas chegan a ter consecuencias desastrosas cando os diques de contenci\u00f3n dos r\u00edos sofren danos. En opini\u00f3n de moitos historiadores, estes factores fomentaron o desenvolvemento dun estado chin\u00e9s centralizado co fin de manter abastecidos os almac\u00e9ns de gran e de manter as obras hidr\u00e1ulicas e as fortificaciones constru\u00eddas como defensa contra os pobos da estepa."}
{"id": "503928", "revid": "47401", "url": "https://gl.wikipedia.org/wiki?curid=503928", "title": "Chaira do Norte da China", "text": ""}
{"id": "503929", "revid": "98629", "url": "https://gl.wikipedia.org/wiki?curid=503929", "title": "Paula Cons", "text": "Paula Cons Varela, nada na Coru\u00f1a en 1976, \u00e9 unha xornalista, guionista, documentalista, directora de cine e produtora galega. \u00c9 produtora executiva e directora de contidos de Agallas Films.\nTraxectoria.\nNaceu na Coru\u00f1a pero os seus antecedentes familiares por parte de Cons e Varela vinc\u00falana a Pontevedra. Licenciouse en Xornalismo na Facultade de Xornalismo da Universidade de Santiago de Compostela (1994-1998).\nIniciou a s\u00faa carreira no xornalismo deportivo e informativo en Radio Nacional de Espa\u00f1a e despois pasou a televisi\u00f3n con \"Desde Galicia para o mundo\" de La 2 e a Canal Internacional de TVE onde permaneceu oito anos. De 1998 a 2004 traballou como redactora de exteriores e guionista en P\u00f3rtico de Comunicaciones. O seu seguinte paso foi trasladarse a Madrid. Al\u00ed con Catro TV realizou reportaxes de contido social, con \"Equipo 1\", \"Caiga Quien Caiga\" na secci\u00f3n \"Proteste xa\" e en Antena 3 coordinando a redacci\u00f3n do programa \"El m\u00e9todo Gonzo\" (2008).\nEn 2004 foi o seu ano de entrada na ficci\u00f3n tras ga\u00f1ar o Concurso Interacci\u00f3n de Gui\u00f3n Cami\u00f1o do Xacobeo con \"Ideas peregrinas\", un proxecto que se converteu nunha miniserie para a produtora CTV. Despois, desde Continental Produci\u00f3ns, desenvolveu un telefilme, \"Eduardo Barreiros, o Henry Ford espa\u00f1ol\". En 2009 foi cofundadora de Agallas Films, unha produtora galega que se reclama coa vontade de traspasar fronteiras, pegados \u00e1 realidade, coas mulleres en primeiro plano e dando oportunidade a novos realizadores.\nDoutra banda, de setembro de 2008 a xu\u00f1o de 2012, traballou como directora de contidos en \"Continental Produciones\" realizando entre outros traballos a produci\u00f3n executiva do telefilme \"Eduardo Barreiros, o Henry Ford galego\" (2011) premio platino no Worldfest de Houston, premio Mestre Mateo \u00e1 mellor pel\u00edcula de televisi\u00f3n, seleccionada secci\u00f3n oficial festival Internacional Zoom de Igualada.\nO seguinte proxecto foi a pel\u00edcula \"Lobos sucios\" (2015) da que Paula Cons foi coguionista, directora de contidos, e produtora executiva. A historia xorde da investigaci\u00f3n sobre a batalla do volframio que libraron os Aliados contra Espa\u00f1a durante a Segunda guerra mundial. Posteriormente dirixiu e foi produtora executiva do documental sobre o mesmo tema \"La batalla desconocida\" (2017) premiado como Mellor Documental en Festival de Cine e televisi\u00f3n do Reino de Le\u00f3n, Premio Mestre Mateo da Academia Galega do Audiovisual ao Mellor Documental, Premio CREA \u00e1 mellor direcci\u00f3n de Documental, SEMINCI secci\u00f3n DocEspa\u00f1a, Festival de Cine Espa\u00f1ol de Nantes, Festival de Cine Pol\u00edtico de Buenos Aires, Festival Internacional de Cerdanya, Rural Filme Fest.\nEn 2013-2014 traballou como responsable de mercadotecnia e comunicaci\u00f3n en Atl\u00e1ntica Media AIE e de xu\u00f1o de 2015 a 2016 foi directora de programa de televisi\u00f3n \"Cuesti\u00f3ns persoais\", con Agalla Films TVG.\nEn 2018 dirixiu con Agalla Films o docudrama \"O Caso Diana Quer. 500 d\u00edas\" sobre as investigaci\u00f3ns policiais que levaron \u00e1 resoluci\u00f3n do caso Diana Quer.\nEn xaneiro de 2018 foi seleccionada en V Laboratorio de Creaci\u00f3n de Series da SGAE. O Laboratorio desenvolveuse coa supervisi\u00f3n do guionista Javier Olivares quen presidiu o xurado que seleccionou a Paula co seu proxecto de serie \"Oro negro\", un western galego, produci\u00f3n de Agalla Films (Paula Cons / CIMA) que en novembro de 2019 anunciouse fora seleccionado para viaxar \u00e1 International Drama Summit de Content London en busca de socios internacionais. \"Oro negro\" conta -explica Paula- como durante a Segunda guerra mundial os nazis desembarcaron en Galicia para extraer volframio.\n\"A illa das mentiras\".\nEn 2019 realizou a rodaxe da s\u00faa primeira longametraxe como directora \"A illa das mentiras\" pel\u00edcula da que ademais \u00e9 guionista. Por mor da pandemia por coronavirus a pel\u00edcula estreouse na plataforma Filmin en xullo de 2020 e foi a m\u00e1is vista na plataforma durante a fin de semana da estrea.\nAdemais das actrices protagonistas, Nerea Barros, Vitoria Teijeiro e Ana Oca, gran parte do equipo t\u00e9cnico da pel\u00edcula \u00e9 feminino. \"\"\u00c9 importante que as mulleres apostemos por n\u00f3s mesmas\" -asegura Paula-. \"E consegu\u00edmolo recorrendo \u00e1s mellores de cada especialidade. Porque hai mulleres moi potentes no cine espa\u00f1ol\"\". \"Pod\u00eda facer un drama pero me pareceu moi interesante crear 'un Thiller de se\u00f1oras con pano', co que homenaxear \u00e1s nosas avoas de mozas. \"Porque foron moito m\u00e1is superhero\u00ednas que calquera de Marvel ou DC. Ti\u00f1an un poder e unha forza que xa quix\u00e9semos n\u00f3s\"\".\n\"Esas mulleres eran mari\u00f1eiras de primeira divisi\u00f3n e capaces de facer os mesmos traballos que fac\u00edan os homes -sinala Cons-. A\u00ednda que a mellor proba de que o machismo dominaba esa sociedade \u00e9 que a noite do naufraxio non hab\u00eda homes na illa porque celebraban o ano novo na costa mentres as mulleres coidaban dos nenos e os anci\u00e1ns\".\nPara Cons a pel\u00edcula ten como referencia \"Los santos inocentes\" de Mario Camus."}
{"id": "503932", "revid": "1131", "url": "https://gl.wikipedia.org/wiki?curid=503932", "title": "Casa-Museo Emilia Pardo Baz\u00e1n", "text": ""}
{"id": "503933", "revid": "89787", "url": "https://gl.wikipedia.org/wiki?curid=503933", "title": "LZ 129 Hindenburg", "text": "O LZ 129 Hindenburg foi o dirix\u00edbel m\u00e1is co\u00f1ecido da compa\u00f1\u00eda Zeppelin denominado as\u00ed polo presidente alem\u00e1n Paul von Hindenburg. Queimouse nun accidente o 6 de maio de 1937 cando intentaba aterrar en Nova Jersey despois de cruzar o Atl\u00e1ntico. O LZ 129 Hindenburg e o seu modelo irm\u00e1n o LZ 130 Graf Zeppelin foron os dous dirix\u00edbeis m\u00e1is grandes constru\u00eddos, e as aeronaves m\u00e1is grandes que se constru\u00edron naquela \u00e9poca.\nConstruci\u00f3n e caracter\u00edsticas.\nO LZ 129 Hindenburg foi fabricado pola Luftschiffbau Zeppelin en 1935 cun custo de 500 000 libras; fixo o seu primeiro voo o 4 de marzo de 1936.\nO dirix\u00edbel ti\u00f1a un novo dese\u00f1o, completamente feito de duraluminio: 245 m de longo, 41 m de di\u00e1metro, 16 bolsas (14 de hidr\u00f3xeno e 2 bal\u00f3ns de ar) cunha capacidade de 200.000 m\u00b3 de gas, cun impulso \u00fatil de 112,1 toneladas (1.099 MN), grazas a catro motores di\u00e9sel Daimler-Benz de 1.200 CV (890 kW). Acadaba unha velocidade m\u00e1xima de 135 km/h.\nO Hindenburg era m\u00e1is longo que tres Boeing 747 xuntos. Orixinalmente, ti\u00f1a capacidade para 50 pasaxeiros \u2014sendo aumentada at\u00e9 72 en 1937\u2014, e contaba cunha tripulaci\u00f3n de 61 persoas. Por raz\u00f3ns aerodin\u00e1micas, as dependencias dos pasaxeiros atop\u00e1banse dentro da estrutura do dirix\u00edbel, e non en g\u00f3ndolas. Foi cuberto con tea de cot\u00f3n, vernizada con \u00f3xido de ferro e acetato-butirato de celulosa impregnado de po de aluminio (o po de aluminio e o \u00f3xido de ferro forman unha mestura chamada \u00abtermita\u00bb que \u00e9 moi inflam\u00e1bel).\nPrimeiros voos con \u00e9xito.\nA primeira \u00e9poca do Hindenburg vi\u00f1a avalada polos numerosos logros do seu predecesor, o LZ 127 Graf Zeppelin, que xa para ent\u00f3n voara un mill\u00f3n de millas (1 609 344 km). Durante 1936, no seu primeiro ano de uso comercial, o Hindenburg voou 308.323 quil\u00f3metros, transportando 2798 pasaxeiros e 160 t de carga e correo. Cruzou 17 veces o oc\u00e9ano Atl\u00e1ntico, 10 das cales foi aos Estados Unidos, e as sete restantes ao Brasil. En xullo do mesmo ano, bateu un r\u00e9cord ao cruzar d\u00faas veces o oc\u00e9ano en 5 d\u00edas, 19 horas e 51 minutos.\nO r\u00e9xime nazi apropiouse da imaxe do Hindenburg como unha mostra da grandeza do poder\u00edo alem\u00e1n. O 1 de agosto de 1936, durante a inauguraci\u00f3n dos Xogos Ol\u00edmpicos de Berl\u00edn, o dirix\u00edbel sobrevoou o estadio ol\u00edmpico intres denantes da aparici\u00f3n de Adolf Hitler.\nO desastre do Hindenburg.\nO 6 de maio de 1937, o dirix\u00edbel Hindenburg incendiouse e destru\u00eduse durante un intento de aterraxe na Estaci\u00f3n de Ar Naval Lakehurst en M\u00e1nchester Township, Nova Jersey, Estados Unidos. \n\u00c1s 19:25, mentres o Hindenburg xa largara os amarres e se achegaba \u00e1 torre, observouse na popa un escintileo de fogo de santelmo, que son fa\u00edscas extensas e inermes de electricidade est\u00e1tica (hab\u00eda unha tormenta el\u00e9ctrica e o ar estaba cargado el\u00e9ctricamente). Repentinamente, prendeuse lume na parte superior da popa, estend\u00e9ndose case instantaneamente por todo o dirix\u00edbel mentres a estrutura ca\u00eda lentamente sobre os pasaxeiros, que saltaban dende unha altura de 15 metros. En menos de 40 segundos, o dirix\u00edbel destru\u00eduse totalmente.\nDas 97 persoas a bordo (36 pasaxeiros e 61 tripulantes), houbo 35 mortes (13 pasaxeiros e 22 tripulantes). Un traballador en terra tam\u00e9n morreu, sumando un total de 36 falecementos. O desastre foi amplamente cuberto en impactantes v\u00eddeos, fotograf\u00edas e nunha cr\u00f3nica radial gravada por Herbert Morrison, testemu\u00f1a do desastre, o cal foi retransmitido ao d\u00eda seguinte."}
{"id": "503934", "revid": "111586", "url": "https://gl.wikipedia.org/wiki?curid=503934", "title": "A illa das mentiras", "text": "A illa das mentiras (en ) \u00e9 un filme espa\u00f1ol de 2020 dirixido pola galega Paula Cons, con gui\u00f3n da propia Paula Cons e Luis Mar\u00edas, e protagonizada por Nerea Barros, Victoria Teijeiro, Ana Oca, Aitor Luna e Dar\u00edo Grandinetti. Conta a historia ficcionada das Hero\u00ednas de S\u00e1lvora, tres mozas que arriscaron a s\u00faa vida para salvar os sobreviventes do naufraxio do \"Santa Isabel\" na Illa de S\u00e1lvora.\nEstreouse nos cinemas dobrada en galego. A direcci\u00f3n de dobraxe foi realizada por Charo Pena e a traduci\u00f3n por Margarita D\u00edaz.\nArgumento.\nDurante a madrugada do 2 de xaneiro de 1921 o vapor \"Santa Isabel\" que se dirix\u00eda a Buenos Aires af\u00fandese fronte \u00e1 costa da Illa de S\u00e1lvora na r\u00eda de Arousa, Galicia. Nesa noite non hab\u00eda homes na illa, xa que estaban a celebrar o Nadal en terra firme. Tres mozas da illa arriscan a s\u00faa vida para salvar aos sobreviventes: \"Mar\u00eda\" (Nerea Barros) impulsiva e adiantada ao seu tempo, \"Josefa\" (Vitoria Teijeiro) un pouco t\u00f3pico da muller galega, calada e m\u00e1is prudente e \"Cipriana\" (Ana Oca) case unha nena que quere sa\u00edr da illa para co\u00f1ecer o mundo real. Remando s\u00f3 de ouvido pola espesa n\u00e9boa e a noite pechada logran salvar a 48 persoas.\nUn xornalista arxentino, \"Le\u00f3n\" (Dario Grandinetti) chega \u00e1 illa para cubrir a noticia e investigar o caso. Co transfondo das loitas sociais, aos poucos o xornalista descobre que nada \u00e9 o que parece e que hai numerosas inc\u00f3gnitas por resolver. \nElenco.\nO resto de actores dobr\u00e1ronse a si mesmos na versi\u00f3n en galego do filme.\nProduci\u00f3n.\nA pel\u00edcula foi rodada na illa de S\u00e1lvora, onde ocorreu realmente o naufraxio do \"Santa Isabel\", no Grove e Muros e retrata especialmente a sociedade de principios do s\u00e9culo XX en Espa\u00f1a a trav\u00e9s da historia ficionada de tres mulleres, Cipriana Oujo Maneiro, Josefa Parada e Mar\u00eda Fern\u00e1ndez Oujo de 24, 16 e 14 anos respectivamente que viv\u00edan na illa e que se sa\u00edron da norma establecida para levar a cabo un acto heroico polo que primeiro foron aplaudidas e homenaxeadas, para despois ser vilipendiadas e finalmente esquecidas.\u200b \n\u00c9 unha coproduci\u00f3n da produtora galega Agallas Films, a vasca Historias do T\u00edo Lu\u00eds, a arxentina Aleph Cine e a portuguesa. Cun orzamento de 1,5 mill\u00f3ns de euros conta coa participaci\u00f3n ademais de TVG, RTVE e ETB.\u200b\nPor mor da pandemia do coronavirus a pel\u00edcula foi estreada na plataforma espa\u00f1ola Filmin e foi a pel\u00edcula m\u00e1is vista durante a primeira semana da s\u00faa estrea."}
{"id": "503939", "revid": "89787", "url": "https://gl.wikipedia.org/wiki?curid=503939", "title": "Flora Ugwunwa", "text": "Flora Ugwunwa, nada en Onitsha o 26 de xu\u00f1o de 1984, \u00e9 unha atleta paral\u00edmpica nixeriana que compite en probas na categor\u00eda F54 para atletas en cadeira de rodas. Representou a Nixeria nos Xogos Paral\u00edmpicos de Ver\u00e1n 2016. \nTraxectoria.\nCando era nena, sufr\u00eda de poliomielite que lle fixo perder o uso das s\u00faas pernas.\nEn 2015, participou nos Xogos Panafricanos en Brazzaville onde ga\u00f1ou a medalla de ouro no lanzamento de disco para a categor\u00eda F54-57 fronte \u00e1 alxerina Nassima Saifi e o seu compatriota Njideka Iyiazi, as\u00ed como a prata no lanzamento de xavelina F53-56 detr\u00e1s do a tunisiana Hania Aidi e fronte a Malian Mariam Coulibaly.\nNos Xogos Paral\u00edmpicos de Ver\u00e1n en 2016 celebrados en R\u00edo de Xaneiro, converteuse en campioa paral\u00edmpica de xavelina F54, mellorando a marca mundial anterior en 2 metros cun lanzamento de 20.25 metros. Superou \u00e1 at\u00e9 ent\u00f3n posuidora da marca mundial, a tunisiana Hania Aidi e a surafricana Zanele Situ. Esta foi a s\u00e9tima medalla de ouro de Nixeria nos Xogos. Logo foi nomeada entre os mellores atletas nixerianos do ano pola revista \"Pulse\". Ugwunwa tam\u00e9n participou no lanzamento de disco] F56 onde terminou en sexta posici\u00f3n na final.\nCualificou para representar a Nixeria nos Xogos Paral\u00edmpicos de Ver\u00e1n 2020 que deb\u00edan celebrarse en Toquio, despois de ga\u00f1ar a medalla de prata nas probas femininas de lanzamento de xavelina F54 no Campionato Mundial de Atletismo Paral\u00edmpico 2019 celebrado en Dubai, nos Emiratos \u00c1rabes Unidos.\nEn 2019, foi elixida membro do Comit\u00e9 Paral\u00edmpico de Nixeria como representante de atletas. Un dos obxectivos do seu cargo \u00e9 obter mellores condici\u00f3ns de adestramento, as\u00ed como cadeiras e pr\u00f3teses para ofrecer aos atletas nixerianos unha mellor oportunidade en competici\u00f3ns continentais ou internacionais."}
{"id": "503943", "revid": "1888", "url": "https://gl.wikipedia.org/wiki?curid=503943", "title": "Vicente Guill\u00e9n", "text": "Vicente Guill\u00e9n Biel, nado en Coruxo (Vigo) o 19 de setembro de 1912 e finado en Pontevedra o 18 de xu\u00f1o de 1941, foi un guerrilleiro antfranquista galego.\nTraxectoria.\nElectricista en Coruxo. En 1935 foi procesado en Vigo por lesi\u00f3ns, a\u00ednda que foi absolto por ser en lex\u00edtima defensa. Afiliado ao Ateneo Libertario de Lavadores, foi detido o 23 de maio de 1936 polo asalto ao Centro das Juventudes Cat\u00f3licas de Comesa\u00f1a. Cando aconteceu o golpe de Estado do 18 de xullo de 1936, aproveitando o traslado a outro penal, logrou fuxir. Chamado a filas coa s\u00faa quinta en agosto, non se presentou e fuxiu ao monte. Liderou unha partida de fuxidos. Participou co seu irm\u00e1n Julio Guill\u00e9n Biel no grupo de Rogelio Garc\u00eda Morales. Realizaron varios asaltos na comarca de Vigo con Vicente disfrazado de falanxista ou militar. O 13 de xullo de 1937, nun enfrontamento coas forzas dedicadas a perseguir aos fuxidos no monte dos Valos (Redondela), abatiu ao cabo falanxista Celestino Gonz\u00e1lez Mouri\u00f1o. Xulgado en Vigo en 1937 por rebeli\u00f3n militar foi declarado en rebeld\u00eda. O 6 de xu\u00f1o de 1939 entrevistouse co gobernador civil Manuel G\u00f3mez Cantos que se achegou ao seu domicilio para xestionar a s\u00faa presentaci\u00f3n. Guill\u00e9n desconf\u00edou, non se presentou e volveu ao monte. Finalmente foi detido ese ano. Xulgado en Pontevedra por rebeli\u00f3n militar o 10 de marzo de 1941 na causa 952/1939 xunto con Eugenio Gonz\u00e1lez Fern\u00e1ndez, foi condenado a pena de morte. Foi executado nos diques de Monteporreiro de Pontevedra. Abr\u00edronlle expediente de responsabilidades pol\u00edticas en setembro de 1941, e foi condenado polo Xulgado de Responsabilidades Pol\u00edticas ao pago de 100 pesetas de multa en 1943."}
{"id": "503945", "revid": "1888", "url": "https://gl.wikipedia.org/wiki?curid=503945", "title": "Vicente Guill\u00e9n Biel", "text": ""}
{"id": "503947", "revid": "47401", "url": "https://gl.wikipedia.org/wiki?curid=503947", "title": "Suicide Squad (filme)", "text": ""}
{"id": "503950", "revid": "27155", "url": "https://gl.wikipedia.org/wiki?curid=503950", "title": "Hemiterpeno", "text": ""}
{"id": "503951", "revid": "27155", "url": "https://gl.wikipedia.org/wiki?curid=503951", "title": "Politerpeno", "text": ""}
{"id": "503952", "revid": "27155", "url": "https://gl.wikipedia.org/wiki?curid=503952", "title": "Hemiterpenoide", "text": ""}
{"id": "503953", "revid": "27155", "url": "https://gl.wikipedia.org/wiki?curid=503953", "title": "Politerpenoide", "text": ""}
{"id": "503957", "revid": "89787", "url": "https://gl.wikipedia.org/wiki?curid=503957", "title": "Berta Lutz", "text": "Bertha Mar\u00eda Julia Lutz, nada en S\u00e3o Paulo o 2 de agosto de 1894 e finada en R\u00edo de Xaneiro o 16 de setembro de 1976, foi unha naturalista, zo\u00f3loga, profesora e pioneira do feminismo no Brasil. En 1945 xogou un papel fundamental para que a Carta das Naci\u00f3ns Unidas mencionase \u00e1s mulleres.\nTraxectoria.\nFilla do m\u00e9dico e epidemi\u00f3logo su\u00edzo Adolfo Lutz (1855-1940) e da enfermeira inglesa Fowler Lutz.\nEstudou ciencias naturais e foi zo\u00f3loga en Par\u00eds, na Sorbona, con especializaci\u00f3n en anfibios anuros; estudando especies de ras da familia Hylidae. A ra r\u00e1pida de (\"Paratelmatobius lutzii\" Lutz &amp; Carvalho, 1958) foi codescrita por ela. Zo\u00f3loga de profesi\u00f3n, en 1919, foi contratada polo Museu Nacional do Rio de Janeiro, alcanzou enorme repercusi\u00f3n no pa\u00eds, debido a que o acceso aos cargos p\u00fablicos estaba prohibido \u00e1s mulleres nese momento. M\u00e1is tarde, converteuse en naturalista da Secci\u00f3n Bot\u00e1nica, da mesma instituci\u00f3n. Ao longo da s\u00faa vida, Lutz publicar\u00eda numerosos estudos e publicaci\u00f3ns cient\u00edficas entre os que destacan:\u201cObservations on the life history of the Brazilian Frog\u201d (1943), \u201cA notable frog chorus in Brazil\u201d (1946), \u201cNew frogs from Itatiaia mountain\u201d (1952).\nDespois de tomar contacto cos movementos feministas de Europa, e de EE. UU., Berta creou as bases do feminismo brasileiro. En 1922 fundou a Federaci\u00f3n Brasileira para o Progreso Feminino (FBPF) despois de representar ao Brasil na Asemblea xeral da \"Liga das Mulleres Sufraxistas\", realizada nos Estados Unidos, onde foi elixida vicepresidenta da Sociedade Panamericana.\nFoi electa suplente como deputada federal en 1934, despois de non ga\u00f1ar en d\u00faas elecci\u00f3ns. En 1936 asumiu o mandato. As s\u00faas principais bandeiras de loita foron os cambios na lexislaci\u00f3n laboral con respecto ao traballo feminino e infantil, e mesmo a igualdade de remuneraci\u00f3n entre x\u00e9neros. En 1937, co golpe do Estado Novo, Get\u00falio Vargas clausurou ambas as C\u00e1maras, fac\u00e9ndolle perder o seu mandato.\nEn 1945 foi unha das poucas mulleres que puideron participar na Conferencia da ONU de San Francisco na que se asinou a Carta das Naci\u00f3ns Unidas. Como embaixadora do Brasil en devandita conferencia Lutz xogou un papel fundamental en que a carta mencionase explicitamente \u00e1s mulleres.\nV\u00e9xase tam\u00e9n.\nBibliograf\u00eda.\nTsjeng, Zing (2020). \"Mujeres olvidadas : las cient\u00edficas\". Madrid. ISBN\u00a0"}
{"id": "503960", "revid": "89787", "url": "https://gl.wikipedia.org/wiki?curid=503960", "title": "Manuel Prado Pereira", "text": "Manuel Prado Pereira, co\u00f1ecido como Lolito, nado en Panx\u00f3n (Nigr\u00e1n) cara a 1906 e finado en Priegue o 4 de marzo de 1939, foi un mari\u00f1eiro e guerrilleiro antifranquista galego.\nTraxectoria.\nVeci\u00f1o da Area Alta (Panx\u00f3n). Dirixente do Sindicato de Mari\u00f1eiros de Panx\u00f3n da CNT. Foi detido en marzo de 1935 con Franklin Acevedo M\u00e9ndez e Florencio Trigo Cabral, acusados de coacci\u00f3n durante a folga xeral revolucionaria de 1934, foron xulgados en Vigo o 18 de marzo e absoltos. Co golpe de Estado do 18 de xullo de 1936 fuxiu ao monte. Liderou unha partida de fuxidos que actuaban na contorna de Gondomar. En febreiro de 1938 asasinaron en Priegue a Francisco L\u00f3pez dos Santos, un tratante de madeira portugu\u00e9s considerado informante da Garda Civil. Detido o 18 de decembro de 1938, foi xulgado en Vigo por rebeli\u00f3n militar o 16 de febreiro de 1939, e condenado a pena de morte. Foi executado en Priegue, rexistr\u00e1ndose a morte en Nigr\u00e1n a causa de hemorraxia interna. En xullo de 1940 iniciaron un expediente de responsabilidades pol\u00edticas contra el."}
{"id": "503962", "revid": "89787", "url": "https://gl.wikipedia.org/wiki?curid=503962", "title": "Mary Jackson (enxe\u00f1eira)", "text": "Mary Winston Jackson, nada o 9 de abril de 1921 en Hampton (EUA) e finada o 11 de febreiro de 2005, foi unha matem\u00e1tica e enxe\u00f1eira aeroespacial estadounidense, que traballou para o Comit\u00e9 Conselleiro Nacional para a Aeron\u00e1utica (NACA), que m\u00e1is tarde se transformar\u00eda na NASA. Traballou no Centro de Investigaci\u00f3n de Langley a maior parte da s\u00faa vida, empezando como calculista na divisi\u00f3n de C\u00e1lculo da \u00e1rea Oeste, e m\u00e1is tarde chegar\u00eda a ser a primeira enxe\u00f1eira de cor da NASA.Nos diferentes postos que ocupou intentou influ\u00edr tanto na contrataci\u00f3n como na promoci\u00f3n de mulleres na NASA, no \u00e1mbito da ciencia, a enxe\u00f1ar\u00eda e a matem\u00e1tica.\nEn 2019, Jackson recibiu postumamente a Medalla de Ouro do Congreso. En 2020 a sede da NASA en Washington, D.C. foi renomeada como a sede da NASA Mary W. Jackson.\nTraxectoria.\nMary Jackson era filla de Ella Scott e Frank Winston. Creceu en Hampton, Virxinia, e graduouse na escola George P. Phenix. Mary Jackson graduouse en matem\u00e1ticas e en Ciencias f\u00edsicas no Hampton Institute en 1942. Foi membro da irmandade Alpha Kappa Alpha.\nDespois de graduarse, Jackson ensinou matem\u00e1ticas nunha escola negra en Condado de Calvert, Maryland durante un ano. Tam\u00e9n traballou como titora de alumnado de instituto e universitario, tarefa que realizou durante toda a s\u00faa vida. En 1943, foi contable do Centro Comunitario Cat\u00f3lico Nacional en Hampton. Despois disto traballou como recepcionista e empregada no departamento de Sa\u00fade do Hampton Institute; interrompeu o seu traballo ao nacer o seu fillo. En 1951 entra a traballar como empregada na Oficina do Xefe, do Campamento das Forzas Armadas en Fort Monroe.\nEn 1951 entra a traballar para o Comit\u00e9 Conselleiro Nacional para a Aeron\u00e1utica (NACA). Empezou a s\u00faa carreira como matem\u00e1tica de investigaci\u00f3n no Centro de Investigaci\u00f3n de Langley na s\u00faa cidade natal de Hampton, Virxinia. Traballou baixo as ordes de Dorothy Vaughan na secci\u00f3n segregada co\u00f1ecida como Secci\u00f3n de Inform\u00e1tica da \u00e1rea Oeste.\nEn 1953 aceptou unha oferta para traballar co enxe\u00f1eiro Kazimierz Czarnecki no T\u00fanel de Presi\u00f3n Supers\u00f3nico, un t\u00fanel de vento de 1.2 por 1.2 metros e 45,000 quilowatts, usado para estudar as forzas sobre un modlo ao xerar ventos de case d\u00faas veces a velocidade do son. Czarnecki animou a Jackson a prepararse para ascender a enxe\u00f1eira. Para conseguir a promoci\u00f3n a enxe\u00f1eira, Jackson necesitou licenciarse en matem\u00e1ticas e f\u00edsica en cursos nocturnos. Os estudos estaban xestionados pola Universidade de Virxinia pero realiz\u00e1banse no instituto de secundaria de Hampton, que era naquel momento unha instituci\u00f3n tan s\u00f3 para brancos, polo que Jackson houbo de presentar unha petici\u00f3n ao concello de Hampton para que lle deixasen asistir \u00e1s clases. Tras completar os cursos, foi promovida a enxe\u00f1eira aeroespacial en 1958 sendo a primeira muller negra que alcanzou o grao de enxe\u00f1eira na NASA. Pasou ent\u00f3n a traballar analizando os datos dos experimentos do t\u00fanel de vento e tam\u00e9n de datos obtidos con voos de naves reais na Secci\u00f3n de Aerodin\u00e1mica Te\u00f3rica da Divisi\u00f3n de Aerodin\u00e1mica Subs\u00f3nica e Trans\u00f3nica en Langley. O seu obxectivo era entender o fluxo de aire, inclu\u00edndo as forzas de pulo e arrastre.\nDurante o seu tempo como enxe\u00f1eira en NASA, traballou en varias divisi\u00f3ns: a Divisi\u00f3n de Investigaci\u00f3n da Compresibilidade, Divisi\u00f3n de Investigaci\u00f3n a Escala Real, Divisi\u00f3n de Aerodin\u00e1mica da Alta Velocidade, e a Divisi\u00f3n de Aerodin\u00e1mica Subs\u00f3nica-Trans\u00f3nica. \u00c9 autora ou coautora de 12 artigos t\u00e9cnicos para a NACA e NASA. Traballou para axudar \u00e1s mulleres e outras minor\u00edas a ascender nas s\u00faas carreiras, inclu\u00edndo o asesoramento sobre como estudar para poder cambiar os seus t\u00edtulos de matem\u00e1ticas a enxe\u00f1eiras, mellorando as s\u00faas oportunidades de ascenso, como ela mesma fixera.\nContinuou traballando na NASA at\u00e9 a s\u00faa xubilaci\u00f3n en 1985.\nLegado.\nA pel\u00edcula de 2016 \"Figuras ocultas\" narra as carreiras de Jackson, Katherine Johnson e Dorothy Vaughan e especificamente o seu traballo no Proxecto Mercury e Apollo 11. A pel\u00edcula bas\u00e9ase no libro do mesmo nome de Margot Le Shetterly. Jackson \u00e9 interpretada na pel\u00edcula por Janelle Mon\u00e1e."}
{"id": "503963", "revid": "22570", "url": "https://gl.wikipedia.org/wiki?curid=503963", "title": "Kagayaki", "text": "Kagayaki, tam\u00e9n co\u00f1ecido como \"SORUNSAT 1\", foi un sat\u00e9lite artificial da empresa xaponesa Sorun Corporation lanzado o 23 de xaneiro de 2009 mediante un foguete H-IIA desde o Centro de Lanzamento de Tanegashima.\nCaracter\u00edsticas.\nKagayaki era un pequeno sat\u00e9lite de 28 kg e un tama\u00f1o de 31 x 31 x 35 cm enviado a \u00f3rbita durante un lanzamento m\u00faltiple cun foguete H-IIA. Desenvolvido pola empresa Sorun Corporation, o sat\u00e9lite foi constru\u00eddo por uns 40 estudantes no seu tempo libre e durante as fins de semana, con m\u00e1is de 20 empresas de Arakawa (Tokio) contribu\u00edndo \u00e1 s\u00faa elaboraci\u00f3n. Entre as s\u00faas caracter\u00edsticas estaban o sistema de control de a bordo aut\u00f3nomo e un mastro inflable despregable. Entre os obxectivos do sat\u00e9lite estaban a observaci\u00f3n de lixo espacial e a observaci\u00f3n de correntes el\u00e9ctricas aurorais. Despois da s\u00faa posta en \u00f3rbita non se recibiron sinais do sat\u00e9lite."}
{"id": "503964", "revid": "85894", "url": "https://gl.wikipedia.org/wiki?curid=503964", "title": "Maximiliano Comesa\u00f1a P\u00e9rez", "text": "Maximiliano Segundo Comesa\u00f1a P\u00e9rez, co\u00f1ecido como Sapo, nado en Priegue (Nigr\u00e1n) o 30 de decembro de 1912 e finado en Coruxo o 10 de xaneiro de 1937, foi un pol\u00edtico galego.\nTraxectoria.\nFillo de Salvador Comesa\u00f1a, natural de Coruxo, e de Rosa P\u00e9rez Valverde, de Priegue. Ga\u00f1aba a vida como mari\u00f1eiro en Priegue. Co golpe de Estado do 18 de xullo de 1936 fuxiu. Segundo C\u00e1rlos M\u00e9ixome, foi detido e paseado, rexistrado morto en Vigo como Maximino Comesa\u00f1a Lago, a causa de hemorraxia cerebral por disparo de arma de fogo. O cad\u00e1ver apareceu no Cami\u00f1o de Fragoselo a Tintoreira (Coruxo)."}
{"id": "503969", "revid": "89787", "url": "https://gl.wikipedia.org/wiki?curid=503969", "title": "Aliki Vougiouklaki", "text": "Aliki Vougiouklaki, nada en Marousi o 20 de xullo de 1934 e finada en Atenas o 23 de xullo de 1996, foi unha actriz e cantante grega.\nTraxectoria.\nNaceu nunha localidade de \u00c1tica pr\u00f3xima \u00e1 capital grega filla de Emmy Koumoundourou e Ioannis Vougiouklakis. Durante a ocupaci\u00f3n alem\u00e1 de Grecia seu pai foi prefecto de Arcadia (1941-1943), nomeado polo goberno de Georgios Tsolakoglou, e en xu\u00f1o de 1943 membros da resistencia asasin\u00e1rono por colaboracionista. Aliki, cos seus irm\u00e1ns Takis e Antonis quedou ao coidado da s\u00faa nai en dif\u00edciles circunstancias econ\u00f3micas.\nEn 1952 entrou na Escola Dram\u00e1tica do Teatro Nacional de Grecia e antes da s\u00faa graduaci\u00f3n en 1955 debutou no teatro no papel de Louison da obra de Moli\u00e8re \"O enfermo imaxinario\" en 1953 e ao ano seguinte no cinema no papel protagonista de \"To pontikaki\"de Nikos Tsiforos. \nEn 1959 protagonizou o filme \"To xylo vgike apo ton Paradeiso\", unha comedia de Alekos Sakellarios que recibiu o premio retrospectivo ao mellor filme grego do per\u00edodo 1955-1960 na Semana do Cinema Grego de Tesal\u00f3nica de 1960e a Aliki tam\u00e9n lle concederon, pola s\u00faa interpretaci\u00f3n como protagonista en \"Mandalena\" de Dinos Dimopoulos, o premio \u00e1 mellor actriz protagonista; o filme representou a Grecia no Festival de Cannes de 1961. Producido por Finos Film, con esta produtora protagonizou filmes que se converteron en grandes \u00e9xito de p\u00fablico en Grecia ao longo d\u00e9cada de 1960 como \"I Aliki sto nautiko\" (1961), \"I Liza ke i Alli\" (1961), \"To doloma\" (1964) ou \"I arhontissa ke o alitis\" (1968). En 1963 coa intenci\u00f3n de darse a co\u00f1ecer internacionalmente protagonizou o filme brit\u00e1nico en ingl\u00e9s \"Aliki My Love\" que non gozou do \u00e9xito esperado.\nAo tempo mant\u00edvose activa no teatro coa compa\u00f1\u00eda de Kostas Mousouris ata 1961 cando estableceu a s\u00faa propia compa\u00f1\u00eda teatral que montou ese inverno en Tesal\u00f3nica a s\u00faa primeira peza, o musical \"\u03a9\u03c1\u03b1\u03af\u03b1 \u03bc\u03bf\u03c5 \u03ba\u03c5\u03c1\u03af\u03b1\". Non obstante, a montaxe con grandes medios en 1962 de \"\u039a\u03b1\u03af\u03c3\u03b1\u03c1 \u03ba\u03b1\u03b9 \u039a\u03bb\u03b5\u03bf\u03c0\u03ac\u03c4\u03c1\u03b1\" de Bernard Shaw en colaboraci\u00f3n co compositor Manos Hatzidakis non foi do agrado do p\u00fablico e a obra cancelouse \u00e1s poucas representaci\u00f3ns. O \u00e9xito volveulle a fin de ano coa posta en escena da obra de Christos Giannakopoulos \"Chtipokardia sto thranio\" que tivo versi\u00f3n cinematogr\u00e1fica, que protagonizou o ano seguinte, e foi tam\u00e9n un \u00e9xito.\nNos primeiros anos da d\u00e9cada de 1970 continuou o seu \u00e9xito no cinema, protagonizando filmes como \"Ipolochagos Natassa\" en 1970 que se converteu no filme m\u00e1is visto en Grecia ata 1999, \"I kori tou iliou\" (1971) ou \"I Maria tis siopis\" (1972) considerado o derradeiro filme do per\u00edodo de apoxeo do cinema grego . O declive comercial do cinema grego levouna a centrarse no teatro musical a partir de 1975 e iniciou no pa\u00eds as grandes produci\u00f3ns musicais con \"\u039a\u03b1\u03bc\u03c0\u03af\u03c1\u03b9\u03b1\" de Neil Simon. E nese ano de 1975 tam\u00e9n protagonizou a primeira serie para a televisi\u00f3n, \"Vasilissa Amalia\". Nos anos seguintes seguiu no teatro protagonizando grandes produci\u00f3ns musicais e teatrais como \"\u039a\u03b1\u03bc\u03c0\u03b1\u03c1\u03ad\" (1978), \"\u0386\u03bd\u03bd\u03c5\" (1981), \"\u0395\u03b2\u03af\u03c4\u03b1\" (1981/82), \"\u0392\u03af\u03ba\u03c4\u03c9\u03c1 \u0392\u03b9\u03ba\u03c4\u03ce\u03c1\u03b9\u03b1\" (1983/84), \"Ant\u00edgona\" (1990), \"\u0393\u03bb\u03c5\u03ba\u03cc \u03a0\u03bf\u03c5\u03bb\u03af \u03c4\u03b7\u03c2 \u039d\u03b9\u03cc\u03c4\u03b7\u03c2\" (1990/91) e na tempada 1993/94 puxo en escena por quinta volta \"\u03a9\u03c1\u03b1\u03af\u03b1 \u03bc\u03bf\u03c5 \u039a\u03c5\u03c1\u03af\u03b1\"."}
{"id": "503971", "revid": "83328", "url": "https://gl.wikipedia.org/wiki?curid=503971", "title": "Mar Cape\u00e1ns", "text": "Mar Cape\u00e1ns Garrido, nada en Santiago de Compostela en 1967, \u00e9 unha influente f\u00edsica galega. Foi a primeira espa\u00f1ola que formou parte do equipo cient\u00edfico permanente do CERN, no Laboratorio Europeo de F\u00edsica de Part\u00edculas en Xenebra, onde dirixe o Crupo de xesti\u00f3n de proxectos do Departamento de Tecnolox\u00eda do CERN.\nTraxectoria.\n\u00c9 licenciada en F\u00edsica pola Universidade de Santiago de Compostela (1991) e doutora en F\u00edsica de Part\u00edculas pola mesma universidade. En 1992 incorporouse ao CERN cun programa de estudantes no grupo de desenvolvemento de detectores de Georges Charpak, premio Nobel de F\u00edsica. Al\u00ed permaneceu seis anos traballando en proxectos de I+D na busca de tecnolox\u00edas de detecci\u00f3n apropiadas para os experimentos do Large Hadron Collider (LHC). En 1998 trasladouse a Alema\u00f1a para participar no dese\u00f1o, construci\u00f3n e posta a punto do detector de trazas no experimento HERA-B no DESY (Hamburgo).\nNo 2000 regresou ao CERN e en 2001 incorporouse como membro do persoal cient\u00edfico desta organizaci\u00f3n ao experimento ATLAS do LHC, onde desenvolveu a s\u00faa actividade no dese\u00f1o e construci\u00f3n do detector de trazas. En 2006 realizou un MBA en Xesti\u00f3n de Proxectos Tecnol\u00f3xicos na Universidade de Lausana e EPFL. No 2005 uniuse ao grupo de Tecnolox\u00eda de Detectores do CERN, que liderou desde 2012 at\u00e9 2017. \nFoi membro do grupo consultivo de igualdade de oportunidades do CERN e imparte charlas para incentivar as vocaci\u00f3ns femininas entre o alumnado de secundaria.\nCape\u00e1ns \u00e9 autora de moitos artigos cient\u00edficos no eido da F\u00edsica de Altas Enerx\u00edas e a instrumentaci\u00f3n, \u00e9 editora da revista \"Journal of Instrumentation\" (JINST), e participou como asesora en consellos cient\u00edficos e na avaliaci\u00f3n de financiamento para programas da Comisi\u00f3n Europea e tam\u00e9n en proxectos internacionais.\nEn 2023 a revista Gciencia considerouna unha das 20 mulleres de ciencia en Galicia que hab\u00eda que co\u00f1ecer."}
{"id": "503972", "revid": "1888", "url": "https://gl.wikipedia.org/wiki?curid=503972", "title": "Maximino Comesa\u00f1a Lago", "text": ""}
{"id": "503973", "revid": "1888", "url": "https://gl.wikipedia.org/wiki?curid=503973", "title": "Maximiliano Segundo Comesa\u00f1a P\u00e9rez", "text": ""}
{"id": "503979", "revid": "1131", "url": "https://gl.wikipedia.org/wiki?curid=503979", "title": "Castelo San Felipe de Barajas", "text": "O Castelo San Felipe de Barajas \u00e9 unha fortificaci\u00f3n que se atopa na cidade de Cartaxena de Indias, en Colombia. O seu nome real \u00e9 Forte de San Felipe de Barajas. Est\u00e1 situado sobre un outeiro chamado San L\u00e1zaro e foi constru\u00eddo en 1657 durante a \u00e9poca colonial espa\u00f1ola. Sufriu constantes ataques por parte dos ingleses e franceses, sendo o comandante franc\u00e9s Bar\u00f3n de Pointis quen tomase o castelo a mediados de 1697. \nEn 1984, a Unesco inclu\u00edu o centro hist\u00f3rico da cidade de Cartaxena de Indias, o conxunto das s\u00faas fortificaci\u00f3ns e o castelo San Felipe de Barajas dentro da lista de Patrimonio da Humanidade. Consid\u00e9rase unha das sete marabillas de Colombia, reco\u00f1ecemento que lle acredita como unha das m\u00e1is grandes estruturas constru\u00eddas en territorio colombiano, logo dunha enquisa realizada polo xornal \"El Tiempo\". Tam\u00e9n forma parte do patrimonio hist\u00f3rico e cultural de Colombia, segundo o Ministerio de Cultura.\nAo longo de toda a s\u00faa historia, a fortificaci\u00f3n militar sufriu varias remodelaci\u00f3ns co fin de evitar a s\u00faa deterioraci\u00f3n e manter conservado un monumento importante, non s\u00f3 para a xente de Cartaxena, sen\u00f3n tam\u00e9n para toda Colombia. Hoxe en d\u00eda serve como un atractivo tur\u00edstico e \u00e9 o lugar de importantes eventos e reuni\u00f3ns sociais. O 14 de abril de 2012, o castelo foi o escenario principal da cea de benvida na celebraci\u00f3n do VI Cumio das Am\u00e9ricas."}
{"id": "503980", "revid": "23204", "url": "https://gl.wikipedia.org/wiki?curid=503980", "title": "Forte de San Felipe de Barajas", "text": ""}
{"id": "503982", "revid": "23204", "url": "https://gl.wikipedia.org/wiki?curid=503982", "title": "My Own Private Idaho", "text": "My Own Private Idaho \u00e9 un filme estadounidense de 1991 escrito e dirixido por Gus Van Sant. Est\u00e1 vagamente baseado nas obras de Shakespeare \"Henrique IV, parte 1\", \"Henrique IV, parte 2\" e \"Henrique V\". Conta a historia de dous amigos, Michael Waters e Scott Favor, interpretados por River Phoenix e Keanu Reeves respectivamente, que se embarcan nunha viaxe de descubrimento persoal que os leva dende Portland, Oreg\u00f3n at\u00e9 o fogar de Mike en Idaho, e posteriormente a Roma na procura da nai de Mike.\nVan Sant escribiu orixinalmente o gui\u00f3n na d\u00e9cada de 1970, mais desbotouno despois de ler a novela de John Rechy \"City of Night\" e conclu\u00edr que o tratamento que Rechy fac\u00eda do tema da prostituci\u00f3n masculina era mellor que o seu. Co paso dos anos, Van Sant escribiu de novo o gui\u00f3n, o cal comprend\u00eda d\u00faas historias: unha na que Mike busca a s\u00faa nai, e outra a vida de Scott \u00e9 unha interpretaci\u00f3n moderna das obras de \"Henrique IV\". Van Sant tivo dificultades para atopar financiamento de Hollywood, e chegou a considerar en facer o filme cun orzamento min\u00fasculo cun elenco composto por mozos reais da r\u00faa. Por\u00e9n, despois de enviarlle copias do gui\u00f3n a Reeves, e logo de que Reeves llas amosase a Phoenix, \u00e1mbolos dous acordaron interpretar no filme.\n\"My Own Private Idaho\" estreouse na 48\u00aa edici\u00f3n do Festival Internacional de Cinema de Venecia, e recibiu valoraci\u00f3ns moi positivas por parte da cr\u00edtica, como Roger Ebert e os cr\u00edticos de \"The New York Times\" e \"Entertainment Weekly\". O filme tivo un \u00e9xito moderado de recadaci\u00f3n, recadando m\u00e1is de 6,4 mill\u00f3ns de d\u00f3lares en Am\u00e9rica do Norte, por enriba do seu orzamento estimado de 2,5 mill\u00f3ns de d\u00f3lares. Phoenix recibiu numerosos premios pola s\u00faa interpretaci\u00f3n no filme, inclu\u00edndo o Volpi Cup \u00f3 mellor actor no Festival de Venecia, o Best Male Lead dos Premios Independent Spirit, e o premio ao mellor actor no National Society of Film Critics.\n\"My Own Private Idaho\" \u00e9 considerado un fito no movemento do Novo Cinema Queer, un movemento de cinema independente de comezos da d\u00e9cada de 1990. Dende a s\u00faa estrea en 1991, o filme conseguiu unha gran popularidade e converteuse nun cl\u00e1sico de culto, especialmente entre a audiencia LGBT. O filme salienta pola s\u00faa tem\u00e1tica, tab\u00fa naquela \u00e9poca, e polo seu estilo vangardista."}
{"id": "503983", "revid": "6", "url": "https://gl.wikipedia.org/wiki?curid=503983", "title": "Minia Manteiga", "text": "Minia Manteiga Outeiro, nada en Negreira en 1963, \u00e9 unha astrof\u00edsica galega. En 2018 converteuse na primeira muller catedr\u00e1tica de Astrof\u00edsica de Galicia, e en 2020 na primeira muller da secci\u00f3n de Matem\u00e1ticas, F\u00edsica e Ciencias da Computaci\u00f3n da Real Academia Galega das Ciencias.\nTraxectoria.\nManteiga comezou a carreira de F\u00edsica na Universidade de Santiago de Compostela, onde cursou os tres primeiros cursos,e logo especializouse en Astrof\u00edsica na Universidade de La Laguna. Realizou a s\u00faa formaci\u00f3n doutoral no Instituto de Astrof\u00edsica das Canarias, e posdoutoral no Istituto di Astrof\u00edsica Spaziale (Frascati-Roma, Italia) e no Instituto Nacional de T\u00e9cnica Aeroespacial (INTA, Madrid).\nEntre os anos 1994 e 1999, impartiu clase na Facultade de Ciencias da Universidade de Vigo, e dende ent\u00f3n exerce como docente na Escola Superior de N\u00e1utica e M\u00e1quinas da Universidade da Coru\u00f1a. \nA s\u00faa investigaci\u00f3n c\u00e9ntrase no estudo da evoluci\u00f3n estelar, astrof\u00edsica espacial e \"a Big Data Astronomy\". Forma parte do equipo galego da misi\u00f3n Gaia, da Axencia Espacial Europea (ESA), na que participan m\u00e1is de 450 cient\u00edficos e enxe\u00f1eiros doutros 23 pa\u00edses co obxectivo de elaborar un mapa preciso en 3D da V\u00eda L\u00e1ctea. Entre outras labores, \u00e1 fronte do equipo ten desenvolto un software que permite a clasificaci\u00f3n de estrelas a partir dos datos obtidos. Est\u00e1 baseado nun algoritmo que usa redes neuronais artificiais."}
{"id": "503984", "revid": "89787", "url": "https://gl.wikipedia.org/wiki?curid=503984", "title": "Novalis", "text": "Georg Philipp Friedrich von Hardenberg, m\u00e1is co\u00f1ecido polo seu pseud\u00f3nimo Novalis, nado en Wiederstedt (Electorado de Saxonia) o 2 de maio de 1772 e finado en Wei\u00dfenfels o 25 de marzo de 1801, foi un escritor e fil\u00f3sofo alem\u00e1n, representante do romanticismo alem\u00e1n temper\u00e1n.\nAdemais dos \"Himnos \u00e1 noite\" e os conxuntos de fragmentos \"Bl\u00fcthenstaub\" e \"Glauben und Liebe\" (o n\u00facleo da s\u00faa obra publicada en vida), a s\u00faa produci\u00f3n incl\u00fae d\u00faas novelas inconclusas (\"Die Lehrlinge zu Sais\" e \"Heinrich von Ofterdingen\"), un poemario de tem\u00e1tica relixiosa (\"Cantos espirituais\") xunto a varias poes\u00edas soltas, dous ensaios (\"Die Christenheit oder Europa\" e o \"Mon\u00f3logo\") e diversos grupos de fragmentos e apuntamentos, como os \u201cFragmentos logol\u00f3xicos\u201d, os temper\u00e1ns \"Fichte-Studien\" ou o m\u00e1is tard\u00edo \"Das allgemeine Brouillon\", m\u00e1is co\u00f1ecido como \"Enciclopedia\".\nA s\u00faa figura asociouse tradicionalmente ao t\u00f3pico literario da \u201cflor azul\u201d, \u00e1 s\u00faa historia de amor con Sophie von K\u00fchn, \u00e1 s\u00faa cosmovisi\u00f3n co\u00f1ecida como \u201cidealismo m\u00e1xico\u201d, ao pensamento m\u00edstico e \u00e1 s\u00faa pertenza ao grupo dos primeiros rom\u00e1nticos alem\u00e1ns, entre os cales se contaban os seus amigos e responsables da primeira edici\u00f3n das s\u00faas obras Friedrich Schlegel e Ludwig Tieck. Actualmente consid\u00e9rase que algunhas destas asociaci\u00f3ns, en particular a do seu v\u00ednculo con Sophie von K\u00fchn, a cuxa temper\u00e1 morte se adxudicou tradicionalmente un pretendido xiro cara ao misticismo no pensamento novaliano, f\u00fandanse nun estudo parcial e pouco coidadoso da s\u00faa obra e en simplificaciones presentes nas primeiras edici\u00f3ns dos seus escritos e nalgunhas biograf\u00edas temper\u00e1s.\nA s\u00faa vida profesional desenvolveuse no \u00e1mbito da minar\u00eda (chegou a ser inspector das minas de sal de Wei\u00dfenfels), tem\u00e1tica recorrente na s\u00faa obra literaria. Unha parte central dos seus estudos e intereses orient\u00e1base, en xeral, \u00e1s investigaci\u00f3ns cient\u00edficas. Esta orientaci\u00f3n at\u00f3pase moi presente tanto na s\u00faa obra te\u00f3rica como na s\u00faa produci\u00f3n literaria, na que se acode con frecuencia a teor\u00edas como as do magnetismo, o galvanismo ou a alquimia e ao tema, en xeral, do estudo da natureza.\nTraxectoria.\nInfancia e adolescencia (1772-1790).\nNovalis pertenceu a unha familia da nobreza saxoa ori\u00fanda da zona da Baixa Saxonia, con antecedentes que poden rastrexarse sen saltos ata o s\u00e9culo XII. A rama \u00e1 que pertenc\u00eda Novalis (a rama dos bar\u00f3ns) desprazouse \u00e1 zona do actual estado alem\u00e1n Saxonia-Anhalt. Al\u00ed, no Schloss Oberwiederstedt da pequena localidade de Wiederstedt, naceu en 1772.\nNeste castelo (actualmente museo e centro de investigaci\u00f3ns sobre romanticismo alem\u00e1n temper\u00e1n) pasou os primeiros doce anos da s\u00faa vida, ata que o seu pai foi nomeado, en 1784, director das salinas de D\u00fcrrenberg, K\u00f6sen e Artern do Electorado de Saxonia e a familia mudouse a unha casa (hoxe museo) na cidade de Wei\u00dfenfels (tam\u00e9n en Saxonia-Anhalt).\nNovalis foi o segundo dos once fillos que tiveron Heinrich Ulrich Erasmus von Hardenberg, home de firme relixiosidade pietista vinculado \u00e1 Irmandade de Moravia, e a s\u00faa segunda esposa Auguste Bernhardine von B\u00f6lzig. A rigorosidade do pai xerou certas rifas entre el e o seu fillo Friedrich, as cales, con todo, non levaron nunca a conflitos insuperables. De non ser pola aparici\u00f3n inquietante dunha grave disenter\u00eda en 1780 ou 1781, a infancia de Hardenberg transcorreu sen maiores perturbaci\u00f3ns.\nAnos de formaci\u00f3n (1790-1794).\nNovalis, nun principio, foi educado por titores privados. M\u00e1is tarde, en 1790, acudiu ao \"Luthergymnasium\" de Eisleben, onde adquiriu habilidades en ret\u00f3rica e cultura cl\u00e1sica. En outubro dese mesmo ano matriculouse na Universidade de Jena para cursar dereito. Al\u00ed co\u00f1eceu, entre outros, a Friedrich Schiller e a Karl Leonhard Reinhold, e asistiu \u00e1s lecci\u00f3ns de ambos. Durante xaneiro de 1791 coidou persoalmente, xunto con outros alumnos, a Schiller, que caera enfermo. A el al\u00fadese na primeira publicaci\u00f3n de Hardenberg, o poema \"Klagen eines J\u00fcnglings\", aparecido na revista \"Der neue Teutscher Merkur\". En outubro abandonou a Universidade de Jena e matriculouse posteriormente na de Leipzig. Durante 1792 co\u00f1eceu a Friedrich Schlegel, quen foi m\u00e1is adiante un dos seus m\u00e1is grandes amigos, e atravesou unha grande incerteza sobre o seu futuro, considerando incluso a posibilidade de facerse soldado. O ano seguinte, con todo, matriculouse na Universidade de Wittenberg, onde se graduou finalmente en 1794.\nComezos da actividade profesional (1794-1795).\nEn outubro de 1794 Hardenberg partiu cara a Tennstedt para ocupar un cargo de secretario oficial (\"Aktuarius\") na administraci\u00f3n do distrito, que estaba a cargo de August C\u00f6lestin Just. Just deveu posteriormente no seu \u00edntimo amigo e mesmo o autor dunha das m\u00e1is importantes biograf\u00edas temper\u00e1s de Novalis. Nesa etapa, en novembro de 1794, co\u00f1eceu en Gr\u00fcningen a Sophie von K\u00fchn, de doce anos, con quen posteriormente, no aniversario n\u00famero 13 de Sophie o 17 de marzo de 1795, se comprometeu. Durante ese ano Hardenberg dividiu o seu tempo entre as actividades oficiais en Tennstedt e a relaci\u00f3n con Sophie en Gr\u00fcningen, e comezou tam\u00e9n as s\u00faas anotaci\u00f3ns filos\u00f3ficas co\u00f1ecidas como \"Fichte-Studien\". Co mesmo Fichte (e tam\u00e9n con H\u00f6lderlin) compartiu unha reuni\u00f3n en maio en casa de Immanuel Niethammer.\nO 30 de decembro aprobouse a designaci\u00f3n de Novalis como funcionario menor (\"Akzessist\") na direcci\u00f3n das minas de sal en Wei\u00dfenfels, traballo que acompa\u00f1ou coas s\u00faas continuadas anotaci\u00f3ns sobre Fichte e coa s\u00faa relaci\u00f3n con Sophie, cada vez m\u00e1is marcada polo empeoramento do estado de sa\u00fade dela.\nRelaci\u00f3n con Sophie von K\u00fchn (1795-1797).\nHardenberg co\u00f1eceu a Sophie no contexto dunha viaxe oficial e, segundo o seu propio testemu\u00f1o, bastoulle un cuarto de hora para namorarse dela. A doenza de Sophie interp\u00faxose, con todo, pouco despois do compromiso: xa en novembro de 1795 padeceu unha primeira crise e durante a segunda metade de 1796 foi operada en tres oportunidades, sen lograr mellor\u00edas esperanzadoras. Morreu finalmente en marzo por mor da tuberculose. Dende ent\u00f3n Hardenberg levou adiante un diario no que consignaba, cunha dataci\u00f3n establecida a partir da cantidade de d\u00edas pasados dende a morte de Sophie, a evoluci\u00f3n dos seus sentimentos, as\u00ed como tam\u00e9n as actividades \u00e1s que se dedicou durante este per\u00edodo, en particular, o estudo a fondo dos \"Anos de aprendizaxe de Wilhelm Meister\" de Goethe.\nA relaci\u00f3n entre Sophie e Novalis e a morte temper\u00e1 dela deixar\u00edan certas marcas na obra literaria del. Fundamentalmente remiten a estes eventos o terceiro e central dos \"Himnos \u00e1 noite\" e diversos elementos de \"Heinrich von Ofterdingen\". A cr\u00edtica ao redor da obra de Novalis fixo desta relaci\u00f3n un elemento absolutamente capital na vida de Hardenberg, a punto tal de articular a s\u00faa existencia completa en torno dela. Posteriormente esta visi\u00f3n ser\u00eda desacreditada pola investigaci\u00f3n sobre a s\u00faa vida e a obra, a\u00ednda que subsiste at\u00e9 hoxe a imaxe, feita lugar com\u00fan, de Novalis como un poeta torturado pola morte temper\u00e1 da s\u00faa moza amada.\nAnos de estudo en Freiberg e desenvolvemento da obra madura (1797-1799).\nEntre decembro de 1797 e mediados de 1799, un per\u00edodo sumamente produtivo da s\u00faa vida, Hardenberg formouse na Bergakademie de Freiberg (Academia de Miner\u00eda). Al\u00ed asistiu, entre outras, \u00e1s clases de xeolox\u00eda de Gottlob Werner, que tiveron un grande impacto sobre o seu pensamento e tam\u00e9n sobre a s\u00faa obra literaria. Durante 1798 public\u00e1ronse os seus conxuntos de fragmentos m\u00e1is reco\u00f1ecidos, xa baixo o pseud\u00f3nimo de \u201cNovalis\u201d: \"Bl\u00fcthenstaub\", redactado a fins de 1797, e os seus fragmentos de contido pol\u00edtico \"Glauben und Liebe\". Desa \u00e9poca datan tam\u00e9n o seu primeiro proxecto de novela \"Die Lehrlinge zu Sais\", o conxunto de anotaci\u00f3ns co\u00f1ecido como \"Teplitzer Fragmente\" e as primeiras elaboraci\u00f3ns do \"Das allgemeine Brouillon\", nalgunha medida resultado do seu interese crecente pola \"Naturphilosophie\" de Schelling, a quen co\u00f1ecera persoalmente durante 1797. A finais de 1798 comezou o seu noivado con Julie von Charpentier, que o acompa\u00f1ou a partir de ent\u00f3n.\n\u00daltimos anos produtivos (1799-1800).\nEn 1799 finalizou os seus estudos en Freiberg e, dende mediados de maio, retomou a actividade profesional en Wei\u00dfenfels, onde traballou como asesor de inspecci\u00f3n das minas de sal (\"Salinenassesor\"). Desa \u00e9poca prove\u00f1en varios apuntamentos e fragmentos e tam\u00e9n \"Die Christenheit oder Europa\" e os primeiros desenvolvementos do seu segundo e maior proxecto de novela \"Heinrich von Ofterdingen\". Tam\u00e9n se xestou e fortaleceu a s\u00faa amizade con Ludwig Tieck, que foi, xunto con Friedrich Schlegel, o principal responsable da primeira edici\u00f3n das obras completas de Novalis.\nDurante 1800 continuou co seu traballo de asesor e coa redacci\u00f3n da s\u00faa novela e dos \"Himnos \u00e1 noite\", que foron publicados en setembro. A fin de ano foi nomeado funcionario supernumerario do distrito (\"Supernumerar-Amtshauptmann\") en Turinxia, a\u00ednda que a s\u00faa sa\u00fade xa se atopaba ent\u00f3n moi desmellorada.\nDoenza e morte (1800-1801).\nDeficiencias pulmonares acompa\u00f1aran a s\u00faa vida xa dende a infancia, e nos \u00faltimos meses de 1800 revel\u00e1ronse como altamente problem\u00e1ticas. A fins de 1800 padeceu unha hemorraxia e a s\u00faa situaci\u00f3n comezou a manifestarse como irreversible. O 25 de marzo de 1801, a\u00ednda convencido da posibilidade de levar a cabo novos plans para a segunda parte de \"Heinrich von Ofterdingen\", morreu ao mediod\u00eda en presenza de Friedrich Schlegel e do seu irm\u00e1n Karl von Hardenberg, por mor dunha hemorraxia producida por unha tuberculose pulmonar ou, quizais, por unha muscoviscidose. Os seus restos foron enterrados en Wei\u00dfenfels.\nObra.\nObra temper\u00e1.\nDeixando \u00e1 marxe uns moi poucos bosquexos en prosa (entre eles, unha \u201cApolox\u00eda de Friedrich Schiller\u201d), a produci\u00f3n de Novalis anterior a 1795 consiste fundamentalmente en poes\u00edas. Cons\u00e9rvanse m\u00e1is de cen poemas deses anos. Ditos poemas, con todo, son deixados de lado pola maior parte da cr\u00edtica, xa que son simples exploraci\u00f3ns de claro car\u00e1cter mim\u00e9tico: tr\u00e1tase en moitos casos de poemas de marcada sensibilidade horaciana e, polo xeral, de escasa orixinalidade. No entanto, te\u00f1en o interese de que al\u00ed se poden apreciar certas tendencias que m\u00e1is adiante ser\u00edan caracter\u00edsticas da po\u00e9tica novaliana. Entre elas, sobre todo, o establecemento de equivalencias entre o eu e a natureza. Dos anos de estudante a cr\u00edtica recolle, entre outros, \"Die Kahnfahrt\", \"Badelied\", \"Elegie beim Grave eines J\u00fcnglings\", \"Vergi\u00df mein nicht\", \"Walzer\" e a s\u00faa primeira publicaci\u00f3n: \"Klagen eines J\u00fcnglings\", de 1791.\nDurante a \u00e9poca de Tennstedt e da s\u00faa relaci\u00f3n con Sophie von K\u00fchn Novalis compuxo alg\u00fans poemas (entre eles, varios que tratan explicitamente sobre a s\u00faa prometida), como \"Anfang\", \"M. und S.\", \"Lied beim Punsch\" ou \"Zu Sophiens Geburtstag\", pero destaca sobre todo a s\u00faa produci\u00f3n filos\u00f3fica, os chamados \"Fichte-Studien\".\nOs \"Fichte-Studien\".\nEntre o outono de 1795 e o de 1796 Hardenberg redactou unha serie de 667 anotaci\u00f3ns que se co\u00f1ecen como \"Fichte-Studien\". Tr\u00e1tase de apuntamentos sobre os problemas filos\u00f3ficos que estaban no primeiro plano da discusi\u00f3n na Alema\u00f1a da \u00faltima d\u00e9cada do s\u00e9culo XVIII, \u00e9 dicir que, entre outras cuesti\u00f3ns, tr\u00e1tase das posibilidades e limitaci\u00f3ns do co\u00f1ecemento, das facultades de autoco\u00f1ecemento do eu, dos v\u00ednculos entre o eu e a natureza, entre o eu e a transcendencia etc. Por longo tempo mal editados e pouco estudados, estes \"Fichte-Studien\" transform\u00e1ronse, durante a segunda metade do s\u00e9culo XX, no centro de atenci\u00f3n das investigaci\u00f3ns sobre o pensamento de Novalis. Estes apuntamentos, que recibiron o seu nome en virtude dunha evidente conexi\u00f3n coas problem\u00e1ticas abordadas por Fichte (naquel momento o fil\u00f3sofo m\u00e1is influente en Alema\u00f1a), conte\u00f1en ideas da maior orixinalidade e unha serie de desenvolvementos persoais, profundos e complexos, sobre a autoconciencia do eu e sobre o seu co\u00f1ecemento do mundo. Destacan, sobre estas cuesti\u00f3ns, as s\u00faas formulaci\u00f3ns sobre as relaci\u00f3ns entre o \u201csentimento\u201d (\"Gef\u00fchl\") e a \u201creflexi\u00f3n\u201d (\"Reflexion\") como modos de autoco\u00f1ecemento, a s\u00faa teor\u00eda sobre o \u201c\"ordo inversus\"\u201d no feito do co\u00f1ecemento, a s\u00faa exposici\u00f3n dos l\u00edmites da filosof\u00eda e a incipiente presenza dunha idea (moi significativa na s\u00faa obra posterior) sobre a posibilidade da superaci\u00f3n das limitaci\u00f3ns da filosof\u00eda a trav\u00e9s da arte.\n1797.\nDurante o turbulento 1797, ano da agon\u00eda e morte de Sophie e da do irm\u00e1n m\u00e1is pr\u00f3ximo de Novalis, Erasmus, a s\u00faa produci\u00f3n tanto filos\u00f3fica como po\u00e9tica \u00e9 particularmente escasa. En contraste con isto, \u00e9 moi grande a secci\u00f3n correspondente a este ano nos diarios persoais e no epistolario.\nCons\u00e9rvanse unhas poucas poes\u00edas, polo demais de ocasi\u00f3n (por exemplo \"Gedicht zum 29.\" \"April, dem Tage des Gartenkaufs\"), uns interesantes a\u00ednda que reducidos estudos sobre obras de Hemsterhuis e Kant (os chamados \"Hemsterhuis-Studien\" e \"Kant-Studien\") e pouco m\u00e1is. Nestes estudos, con todo, poden advertirse dous aspectos de importancia: o interese crecente pola linguaxe po\u00e9tica como a destinada a superar as trabas do pensamento filos\u00f3fico, por unha banda, e, polo outro, a tendencia da linguaxe de Novalis a aproximarse cada vez m\u00e1is ao formato que ser\u00eda caracter\u00edstico da s\u00faa produci\u00f3n posterior, o do fragmento.\nOs fragmentos.\nXa a finais de 1797 Novalis redactou as s\u00faas \"Vermischte Bemerkungen\", o manuscrito que servir\u00eda como base para \"Bl\u00fcthenstaub\", o seu conxunto de fragmentos m\u00e1is reco\u00f1ecido. O conxunto aborda tem\u00e1ticas moi diversas e alterna, dende un punto de vista formal, entre sentenzas dunha li\u00f1a e longas reflexi\u00f3ns dunha p\u00e1xina ou m\u00e1is.\nO primeiro dos fragmentos, un dos m\u00e1is co\u00f1ecidos, afirma, en continuidade coas formulaci\u00f3ns filos\u00f3ficas dos \"Fichte-Studien\", as limitaci\u00f3ns do pensamento na s\u00faa procura do incondicionado:\nO fragmento, para Novalis e tam\u00e9n para o c\u00edrculo dos rom\u00e1nticos de Jena, \u00e9 unha unidade aut\u00f3noma encerrada nela mesma da cal pode abrochar (ou non) unha idea de valor, un pensamento novo: pequenas ocorrencias traballadas dende o punto de vista formal e de contido diverso e de graos distintos de profundidade.\nM\u00e1is uniforme \u00e9, en cambio, a tem\u00e1tica do outro conxunto de fragmentos de Novalis desta mesma \u00e9poca, \"Fe e amor, ou O rei e a ra\u00ed\u00f1a\", 43 fragmentos de tema pol\u00edtico que hab\u00edan de completarse cos 26 \u201cAforismos pol\u00edticos\u201d que, en cambio, non foron publicados por desconfiar a censura do contido de \"Glaben und Lieben\". Novalis exalta aqu\u00ed a figura do rei e a da ra\u00ed\u00f1a como s\u00edmbolos inspiradores para o cidad\u00e1n. En \"Glaben und Lieben\", do mesmo xeito que no seu ensaio p\u00f3stumo \"Die Christenheit oder Europa\", Novalis mostra un forte compromiso coa forma mon\u00e1rquica de goberno que repousa, sobre todo, no valor que pos\u00fae a administraci\u00f3n unitaria para o fortalecemento da irmandade entre os homes e para a exaltaci\u00f3n das ideas de nobreza e hero\u00edsmo. Tam\u00e9n insistiu a cr\u00edtica, non s\u00f3 respecto de Novalis sen\u00f3n principalmente respecto do romanticismo en xeral, no visible aspecto reaccionario da ideolox\u00eda rom\u00e1ntica.\nAdemais de \"Bl\u00fcthenstaub\", que foi publicado na revista dos irm\u00e1ns Schlegel \"Athenaeum\", e \"Glaben und Lieben\", que apareceu nos \"Jahrb\u00fccher der preu\u00dfischen Monarchie\", nesa mesma \u00e9poca redactou tam\u00e9n Novalis outros fragmentos que viron a luz postumamente. Destaca, no marco desta produci\u00f3n, o conxunto dos \u201cfragmentos logol\u00f3xicos\u201d (\"Logologische Fragmente\"), onde se atopan importantes apuntamentos sobre a linguaxe, a poes\u00eda, os seus v\u00ednculos coa filosof\u00eda etc.\nOrixe do pseud\u00f3nimo \"Novalis\".\nCoa publicaci\u00f3n de \"Bl\u00fcthenstaub\" nace \u201cNovalis\u201d como nome para un escritor que ata ese momento non publicara m\u00e1is que un poema hab\u00eda xa sete anos e baixo o disfrace de \"v. H***g.\". O mesmo Novalis explica superficialmente a s\u00faa escolla na carta a August Wilhelm Schlegel que acompa\u00f1ou o env\u00edo do manuscrito cos fragmentos, o 24 de febreiro de 1798:\nSe tivese Vostede desexos de facer con eles un uso p\u00fablico, nese caso eu pedir\u00edalle que fose baixo o nome \"Novalis\" \u2013 antigo nome da mi\u00f1a familia e non do todo inapropiado.\nEfectivamente a familia de Hardenberg fora chamada \u201cvon Rode\u201d, ou, na s\u00faa versi\u00f3n latina, \u201cde Novali\u201d. Este nome \u201cvon Rode\u201d chegoulle \u00e1 familia Hardenberg por mor dun dos seus bens, o \"Gut Rode\" (posteriormente \"Gro\u00dfenrode\") na Baixa Saxonia. \u201cRod\u201d, \u00e1 s\u00faa vez, designa un campo preparado para o cultivo, en xeral unha terra deixada en barbeito (o que hoxe se dir\u00eda \u201cBrachfeld\u201d, \u201cBrachland\u201d) ou unha terra que ser\u00e1 usada por vez primeira, terra \u201cnoval\u201d (\"Neuland\", \"Neubruch\"). \u00c9 dicir, o que en lat\u00edn se dir\u00eda \u201cnovalis\u201d ou \u201cnovale\u201d. Na escolla do pseud\u00f3nimo est\u00e1 presente non s\u00f3 o feito de que fose unha denominaci\u00f3n que a familia efectivamente tivo sen\u00f3n tam\u00e9n, e en primeiro plano, o significado, a etimolox\u00eda deste antigo nome dos Hardenberg. \"Novalis\" \u00e9 o nome que se asigna o autor para a s\u00faa primeira pequena obra, para a s\u00faa entrada no mundo das letras, e \u00e9 o nome que se outorga a si mesmo o autor dun texto que corresponde a un x\u00e9nero con moito de exploratorio, de incursi\u00f3n, de irrupci\u00f3n nun terreo novo. Novalis describe tanto o terreo como o car\u00e1cter e as aspiraci\u00f3ns da irrupci\u00f3n nel no d\u00edstico elex\u00edaco que fai as veces de ep\u00edgrafe no comezo de \"Bl\u00fcthenstaub\":\nAmigos, est\u00e1 pobre o chan, sementes en abundancia debemosLanzar, para que se nos dean colleitas sequera modestas.\n\"Freunde, der Boden ist arm, wir m\u00fc\u00dfen reichlichen Samen\"\"Ausstreun, d\u00e1\u00df uns doch nur m\u00e4\u00dfige Erndten gedeihn\".\n\"Die Lehrlinge zu Sais\".\nO primeiro proxecto de novela de Novalis xurdiu, inicialmente, como un conxunto de fragmentos sobre a natureza, que el chamaba nese momento \"O disc\u00edpulo en Sais\". Posteriormente Novalis foi dotando estas ideas de forma narrativa. O que alcanzou a redactar desta novela trata sobre unha serie de aprendices que tentan, baixo a gu\u00eda dun mestre, espreitar os misterios m\u00e1is profundos da natureza. Nunha sucesi\u00f3n de desenvolvementos que pasan pola narraci\u00f3n, o di\u00e1logo, o relato marabilloso ou mesmo o canto, a novela oc\u00fapase, fundamentalmente, do correcto modo de abordar a natureza. Este modo, en consonancia coas ideas que Novalis defend\u00eda cada vez con maior convicci\u00f3n, ten pouco que ver coa disecci\u00f3n anal\u00edtica dos elementos do mundo natural e moito que ver, pola contra, cunha entrega persoal \u00e1 natureza, coa consideraci\u00f3n da natureza como un outro eu e co interese por aqueles planos do natural que escapan a unha contemplaci\u00f3n cient\u00edfica ou filos\u00f3fica racionalista. A novela quedou inconclusa, pero non porque Novalis dese por carente de interese o seu proxecto: entre os prop\u00f3sitos de Novalis nos seus \u00faltimos anos estaba o de terminala unha vez que dese forma definitiva ao seu outro gran proxecto narrativo, \"Heinrich von Ofterdingen\".\n\"Heinrich von Ofterdingen\".\nEsta novela, pensada en d\u00faas partes, foi redactada por Novalis nunha porcentaxe maior: chegou a completar a primeira parte (\u201cA espera\u201d) e a esbozar o comezo da segunda e \u00faltima (\u201cA consumaci\u00f3n\u201d).\nO argumento \"exterior\" da novela \u00e9 particularmente sinxelo e lineal: tr\u00e1tase dunha viaxe realizada por Heinrich e a s\u00faa nai dende Eisenach cara a Augsburg, a patria dela. Al\u00ed co\u00f1ece Heinrich a Mathilde, de quen se namora e con quen se compromete, e ao seu pai Klingsohr, que tenta asistilo na s\u00faa formaci\u00f3n como poeta.\nCon todo, a novela inter\u00e9sase principalmente polo argumento \"interior\" a Heinrich, que \u00e9 precisamente, a s\u00faa formaci\u00f3n como poeta: o desenvolvemento da acci\u00f3n \u00e9 un acompa\u00f1amento para o que transcorre \"dentro\" de Heinrich, para a s\u00faa paulatina conquista da habilidade po\u00e9tica. A primeira parte de \"Heinrich von Ofterdingen\" trata sobre todo sobre esta aprendizaxe po\u00e9tica da personaxe. A segunda parte deb\u00eda tratar sobre o despregamento das habilidades conquistadas e sobre a vida de Heinrich como poeta consumado.\nNa novela cr\u00fazanse, como en \"Die Lehrlinge zu Sais\" pero con maior intensidade e harmon\u00eda, distintos rexistros literarios: relatos, canci\u00f3ns, so\u00f1os, di\u00e1logos, contos marabillosos, versos e visi\u00f3ns suman elementos ao tesouro po\u00e9tico do que se nutre Heinrich na s\u00faa persecuci\u00f3n da poes\u00eda. Esta pulsi\u00f3n cara ao po\u00e9tico aparece simbolizada, na novela, pola c\u00e9lebre imaxe da flor azul. O azul, na obra en xeral, \u00e9 a cor que alude \u00e1 presenza de algo m\u00e1is elevado, de algo puro ou superior.\nAo longo da novela hai varios puntos que resultan determinantes na formaci\u00f3n po\u00e9tica de Heinrich: un dos m\u00e1is significativos at\u00f3pase no quinto cap\u00edtulo. Al\u00ed acompa\u00f1a Heinrich, xunto a outros que eran da partida, un vello mineiro nunha excursi\u00f3n cara a unhas covas. De cami\u00f1o \u00e1s covas Heinrich entende, no contexto dunha singular visi\u00f3n, que a pluralidade do mundo non \u00e9 m\u00e1is que ilusoria xa que o ser \u00e9, en esencia, unitario, e pode ser resolto nunhas poucas formas primixenias. Este elemento vese representad\"o\" na novela na insistente formaci\u00f3n de \u201ctipos\u201d humanos (o mineiro, o poeta, o soberano etc.) que representan certas formas b\u00e1sicas e reiteradas da Humanidade. Por outra banda, tanto esta reduci\u00f3n a modelos da totalidade do ser como a identificaci\u00f3n e hibridaci\u00f3n de distintas personaxes dunha mesma esencia (por exemplo, dous poetas son, en verdade, unha mesma persoa) ou mesmo, como estaba previsto, de naturezas (en principio) diversas, est\u00e1 en harmon\u00eda coas ideas filos\u00f3ficas e cient\u00edfico-filos\u00f3ficas de Novalis sobre o car\u00e1cter org\u00e1nico do Universo e sobre a identidade entre os seus distintos elementos. Este aspecto \u00e9 central do que se co\u00f1ece como o seu \u201cidealismo m\u00e1xico\u201d e de boa parte da s\u00faa obra literaria m\u00e1is tard\u00eda.\nOs \"Himnos \u00e1 noite\".\nOs \"Himnos \u00e1 noite\" (\"Hymnen an die Nacht\") apareceron na revista \"Athenaeum\" no ano 1800, pero a s\u00faa elaboraci\u00f3n comezou bastante tempo antes. O punto de partida do terceiro himno (terceiro no conxunto, primeiro en canto \u00e1 s\u00faa data de composici\u00f3n) parece ser un evento na vida de Novalis, testemu\u00f1ado no seu diario, na entrada correspondente ao d\u00eda 13 de maio de 1797:\nErguinme \u00e1s 5. \u00cda moi bo tempo. Pasou a ma\u00f1\u00e1 sen que eu fixese moito. Veu o capit\u00e1n Rockenthien coa s\u00faa cu\u00f1ada e os seus fillos. Recib\u00edn unha carta de Schlegel coa primeira parte das novas traduci\u00f3ns de Shakespeare. Despois de comer fun a dar un paseo; despois, caf\u00e9; o tempo empeorou; primeiro, tormenta, e logo nubrado e borrascoso; moi voluptuoso; comecei a ler a Shakespeare; entregueime completamente \u00e1 lectura. \u00c1 tardi\u00f1a dirixinme cara a Sophie [i.e. cara \u00e1 s\u00faa tumba]. Al\u00ed estiven indescritiblemente contento; momentos lostregantes de entusiasmo. Desfixen a tumba ante min dun sopro, coma se fose po. S\u00e9culos eran como momentos; pod\u00edase sentir a s\u00faa proximidade; eu cr\u00eda constantemente que ela estaba por aparecer. Unha vez que volv\u00edn \u00e1 casa tiven algunha emoci\u00f3n ao conversar con \"ma ch\u00e8re\". Polo demais, estiven moi ledo todo o d\u00eda. Pola tarde estivo Niebekker. \u00c1 noite tiven a\u00ednda algunhas boas ideas. Shakespeare deume moito que pensar.\nNo terceiro dos \"Himnos \u00e1 noite\" at\u00f3pase unha equivalencia moi clara con esta experiencia, en torno da cal se organiza o conxunto completo dos seis \u201chimnos\u201d, composici\u00f3ns redactadas parcialmente en prosa, parcialmente en verso, nas cales un eu l\u00edrico narra un proceso interior de fonda transcendencia: dunha inicial veneraci\u00f3n da Luz (s\u00edmbolo do pensamento ilustrado, da raz\u00f3n etc.) pasa a unha posterior comprensi\u00f3n da superioridade da Noite (asociada todo ao m\u00e1is profundo, ao desco\u00f1ecido e ao misterioso pero tam\u00e9n ao m\u00e1is aut\u00e9ntico). Este proceso chega ao seu \"cl\u00edmax\" no himno terceiro, no que o eu que enuncia os himnos accede a ver o outro lado do que no himno cuarto se chama a \u201cmonta\u00f1a fronteiriza da Terra\u201d e pode contemplar o reino da Noite e a s\u00faa maxia. Os tres himnos restantes presentan un eu tranquilizado, dotado da verdade sobre o plano m\u00e1is fondo da realidade.\nOs \"Geistliche Lieder\".\nO quince \"Geistliche Lieder\", cantos \u201cespirituais\u201d ou cantos \u201ccristi\u00e1ns\u201d como os chamou nalgunha ocasi\u00f3n tam\u00e9n Novalis, son poes\u00edas devocionais destinadas \u00e1 adoraci\u00f3n da divindade, de Xesucristo e de Mar\u00eda. Son considerados un dos puntos m\u00e1is destacados da po\u00e9tica de Novalis e foron utilizados con fins lit\u00farxicos en aut\u00e9nticos cantos relixiosos. S\u00e1bese que nunha ocasi\u00f3n, xa morto Novalis, o pai do poeta preguntou, ao sa\u00edr do servizo relixioso, pola autor\u00eda dun canto que lle resultara fermoso, e recibiu a resposta de que se trataba do seu propio fillo. Unha das tem\u00e1ticas m\u00e1is reincidentes no conxunto dos \"Lieder\" \u00e9 a da obtenci\u00f3n de consolo para as desgrazas da vida na entrega a Xes\u00fas e \u00e1 divindade.\nL\u00edrica tard\u00eda.\nXunto coas s\u00faas novelas e cos conxuntos de \"Himnos\" e \"Lieder\" compuxo tam\u00e9n Novalis nos seus \u00faltimos anos varias poes\u00edas illadas, nalgunhas das cales poden atoparse despregadas con particular forza as ideas que ocuparon o seu interese durante todo este \u00faltimo per\u00edodo. A esta \u00e9poca corresponden, por exemplo, \"Der Himmel war umzogen\" ou \"Es f\u00e4rbte sich die Wiese gr\u00fcn\", poes\u00eda sobre a chegada da primavera na que se insiste na integraci\u00f3n do ser humano coas distintas ordes do ser, ou \"Wenn nicht mehr Zahlen und Figuren\", que estaba destinada, posiblemente, a aparecer na segunda parte de \"Heinrich von Ofterdingen\" e que constit\u00fae, canonicamente, un dos intentos m\u00e1is logrados por parte de Novalis da exposici\u00f3n das s\u00faas ideas sobre a correcta abordaxe da natureza.\nO \"idealismo m\u00e1xico\".\nO tema da identificaci\u00f3n entre \u201cmicrocosmos\u201d e \u201cmacrocosmos\u201d, entre o home e o Universo, reaparece insistentemente no pensamento filos\u00f3fico e cient\u00edfico m\u00e1is tard\u00edos de Novalis. Convencionalmente as\u00f3ciase esta tendencia das s\u00faas reflexi\u00f3ns a un r\u00f3tulo co que pasou \u00e1 fama a s\u00faa propia teor\u00eda sobre os v\u00ednculos entre o home e a natureza: o de \u201cidealismo m\u00e1xico\u201d. Novalis serviuse en moi escasas oportunidades das expresi\u00f3ns \u201cidealismo m\u00e1xico\u201d e \u201cidealista m\u00e1xico\u201d, mais acabaron por ser os xeitos m\u00e1is sint\u00e9ticos e eficaces de nomear a s\u00faa concepci\u00f3n filos\u00f3fica m\u00e1is tard\u00eda. Esta cosmovisi\u00f3n chamada \u201cidealista m\u00e1xica\u201d parece repousar, en \u00faltima instancia, na idea de que o mundo \u00e9 proxecci\u00f3n dun eu poderoso que, \u00e1 maneira dun feiticeiro, administra, manipula ou canto menos incide de modo determinante sobre a realidade. A\u00ednda que \u00e9 dif\u00edcil, dada a escaseza de testemu\u00f1os, asentar un significado claro e preciso de \u201cidealismo m\u00e1xico\u201d, s\u00e1bese, polo menos, que Novalis o concibiu como a culminaci\u00f3n dun percorrido que levar\u00eda dun \u201cempirismo puro\u201d (que implica total pasividade de parte do suxeito), pasando por un \u201cempirismo transcendente\u201d, polo \u201cdogmatismo\u201d m\u00e1is simple, pola \u201c\"Schw\u00e4rmerei\"\u201d (unha caste, seguindo a equivalencia co anterior, de \u201cdogmatismo transcendente\u201d), polo \u201cidealismo transcendental\u201d de Kant e pola doutrina de Fichte, a, finalmente, o seu propio \u201cidealismo m\u00e1xico\u201d. Posiblemente este idealismo implicase unha superaci\u00f3n do de Fichte na medida en que prescinde do \u201cchoque\u201d dun Non-Eu e na medida en que potencia a participaci\u00f3n activa do Eu na construci\u00f3n do mundo. A comprensi\u00f3n precisa da natureza aut\u00e9ntica do \u201cidealismo m\u00e1xico\u201d \u00e9, con todo, obxecto de discusi\u00f3n.\nO tema en xeral da maxia, dos seus v\u00ednculos coa poes\u00eda etc., \u00e9 un dos puntos que reaparecen ao longo do conxunto de apuntamentos m\u00e1is estudado da produci\u00f3n filos\u00f3fica tard\u00eda de Hardenberg, o seu proxecto de enciclopedia co\u00f1ecido como \"Allgemeines Brouillon\", 1151 anotaci\u00f3ns dos anos 1798-1799, e tam\u00e9n do \u00faltimo conxunto de apuntamentos cient\u00edfico-filos\u00f3ficos, os textos co\u00f1ecidos como \u201cFragmentos e estudos de 1799-1800\u201d, 705 anotaci\u00f3ns.\nEstudos cient\u00edficos.\nA terceira rama fundamental da produci\u00f3n de Novalis, xunto coa filos\u00f3fica e coa literaria, \u00e9 a cient\u00edfica. Os seus propios intereses, sumados \u00e1s necesidades do seu oficio, mantiveron a Hardenberg sempre moi enfocado na investigaci\u00f3n cient\u00edfica, e, en particular, moi interesado pola mineralox\u00eda.\nO \"corpus\" de estudos cient\u00edficos de Hardenberg pode dividirse, ata certo punto, en d\u00faas secci\u00f3ns: por unha banda, escritos profesionais nos que apuntou \u00e1 comprensi\u00f3n de cuesti\u00f3ns cient\u00edficas estreitamente vinculadas ao seu traballo, e polo outro lado anotaci\u00f3ns cient\u00edficas e cient\u00edfico-filos\u00f3ficas da maior complexidade e dun grao moi alto (m\u00e1is ou menos com\u00fan para a \u00e9poca) de especulaci\u00f3n.\nNovalis interesouse moito por teor\u00edas que na \u00e9poca se atopaban no l\u00edmite entre a ciencia e a pseudociencia, como o mesmerismo, o galvanismo e a alquimia, e estes intereses filtr\u00e1ronse na s\u00faa obra literaria, en particular en \"Heinrich von Ofterdingen\"."}
{"id": "503985", "revid": "23204", "url": "https://gl.wikipedia.org/wiki?curid=503985", "title": "Raphael Lacoste", "text": "Raphael Lacoste, nado en Par\u00eds o 14 de agosto de 1974, \u00e9 un dese\u00f1ador e ilustrador franc\u00e9s especializado no sector dos videoxogos. Viviu principalmente en Bordeos, antes de trasladarse ao Canad\u00e1.\nTraxectoria.\nDespois de comezar a traballar como fot\u00f3grafo e compositor para a compa\u00f1\u00eda de teatro \"Les Pygmalions\", estudou no Centre Nationale de la Bande de Angulema para estudar gr\u00e1ficos en 3D, antes de producir a s\u00faa primeira curtametraxe \"N\u00eeumb\". \nEn 2005 ga\u00f1ou o premio de Visual Effects Society na categor\u00eda \"Outstanding Pre-Rendered Visuals in a Video Game\", onde xunto con Jean-Jacques Tremblay e Anne Mai Le Bouyonnec foi nomeado polo seu traballo no videoxogo \".\nDespois traballou en Ubisoft, traballando como director de arte para videoxogos como \", \"King Kong\" e a serie \"Assassin's Creed\". Tam\u00e9n traballou ocasionalmente no mundo do cinema como artista principal en \"Terminator Salvation\", \"Journey to the Center of the Earth\", \"Death Race\", \"Repo Men\" e \"Immortals\"."}
{"id": "503986", "revid": "27155", "url": "https://gl.wikipedia.org/wiki?curid=503986", "title": "Fermentaci\u00f3n l\u00e1ctica", "text": "A fermentaci\u00f3n l\u00e1ctica \u00e9 un proceso metab\u00f3lico polo cal unha mol\u00e9cula de glicosa ou outra hexosa ou tam\u00e9n disac\u00e1ridos que conte\u00f1en hexosas como a. sacarosa ou a lactosa conv\u00e9rtense en \u00e1cido l\u00e1ctico (ou lactato en disoluci\u00f3n a pH celular) \u00e1 vez que se obt\u00e9n enerx\u00eda e forma de ATP. \u00c9 un proceso fermentativo anaerobio que ocorre nalgunhas bacterias e en c\u00e9lulas animais, como as musculares.\nHai dous tipos de fermentaci\u00f3n l\u00e1ctica, dependendo de se o produto final \u00e9 s\u00f3 lactato ou se \u00e9 lactato e outros produtos adicionais, que se denominan fermentaci\u00f3n homol\u00e1ctica e fermentaci\u00f3n heterol\u00e1ctica, respectivamente. Na fermentaci\u00f3n homol\u00e1ctica a glicosa \u00e9 convertida en d\u00faas mol\u00e9culas de \u00e1cido l\u00e1ctico como \u00fanico produto final. Na fermentaci\u00f3n heterol\u00e1ctica, os produtos finais, ademais do \u00e1cido l\u00e1ctico, son o di\u00f3xido de carbono e o etanol.\nSe a c\u00e9lula disp\u00f3n de ox\u00edxeno, moitos microorganismos evitan a fermentaci\u00f3n e pasan a realizar a respiraci\u00f3n celular, xa que ten un mellor rendemento enerx\u00e9tico; por\u00e9n, hai microorganismos que en presenza de ox\u00edxeno poden facer tanto a fermentaci\u00f3n coma a respiraci\u00f3n celular. A fermentaci\u00f3n homol\u00e1ctica ten lugar nos m\u00fasculos cando est\u00e1n sometidos a un intenso esforzo e non lles chega suficiente ox\u00edxeno.\nA lactato deshidroxenase do citosol das c\u00e9lulas cataliza a interconversi\u00f3n de piruvato e lactato coa interconversi\u00f3n simult\u00e1nea de NADH e NAD+.\nA fermentaci\u00f3n l\u00e1ctico util\u00edzase na fabricaci\u00f3n de moitos produtos l\u00e1cteos, por exemplo o iogur ou o queixo.\nBioqu\u00edmica.\nFermentaci\u00f3n homol\u00e1ctica.\nAs bacterias homofermentativas converten a glicosa (ou outras hexosas) en d\u00faas mol\u00e9culas de lactato e utilizan a reacci\u00f3n para obter mol\u00e9culas de ATP por medio de fosforilaci\u00f3n a nivel de substrato:\nO proceso prod\u00facese en d\u00faas fases: primeiro ten lugar a glic\u00f3lise na que se produce piruvato, e despois este \u00e9 o que orixina o lactato por fermentaci\u00f3n:\nNa primeira etapa prod\u00facese o ATP, e na segunda, rexen\u00e9rase o NAD+. No m\u00fasculo a segunda etapa est\u00e1 catalizada pola lactato deshidroxenase.\nExemplos de bacterias homofermentadoras son alg\u00fans \"Lactobacillus\" e \"Streptococcus\". Ocorre tam\u00e9n en tecidos animais, e nalg\u00fans fungos e protozoos.\nFermentaci\u00f3n heterol\u00e1ctica.\nAs bacterias heterofermentativas producen menos lactato e menos ATP, xa que s\u00f3 se forma unha mol\u00e9cula do intermediario piruvato que se converte en lactato, mentres que por outra rama da v\u00eda orix\u00ednanse outros produtos finais como etanol e di\u00f3xido de carbono. A v\u00eda utilizada denom\u00ednase ruta da fosfocetolase, na que o encima clave \u00e9 a fosfocetolase. Globalmente a ecuaci\u00f3n ser\u00eda:\nExemplos destas bacterias son: \"Leuconostoc mesenteroides\", \"Lactobacillus bifermentous\" e \"Leconostoc lactis\"; tam\u00e9n alg\u00fans \"Lactobacillus\".\nNa produci\u00f3n de quefir util\u00edzanse bacterias heterol\u00e1cticas \"Lactobacillus\", que forman parte dunha matriz simbi\u00f3tica de l\u00e9vedos e bacterias de varios tipos (os grans de quefir, que se introducen no leite, crecen e parecen un \"fungo\" con forma de coliflor). Na produci\u00f3n de sauerkraut, para completar a fermenatci\u00f3n, tam\u00e9n se usan alg\u00fans \"Leuconostoc\" heterol\u00e1cticos.\nRuta do b\u00edfido.\n\"Bifidobacterium bifidum\" utiliza unha ruta de fermentaci\u00f3n do \u00e1cido l\u00e1ctico que produce m\u00e1is ATP que a homol\u00e1ctica ou heterol\u00e1ctica:\nHistoria.\nVarios qu\u00edmicos ao longo do s\u00e9culo XIX descubriron procesos fundamentais da qu\u00edmica org\u00e1nica e o metabolismo. Un deles foi o qu\u00edmico franc\u00e9s Joseph Louis Gay-Lussac, que estaba especialmente interesado nos procesos de fermentaci\u00f3n e contaxioulle esta fascinaci\u00f3n a un dos seus mellores estudantes, Justus von Liebig. Cunha diferenza duns poucos anos, cada un deles descubriu, xunto con outros colegas, a estrutura qu\u00edmica do \u00e1cido l\u00e1ctico. Ti\u00f1an un co\u00f1ecemento puramente qu\u00edmico da fermentaci\u00f3n, o que significaba que non intervi\u00f1an seres vivos, e que s\u00f3 pod\u00eda optimizarse con catalizadores qu\u00edmicos. En 1857, o qu\u00edmico franc\u00e9s Louis Pasteur foi o primeiro que describiu a produci\u00f3n de \u00e1cido l\u00e1ctico como resultado dunha fermentaci\u00f3n microbiana. Durante esa \u00e9poca traballaba na Universidade de Lille, onde unha destiler\u00eda local lle pediu consello sobre varios problemas que se produc\u00edan nas s\u00faas fermentaci\u00f3ns. Por casualidade e co limitado equipamento que ti\u00f1a o seu laboratorio daquela, conseguiu descubrir que nesa destiler\u00eda estaban tendo lugar d\u00faas fermentaci\u00f3ns, unha l\u00e1ctica e outra alcoh\u00f3lica, ambas realizadas por microorganismos. Despois continuou investigando sobre estes descubrimentos en Par\u00eds, onde tam\u00e9n publicou as s\u00faas teor\u00edas que contradic\u00edan a idea puramente qu\u00edmica das fermentaci\u00f3ns de Liebig e os seus seguidores. A\u00ednda que Pasteur describiu alg\u00fans conceptos correctos que a\u00ednda se aceptan hoxe, Liebig rexeitou aceptalos. Incluso o propio Pasteur escribiu que aquilo estaba conducindo a unha comprensi\u00f3n completamente nova deste fen\u00f3meno qu\u00edmico. A\u00ednda que Pasteur non describiu todos os detalles do proceso, descubriu os principais mecanismos de como funcionaba a fermentaci\u00f3n l\u00e1ctica microbiana. Denominou a fermentaci\u00f3n unha \"forma de vida sen aire\", por ser un proceso anaerobio.\nA\u00ednda que este proceso qu\u00edmico non fora debidamente descrito antes dos traballos de Pasteur, a xente levaba utilizando a fermentaci\u00f3n do \u00e1cido l\u00e1ctico microbiana para a produci\u00f3n de alimentos desde moito antes. An\u00e1lises qu\u00edmicas de restos arqueol\u00f3xicos mostraron que a fermentaci\u00f3n do leite data da Prehistoria; as s\u00faas primeiras aplicaci\u00f3ns foron probablemente parte da Revoluci\u00f3n Neol\u00edtica. Como o leite cont\u00e9n de forma natural bacterias do \u00e1cido l\u00e1ctico, o descubrimento da fermentaci\u00f3n era algo inevitable, porque ocorr\u00eda espontaneamente a unha temperatura adecuada. O problema destes primeiros agricultores era que o leite fresco era case indixerible pola maior\u00eda dos adultos, pero os produtos fermentados non. Hoxe sabemos que as bacterias l\u00e1cticas conte\u00f1en os encimas necesarios para dixerir a lactosa, e as s\u00faas poboaci\u00f3ns multiplic\u00e1banse durante a fermentaci\u00f3n, polo que no leite fermentado hab\u00eda moitos encimas para dixerir a lactosa. As fermentaci\u00f3ns longas usadas para fabricar queixo descubr\u00edronse tam\u00e9n hai miles de anos, como proban as receitas para fabricar queixo en escritura cuneiforme das primeiras civilizaci\u00f3ns de Mesopotamia e un pouco despois en Babilonia e en textos do antigo Exipto.\nUnha interesante teor\u00eda \u00e9 a da vantaxe competitiva que daba o consumo de produtos l\u00e1cteos fermentados. Segundo esta teor\u00eda as mulleres nestes primeiros pobos agricultores sedentarios pod\u00edan acurtar o tempo entre ter un fillo e outro grazas ao consumo adicional de produtos l\u00e1cteos. Este factor puido darlles vantaxe \u00e1 hora de competir cos que a\u00ednda segu\u00edan sendo sociedades de cazadores-recadadores. Co incremento do consumo de produtos l\u00e1cteos estas sociedades desenvolveron xeneticamente unha persistencia da lactase na idade adulta, xa que o encima lactase que dixire o azucre do leite lactosa normalmente deixaba de producirse despois da infancia, polo que pod\u00edan tomar leite non fermentado de adultos tam\u00e9n. Esta habituaci\u00f3n temper\u00e1 ao consumo de lactosa das primeiras sociedades sedentarias pode a\u00ednda observarse hoxe nas diferenzas rexionais sobre a prevalencia desta mutaci\u00f3n. Est\u00edmase que o 65% da poboaci\u00f3n mundial carece dela. Como estas primeiras sociedades vi\u00f1an de rexi\u00f3ns da zona do leste de Turqu\u00eda ata Eurpa central, a expresi\u00f3n deste xene aparece m\u00e1is frecuentemente al\u00ed e tam\u00e9n en Norteam\u00e9rica (onde se asentaron esas poboaci\u00f3ns europeas). Ao contrario, a intolerancia \u00e1 lactosa \u00e9 moi com\u00fan en pa\u00edses asi\u00e1ticos. \nOs produtos l\u00e1cteos e as s\u00faas fermentaci\u00f3ns tiveron unha importante influencia no desenvolvemento dalgunhas culturas. Un exemplo \u00e9 Mongolia, onde a xente adoita ter unha econom\u00eda baseada no pastoreo. O leite que produc\u00edan e consum\u00edan esas culturas era principalmente leite de egua. A parte m\u00e1is graxa da superficie do leite, denominada al\u00ed \"dee\u017e\", \u00e9 a que se considera m\u00e1is valiosa e \u00e9 ofrecida aos invitados de honra. Son moi importantes tam\u00e9n os produtos da fermentaci\u00f3n do leite de egua, como o iogur lixeiramente alcoh\u00f3lico chamado kumis. O seu concumo aumenta durante as festividades, como o ano novo lunar mongol (en primavera). A \u00e9poca desta celebraci\u00f3n denom\u00ednse o \"mes branco\", o que indica que os produtos l\u00e1cteos (chamados \"comida branca\" xunto con vexetais con amid\u00f3n, en comparaci\u00f3n cos produtos c\u00e1rnicos, chamados \"comida negra\") son unha parte importante das s\u00faas tradici\u00f3ns. Nos tempos do emperador mongol Xenxis Kan o leite fermentado de egua era a bebida para honrar os guerreiros e persoas principais, e non era bebida por todo o mundo. Pero finalmente f\u00edxose unha bebida normal para toda a xente. Outros produtos, como o iogur industrial, que procede da China e pa\u00edses occidentais tenden actualmente a substitu\u00edr cada vez m\u00e1is o leite de egua, principalmente en \u00e1reas urbanas, pero nas zonas rurais segue tendo grande importancia.\nBacterias do \u00e1cido l\u00e1ctico.\nSon un grupo de bacterias que pertencen \u00e1 orde Lactobacillales e producen \u00e1cido l\u00e1ctico ao fermentar carbohidratos. Os x\u00e9neros principais son \"Lactobacillus\", \"Leuconostoc\", \"Pediococcus\", \"Lactococcus\" e \"Streptococcus\"; outros x\u00e9neros menos importantes son \"Aerococcus\", \"Carnobacterium\", \"Enterococcus\", \"Oenococcus\", \"Sporolactobacillus\", \"Tetragenococcus\", \"Vagococcus\" e \"Weissella\".\nA fermentaci\u00f3n de lactosa \u00e9 un tests frecuentemente usado en microbiolox\u00eda determinativa, por exemplo na familia Enterobacteriaceae.\nAplicaci\u00f3ns.\nA fermentaci\u00f3n do \u00e1cido l\u00e1ctico util\u00edzase en moitas partes do mundo para producir alimentos que non se poden producir por outros m\u00e9todos. O x\u00e9nero m\u00e1is importante de bacterias fermentadoras do \u00e1cido l\u00e1ctico \u00e9 \"Lactobacillus\", a\u00ednda que \u00e1s veces tam\u00e9n se usan outras bacterias e mesmo l\u00e9vedos. A fermentaci\u00f3n l\u00e1ctica util\u00edzase para a fabricaci\u00f3n de produtos l\u00e1cteos, especialmente iogur e sauerkraut; na fabricaci\u00f3n de queixo tam\u00e9n interve\u00f1en bacterias l\u00e1cticas, que axudan a callar o leite e darlle sabor, pero adoitan utilizarse maiormente encimas do calleiro ou doutra procedencia.\nIogur.\nO principal m\u00e9todo de producir iogur \u00e9 por fermentaci\u00f3n l\u00e1ctica bacteriana do leite. As principais bacterias utilizadas son \"Lactobacillus bulgaricus\" e \"Streptococcus thermophilus\", e as leis europeas, estadounidenses e doutros pa\u00edses esixen que todos os iogures conte\u00f1an estes dous cultivos (a\u00ednda que se poden engadir outros m\u00e1is como probi\u00f3ticos, como os b\u00edfidos ou \"Lactobacillus acidophilus\"). Estas bacerias fermentadoras producen \u00e1cido l\u00e1ctico no leite, acidificando o seu pH e facendo que calle. As bacterias orixinan outros compostos que lle dan ao iogur o seu distintivo sabor. Un efecto adicional da diminuci\u00f3n (acidificaci\u00f3n) do pH \u00e9 a incompatibilidade dese ambiente \u00e1cido con moitos outros tipos de bacterias nocivas.\nQueixo.\nCando o pH do leite se acificia o leite calla, e este \u00e9 un proceso necesario para fabricar queixo. A maior\u00eda dos queixos son acidificados ata un certo grao por bacterias fermentadoras presentes no leite, que converten o azucre lactosa en \u00e1cido l\u00e1ctico, a\u00ednda que se engaden despois encimas do calleiro ou doutra procedencia para completar o callado. Xeralmente as bacterias que interve\u00f1en son dos x\u00e9neros \"Lactococcus\", \"Lactobacillus\" ou Streptococcus\".\nSauerkraut.\nA fermentaci\u00f3n do \u00e1cido l\u00e1ctico tam\u00e9n se usa na produci\u00f3n de sauerkraut (/sukr\u00fat/ ou chucrut). O principal tipo de bacterias utilizadas son as do x\u00e9nero \"Leuconostoc\".\nIgual que no iogur, cando aumenta a acidez debido ao \u00e1cido l\u00e1ctico xerado polos organismos fermentadores, morren moitas outras bacterias, que poder\u00edan ser pat\u00f3xenas. As bacterias fermentadoras producen \u00e1cido l\u00e1ctico, pero tam\u00e9n alcohois simples e outros produtos. Estes despois comb\u00ednanse para formar \u00e9steres, que contrib\u00faen ao sabor peculiar que ten o sauerkraut.\nConservas.\nSon produtos de orixe vexetal preparados por fermentaci\u00f3n por bacterias do \u00e1cido l\u00e1ctico dos azucres presentes en froitas e verduras. Tracionalmente utiliz\u00e1base cos vexetais sal non iodado por medio dunha salmoira, que inhibe que se estraguen os produtos, mais tam\u00e9n inhibe o crecemento de moitas bacterias. O produto preparado fermentado \u00e9 rico en \u00e1cido l\u00e1ctico e s\u00f3 as bacterias beneficiosas poden tolerar o pH creado polo \u00e1cido l\u00e1ctico para sobrevivir. Xeralmente util\u00edzanse bacterias dos x\u00e9neros \"Leuconostoc\" e \"Lactobacillus\".\nPeixe fermentado.\nNalgunhas coci\u00f1as asi\u00e1ticas o peixe ferm\u00e9ntase tradicionalmente con arroz para producir \u00e1cido l\u00e1ctico que conserva o peixe. Exemplos destes pratos son o burong isda da coci\u00f1a filipina, o narezushi da coci\u00f1a xaponesa e o pla ra da coci\u00f1a tailandesa. O mesmo proceso util\u00edzase en Filipinas coas gambas no prato balao-balao.\nKimchi.\nNa produci\u00f3n de kimchi (vexetais fermentados coreanos) tam\u00e9n se usa a fermentaci\u00f3n do \u00e1cido l\u00e1ctico.\nCervexa \u00e1cida.\nO \u00e1cido l\u00e1ctico \u00e9 un compo\u00f1ente na produci\u00f3n de cervexa \u00e1cida, como as de tipo Lambics e Berliner Weisses.\nEn vexetais.\nAs bacterias do \u00e1cido l\u00e1ctico son parte da flora bacteriana natural de moitos vexetais. Por exemplo, estudouse a flora de bacterias l\u00e1cticas que existe nas follas de leitugas e verzas. Nos vexetais almacenados pode producirse fermentaci\u00f3n de ensilaxe, e diferentes bacterias l\u00e1cteas orixinan distintos tipos de fermentaci\u00f3n de ensilaxe das follas. Os vexetais que m\u00e1is a mi\u00fado se utilizan para a ensilaxe son herbas de pasto, trevos, alfalfa, \"Vicia\", avea, centeo e millo, que se usan despois como comida para o gando. A silaxe pode facerse situando os vexetais nun silo ou pozo, ou colocando os vexetais nunha gran morea e comprim\u00edndoos para que lles chegue o menor ox\u00edxeno posible ou cubr\u00edndoo con pl\u00e1stico, e deixando que act\u00faen as bacterias. As bacterias est\u00e1n presentes nos vexetais ou estes poden inocularse con bacterias do \u00e1cido l\u00e1ctico como \"Lactobacillus plantarum\" ou \"Lactobacillus buchneri\", \"Enterococcus faecium\" e \"Pediococcus\".\nFisiolox\u00eda.\nFermentaci\u00f3n no m\u00fasculo e ciclo de Cori.\nCando se produce un traballo muscular moi intenso a cantidade de ox\u00edxeno que chega ao m\u00fasculo \u00e9 insuficiente para seguir mantendo a respiraci\u00f3n celular mitocondrial. A c\u00e9lula muscular consome a glicosa que cont\u00e9n e obt\u00e9n m\u00e1is glicosa a partir da degradaci\u00f3n das s\u00faas reservas de glic\u00f3xeno en condici\u00f3ns xa anaerobias. Nestas condici\u00f3ns a glicosa sofre a fermentaci\u00f3n homol\u00e1ctica no citosol, catalizada polo encima lactato deshidroxenase, obtendo 2 ATP por cada glicosa consumida e orixinando grandes cantidades de lactato no m\u00fasculo. Posteriormente o noso organismo establece o ciclo de Cori, no cal o lactato acumulado no m\u00fasculo \u00e9 levado por v\u00eda sangu\u00ednea ao f\u00edgado, onde durante o per\u00edodo de repouso por medio da gliconeox\u00e9nese se volve a producir glicosa a partir do lactato. Esta glicosa pode volver a ser utilizada como fonte de enrx\u00eda polas c\u00e9lulas, inclu\u00eddas as musculares.\nDeste modo, o m\u00fasculo obt\u00e9n a enerx\u00eda de emerxencia que necesita neses momentos de grande esforzo (2 ATP por glicosa), pero despois na etapa posterior do f\u00edgado hai gasto de enerx\u00eda, e no ciclo de Cori completo hai un gasto neto de enerx\u00eda, pero este gasto prod\u00facese despois (no repouso), mentres que no momento cr\u00edtico en que o m\u00fasculo necesitaba enerx\u00eda dispuxo dela grazas \u00e1 fermentaci\u00f3n.\nManiotas musculares.\nNa d\u00e9cada de 1990 elaborouse unha hip\u00f3tese que explicaba a xeraci\u00f3n de maniotas musculares despois de facer exercicio intenso que implicaba o \u00e1cido l\u00e1ctico. Nesa situaci\u00f3n, a falta de ox\u00edxeno suficiente nas c\u00e9lulas musculares causaba a fermentaci\u00f3n l\u00e1ctica na c\u00e9lula. Sen ox\u00edxeno a c\u00e9lula non pode obter enerx\u00eda por respiraci\u00f3n celular, polo que recorr\u00eda \u00e1 fermentaci\u00f3n para poder obter ATP en condici\u00f3ns anaerobias. Ao realizar esta fermentaci\u00f3n orixin\u00e1base na c\u00e9lula lactato e H+ como produtos finais, e o lactato cristalizar\u00eda. A acumulaci\u00f3n de lactato, segundo esta hip\u00f3tese, causar\u00eda a sensaci\u00f3n de maniotas nos m\u00fasculos. Por\u00e9n, investigaci\u00f3ns realizadas posteriormente indicaron que a acidose non \u00e9 a causa das maniotas. Actualmente a hip\u00f3tese m\u00e1is admitida para explicar as maniotas \u00e9 a falta de coordinaci\u00f3n nas contracci\u00f3ns das fibras musculares nesas condici\u00f3ns, que pode orixinar microrroturas nas fibras, que causar\u00edan os s\u00edntomas.\nFlora vaxinal.\nA fermentaci\u00f3n por \"Lactobacillus\" e a produci\u00f3n de \u00e1cido que a acompa\u00f1a proporciona un microbioma natural protector \u00e1 vaxina, que a protexe contra a proliferaci\u00f3n de organismos pat\u00f3xenos, polo que \u00e9 moi importante que non se altere a flora vaxinal bacteriana normal.\nBeneficios para os intolerantes \u00e1 lactosa.\nOs produtos de leite fermentados te\u00f1en unha menor cantidade de lactosa, xa que esta se consome durante a fermentaci\u00f3n, polo que os fan m\u00e1is axeitados para persoas intolerantes \u00e1 lactosa."}
{"id": "503987", "revid": "7523", "url": "https://gl.wikipedia.org/wiki?curid=503987", "title": "SPM Shoeters Den Bosch", "text": ""}
{"id": "503989", "revid": "1131", "url": "https://gl.wikipedia.org/wiki?curid=503989", "title": "Escola Superior Gallaecia", "text": "A Escola Superior Gallaecia \u00e9 un centro universitario de Vila Nova de Cerveira, Portugal, especializado na creaci\u00f3n de artes, investigaci\u00f3n e difusi\u00f3n da ciencia, cultura e tecnolox\u00eda, exercidas nos dominios do estudo, a docencia e da investigaci\u00f3n, ao servizo da identidade cultural los\u00f3fona.\nHistoria.\nEn 1995, a Escola Superior Gallaecia \u00e9 institu\u00edda pola Fundaci\u00f3n Convento da Orada que procede \u00e1 posta en marcha da instituci\u00f3n, as instalaci\u00f3ns e os respectivos cursos. \nEn 2003, a Ordem do Arquitetos reco\u00f1ece o Curso de Licenciatura en Arquitectura e Urbanismo.\nCursos.\nOfrece formaci\u00f3n en Arquitectura e Urbanismo e Multimedia e Artes, as\u00ed como cursos de curta duraci\u00f3n."}
{"id": "503990", "revid": "27155", "url": "https://gl.wikipedia.org/wiki?curid=503990", "title": "Fermentaci\u00f3n homol\u00e1ctica", "text": ""}
{"id": "503991", "revid": "27155", "url": "https://gl.wikipedia.org/wiki?curid=503991", "title": "Fermentaci\u00f3n heterol\u00e1ctica", "text": ""}
{"id": "503994", "revid": "35560", "url": "https://gl.wikipedia.org/wiki?curid=503994", "title": "Centro Espacial de Uchinoura", "text": "O Centro Espacial de Uchinoura, antes denominado como Centro Espacial de Kagoshima, \u00e9 un centro de lanzamento de foguetes do Xap\u00f3n situado na prefectura de Kagoshima, ao sur do arquip\u00e9lago xapon\u00e9s.\nCaracter\u00edsticas.\nO centro espacial foi establecido en 1962 en Uchinoura, agora pertencente \u00e1 cidade de Kimotsuki, na prefectura de Kagoshima. Orixinalmente era parte do Instituto de Ciencia Industrial da Universidade de Tokio, despois de que as instalaci\u00f3ns equivalentes, en Iwaki (prefectura de Akita), pecharan. En 1964 o centro espacial pasou a ser parte do ISAS (\"Institute of Space and Aeronautical Science\") e en 1981 converteuse nunha instalaci\u00f3n de investigaci\u00f3n independente, a\u00ednda que asociado ao ISAS. O seu nome cambiou de Centro Espacial de Kagoshima a Centro Espacial de Uchinoura ao formarse a JAXA (\"Japan Aerospace Exploration Agency\"). Desde o centro l\u00e1nzanse tanto foguetes sonda como sat\u00e9lites, facendo tam\u00e9n labores de seguimento e recolecci\u00f3n de datos."}
{"id": "503995", "revid": "72012", "url": "https://gl.wikipedia.org/wiki?curid=503995", "title": "Centro Espacial de Kagoshima", "text": ""}
{"id": "503998", "revid": "1505", "url": "https://gl.wikipedia.org/wiki?curid=503998", "title": "Uttarakhand", "text": "Uttarakhand, tam\u00e9n chamado Uttaranchal, \u00e9 un dos vinte e nove estados que, xunto cos sete territorios da Uni\u00f3n, forman a Rep\u00fablica da India. A s\u00faa capital e cidade m\u00e1is poboada \u00e9 Dehradun. \nEst\u00e1 situado ao norte do pa\u00eds, limitando ao norte coa Rep\u00fablica Popular China, ao leste con Nepal, ao sur con Uttar Pradesh, ao suroeste con Haryana e ao oeste con Himachal Pradesh. Con 189 hab/km\u00b2 \u00e9 o noveno estado menos densamente poboado \u2014por diante de Megalaya, Himachal Pradesh, Manipur, Nagaland, Sikkim, Jammu e Caxemira, Mizor\u00e1n e Arunachal Pradesh, o menos densamente poboado\u2014. \nUttarakhand estivo dividido de forma tradicional en d\u00faas partes: a occidental co\u00f1ecida como \"Garhwal\" e a oriental que recibe o nome de \"Kumaon\".\nA maior parte do Estado est\u00e1 cuberta polos l\u00edmites do Himalaia e polos glaciares, mentres que as partes m\u00e1is baixas conte\u00f1en espesos bosques. O ecosistema do Himalaia serve de h\u00e1bitat para numerosas especies de animais (como os tigres ou os leopardos das neves) e plantas. Dous dos r\u00edos m\u00e1is importantes da India, o Ganxes e o Yamuna nacen nos glaciares de Uttarakhand.\nA industria do turismo \u00e9 unha das principais fontes de ingresos. Entre os principais destinos \u00e1chanse Mussoorie e Almora. A esta rexi\u00f3n pertencen tam\u00e9n alg\u00fans dos templos hindu\u00edstas m\u00e1is sacros polo que \u00e9 destino de peregrinos desde hai m\u00e1is de dous mil anos. Entre os principais centros sacros destacan os templos de Haridwar, Rishikesh e Kedarnath.\nO estado \u00e9 tam\u00e9n o lugar no que se sit\u00faa un dos m\u00e1is ambiciosos proxectos do goberno indio, a presa de Tehri, proxecto concibido no ano 1953 e que a\u00ednda non se completou.\nDemograf\u00eda.\nOs nativos da zona ch\u00e1manse Garhwali / Kumaoni e son predominantemente hind\u00fas. Outras comunidades \u00e9tnicas presentes en Uttaranchal incl\u00faen \u00f3s nepal\u00eds. Os Jadh, Marcha e Shauka, co\u00f1ecidos colectivamente como Bhotiya, viven na zona fronteiriza co T\u00edbet. Nas chairas do sur do estado establ\u00e9cense numerosos bengal\u00eds, punxabi e tibetanos. "}
{"id": "504000", "revid": "5312", "url": "https://gl.wikipedia.org/wiki?curid=504000", "title": "The Simpsons (tempada 7)", "text": "A s\u00e9tima tempada da serie de televisi\u00f3n de debuxos animados \"The Simpsons\" foi emitida orixinalmente pola cadea Fox dende o 17 de setembro de 1995 at\u00e9 o 19 de maio de 1996. Os produtores executivos da s\u00e9tima tempada foron Bill Oakley e Josh Weinstein, quen producir\u00edan 21 episodios da tempada. David Mirkin foi o \"show runner\" dos catro restantes, inclu\u00edndo dous vestixios que foran producidos para a tempada anterior. A s\u00e9tima tempada estivo nomeada para dous Premios Primetime Emmy, inclu\u00edndo a categor\u00eda \"Mellor programa animado (de duraci\u00f3n menor a unha hora)\" e obtivo un Premio Annie por \"Mellor programa animado de televisi\u00f3n\". A versi\u00f3n en DVD foi lanzada \u00e1 venda na Rexi\u00f3n 1 o 13 de decembro de 2005, na Rexi\u00f3n 2 o 30 de xaneiro de 2006 e na Rexi\u00f3n 4 o 29 de marzo do mesmo ano. A caixa recompilatoria foi posta \u00e1 venda en dous formatos diferentes: unha caixa coa forma da cabeza de Marge e outra rectangular cl\u00e1sica, na cal o debuxo amosa a estrea dunha pel\u00edcula."}
{"id": "504001", "revid": "12452", "url": "https://gl.wikipedia.org/wiki?curid=504001", "title": "The Simpsons (temporada 7)", "text": ""}
{"id": "504002", "revid": "89787", "url": "https://gl.wikipedia.org/wiki?curid=504002", "title": "Canle do Iucat\u00e1n", "text": "A canle do Iucat\u00e1n (en ) \u00e9 un estreito situado entre M\u00e9xico e Cuba. Conecta a ba\u00eda do Iucat\u00e1n no mar Caribe co golfo de M\u00e9xico. Ten algo m\u00e1is de 200\u00a0km de largo e case 2800\u00a0m de profundidade no seu punto m\u00e1is fondo preto da costa cubana.\nCorrentes.\nA canle do Iucat\u00e1n separa Cuba da pen\u00ednsula do Iucat\u00e1n en M\u00e9xico e une o mar Caribe co golfo de M\u00e9xico. O estreito mide 217\u00a0km entre o cabo Catoche en M\u00e9xico e o cabo San Antonio en Cuba. Ten unha profundidade m\u00e1xima preto da costa cubana de 2779\u00a0m. A auga fl\u00fae a trav\u00e9s do mar Caribe do leste ao oeste. Este fluxo consiste en 5\u00a0Sv de auga da corrente ecuatorial norte que vai a trav\u00e9s do paso dos Ventos e 12\u00a0Sv de auga da corrente ecuatorial sur que vi a trav\u00e9s da costa do Brasil. O fluxo total \u00e9 duns 17\u00a0Sv a unha temperatura de polo menos 17\u00a0\u00b0C. Cando a auga supera a pen\u00ednsula do Iucat\u00e1n recibe o nome de corrente do Iucat\u00e1n. Esta corrente proporciona a maior parte da auga interior do golfo de M\u00e9xico, xa que a cantidade que entra a trav\u00e9s dos estreitos de Florida \u00e9 pequena e intermitente. A corrente do Iucat\u00e1n fl\u00fae con forza na parte occidental da canle mentre que as contracorrentes cubanas fl\u00faen en sentido contrario na parte m\u00e1is oriental. Baixo a corrente do Iucat\u00e1n, hai unha corrente submarina cara ao sur que toma auga dende o golfo de M\u00e9xico.\nArrecifes de coral.\nCando a auga que fl\u00fae a trav\u00e9s da canle do Iucat\u00e1n entre no golfo de M\u00e9xico, pasa sobre o banco de Campeche, unha \u00e1rea pouco fonda. Al\u00ed hai arrecifes de coral sobre as marxes exteriores da plataforma do Iucat\u00e1n a uns 100\u00a0km da beira. Os principais corais que os forman son \"Acropora cervicornis\", \"Acropora palmata\" e \"Montastraea annularis\" e a finais da d\u00e9cada de 1990 moitos morreron. Dende ent\u00f3n realiz\u00e1ronse algunhas repoboaci\u00f3ns. O banco de Campeche \u00e9 unha zona de gran biodiversidade, e a\u00ed e noutras parte da canle l\u00e9vase a cabo moita pesca por parte de pescadores artes\u00e1ns que converxen na zona dende a costa de M\u00e9xico. A \u00e1rea est\u00e1 ameazada pola sobreexplotaci\u00f3n."}
{"id": "504003", "revid": "47401", "url": "https://gl.wikipedia.org/wiki?curid=504003", "title": "Chaira europea setentrional", "text": "A chaira europea setentrional (en ; en ) \u00e9 unha rexi\u00f3n xeomorfol\u00f3xica de Europa. Consiste principalmente en chairas entre as terras altas centroeuropeas ao sur e o mar do Norte e o B\u00e1ltico no norte. Estes dous mares est\u00e1n separados pola pen\u00ednsula de Xutlandia. A chaira europea setentrional est\u00e1 conectada coa chaira europea oriental e xuntas forman a gran chaira europea.\nXeograf\u00eda.\nA elevaci\u00f3n est\u00e1 entre os 0 e os 200\u00a0m. Mentres que a maior parte \u00e9 terra agr\u00edcola, a rexi\u00f3n cont\u00e9n tam\u00e9n pantanos, uceiras e lagos. Na costa do mar do Norte, at\u00f3pase o mar de Wadden, unha gran zona de marea. Na costa do mar B\u00e1ltico, sit\u00faase a lagoa de Pomerania, a lagoa do V\u00edstula e a lagoa de Curlandia, unha serie de grandes lagoas de auga doce.\nLocalizaci\u00f3n.\nA chaira europea setentrional local\u00edzase en B\u00e9lxica, os Pa\u00edses Baixos, Alema\u00f1a, Dinamarca e Polonia, ademais de tocar a Rep\u00fablica Checa. Partes da Inglaterra oriental poden tam\u00e9n considerarse parte da chaira, xa que comparten o seu car\u00e1cter de terra baixa e estivo conectada por terra durante a \u00faltima idade de xeo.\nR\u00edos.\nAs principais concas h\u00eddricas son, de oeste a leste: Rin, Ems, Weser, Elba, Oder e V\u00edstula."}
{"id": "504004", "revid": "47401", "url": "https://gl.wikipedia.org/wiki?curid=504004", "title": "Chaira nordeuropea", "text": ""}
{"id": "504005", "revid": "89787", "url": "https://gl.wikipedia.org/wiki?curid=504005", "title": "Roberto Oya Alonso", "text": "Roberto Oya Alonso, co\u00f1ecido como Cachopas, nado en Vigo cara 1902 e finado na mesma cidade o 22 de decembro de 1941, foi un obreiro e guerrilleiro antifranquista galego.\nTraxectoria.\nMetal\u00farxico de Lavadores. Foi detido en xullo de 1933 con Bernardo \u00c1lvarez Troncoso, Manuel Pi\u00f1eiro Comesa\u00f1a, Antonio Grilo Moreira e Manuel Cobas Vidal, acusados de colocar unha bomba no domicilio de Antonio Abalde Comesa\u00f1a, en Santo Andr\u00e9 de Comesa\u00f1a. Co golpe de Estado do 18 de xullo de 1936 fuxiu ao monte. Reclamado por requisitoria en xu\u00f1o de 1937 xunto con \u00c1lvaro Ballesteros Est\u00e9vez, Guillermo Santos Caride, Eugenio Gonz\u00e1lez Fern\u00e1ndez, Abraham Lloriente S\u00e1nchez, Ferm\u00edn Pais Alonso e outros veci\u00f1os de Lavadores fuxidos, volveu ser reclamado por requisitoria en agosto dese ano con outros veci\u00f1os de Lavadores para ser xulgado na causa 194/37, e foi declarado en rebeld\u00eda. Liderou un grupo de fuxidos que comezou a actuar en agosto de 1936 por Bembrive, Cande\u00e1n, na contorna viguesa e no Condado. A Garda Civil atrib\u00faelles o asalto \u00e1s casas reitorais de S\u00e1rdoma (o 25 de xullo de 1936), Cande\u00e1n e Bembrive e outras vivendas daquela zona. Foi detido en 1939. Xulgado en Vigo por rebeli\u00f3n militar foi condenado a pena de morte. Foi executado no castelo do Castro de Vigo, \u00e1s 8 horas do 22 de decembro de 1941. En decembro de 1941 abr\u00edronlle expediente de responsabiliadades pol\u00edticas."}
{"id": "504006", "revid": "72012", "url": "https://gl.wikipedia.org/wiki?curid=504006", "title": "L\u00e1brido", "text": ""}
{"id": "504007", "revid": "5749", "url": "https://gl.wikipedia.org/wiki?curid=504007", "title": "Agust\u00edn Fern\u00e1ndez Fern\u00e1ndez", "text": "Agust\u00edn Fern\u00e1ndez Fern\u00e1ndez, nado en Foz e finado en Columbrianos, Ponferrada, o 28 de xu\u00f1o de 2009, foi un piloto galego de motociclismo.\nDisputou oito veces consecutivas o Rally Dakar entre 1987 e 1994, conseguindo completalo en seis delas. O seu mellor resultado foi o sexto lugar do ano 1993. Despois de deixar a competici\u00f3n, adicouse \u00e1 organizaci\u00f3n de eventos de motor. Faleceu en 2009 nun accidente de tr\u00e1fico na Autov\u00eda do Noroeste, no que tam\u00e9n perderon a vida a s\u00faa muller Bego\u00f1a e un compa\u00f1eiro."}
{"id": "504008", "revid": "89787", "url": "https://gl.wikipedia.org/wiki?curid=504008", "title": "Videoxogo de plataformas", "text": "Os videoxogos de plataformas son un x\u00e9nero de videoxogos que se caracterizan por ter que cami\u00f1ar, correr, saltar ou escalar sobre unha serie de plataformas e cant\u00eds, con inimigos, mentres se recollen obxectos para poder completar o xogo. Este tipo de videoxogos adoitan usar vistas de desprazamento horizontal cara \u00e1 esquerda ou cara \u00e1 dereita. \u00c9 un x\u00e9nero moi popular de videoxogos, xurdido a comezo da d\u00e9cada de 1980 e que segue mantendo bastante popularidade na actualidade.\nEvoluci\u00f3n.\nAnos 1980.\nO x\u00e9nero nace nas m\u00e1quinas arcade cos pioneiros \"Space Panic\" en 1980 e \"Donkey Kong\" en 1981. O uso da gravidade e o emprego de escaleiras ou saltos para moverse a trav\u00e9s das plataformas que flotan ao longo da pantalla foi o que fixo diferenciarse a esta clase de xogos dos da s\u00faa \u00e9poca, os familiares de Pac-Man, onde a perspectiva era cenital e non hab\u00eda gravidade. O x\u00e9nero non terminou de definirse at\u00e9 a aparici\u00f3n de \"Pitfall!\", publicado por Activision para Atari 2600 en 1982. Por\u00e9n, a pouca capacidade das consolas da \u00e9poca (Atari 2600, Colecovision e semellantes) non era o suficiente para explotar esta clase de xogos, polo que as plataformas pasaron sen pena nin gloria pola crise do videoxogo de 1983, aparecendo alg\u00fans t\u00edtulos para ordenador como \"Manic Miner\" (1983) e a s\u00faa secuela \"Jet Set Willy\" (1984). Tam\u00e9n por aquela \u00e9poca apareceron os primeiros xogos isom\u00e9tricos, da man de SEGA co seu \"Congo Bongo\" (1983).\nA grande explosi\u00f3n das plataformas veu da man de Super Mario Bros. e a NES de Nintendo en 1985. Este xogo non s\u00f3 revolucionou o x\u00e9nero das plataformas, sen\u00f3n que supuxo tam\u00e9n toda unha revoluci\u00f3n na industria dos videoxogos, relanzando outra vez as videoconsolas (especialmente a NES), que trala crise do videoxogo de 1983 foran arrasadas polas computadoras persoais de baixo custo como o Commodore 64. O \"Super Mario Bros.\" introduciu no x\u00e9nero de plataformas unha serie de elementos que sentar\u00edan precedente: a recolecci\u00f3n de 100 \u00edtems para conseguir vidas extra (neste caso, moedas), e a divisi\u00f3n en subniveis dos mundos.\nDurante o reinado da NES na segunda metade dos oitenta o x\u00e9nero das plataformas en 2D viviu os seus mellores momentos. Por unha banda a popularizaci\u00f3n da f\u00f3rmula do Mario nas m\u00e1quinas arcade trouxo grand\u00edsimos t\u00edtulos como \"New Zealand Story\" ou \"Bubble Bobble\", de Taito, ou \"Adventure Island\" de Hudson. Doutra banda as posibilidades dunha consola caseira permitiron a aparici\u00f3n de xogos moito m\u00e1is longos, dando orixe \u00e1s plataformas de exploraci\u00f3n como \"Metroid\" (1986) ou \"Castlevania III\" (1989). Este subx\u00e9nero ti\u00f1a xeralmente unha historia e unha ambientaci\u00f3n m\u00e1is desenvolvida, e un estilo de xogo m\u00e1is orientado \u00e1 exploraci\u00f3n dos escenarios que ao xogo lineal e r\u00e1pido de \"Super Mario Bros.\" ou os t\u00edtulos provenientes de m\u00e1quina arcade. T\u00edtulos como \"Ghosts'n Goblins\", \"Mega Man\", \"Contra\" (co\u00f1ecido en Europa como Probotector) ou m\u00e1is tarde \"Prince of Persia\" (1989) foron achegando frescura e popularidade ao x\u00e9nero durante a segunda metade dos 80.\nAnos 1990.\nNa primeira metade dos 90 o x\u00e9nero estandarizouse por completo tanto nas consolas de 16 bits (SNES e Sega Mega Drive) como nas consolas port\u00e1tiles (Game Boy e Sega Game Gear). Nos 16 bits sa\u00edron grandes t\u00edtulos como \"Sonic the Hedgehog\" na Mega Drive ou \"Super Mario World\" na SNES. Mais a popularizaci\u00f3n das plataformas tam\u00e9n deu lugar a miles de xogos de baixa calidade, con toda clase de temas. Entre a marea de xogos de plataformas que se lanzaron nesta \u00e9poca, destacaban de cando en vez t\u00edtulos cun bo dese\u00f1o como \"Earthworm Jim\", \"Aladdin\", \"The Lion King\" ou \"Another World\". A \u00faltima gran revoluci\u00f3n nas plataformas nos 16 bits veu con \"Donkey Kong Country\" de Rare, que utilizando un avanzado sistema de pre-renderizaci\u00f3n dos gr\u00e1ficos, explotou por completo as capacidades da SNES.\nCoa aparici\u00f3n das 3D e a nova xeraci\u00f3n de consolas experimentouse a conversi\u00f3n do x\u00e9nero \u00e1 terceira dimensi\u00f3n. Os primeiros t\u00edtulos como Clockwork Knight para Sega Saturn presentaban gr\u00e1ficos tridimensionais pero un esquema de xogo lineal, semellante \u00e1s plataformas de toda a vida. Este tipo de xogos consid\u00e9ranse \"2.5D\". Tam\u00e9n se debe mencionar puntualmente o \"Jumping Flash\", un xogo para PlayStation que adaptaba os elementos dos xogos de plataformas coa xogabilidade en primeira persoa ao estilo Doom.\nNon foi at\u00e9 a aparici\u00f3n de Super Mario 64 cando se conseguiu a f\u00f3rmula correcta para adaptar o x\u00e9nero \u00e1s 3D. Super Mario 64 introduciu escenarios completamente tridimensionaos onde a liberdade e a cantidade de movementos no escenario por fin conseguiron trasladar a xogabilidade, caracter\u00edstica esencial das plataformas, \u00e1 terceira dimensi\u00f3n. A xenial f\u00f3rmula de Super Mario 64, un dos mellores e m\u00e1is influentes t\u00edtulos da historia, tocou teito nada m\u00e1is estrear o estilo nas 3D, e ning\u00fan t\u00edtulo achegou nada excesivamente importante ao x\u00e9nero durante os anos seguintes.\nTam\u00e9n coas novas consolas de 32 bits, con alta capacidade de almacenamento en CD-ROM, permitiron realizar grandes xogos de plataformas en 2D que revitalizaron o x\u00e9nero, como \"Rayman\", ' (unha das obras mestras da saga) ou ', que introduciu unha innovadora intelixencia artificial para os inimigos. Tam\u00e9n sa\u00edron excelentes xogos en 2.5D, que aproveitaban as capacidades t\u00e9cnicas da nova xeraci\u00f3n de consolas mantendo un estilo de xogo m\u00e1is cl\u00e1sico, como \"Crash Bandicoot\" ou \"Klonoa\" para PlayStation ou \"Nights into Dreams\" para Sega Saturn.\nAnos 2000.\nNa d\u00e9cada dos 2000 segu\u00edronse continuando as f\u00f3rmulas estabelecidas na xeraci\u00f3n dos 32 e os 64 bits en canto aos xogos en 3D e en 2,5D. Salientan nesta \u00e9poca \"Sonic Adventure 2\" para a consola Dreamcast, m\u00e1is adiante tam\u00e9n para a consola de Nintendo GameCube, e \"Super Monkey Ball\" de SEGA, que ademais de ter a honra de ser o primeiro xogo de SEGA para unha consola de Nintendo, introduciu unha innovadora xogabilidade a trav\u00e9s dun personaxe metido nunha pelota de praia. E \"Psychonauts\" (2005), un xogo realizado por Tim Schafer, un dos autores de \"Monkey Island\".\nA aparici\u00f3n de Game Boy Advance na primeira metade da d\u00e9cada tam\u00e9n trouxo unha nova mocidade aos xogos en 2D na port\u00e1til, sa\u00edndo ao mercado numerosos t\u00edtulos que contin\u00faan o estilo marcado na \u00e9poca dourada dos 16 bits, as\u00ed como reedici\u00f3ns de xogos cl\u00e1sicos de NES e SNES. C\u00f3mpre sinalar neste rexurdir das plataformas cl\u00e1sicos que trouxo a Game Boy Advance, \"Cave Story\" (2004), un xogo freeware para PC que combina elementos de plataformas cl\u00e1sicos, de exploraci\u00f3n, e arcade que, a\u00ednda mantendo a est\u00e9tica 16bit, ten un acabado t\u00e9cnico que corresponde aos tempos que corren e que \u00e9, probablemente unha das obras mestras do x\u00e9nero.\nPara a videoconsola PlayStation 2 cre\u00e1ronse moitas franqu\u00edas novas, principalmente a saga de \"Jak and Daxter\" desenvolvida por Naughty Dog logo de vender os dereitos de \"Crash Bandicoot\", Jak and Daxter revolucionou a industria sendo o primeiro xogo 3D en non inclu\u00edr tempos de carga, utilizando a linguaxe de programaci\u00f3n GOAL, o cal ofrece un mundo 3D m\u00e1is amplo e flu\u00eddo. E por parte de Insomniac Games temos a exitosa saga de \"Ratchet &amp; Clank\" logo do abandono de \"Spyro the Dragon\", unha saga con mec\u00e1nicas de plataformas ben logradas e a utilizaci\u00f3n de variadas armas, hai outros xogos destacables con \"Sly Cooper\", Rayman, entre outros.\nCoas novas interfaces das consolas de Nintendo, experim\u00e9ntase con novas f\u00f3rmulas para a xogabilidade, facendo uso da pantalla t\u00e1ctil da Nintendo DS ou do mando da Wii. Alg\u00fans xogos xa sa\u00eddos ao mercado como \"Super Mario 64 DS\" ou outros preparados para o lanzamento de Wii como \"Super Mario Galaxy\u00a1\u00a1 ou as conversi\u00f3ns de \"Super Monkey Ball\" e \"Rayman\" para esta consola bosquexaron os seguintes anos do x\u00e9nero, pois o avance da tecnolox\u00eda influ\u00edu moito nos videoxogos.\nAnos 2010.\nA comezos desta d\u00e9cada prod\u00facese un auxe nas plataformas de avance 2D, chegando a converter \u00e1s plataformas 3D nun subx\u00e9nero minoritario. Moitas franqu\u00edas que deran o salto aos 3D volven \u00e1s d\u00faas dimensi\u00f3ns debido entre outras cousas a:\nExemplos de xogos que volveron \u00e1s 2 dimensi\u00f3ns son \"The Impossible Game\", \"Rayman Origins\", \"Donkey Kong Country Returns\" e \"Sonic Generations\". Por\u00e9n, e sobre todo nos cada vez m\u00e1is populares videoxogos independentes, tam\u00e9n se crearon plataformas 2D completamente novos, como \"Super Meat Boy\" e \"Fez\"."}
{"id": "504009", "revid": "19415", "url": "https://gl.wikipedia.org/wiki?curid=504009", "title": "Tesoman j\u00e4\u00e4halli", "text": "O Tesoman j\u00e4\u00e4halli \u00e9 unha pista de xeo situada na parte oriental do distrito de Tesomaj\u00e4rvi, na cidade de Tampere, Finlandia. A pista de xeo canta con d\u00faas salas, a Tesoma 1 constru\u00edda en 1989, e o Tesoma 2, constru\u00eddo en 1999.\nCon todo, o Tesoma 1, propiedade da cidade de Tampere, foi demolido, entre outros motivos, por problemas co sistema de refrixeraci\u00f3n, e o tama\u00f1o insuficiente de estruturas e cargas. Posteriormente constru\u00eduse unha pista nova e m\u00e1is grande, con capacidade para 1\u00a0500 persoas en lugar das 800 anteriores. O novo pavill\u00f3n foi encargado a principios de agosto de 2017.\nNeste pavill\u00f3n xoga os seus partidos como local o equipo feminino de h\u00f3ckey sobre xeo de Ilves, as\u00ed como o equipo de ringette de Ilves."}
{"id": "504010", "revid": "1888", "url": "https://gl.wikipedia.org/wiki?curid=504010", "title": "Jes\u00fas Lago Gonz\u00e1lez", "text": "Jes\u00fas Lago Gonz\u00e1lez, co\u00f1ecido como Petrillas, nado no antigo concello de Lavadores (Vigo) cara a 1900 e finado en Vigo o 24 de outubro de 1940, foi un guerrilleiro antifranquista galego.\nTraxectoria.\nLogo do golpe de Estado do 18 de xullo de 1936 fuxiu ao monte. Dirixiu un grupo dunha ducia de guerrilleiros que actuaron na contorna de Cabral e Navia at\u00e9 1939. O grupo estaba formado por Enrique Cameselle Garc\u00eda, Jos\u00e9 Almeida Otero, Antonio Rodr\u00edguez Posada, Luciano Janeiro Valente, Vicente Guill\u00e9n Biel e Manuel Rodr\u00edguez Fern\u00e1ndez. Foron acusados polas autoridades de estar detr\u00e1s da morte de Amelia Alonso, propietaria dunha granxa en Cabral, e Jos\u00e9 Navas, que veu no seu socorro, a principios de 1939. Uniuse ao grupo de Jos\u00e9 e Rogelio Garc\u00eda Morales, os \"Maletas\". O 15 de outubro de 1939, o grupo foi rodeado pola Garda Civil en Vilar de Infesta (Redondela) e Jes\u00fas foi o autor do tiro accidental que feriu gravemente ao seu compa\u00f1eiro Rogelio Garc\u00eda, pero conseguiu escapar. Denunciado por tres dos seus excompa\u00f1eiros, foi capturado o 21 de setembro de 1940. As autoridades acus\u00e1rono dunha morte en 1936, varios atracos nos anos posteriores e da morte da propietaria da granxa en Cabral e do seu veci\u00f1o. Foi xulgado en consello de guerra e condenado a pena de morte. Foi executado no cemiterio de Puxeiros con Antonio Rodr\u00edguez Posada, Luciano Janeiro Valente, Jos\u00e9 Almeida Otero e Enrique Cameselle Garc\u00eda, o 24 de outubro de 1940. Outro dos condenados, Juan Manuel Rodr\u00edguez Fern\u00e1ndez, logrou fuxir no momento de iniciarse a execuci\u00f3n.\nVida persoal.\nCasou con Amparo Alonso."}
{"id": "504012", "revid": "55340", "url": "https://gl.wikipedia.org/wiki?curid=504012", "title": "Abrocho de raios gamma", "text": ""}
{"id": "504015", "revid": "55340", "url": "https://gl.wikipedia.org/wiki?curid=504015", "title": "Abrocho de s\u00edndrome hemol\u00edtico-ur\u00e9mica de 2011", "text": ""}
{"id": "504017", "revid": "85894", "url": "https://gl.wikipedia.org/wiki?curid=504017", "title": "Pilar Fern\u00e1ndez Seijo", "text": "Pilar Fern\u00e1ndez Seijo, co\u00f1ecida como Monta\u00f1esa, nada en Vilagarc\u00eda de Arousa cara a 1895 e finada no mesmo concello o 16 de febreiro de 1937, foi unha sindicalista e guerrilleira galega.\nTraxectoria.\nVeci\u00f1a de Trabanca Badi\u00f1a. Do sindicato de metal\u00farxicos da CNT de Vilagarc\u00eda de Arousa. Co golpe de Estado do 18 de xullo de 1936 fuxiu ao monte e uniuse ao grupo guerrilleiro organizado por Rodrigo Berruete Alejandre no monte Xiabre con \u00c1ngel Buceta Loro\u00f1o, Ram\u00f3n Rodr\u00edguez Carregal, Francisco Bahamonde, Manuel Mart\u00ednez Freire, Jos\u00e9 Torres Eiras, e Seraf\u00edn Brea Otero, ao que tam\u00e9n se incorporaron Urbano Tarr\u00edo Montero, Manuel Limeres Ord\u00f3\u00f1ez, Juan Gil Quintela, Antonio Basilio Sayanes Gonz\u00e1lez e Manuel D\u00edaz Hermo. Perseguidos pola Garda civil, o ex\u00e9rcito, os carabineiros e as milicias de Falange e a Garda C\u00edvica de Vilagarc\u00eda, o 13 de febreiro de 1937 cercaron a s\u00faa casa de Trabanca Badi\u00f1a na que estaban refuxiados, pero lograron fuxir. Na persecuci\u00f3n morreu Manuel D\u00edaz Hermo e \u00c1ngel Buceta entregouse ao d\u00eda seguinte. O 16 de febreiro foron cercados nunha casa de Loenzo, os franquistas prenderon lume ao edificio e morreron carbonizados Pilar Fern\u00e1ndez, Rodrigo Berruete, Manuel Limeres e Antonio Sayanes. Os cad\u00e1veres foron trasladados ao cemiterio de Vilagarc\u00eda e soterrados nunha fosa com\u00fan sen nome. Foi xulgada por rebeli\u00f3n, pero suspenderon as actuaci\u00f3ns."}
{"id": "504019", "revid": "8993", "url": "https://gl.wikipedia.org/wiki?curid=504019", "title": "Illa Betio", "text": ""}
{"id": "504020", "revid": "89787", "url": "https://gl.wikipedia.org/wiki?curid=504020", "title": "C\u00e9sar Rosas Berm\u00fadez", "text": "C\u00e9sar Rosas Berm\u00fadez, nado en Nerva (Huelva) en 1903 e finado en Teis o 3 de abril de 1939, foi un sindicalista e guerrilleiro antifranquista espa\u00f1ol.\nTraxectoria.\nTaxista de profesi\u00f3n. Nos anos da Rep\u00fablica marchou a Vigo e empregouse nas factor\u00edas de Vulcano. Dirixente do Sindicato Metal\u00farxico e Secretario do Sindicato de Oficios Varios da CNT de Vigo. Representou \u00e1 comarca viguesa no Congreso da CNT de Zaragoza. Foi detido en varias ocasi\u00f3ns pola s\u00faa militancia cenetista. Co golpe de Estado do 18 de xullo de 1936 participou na resistencia en Teis e Lavadores. Logo fuxiu cara os montes da Madroa. O 12 de abril de 1937 as autoridades franquistas organizaron unha batida en San Xo\u00e1n do Monte na s\u00faa procura e na dos seus compa\u00f1eiros Antonio Iglesias Gonz\u00e1lez e Ernesto Rodr\u00edguez V\u00e1zquez. Os veci\u00f1os que os protex\u00edan, Jose Niebla Garc\u00eda e \u00c1ngela Iglesias Rebollar, foron detidos e logo asasinados nas inmediaci\u00f3ns do Monte da Gu\u00eda. O 19 de abril foron localizados por unha delaci\u00f3n e asasinados os compo\u00f1entes do grupo Olegario Collazo Lago, Leopoldo Comesa\u00f1a Lorenzo e Jos\u00e9 L\u00f3pez Rivas en San Xo\u00e1n do Monte. Foi xulgado en Vigo por rebeli\u00f3n e declarado en rebeld\u00eda. Abr\u00edronlle expediente por responsabilidade civil en setembro de 1937. A finais de xaneiro de 1939 participou nun atraco a unha taberna de Cabral, onde foi reco\u00f1ecido. O 3 de abril de 1939 cando estaba refuxiado con Antonio Iglesias Gonz\u00e1lez na casa de Luc\u00eda Dom\u00ednguez Eiroa no Toural, foron acurralados pola Garda Civil e suicid\u00e1ronse."}
{"id": "504024", "revid": "5312", "url": "https://gl.wikipedia.org/wiki?curid=504024", "title": "Dirixible Hindenburg", "text": ""}
{"id": "504025", "revid": "5132", "url": "https://gl.wikipedia.org/wiki?curid=504025", "title": "Selecci\u00f3n de f\u00fatbol da Alema\u00f1a Federal", "text": ""}
{"id": "504026", "revid": "1131", "url": "https://gl.wikipedia.org/wiki?curid=504026", "title": "Antonio Iglesias Gonz\u00e1lez", "text": "Antonio Iglesias Gonz\u00e1lez, nado en Vigo cara a 1914 e finado en Teis o 3 de abril de 1939, foi un sindicalista e guerrilleiro antifranquista galego.\nTraxectoria.\nVeci\u00f1o de Lavadores. Ferreiro axustador. Membro do Sindicato Metal\u00farxico da CNT de Vigo e das Juventudes Libertarias. Co golpe de Estado do 18 de xullo de 1936 participou na resistencia en Teis e Lavadores. Logo fuxiu ao monte integr\u00e1ndose no grupo de C\u00e9sar Rosas Berm\u00fadez. O 12 de abril de 1937 as autoridades franquistas organizaron unha batida en San Xo\u00e1n do Monte na s\u00faa procura. Os veci\u00f1os que os protex\u00edan, Jose Niebla Garc\u00eda e \u00c1ngela Iglesias Rebollar, foron detidos e logo asasinados nas inmediaci\u00f3ns do Monte da Gu\u00eda. O 19 de abril foron localizados por unha delaci\u00f3n e asasinados os compo\u00f1entes do grupo Olegario Collazo Lago, Leopoldo Comesa\u00f1a Lorenzo e Jos\u00e9 L\u00f3pez Rivas en San Xo\u00e1n do Monte. O 3 de abril de 1939 cando estaba refuxiado con C\u00e9sar Rosas Berm\u00fadez na casa de Luc\u00eda Dom\u00ednguez Eiroa no Toural, foron acurralados pola Garda Civil e suicid\u00e1ronse."}
{"id": "504028", "revid": "127505", "url": "https://gl.wikipedia.org/wiki?curid=504028", "title": "Manuel Gonz\u00e1lez Gonz\u00e1lez (m\u00fasico)", "text": "Manuel Gonz\u00e1lez Gonz\u00e1lez, tam\u00e9n co\u00f1ecido como O Chicho do Funk ou Ortiga, nado en Santiago de Compostela o 30 de agosto de 1994, \u00e9 un m\u00fasico galego.\nTraxectoria.\nA\u00ednda que nado en Compostela, sempre estivo moi ligado a Trasar de Carballo e San Mamede (Carballedo), a terra dos seus av\u00f3s. Estudou a primaria e a secundaria en Compostela e fixo estudos de fisioterapia en Pontevedra, na Universidade de Vigo.\nDesde moi novo tivo afecci\u00f3n pola m\u00fasica, sobre todo na interpretaci\u00f3n con guitarra el\u00e9ctrica, e formouse na escola de m\u00fasica A Casa do Rock, na s\u00faa cidade natal.\nEsteban &amp; Manuel.\nDespois de colaborar con varios grupos, deuse a co\u00f1ecer co d\u00fao \"Esteban &amp; Manuel\", que recuperou o esp\u00edrito da verbena a ritmo de cumbia, trap e auto-tune. Hai quen os considera \"os pais galegos da cumbia-tune\". Actuaron no Monkey Week de Sevilla e caracteriz\u00e1banse por vestir un de vermello e o outro de azul. Un dos temas m\u00e1is co\u00f1ecidos de \"La banda sonora de tu d\u00eda a d\u00eda\" (La Melona, 2017) foi \"Ela namoroume\".\nBoyanka Kostova.\nDesde 2016, Cibr\u00e1n Garc\u00eda (Saibran Yiyi) e O Chicho do Funk formaron Boyanka Kostova, d\u00fao galego de m\u00fasica trap. \nDiscos:\nOrtiga.\n\"Ortiga\" \u00e9 un proxecto en solitario do Chicho que arrincou en 2019 con \"Chicho &amp; sus chichas\" (Ernie Records). Ortiga \u00e9 unha evoluci\u00f3n do son de Esteban &amp; Manuel, con algunhas peculiaridades que o achegan m\u00e1is \u00e1 electr\u00f3nica, mais sen perder a alma latina e de festa popular, os seus sinais de identidade xunto co auto-tune. Os dez temas fan referencia \u00e1 terra e a xente real: \"Pistolera, Acostumbrao, Bolero digital, Chantadanfestas, O solar, Mambito de los enamoraos, La Ortiga, Las motos de agua, Para no ia (remix), Chicho y sus chichas\".\nCon elementos da salsa, o merengue, a cumbia e a bachata, contan co Auto-Tune t\u00edpico das canci\u00f3ns trap, mais a base ten unha caixa de ritmos electr\u00f3nica. Hai canci\u00f3ns en galego e nun dos cortes hai un son dun titorial sobre ortigas, porque a ortiga \u00e9 unha planta h\u00edper galega e tivo experiencias na infancia con ela.\nEn agosto de 2020 confes\u00e1balle ao Diario de Pontevedra:\nEn 2020 colaborou con Rodrigo Cuevas en \"La magia de tu melena\".\nNa primavera de 2021 lanzou \"Nanana\" e \"Helic\u00f3ptero\", d\u00faas novas canci\u00f3ns. En setembro de 2021 lanzou o disco \"Sabes el Camino que Eleg\u00ed,\" que recolle esas canci\u00f3ns. Composto entre 2019, 2020 e xaneiro e febreiro de 2021, foi gravado e mesturado por Hevi en Laboratorio Soyuz entre decembro de 2020 e febreiro de 2021. Foi masterizado por Cem Oral, producido por Chicho e coproducido por Hevi. A maior\u00eda das letras e das m\u00fasicas son de Chicho do Funk. Son dez temas con salsa, cumbia, bachata -e outros- mesturados coa electr\u00f3nica, o autotune e o folclore.\nOrtiga e Grande Amore.\nEn 2021 Ortiga &amp; Grande Amore presentaron \"Los rastreadores\". Nos seus seis cortes, \u2018Los Rastreadores\u2019 \"te\u00f1en elementos de techno, de rumba, de ritmos latinos, de rap\u2026 porque para iso est\u00e1n feitos, para que recollan todos os elementos que a eles sempre lles encanta atopar na m\u00fasica que lles transmite algo\". Os artistas gravaron todo o proceso de creaci\u00f3n, composici\u00f3n e gravaci\u00f3n para o disco, a cargo de \u00c1lvaro Alvite.\nOrtiga e Pili Pamp\u00edn.\nNeste mesmo ano, Ortiga co\u00f1eceu a Pili Pamp\u00edn no programa Land Rover da televisi\u00f3n galega. Desde o emisora ped\u00eduselles unha colaboraci\u00f3n conxunta para o programa de fin de ano. Da uni\u00f3n dos dous artistas sa\u00edu unha versi\u00f3n, a ritmo de cumbia, do tema tradicional \"\"eu chorar chore\"i\", da que presentaron posteriormente un videoclip.\nOrtiga &amp; High Paw.\nEn 2022 Ortiga e a cantante de reggae High Paw gravaron xuntos \"Non hai quen me ature.\""}
{"id": "504029", "revid": "59564", "url": "https://gl.wikipedia.org/wiki?curid=504029", "title": "O Chicho do Funk", "text": ""}
{"id": "504032", "revid": "85894", "url": "https://gl.wikipedia.org/wiki?curid=504032", "title": "Samil, Castrofeito, O Pino", "text": " \nSamil ou Saamil \u00e9 un lugar da parroquia de Castrofeito no concello coru\u00f1\u00e9s do Pino, na comarca de Arz\u00faa.\nA uns 180 metros en li\u00f1a recta ao sueste at\u00f3pase o n\u00facleo de Samil de Abaixo, de dimensi\u00f3ns moito menores e xa na parroquia de Arca, polo que a esta poboaci\u00f3n tam\u00e9n se lle co\u00f1ece como Samil de Arriba. Outros top\u00f3nimos dos arredores son Campo da Pepa e A Toxeira (ao norte), As Caneiras (ao oeste) e o Coto de Pazos (ao leste).\nA curta distancia, a uns 1.100 m cara ao nord\u00e9s, nace na Chousa de Abeas o rego do Burgo."}
{"id": "504034", "revid": "1888", "url": "https://gl.wikipedia.org/wiki?curid=504034", "title": "Olegario Collazo Lago", "text": "Olegario Collazo Lago, nado en Vigo en 1914 e finado en San Xo\u00e1n do Monte o 19 de abril de 1937, foi un sindicalista e guerrilleiro antifranquista galego.\nTraxectoria.\nVeci\u00f1o de Pardavila. Oficinista. Membro do Sindicato Metal\u00farxico da CNT de Vigo e das Juventudes Libertarias, das que foi un dos seus fundadores en Vigo en 1931. Co golpe de Estado do 18 de xullo de 1936 participou na resistencia en Teis e Lavadores. Logo fuxiu ao monte integr\u00e1ndose no grupo de C\u00e9sar Rosas Berm\u00fadez e Antonio Iglesias Gonz\u00e1lez. O 19 de abril de 1937 foi localizado por unha delaci\u00f3n e asasinado xunto con Leopoldo Comesa\u00f1a Lorenzo e Jos\u00e9 L\u00f3pez Rivas, compa\u00f1eiros do grupo, en San Xo\u00e1n do Monte."}
{"id": "504036", "revid": "89787", "url": "https://gl.wikipedia.org/wiki?curid=504036", "title": "Lu\u00eds Abella Beade", "text": "Lu\u00eds Abella Beade, nado en Landoi (Cari\u00f1o) en 1900 e finado en Par\u00eds, foi un sindicalista e guerrilleiro antifranquista galego.\nTraxectoria.\nMilitante da Sociedad de Camareros y Cocineros \"La Paz\" de Ferrol dende 1920. Na d\u00e9cada dos anos trinta foi un dos cadros m\u00e1is activos da Confederaci\u00f3n Regional Galaica. En 1931 impulsou a creaci\u00f3n da Federaci\u00f3n de Sindicatos \u00danicos de Ferrol y su Comarca, da que foi secretario. Participou na creaci\u00f3n de varios sindicatos na comarca de Ferrol, e de instituci\u00f3ns educativas ligadas ao anarquismo, como a Escuela Racionalista de Ferrol e o Ateneo Cultural Recreativo Cari\u00f1ense. Foi detenido en varias ocasi\u00f3ns pola s\u00faa participaci\u00f3n en folgas e sabotaxes. \nCando se produciu o golpe de Estado do 18 de xullo de 1936, loitou nas r\u00faas de Ferrol enfront\u00e1ndose coas tropas. Despois permaneceu agochado. Xulgado en Ferrol por rebeli\u00f3n con Lu\u00eds Gonz\u00e1lez D\u00edaz, Mois\u00e9s Lago Lorenzo, Gonzalo Moreno Calvo, Antonio Pena Fern\u00e1ndez, Jos\u00e9 Silva Fern\u00e1ndez e Agust\u00edn Veiga Mejuto, foi declarado en rebeld\u00eda. O 23 de maio de 1937 sostivo con Mois\u00e9s Lago Lorenzo un enfrontamento armado coa forza p\u00fablica na casa de Xuvia onde estaban agochados, sendo detido o propietario da casa e posteriormente condenado a morte. \nEn xullo de 1939 foi un dos participantes na evasi\u00f3n do bou Ram\u00f3n, co que chegaron a Brest e desde al\u00ed foi conducido ao campo de concentraci\u00f3n de Barcar\u00e9s. Viviu en Francia ata a s\u00faa morte."}
{"id": "504038", "revid": "27155", "url": "https://gl.wikipedia.org/wiki?curid=504038", "title": "Fermentaci\u00f3n do \u00e1cido l\u00e1ctico", "text": ""}
{"id": "504039", "revid": "4817", "url": "https://gl.wikipedia.org/wiki?curid=504039", "title": "Aleksandr Kaleri", "text": "Aleksandr Iuriievich \"Sasha\" Kaleri, nado en J\u016brmala (Letonia), o 13 de maio de 1956, \u00e9 un cosmonauta ruso que formou parte das misi\u00f3ns Soiuz TM-14, Soiuz TM-24, Soiuz TM-30, Soiuz TM-3 e Soiuz TMA-01M e foi membro das expedici\u00f3ns 8, 25 e 26 \u00e1 Estaci\u00f3n Espacial Internacional.\nTraxectoria.\nKaleri graduouse en din\u00e1mica de voo en 1979 no Instituto de F\u00edsica e Tecnolox\u00eda de Moscova. En 1983 completou o seu traballo de posgrao no mesmo instituto, especializ\u00e1ndose en mec\u00e1nica de l\u00edquidos, gas e plasma\nFoi seleccionado como cosmonauta por RSC Energia en abril de 1984, participando nas misi\u00f3ns Soiuz TM-14, Soiuz TM-24, Soiuz TM-30, Soiuz TM-3 e Soiuz TMA-01M e nas expedici\u00f3ns 8, 25 e 26 \u00e1 Estaci\u00f3n Espacial Internacional, pasando un total de 769,28 d\u00edas no espazo."}
{"id": "504040", "revid": "98629", "url": "https://gl.wikipedia.org/wiki?curid=504040", "title": "Juan Rodr\u00edguez V\u00e1zquez", "text": "Juan Rodr\u00edguez V\u00e1zquez, co\u00f1ecido como Rito, nado en Torbeo (Ribas de Sil) cara a 1912, foi un xastre e guerrilleiro antifranquista galego.\nTraxectoria.\nFillo de Tom\u00e1s Rodr\u00edguez e Josefa V\u00e1zquez. Xastre en Torbeo. Militante do PSOE, participou en actos e propaganda do partido. Co golpe de Estado do 18 de xullo de 1936 botouse ao monte. Liderou un grupo de fuxidos que actuaba ao sur de Monforte, na conca do Sil. O 20 de xullo de 1937 mataron o carteiro de Torbeo. Foi detido o 7 de novembro de 1940 e xulgado en Lugo o 8 de maio de 1943 por rebeli\u00f3n militar. Foi condenado a 30 anos de reclusi\u00f3n, posteriormente conmutada por 20 anos e un d\u00eda. En 1942 iniciose un expediente de responsabilidades pol\u00edticas contra el. Cumpriu condena na Prisi\u00f3n Provincial de Lugo, da que sa\u00edu en liberdade condicional en xullo de 1944."}
{"id": "504041", "revid": "98629", "url": "https://gl.wikipedia.org/wiki?curid=504041", "title": "Nikolai Kamanin", "text": "Nikolai Petrovich Kamanin (en ), nado o 18 de outubro de 1908 e finado o 11 de marzo de 1982, foi un piloto sovi\u00e9tico e comandante militar que se converteu no primeiro director do corpo de cosmonautas.\nTraxectoria.\nKamanin naceu nunha familia traballadora en Melenki, oblast de Vladimir. En 1927 entrou no Ex\u00e9rcito Vermello e despois de formarse como piloto pasou o resto da s\u00faa vida como membro da Forza A\u00e9rea da Uni\u00f3n Sovi\u00e9tica. En 1934 foi premiado co t\u00edtulo de Heroe da Uni\u00f3n Sovi\u00e9tica por dirixir o rescate da tripulaci\u00f3n do SS Chelyuskin, un buque de exploraci\u00f3n \u00e1rtica. O propio Kamanin fixo persoalmente nove dos voos e aterraxes de rescate en anacos de xeo \u00e1 deriva.\nDespois da segunda guerra mundial foi asignado como alto cargo das Forzas de Reserva Civ\u00eds, unha organizaci\u00f3n voluntaria de apoio aos ex\u00e9rcitos sovi\u00e9ticos. De 1960 a 1971 estivo a cargo do corpo de cosmonautas sovi\u00e9ticos, tendo que inventar m\u00e9todos de selecci\u00f3n e adestramento para os candidatos a ser as primeiras persoas no espazo. Despois da morte da tripulaci\u00f3n da misi\u00f3n Soiuz 11 Kamanin foi deposto e retirado do servizo en 1972. Faleceu en 1982, sendo enterrado no cemiterio de Novedichiy en Moscova. Os seus diarios est\u00e1n entre a documentaci\u00f3n m\u00e1is importante para entender os comezos do programa espacial sovi\u00e9tico."}
{"id": "504042", "revid": "1093", "url": "https://gl.wikipedia.org/wiki?curid=504042", "title": "Manuel Mosquera Bastida", "text": ""}
{"id": "504044", "revid": "89787", "url": "https://gl.wikipedia.org/wiki?curid=504044", "title": "Avelino Lahoz \u00c1lvarez", "text": "Avelino Lahoz \u00c1lvarez, nado en To\u00e9n cara a 1914 e finado en Areas o 17 de febreiro de 1938, foi un guerrilleiro antifranquista galego.\nTraxectoria.\nVeci\u00f1o de Arnoso (Ponteareas). Co golpe de Estado do 18 de xullo de 1936 fuxiu ao monte. Organizou co seu irm\u00e1n Antonio a partida dos \"Ernestinos\". O 10 de febreiro de 1938 morreron tres compo\u00f1entes da partida nun encontro coas forzas represivas na Bouci\u00f1a. Poucos d\u00edas despois, o 17 de febreiro nun enfrontamento coa Garda Civil en Areas foron abatidos Avelino, o seu irm\u00e1n Antonio, e outro compo\u00f1ente da partida; tam\u00e9n resultou morto o comandante de posto da Garda Civil de Ponteareas."}
{"id": "504045", "revid": "1888", "url": "https://gl.wikipedia.org/wiki?curid=504045", "title": "Jos\u00e9 Mar\u00eda Bali\u00f1o S\u00e1nchez", "text": "Jos\u00e9 Mar\u00eda Bali\u00f1o S\u00e1nchez, nado en Boimorto, foi un practicante, militar e guerrilleiro antifranquista galego.\nTraxectoria.\nVeci\u00f1o de Cereixo (A Estrada). Practicante en barcos mercantes. O golpe de Estado do 18 de xullo de 1936 sorprendeuno no porto de Barcelona e integrouse como voluntario no ex\u00e9rcito republicano, onde foi practicante militar provisional do Corpo de Sanidade Militar. En decembro de 1937 foi destinado para o Hospital de Evacuaci\u00f3n do Ex\u00e9rcito do leste. Cando rematou a guerra pasou a Francia, onde foi confinado primeiro no campo de concentraci\u00f3n de Argel\u00e9s Sur Mer e despois no de Barcar\u00e9s. Co estalido da segunda guerra mundial foron trasladados a Saint-Cyprien e despois, novamente, a Argel\u00e9s Sur Mer. En decembro de 1939 sa\u00edu cunha compa\u00f1\u00eda de traballadores cara Normand\u00eda, para traballar na construci\u00f3n dunha v\u00eda de ferrocarril. Al\u00ed enfermou de \u00falcera. Participou nunha retirada de m\u00e1is de 600 quil\u00f3metros durante 12 d\u00edas ata que se firmou o armisticio. Logo traballou como barbeiro, facendo zapatos e agricultor at\u00e9 que en agosto de 1944 se incorporou \u00e1 resistencia (Forces Fran\u00e7aises de l'Int\u00e9rieur [FFI]) participando na Brigada C. Integrouse na Agrupaci\u00f3n de Guerrilleros Espa\u00f1oles en Tolosa e pasou ao Estado espa\u00f1ol na invasi\u00f3n do Val de Ar\u00e1n o 19 de febreiro de 1944. O 27 dese mes acordaron retirarse, pero Jos\u00e9 Mar\u00eda, pola s\u00faa \u00falcera, caeu enfermo e decidiu entregarse \u00e1 Garda Civil no posto de Castej\u00f3n de Valdejasa (Zaragoza). Xulgado por rebeli\u00f3n militar en Zaragoza o 19 de maio de 1945, foi condenado a 12 anos de prisi\u00f3n. Percorreu os penais de Zaragoza, San Miguel de los Reyes, Modelo, C\u00e1ceres, Yeser\u00edas e Talavera, at\u00e9 que sa\u00edu do c\u00e1rcere en 1949 e volveu a Cereixo."}
{"id": "504047", "revid": "23204", "url": "https://gl.wikipedia.org/wiki?curid=504047", "title": "Jos\u00e9 Gusm\u00e3o", "text": "Jos\u00e9 Guilherme Figueiredo Nobre de Gusm\u00e3o, nado en Lisboa o 20 de xullo de 1976, \u00e9 un economista, activista e pol\u00edtico portugu\u00e9s do Bloco de Esquerda (BE). Dende 2019 exerce de eurodeputado dentro do Grupo Confederal da Esquerda Unitaria Europea/Esquerda Verde N\u00f3rdica (GUE/NGL).\nTraxectoria.\nNado o 20 de xullo de 1976 en Lisboa, licenciouse en Econom\u00eda polo Instituto Superior de Econom\u00eda e Xesti\u00f3n (ISEG). Activista en ATTAC, foi membro do Partido Comunista de Portugal (PCP).\nElecto polo Bloco de Esquerda (BE), foi deputado na XI lexislatura da Asemblea da Rep\u00fablica en representaci\u00f3n de Santar\u00e9m.\nAntigo asesor de Marisa Matias e membro do Comit\u00e9 Pol\u00edtico do BE, foi inclu\u00eddo como candidato no n\u00famero 2 da lista do partido de face \u00e1s elecci\u00f3ns ao Parlamento Europeo de 2019 en Portugal. Resultou elixido eurodeputado, integr\u00e1ndose no Grupo Confederal da Esquerda Unitaria Europea/Esquerda Verde N\u00f3rdica (GUE/NGL); asumiu unha vicepresidencia na Comisi\u00f3n de Asuntos Econ\u00f3micos e Monetarios (ECON), convert\u00e9ndose tam\u00e9n en membro da Delegaci\u00f3n para as Relaci\u00f3ns cos Estados Unidos (D-US)."}
{"id": "504048", "revid": "23204", "url": "https://gl.wikipedia.org/wiki?curid=504048", "title": "Jos\u00e9 Guilherme Figueiredo Nobre de Gusm\u00e3o", "text": ""}
{"id": "504050", "revid": "785", "url": "https://gl.wikipedia.org/wiki?curid=504050", "title": "Segar\u2019s Roll", "text": ""}
{"id": "504051", "revid": "1888", "url": "https://gl.wikipedia.org/wiki?curid=504051", "title": "Jes\u00fas L\u00f3pez Su\u00e1rez", "text": "Jes\u00fas L\u00f3pez Su\u00e1rez, co\u00f1ecido como Gazapo, nado en Ansoar (Fornas, Chantada) cara a 1916 e finado en 1942, foi un guerrilleiro antifranquista galego.\nTraxectoria.\nFillo de Manuel L\u00f3pez e Veneranda Su\u00e1rez Crespo, veci\u00f1o de Ansoar. Logo do golpe de Estado do 18 de xullo de 1936 desertou do Batall\u00f3n 353, estivo fuxido e formou parte do grupo de guerrilleiros que actuaba no suroeste da provincia de Lugo, principalmente no concello de Chantada, comandados por Salvador Valc\u00e1rcel Montenegro. Participou no asalto \u00e1 sucursal do Banco Pastor en Chantada e ao \u00f3mnibus da empresa Monta\u00f1a. A Garda Civil tam\u00e9n o acusou de ter participado no asasinato dun garda civil, de dous paisanos e de ferir a un comandante de aviaci\u00f3n, un cabo e dous soldados de infanter\u00eda e un cabo da Garda Civil. O grupo quedou desfeito trala morte pola Garda Civil de Salvador Valcarcel e outros dous guerrilleiros da partida en Ad\u00e1 o 11 de abril de 1939.\nFoi xulgado en Lugo na causa 812/38 e declarado en rebeld\u00eda. Foi requirido polo Xulgado Militar de Vigo en decembro de 1939 xunto con Benjam\u00edn Argiz Fiunte e Victorino Quintana V\u00e1zquez. A s\u00faa nai, Veneranda Su\u00e1rez, foi detida en Chantada o 1 de marzo de 1940 por auxilio a fuxidos, pasando ao C\u00e1rcere de Lugo de onde sa\u00edu en liberdade o 26 de abril. Ese mesmo ano Jes\u00fas tomou a decisi\u00f3n de exiliarse, e para facelo entrou en contacto cunha rede de evasi\u00f3n con \u00e1nimo de lucro. Desta rede formaba parte Carmen Cervelo Iglesias, que foi procesada en 1941 acusada de auxilio \u00e1 rebeli\u00f3n por \"facilitar o intento de fuga ao estranxeiro de Jes\u00fas L\u00f3pez Su\u00e1rez\", xulgada en Lugo o 14 de decembro de 1942, foi condenada a 12 anos e un d\u00eda de prisi\u00f3n. Foi requirido polo xu\u00edz militar de Lugo pola causa 422/41 por atraco a Ricardo Sobrado Fern\u00e1ndez, de Sabadelle, e morte do garda civil Rogelio Gonz\u00e1lez Coldeiro, xunto con Salvador Gil Moure. Jes\u00fas L\u00f3pez foi detido pola Garda Civil de Chantada en xu\u00f1o de 1942. Morreu en 1942, pois a s\u00faa testemu\u00f1a \"antes de su muerte\" figura na causa 365/42."}
{"id": "504055", "revid": "29398", "url": "https://gl.wikipedia.org/wiki?curid=504055", "title": "Norishige Kanai", "text": "Norishige Kanai, nado en Chiba (Xap\u00f3n) o 5 de decembro de 1976, \u00e9 un astronauta xapon\u00e9s que formou parte da misi\u00f3n Soiuz MS-07 e foi membro da Expedici\u00f3n 54 e a Expedici\u00f3n 55 \u00e1 Estaci\u00f3n Espacial Internacional.\nTraxectoria.\nKanai graduouse no Colexio M\u00e9dico de Defensa Nacional en marzo de 2002. Despois de graduarse traballou como cirurxi\u00e1n e como oficial m\u00e9dico no mesmo centro. Foi seleccionado como candidato a astronauta pola axencia espacial xaponesa JAXA en setembro de 2009.P articipou na misi\u00f3n Soiuz MS-07 e foi membro da Expedici\u00f3n 54 e a Expedici\u00f3n 55 \u00e1 Estaci\u00f3n Espacial Internacional, pasando 168,22 d\u00edas no espazo."}
{"id": "504056", "revid": "89787", "url": "https://gl.wikipedia.org/wiki?curid=504056", "title": "Batalla de Aclea", "text": "A batalla de Aclea foi un acontecemento b\u00e9lico que tivo lugar no 851 (a\u00ednda que para outras fontes foi non 852) entre anglosax\u00f3ns e viquingos daneses nalg\u00fan lugar de Ockley, Surrey. \nContexto.\nOs sax\u00f3ns de Aethelwulf, rei de Wessex, tiveron que facer fronte a outra onda de invasores daneses. A\u00ednda que non existen moitos detalles sobre a batalla, a maior parte da informaci\u00f3n procede da \"Cr\u00f3nica anglosaxoa\" na que se mencionan, ese ano, 5 ataques viquingos no sur de Inglaterra:\nNun per\u00edodo de constantes enfrontamentos cons viquingos, a partir do 793, a batalla de Aclea foi unha excepcional vitoria dos anglosax\u00f3ns pois as invasi\u00f3ns f\u00f3ronse intensificando at\u00e9 a chegada do Grande ex\u00e9rcito pag\u00e1n no 865. Daquela, a batalla de Aclea quedara reducida a unha simple an\u00e9cdota hist\u00f3rica.\nLocalizaci\u00f3n.\nA localizaci\u00f3n exacta da batalla a\u00ednda non se identificou con certeza. A proposta con m\u00e1is partidarios \u00e9 a de Oakley en Surrey mais tam\u00e9n se te\u00f1en considerado Oakley Wood, preto de Merstham (Surrey) ou Oakley en Hampshire. "}
{"id": "504060", "revid": "89787", "url": "https://gl.wikipedia.org/wiki?curid=504060", "title": "Fosfocetolase", "text": "En encimolox\u00eda, as fosfocetolases son encimas que catalizan as seguintes reacci\u00f3ns qu\u00edmiicas:\nAs fosfocetolases consid\u00e9ranse encimas promiscuos porque poden utiliar como substratos tres diferentes azucres fosfato. Nun estudo xen\u00e9tico recente, atop\u00e1ronse m\u00e1is de 150 posibles xenes de fosfocetolases que presentaban variadas propiedades catal\u00edticas en 650 xenomas bacterianos analizados. Est\u00e1n presentes en xenomas eucarioticos e bacterianos.\nEstes encimas pertencen \u00e1 familia das liases, concretamente \u00e1s aldehido-liases, que rompen enlaces carbono-carbono. Participan en varios procesos e v\u00edas metab\u00f3licas: v\u00eda das pentosas fosfato, metabolismo do metano, fixaci\u00f3n do carbono e fermentaci\u00f3n heterol\u00e1ctica (pola v\u00eda da fosfocetolase, na que este encima \u00e9 clave). Empregan un cofactor, a tiamina difosfato. As fosfocetolases foron utilizadas anteriormente con fins biotecnol\u00f3xicos, xa que posibilitan a construci\u00f3n de v\u00edas sint\u00e9ticas que permiten a conservaci\u00f3n completa do carbono sen a xeraci\u00f3n de poder redutor."}
{"id": "504061", "revid": "27155", "url": "https://gl.wikipedia.org/wiki?curid=504061", "title": "Frutosa-6-fosfato fosfocetolase", "text": "En encimolox\u00eda, a fructosa-6-fosfato fosfocetolase () \u00e9 un encima que cataliza a seguinte reacci\u00f3n qu\u00edmica:\nO encima tam\u00e9n pode actuar sobre a xilulosa 5-fosfato.\nEste encima pertence \u00e1 familia das liases, concretamente \u00e1s aldehido-liases, que rompen enlaces carbono-carbono. O nome sistem\u00e1tico deste encima \u00e9 D-frutosa-6-fosfato D-eritrosa-4-fosfato-liase (engadidor de fosfato; formador de acetil-fosfato). Outros nomes de uso com\u00fan son D-frutosa-6-fosfato D-eritrosa-4-fosfato-liase (acetilante de fosfato). Este encima participa na v\u00eda das pentosas fosfato."}
{"id": "504062", "revid": "17467", "url": "https://gl.wikipedia.org/wiki?curid=504062", "title": "V\u00eda das pentosas fosfato", "text": ""}
{"id": "504063", "revid": "35560", "url": "https://gl.wikipedia.org/wiki?curid=504063", "title": "Kapustin Yar", "text": "Kapustin Yaer \u00e9 unha zona rusa de lanzamento de m\u00edsiles e foguetes espaciais.\nHistoria.\nKapustin Yar foi o primeiro sitio de probas de m\u00edsiles da Uni\u00f3n Sovi\u00e9tica, logo usado tam\u00e9n para enviar sat\u00e9lites artificiais a \u00f3rbita mediante foguetes da familia Kosmos. Os foguetes V-2 capturados a Alema\u00f1a pola Uni\u00f3n Sovi\u00e9tica despois da segunda guerra mundial e lanzados desde Kapustin Yar foron os primeiros m\u00edsiles bal\u00edsticos lanzados en territorio sovi\u00e9tico. A zona abarcada por Kapustin Yar medrou a partir dos anos 1950 a medida que foin aumentando a variedade de m\u00edsiles desenvolvidos e probados."}
{"id": "504064", "revid": "89787", "url": "https://gl.wikipedia.org/wiki?curid=504064", "title": "Janet L. Kavandi", "text": "Janet Lynn Kavandi, nada en Springfield, Missouri, o 17 de xullo de 1959, \u00e9 unha astronauta estadounidense que formou parte das misi\u00f3ns STS-91, STS-99 e STS-104.\nTraxectoria.\nKavandi graduouse en qu\u00edmica pola Facultade do Sur do Estado de Missouri en 1980 e ten un m\u00e1ster en qu\u00edmica pola Universidade de Missouri en Rolla en 1982. Ten ademais un doutoramento en qu\u00edmica anal\u00edtica pola Universidade de Washington en Seattle en 1999.\nFoi seleccionado como astronauta pola NASA en decembro de 1994, participando nas misi\u00f3ns STS-91, STS-99 e STS-104 e pasando 33,84 d\u00edas no espazo."}
{"id": "504065", "revid": "72012", "url": "https://gl.wikipedia.org/wiki?curid=504065", "title": "Janet Lynn Kavandi", "text": ""}
{"id": "504067", "revid": "27155", "url": "https://gl.wikipedia.org/wiki?curid=504067", "title": "Ciclo de Cahill", "text": ""}
{"id": "504068", "revid": "47401", "url": "https://gl.wikipedia.org/wiki?curid=504068", "title": "Xabier Abalo Costas", "text": "Xabier Abalo Costa \u00e9 un pol\u00edtico galego do BN-PG e do BNG. Alcalde de Moa\u00f1a en tres lexislaturas.\nTraxectoria.\nFoi alcalde do Concello de Moa\u00f1a desde 1979 a 1987 e de 1995 a 1999. No seu mandato f\u00edxose a II edici\u00f3n do festival folk do Morrazo, primeira edici\u00f3n internacional do Interc\u00e9ltico, e encabezou as protestas en 1982 contra os residuos nucleares que botaban ao mar buques coma o \"Scheldeborg.\""}
{"id": "504069", "revid": "4817", "url": "https://gl.wikipedia.org/wiki?curid=504069", "title": "KDU-414", "text": "KDU-414 foi un tipo de motor foguete de propelente l\u00edquido desenvolvido pola Uni\u00f3n Sovi\u00e9tica e usado entre 1960 e 1965.\nCaracter\u00edsticas.\nOs motores KDU-414 us\u00e1ronse como motores de manobra para diferentes sat\u00e9lites. Usaban \u00e1cido n\u00edtrico e UDMH como propelente e ti\u00f1an un pulo de 1,96 kN. Foi usados nos sat\u00e9lites Molniya 1, Mars 1, Venera 1, Zond 2 e Zond 3."}
{"id": "504070", "revid": "25871", "url": "https://gl.wikipedia.org/wiki?curid=504070", "title": "James M. Kelly", "text": "James McNeal \"Vegas\" Kelly, nado en Burlington, Iowa, o 14 de maio de 1964, \u00e9 un astronauta estadounidense retirado que formou parte das misi\u00f3ns STS-114 e STS-102.\nTraxectoria.\nKelly graduouse en enxe\u00f1ar\u00eda astron\u00e1utica pola Academia da Forza A\u00e9rea dos Estados Unidos en 1986 e \u00e9 m\u00e1ster en enxe\u00f1ar\u00eda aeroespacial pola Universidade de Alabama en 1996.\nFoi seleccionado como astronauta pola NASA en abril de 1996, participando nas misi\u00f3ns STS-114 e STS-102 e pasando 26,72 d\u00edas no espazo."}
{"id": "504071", "revid": "4817", "url": "https://gl.wikipedia.org/wiki?curid=504071", "title": "Scott Kelly", "text": "Scott Joseph Kelly, nado en Orange, Nova Jersey, o 21 de febreiro de 1964, \u00e9 un astronauta estadounidense que formou parte das misi\u00f3ns STS-103, STS-118, Soiuz TMA-01M, Soiuz TMA-16M e Soiuz TMA-18M. Foi membro das expedici\u00f3ns 25, 26, 43, 44, 45 e 46 \u00e1 Estaci\u00f3n Espacial Internacional e \u00e9 irm\u00e1 xemelgo do tam\u00e9n astronauta Mark Kelly.\nTraxectoria.\nKelly graduouse en enxe\u00f1er\u00eda el\u00e9ctrica pola Facultade Mar\u00edtima da Universidade do Estado de Nova York en 1987 e \u00e9 m\u00e1ster en sistemas de aviaci\u00f3n pola Universidade de Tennessee, en Knoxville, en 1996.\nFoi seleccionado como astronauta pola NASA en abril de 1996, participando nas misi\u00f3ns STS-103, STS-118, Soiuz TMA-01M, Soiuz TMA-16M e Soiuz TMA-18M e sendo membro das expedici\u00f3ns 25, 26, 43, 44, 45 e 46 \u00e1 Estaci\u00f3n Espacial Internacional. Pasou un total de 520,44 d\u00edas no espazo."}
{"id": "504072", "revid": "72012", "url": "https://gl.wikipedia.org/wiki?curid=504072", "title": "Scott J. Kelly", "text": ""}
{"id": "504073", "revid": "19415", "url": "https://gl.wikipedia.org/wiki?curid=504073", "title": "S\u00e4rk\u00e4nniemi", "text": "S\u00e4rk\u00e4nniemi \u00e9 un parque de atracci\u00f3ns da cidade de Tampere, Finlandia. S\u00e4rk\u00e4nniemi conta con cinco espazos diferenciados: o parque de atracci\u00f3ns, un acuario, a N\u00e4sinneula, un planetario e Koiram\u00e4ki. Dentro do espazo do parque de atracci\u00f3ns inaugurouse no ver\u00e1n de 2012 o espazo Angry Birds Land e un ano despois Koiram\u00e4ki. No complexo existen numerosos restaurantes como o restaurante panor\u00e1mico de N\u00e4sinneula. En 2019 tivo un total de 623\u00a0000 visitantes durante a tempada de ver\u00e1n, e 681\u00a0000 en todo o ano.\nS\u00e4rk\u00e4nniemi conta con ao redor de 500 traballadores ocasionais e 100 traballadores m\u00e1is fixos.\nHistoria.\nS\u00e4rk\u00e4nniemi est\u00e1 localizado nun cabo no lago N\u00e4sij\u00e4rvi no que anteriormente se encontraba unha pequena zona industrial que contaba, entre outras, cun serradoiro e uns talleres navais.\nA idea de constru\u00edr un parque de atracci\u00f3ns en Tampere rem\u00f3ntase ao mes de agosto de 1959 cando a Lasten P\u00e4iv\u00e4n S\u00e4\u00e4ti\u00f6, a fundaci\u00f3n que dirixe Linnanm\u00e4ki, dirixiuse \u00e1 cidade de Tampere, xa que adquirira varias atracci\u00f3ns e quer\u00eda expandirse \u00e1 cidade. A idea foi ben recibida polos dirixentes de Tampere e creouse un comit\u00e9 que, entre outras cousas, viaxou por diferentes parques de atracci\u00f3ns de todo o mundo procurando ideas e vendo as posibles necesidades que ter\u00eda o futuro parque. Axi\u00f1a concretouse a localizaci\u00f3n do parque en Ratinanniemi, e en 1962 creouse a sociedade Ratinanpuisto Oy para prepararlo. A localizaci\u00f3n en Ratinanniemi seguiu presente durante moito tempo dada a localizaci\u00f3n remota de S\u00e4rk\u00e4nniemi, mais finalmente considerouse que a area de Ratinanniemi era demasiado pequena.\nOs primeiros edificios de S\u00e4rk\u00e4nniemi foron o acuario e o planetario, que abriron as s\u00faas portas o 25 de abril de 1969. A idea do planetario naceu dun grupo de tomadores de decisi\u00f3ns de Tampere durante a s\u00faa viaxe a Am\u00e9rica na d\u00e9cada de 1960. Present\u00f3uselle a idea ao daquela alcalde Erkki Lindfors, quen como afeccionado \u00e1 astronom\u00eda aceptou a idea, mentres que o impulsor do acuario ter\u00eda sido o administrador adxunto da cidade Sampo Toni, que era era afeccionado \u00e1 pesca. Durante a primeira semana da visitaron o acuario-planetario unhas 16\u00a0000 persoas a pesar do elevado prezo da entrada na \u00e9poca, fixado en 2,50\u00a0marcos finlandeses.\nEn 1965, logo da visita de Lindfors a Kuopio, onde se constru\u00edra a Torre Puijo, unha torre de observaci\u00f3n con restaurante, tomou a idea e axi\u00f1a se creou un comit\u00e9 en Tampere para planificar a s\u00faa propia torre de observaci\u00f3n que fora canto menos 10\u00a0metros m\u00e1is alta que a torre de Kuopio. En 1966 naceu Tampereen S\u00e4rk\u00e4nniemi.\nNa zona a cidade de Tampere constru\u00edu N\u00e4sinneula, que se converteu en s\u00edmbolo da cidade e que foi inaugurada o 1 de maio\u00a0de 1971. Ao mesmo tempo planeouse un parque de atracci\u00f3ns para a cidade.\nO 1 de maio de 1975 inaugurouse o parque de atracci\u00f3ns, pasaran de seis anos da inauguraci\u00f3n do acuario e do planetario, e 16 dende a creaci\u00f3n do comit\u00e9 de partes que atracci\u00f3ns.\nEspazos.\nParque de atracci\u00f3ns.\nO parque de atracci\u00f3ns foi inaugurado en 1975.\nAcuario e planetario.\nO edificio do acuario e o planetario foi a primeira estrutura que se constru\u00edu en S\u00e4rk\u00e4nniemi, sendo ambos inaugurados o 25 de abril de 1969. Xunto con N\u00e4sinneula son os \u00fanicos espazos do complexo abertos durante todo o ano. O acuario consta de dous niveis e o andar inferior s\u00f3 \u00e9 accesible por unhas escaleiras.\nInicialmente o acuario contaba con focas e le\u00f3ns mari\u00f1os nunha piscina ao aire libre de acceso gratu\u00edto. Os animais foron morrendo progresivamente ata que en 1999 decidiuse sacrificar a \u00faltima foca, de 31 anos, que se encontraba enferma.\nN\u00e4sinneula.\nA torre de observaci\u00f3n \u00e1 beira do lago N\u00e4sij\u00e4rvi que foi inaugurada o 28 de abril de 1971. N\u00e4sinneula \u00e9 o edificio m\u00e1is alto de Finlandia cunha altura total de 168\u00a0metros contando a s\u00faa antenas, mentres que a altura do teito da construci\u00f3n e de 134,5\u00a0metros. Dende que en 2018 a Torre Kakn\u00e4s de Estocolmo pechou as s\u00faas portas ao p\u00fablico \u00e9 tam\u00e9n a maior torre de observaci\u00f3n dos pa\u00edses n\u00f3rdicos. No alto da torre existe un restaurante xiratorio con vistas \u00e1 cidade. A torre \u00e9 considerada un dos s\u00edmbolos da cidade de Tampere."}
{"id": "504074", "revid": "4817", "url": "https://gl.wikipedia.org/wiki?curid=504074", "title": "Joseph Kerwin", "text": "Joseph Peter Kerwin, nado en Oak Park, Illinois, o 19 de febreiro de 1932, \u00e9 un astronauta estadounidense retirado que formou parte da misi\u00f3n Skylab 2.\nTraxectoria.\nKerwin graduouse en medicina pola Escola M\u00e9dica Universitaria do Noroeste, en Chicago, en 1957.\nFoi seleccionado como astronauta pola NASA en xu\u00f1o de 1965, participando na misi\u00f3n Skylab 2 e pasando un total de 28,03 d\u00edas no espazo."}
{"id": "504075", "revid": "72012", "url": "https://gl.wikipedia.org/wiki?curid=504075", "title": "Joseph Peter Kerwin", "text": ""}
{"id": "504076", "revid": "1131", "url": "https://gl.wikipedia.org/wiki?curid=504076", "title": "Mosteiro de Tenorio", "text": ""}
{"id": "504077", "revid": "85894", "url": "https://gl.wikipedia.org/wiki?curid=504077", "title": "Pastor Bazarra S\u00e1nchez", "text": "Pastor Bazarra S\u00e1nchez, nado na Coru\u00f1a en 1918 e finado en Carballo o 5 de xaneiro de 1996, foi un avogado e pol\u00edtico galego.\nTraxectoria.\nAvogado de profesi\u00f3n, nos anos cincuenta instalouse en Carballo. Foi presidente da Hermandad Sindical Local de Labradores y Ganaderos de Carballo e concelleiro de Carballo nos anos setenta e primeiro tenente alcalde. Foi nomeado alcalde de Carballo en febreiro de 1975, mant\u00e9ndose ata as primeiras elecci\u00f3ns democr\u00e1ticas.\nVida persoal.\nCasou con Mar\u00eda Socorro Varela Berm\u00fadez e foi pai de Mar\u00eda Socorro Bazarra Varela."}
{"id": "504079", "revid": "88215", "url": "https://gl.wikipedia.org/wiki?curid=504079", "title": "Ricardo Vidal", "text": "Ricardo Vidal Rodr\u00edguez, nado en Pasarela (Calo, Vimianzo) en 1950, \u00e9 un ex piloto de rallys e preparador de veh\u00edculos galego. Competiu durante anos no Campionato de Galicia de Rally e nos anos 70 fundou o equipo de competici\u00f3n AR Vidal. \u00c9 pai dos pilotos Amador e Ricardo Vidal e t\u00edo do copiloto Francis Lema.\nTraxectoria.\nComezou traballando nun taller de barcos en Cereixo aos catorce anos de idade e tras traballar noutros talleres da Coru\u00f1a e estudar formaci\u00f3n profesional como torneiro marchou a Su\u00edza. Al\u00ed traballou en General Motors e Ford e ao pouco tempo volveu a Galicia. En 1975 comezou a montar en Pasarela AR Vidal, que abriu as s\u00faas portas en xaneiro de 1976 como un taller mec\u00e1nico principalmente de cami\u00f3ns e tractores Barreiros e coches Simca e Dodge, e que se foi especializando cos anos na preparaci\u00f3n de coches de competici\u00f3n, sendo da marca Peugeot os primeiros.\nOs coches preparados por Vidal ga\u00f1aron o Desaf\u00edo Peugeot do Campionato de Espa\u00f1a de Rallys nos anos 1994, 1995, 1996 e 1999, pilotados por Sergio Vallejo, Manuel Muniente, Miguel Fuster, e Roberto Sol\u00eds respectivamente. Nesa \u00e9poca tam\u00e9n compet\u00eda el mesmo, principalmente no Campionato de Galicia. Comezou cun Peugeot 205 Rallye e correu tam\u00e9n cun Peugeot 309 GTI e un Peugeot 106 XSI. Correu tam\u00e9n no Campionato de Galicia de Autocross, rematando subcampi\u00f3n en 2004.\nNos anos 2000 pasou a preparar coches de Mitsubishi, como os do peruano Ram\u00f3n Ferreyros ou o portugu\u00e9s Rui Madeira, que competiron no Campionato do Mundo con coches de AR Vidal e lograron varios podios no grupo N. Outro dos pilotos que conduciron os coches de Vidal foi o seu fillo Amador, que ga\u00f1ou en 2004 o Desaf\u00edo Peugeot e que se puxo \u00e1 fronte do equipo tras a retirada do pai. Amador ga\u00f1ou anos despois o Campionato de Espa\u00f1a de Rallys de Terra en d\u00faas ocasi\u00f3ns, mentres que o seu outro fillo, Ricardo, tam\u00e9n corre en rallys."}
{"id": "504080", "revid": "88215", "url": "https://gl.wikipedia.org/wiki?curid=504080", "title": "Ricardo Vidal Rodr\u00edguez", "text": ""}
{"id": "504081", "revid": "27155", "url": "https://gl.wikipedia.org/wiki?curid=504081", "title": "Neurofascina", "text": "A neurofascina \u00e9 unha prote\u00edna do sistema nervioso que nos humanos est\u00e1 codificada polo xene NFASC do cromosoma 1.\nFunci\u00f3n.\nA neurofascina \u00e9 unha mol\u00e9cula de adhesi\u00f3n celular de tipo inmunoglobulina da familia L1 (ver L1CAM) implicada na selecci\u00f3n de obxectivos subcelular do ax\u00f3n e na formaci\u00f3n de sinapses durante o desenvolvemento neural.\nImportancia cl\u00ednica.\nUnha mutaci\u00f3n homocig\u00f3tica que causa a perda de Nfasc155 orixina unha grave hipoton\u00eda conx\u00e9nita, contracturas dos dedos e dedas e falta de reacci\u00f3n ao tacto ou dor."}
{"id": "504082", "revid": "27155", "url": "https://gl.wikipedia.org/wiki?curid=504082", "title": "NFASC", "text": ""}
{"id": "504085", "revid": "98629", "url": "https://gl.wikipedia.org/wiki?curid=504085", "title": "Calpa\u00edna", "text": "Unha calpa\u00edna (, ) \u00e9 unha prote\u00edna que pertence \u00e1 familia das ciste\u00edna proteases non lisos\u00f3micas dependentes de calcio (encimas proteol\u00edticos) expresados abundantemente en mam\u00edferos e moitos outros organismos. As calpa\u00ednas constit\u00faen a familia C2 de proteases clan CA da base de datos MEROPS. O sistema proteol\u00edtico das calpa\u00ednas incl\u00fae as calpa\u00edna proteases, a pequena subunidade regulatoria CAPNS1, tam\u00e9n chamada CAPN4, e o inhibidor espec\u00edfico de calpa\u00edna end\u00f3xeno, calpastatina.\nDescubrimento.\nA historia do descubrimento da calpa\u00edna enpeza en 1964 cando se detectaron as actividades proteol\u00edticoas dependentes do calcio causadas por unha \"protease neutra activada por calcio\" (CANP, \"calcium activated neutral protease\") no cerebro, cristalino dos ollos e outros tecidos. A finais da d\u00e9cada de 1960 estes encimas foron illados e caracterizados independentemente no cerebro e m\u00fasculo esquel\u00e9tico de rata. Estas actividades estaban causadas por unha ciste\u00edna protease intracelular non asociada cos lisosomas e cunha actividade \u00f3ptima a pH neutro, o que a distingu\u00eda claramente da familia da catepsina de proteases. A actividade depenente do calcio, a localizaci\u00f3n intracelular e a prote\u00f3lise espec\u00edfica limitada sobre os seus substratos, salientaron o papel da calpa\u00edna como protease regulatoria en vez de como dixestiva. Cando se co\u00f1eceu a secuencia deste encima, d\u00e9uselle o nome de \"calpa\u00edna\", para reco\u00f1ecer as s\u00faas propiedades com\u00fans con d\u00faas prote\u00ednas ben co\u00f1ecidas daquela, a prote\u00edna de sinalizaci\u00f3n regulada por calcio calmodulina e a ciste\u00edna protease da papaia, a papa\u00edna. Pouco despois, viuse que a actividade era atribu\u00edble a d\u00faas isoformas principais, denominadas \u03bc (\"mu\")-calpa\u00edna e m-calpa\u00edna (ou calpa\u00edna I e II), que se diferenciaban principalmente nos seus requirimentos de calcio \"in vitro\". Os seus nomes reflicten que son activadas por concentraci\u00f3ns micro- e case milimolares de Ca2+ no interior da c\u00e9lula, respectivamente.\nAta agora, estas d\u00faas isoformas seguen sendo os membros mellor caracterizados da familia das calpa\u00ednas. Estruturalmente, estas d\u00faas isoformas d\u00edmeras comparten unha pequena subunidade id\u00e9ntica de 28 kDa (CAPNS1, antes CAPN4), pero te\u00f1en unhaas subunidades grandes distintas de 80 kDa, co\u00f1ecidas como calpa\u00edna 1 e calpa\u00edna 2 (codificadas, respectivamente, nos xenes \"CAPN1\" e \"CAPN2\").\nEspecificidade de clivaxe.\nAs calpa\u00ednas non reco\u00f1ecen unha secuencia espec\u00edfica de amino\u00e1cidos. Nos substratos proteicos, probablemente son os elementos de estrutura terciaria e non as secuencias de amino\u00e1cidos da estrutura primaria os responsables de dirixir a clivaxe a un substrato determinado. Entre os substratos que son p\u00e9ptidos e pequenas mol\u00e9culas, a especificidade da que se informou m\u00e1is consistentemente \u00e9 a de pequenos amino\u00e1cidos hidr\u00f3fobos (por exemplo, leucina, valina e isoleucina) na posici\u00f3n P2 e grandes amino\u00e1cidos hidr\u00f3fobos (por exemplo, fenilalanina e tirosina) na posici\u00f3n P1. P\u00f3dese dicir que o mellor substrato fluorox\u00e9nico actualmente dispo\u00f1ible da calpa\u00edna \u00e9 (EDANS)-Glu-Pro-Leu-Phe=Ala-Glu-Arg-Lys-(DABCYL), cuxa clivaxe ocorre no enlace Phe=Ala.\nFamilia ampliada.\nO Proxecto Xenoma Humano revelou que existe m\u00e1is dunha ducia doutras isoformas de calpa\u00ednas, algunhas con moitas variantes de empalme. A primeira calpa\u00edna da que se determinou a estrutura tridimensional, a m-calpa\u00edna, \u00e9 a protease tipo para a familia C2 (calpa\u00edna) na base de datos MEROPS.\nFunci\u00f3n.\nA\u00ednda que a funci\u00f3n fisiol\u00f3xica das calpa\u00ednas a\u00ednd non se comprende de todo, s\u00e1bese que participan activamente en procesos como a mobilidade celular e progresi\u00f3n do ciclo celular, e en funci\u00f3ns espec\u00edficas de c\u00e9lulas como a potenciaci\u00f3n a longo prazo nas neuronas e a fusi\u00f3n celular en mioblastos. Baixo esas condici\u00f3ns fisiol\u00f3xicas, un influxo transitorio e localizado de calcio nas c\u00e9lulas activa unha pequena poboaci\u00f3n local de calpa\u00ednas (por exemplo, as que est\u00e1n preto das canles de Ca2+), que despois avanzan na v\u00eda da transduci\u00f3n de sinais ao catalizaren a prote\u00f3lise controlada das s\u00faas prote\u00ednas diana. Ademais, a fosforilaci\u00f3n pola prote\u00eda quinase A e a desfosforilaci\u00f3n pola fosfatase alcalina regulan positivamente a actividade de \u03bc-calpa\u00ednas ao incrementaren as zonas de enrolamento ao azar e diminu\u00edren as zonas con folla \u03b2 da s\u00faa estrutura proteica. A fosforilaci\u00f3n potencia a actividade proteol\u00edtica e estimula a autoactivaci\u00f3n de \u03bc-calpa\u00ednas. Por\u00e9n, o aumento da concentraci\u00f3n de calcio supera os efectos da fosforilaci\u00f3n e desfosforilaci\u00f3n na actividade das calpa\u00ednas e as\u00ed dita actividade depende finalmente da presenza de calcio. Outros papeis co\u00f1ecidos das calpa\u00ednas te\u00f1en que ver co funcionamento da c\u00e9lula, ou axudan a regular a coagulaci\u00f3n do sangue e o di\u00e1metro dos vasos sangu\u00edneos e interve\u00f1en na memoria. As calpa\u00ednas foron implicadas na morte celular apopt\u00f3tica e parecen ser un compo\u00f1ente esencial da necrose. O fraccionamento con deterxente revelou a localizaci\u00f3n citos\u00f3lica das calpa\u00ednas.\nO aumento da actividade das calpa\u00ednas, regulada por CAPNS1, contrib\u00fae significativamente \u00e1 hiperactividade das plaquetas nun ambiente hip\u00f3xico.\nNo cerebro, mentres que a \u03bc-calpa\u00edna est\u00e1 localizada maiormente no soma celular e nas dendritas das neuronas e en menor medida nos ax\u00f3ns e nas c\u00e9lulas gliais, a m-calpa\u00edna enc\u00f3ntrase na gl\u00eda e nunha pequena cantidade en ax\u00f3ns. A calpa\u00edna est\u00e1 tam\u00e9n implicada na degradaci\u00f3n de prote\u00ednas no m\u00fasculo esquel\u00e9tico debido ao exercicio e en estados nutricionais alterados.\nImportancia cl\u00ednica.\nPatolox\u00eda.\nA diversidade funcional e estrutural das calpa\u00ednas na c\u00e9lula refl\u00edctese na s\u00faa implicaci\u00f3n na patoxenia dunha ampla variedade de trastornos. Foron asociados a calpa\u00ednas espec\u00edficas de tecidos polo menos dous trastornos xen\u00e9ticos ben co\u00f1ecidos e unha forma de cancro. Cando a calpa\u00edna 3 (tam\u00e9n chamada p94) de mam\u00edferos \u00e9 xeneticamente defectuosa \u00e9 responsable da distrofia muscular da cintura das extremidades de tipo 2A, ademais o xene da calpa\u00edna 10 foi identificado como un xene de susceptibilidade para a diabetes mellitus de tipo II e o da calpa\u00edna 9 identificouse como un supresor de tumores para o cancro g\u00e1strico. Ademais, a hiperactivaci\u00f3n das calpa\u00ednas est\u00e1 implicqada en varias patolox\u00edas asociadas con alteraci\u00f3ns da homeostase do calcio, como a enfermidade de Alzheimer e a formaci\u00f3n de cataratas, as\u00ed como na dexeneraci\u00f3n secundaria resultante do estr\u00e9s celular agudo despois dunha isquemia de miocardio, isquemia cerebral (neuronal), lesi\u00f3ns traum\u00e1ticas do cerebro e da medula espi\u00f1al. Poden activarse cantidades excesivas de calpa\u00edna debido ao influxo de Ca2+ despois dun accidente cerebrovascular (durante a fervenza isqu\u00e9mica) ou alg\u00fans tipos de lesi\u00f3n cerebral traum\u00e1tica como a lesi\u00f3n axonal difusa. O incremento na concentraci\u00f3n de calcio na c\u00e9lula ten como resultado a activaci\u00f3n das calpa\u00ednas, o que conduce a unha prote\u00f3l\u00edse non regulada tanto de prote\u00ednas diana coma non diana e un consecuente dano nos tecidos irreversible. As calpa\u00ednas excesivamente activas degradan mol\u00e9culas do citoesqueleto como a espectrina, subunidades dos microt\u00fablos, prote\u00ednas asociadas aos microt\u00fabulos e neurofilamentos. Pode tam\u00e9n danar as canles i\u00f3nicas, outros encimas, mol\u00e9culas de adhesi\u00f3n celular e receptores da superficie celular. Isto pode orixinar a degradaci\u00f3n do citoesqueleto e a membrana plasm\u00e1tica. A calpa\u00edna pode tam\u00e9n degradar as canles de sodio que foron danadas por unha lesi\u00f3n axonal, o que desencadea un influxo de sodio que entra na c\u00e9lula. Isto, \u00e1 s\u00faa vez, leva \u00e1 despolarizaci\u00f3n das neuronas e o influxo de m\u00e1is Ca2+. Unha consecuencia significativa da activaci\u00f3n das calpa\u00ednas \u00e9 o desenvolvemento da disfunci\u00f3n contr\u00e1ctil card\u00edaca que segue a un dano isqu\u00e9mico no coraz\u00f3n. Despois da reperfusi\u00f3n do miocardio isqu\u00e9mico, prod\u00facese un desenvolvemento dunha sobrecarga de calcio ou exceso nas c\u00e9lulas do coraz\u00f3n (cardiomiocitos). Este incremento de calcio leva \u00e1 activaci\u00f3n da calpa\u00edna.\nRecentemente a calpa\u00edna foi implicada na promoci\u00f3n da trombose venosa producida pola grande altitude ao ser un mediador da hiperactivaci\u00f3n das plaquetas.\nInhibidores terap\u00e9uticos.\nA regulaci\u00f3n ex\u00f3xena da actividade de calpa\u00edna \u00e9, por tanto, interesante para o desenvolvemento de terapias en moitos estados patol\u00f3xicos. Un dos moitos exemplos que apoian o potencial terap\u00e9utico da inhibici\u00f3n da calpa\u00edna na isquemia, o inhibidor da calpa\u00edna AK275, protexe contra os danos cerebrais por isquemia focal en ratas cando se administra despois da isquemia, e o MDL28170 reduce significativamente o tama\u00f1o do tecido infartado danado en modelos de isquemia focal en ratas. Ademais, os seguintes inhibidores da calpa\u00edna te\u00f1en efectos neuroprotectores: o PD150606, o SJA6017, o ABT-705253, e o SNJ-1945.\nA calpa\u00edna pode liberarse no cerebro ata un mes despois dunha lesi\u00f3n na cabeza, e pode ser responsable do encollemento do cerebro que se observa \u00e1s veces nalgunhas lesi\u00f3ns. Por\u00e9n, a calpa\u00edna pode tam\u00e9n estar implicada nun proceso de \"reesculpido\" ou remodelado que axuda a reparar os danos despois dunha lesi\u00f3n."}
{"id": "504086", "revid": "5863", "url": "https://gl.wikipedia.org/wiki?curid=504086", "title": "Brindes de Conxo", "text": ""}
{"id": "504087", "revid": "85894", "url": "https://gl.wikipedia.org/wiki?curid=504087", "title": "Jos\u00e9 Pichel Calvelo", "text": "Jos\u00e9 Pichel Calvelo, nado cara a 1915 e finado en Soutullo (Erbecedo, Coristanco) o 30 de setembro de 1972, foi un pol\u00edtico galego.\nTraxectoria.\nNo franquismo foi nomeado alcalde de Coristanco nos anos cincuenta. Permaneceu no posto ata a s\u00faa morte en 1972. Morreu aos 57 anos.\nReco\u00f1ecementos.\nO Colexio p\u00fablico de Coristanco leva o seu nome.\nVida persoal.\nCasou con Mar\u00eda Barca Fern\u00e1ndez e foi pai de Carmen, Josefa, Jos\u00e9, Fernando, Celia, Digna, Mar\u00ed-Sol e Manuel Pichel Barca."}
{"id": "504088", "revid": "1505", "url": "https://gl.wikipedia.org/wiki?curid=504088", "title": "Mor, Alfoz", "text": ""}
{"id": "504091", "revid": "98629", "url": "https://gl.wikipedia.org/wiki?curid=504091", "title": "O home de aceiro", "text": "O home de aceiro (en ) \u00e9 un filme estadounidense-brit\u00e1nico de 2013 dirixido por Zack Snyder. Bas\u00e9ase no personaxe de DC Comics Superman. Producido por DC Entertainment, Legendary Pictures, Syncopy e Cruel and Unusual Films, e distribu\u00eddo por Warner Bros. Pictures, \u00e9 unha produci\u00f3n entre os Estados Unidos de Am\u00e9rica e o Reino Unido e o primeiro t\u00edtulo do Universo Estendido de D (DCEU). O gui\u00f3n foi escrito por David S. Goyer, e est\u00e1 protagonizado por Henry Cavill, Amy Adams, Michael Shannon, Kevin Costner, Diane Lane, Laurence Fishburne, Antje Traue, Ayelet Zurer, Christopher Meloni e Russell Crowe. \"O home de aceiro\" \u00e9 un reboot da franqu\u00eda cinematogr\u00e1fica de \"Superman\" que conta cos personaxes da historia orixinal. No filme, Clark Kent descobre que \u00e9 un alien superpoderoso orixinario do planeta Krypton. Decide asumir o papel de protector da humanidade, tomando esa elecci\u00f3n para enfrontarse ao Xeneral Zod e evitar que destr\u00faa a humanidade.\nO desenvolvemento comezou en 2008 cando Warner Bros. decidiu relanzar a franqu\u00eda. Snyder foi contratado como director en outubro de 2010. A fotograf\u00eda principal comezou en agosto de 2011 en West Chicago, Illinois, antes de trasladarse a Vancouver e Plano, Illinois. \"O home de aceiro\" estreouse nos cinemas o 14 de xu\u00f1o de 2013, en 2D, 3D e IMAX. Malia recibir valoraci\u00f3ns dispares por parte da cr\u00edtica, o filme converteuse nun \u00e9xito de recadaci\u00f3n, conseguindo m\u00e1is de 668 mill\u00f3ns de d\u00f3lares en todo o mundo. A cr\u00edtica eloxiou os efectos visuais e a banda sonora de Hans Zimmer, mais criticou o seu ritmo e a falta de desenvolvemento do personaxe. A s\u00faa secuela, titulada \"\" estreouse o 25 de marzo de 2016.\nEstreouse en galego o 6 de xaneiro de 2018 a trav\u00e9s da TVG."}
{"id": "504092", "revid": "23204", "url": "https://gl.wikipedia.org/wiki?curid=504092", "title": "Man of Steel", "text": ""}
