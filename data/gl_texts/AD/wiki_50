{"id": "493912", "revid": "98629", "url": "https://gl.wikipedia.org/wiki?curid=493912", "title": "Segundo de Chom\u00f3n", "text": "Segundo V\u00edctor Aurelio Chom\u00f3n y Ruiz, co\u00f1ecido como Segundo de Chom\u00f3n, nado en Teruel o 17 de outubro de 1871 e finado en Par\u00eds o 2 de maio de 1929, foi un cineasta espa\u00f1ol.\nDestacou como director pioneiro do cine mudo e t\u00e9cnico de trucaxes en pel\u00edculas como \"Cabiria\" (1914), de Giovanni Pastrone \u2014co\u00f1ecido polo seu pseud\u00f3nimo Piero Fosco\u2014, ou \"Napole\u00f3n\" (1927), de Abel Gance.\nFrecuentemente comparado con M\u00e9li\u00e8s, pola s\u00faa gran calidade t\u00e9cnica e creatividade, foi considerado un dos grandes homes do cine do seu tempo, sendo contratado polas m\u00e1is importantes empresas cinematogr\u00e1ficas da \u00e9poca, como a Path\u00e9 Fr\u00e8res ou a Itala Films.\nTraxectoria.\nPioneiro do cine (1895-1905).\nNado en Teruel en 1871, Chom\u00f3n emprende, ao parecer, estudos de enxe\u00f1ar\u00eda, a\u00ednda que se dubida se chegou a rematalos. Entre 1895 e 1897 fixo unha viaxe a Par\u00eds. Nesta cidade descobre o Cinemat\u00f3grafo dos irm\u00e1ns Lumi\u00e8re e co\u00f1ece \u00e1 vedette Julienne Mathieu, con quen casar\u00eda.\nEntre 1897 e 1898 cumpre o servizo militar en Cuba e ao seu regreso a Par\u00eds a fins de 1899 inter\u00e9sase polo novo invento. Axudando \u00e1 s\u00faa esposa, que traballaba nos talleres de coloreado a man fotograma a fotograma das pel\u00edculas de M\u00e9li\u00e8s, dese\u00f1a uns modelos de celuloide que facilitaban este traballo e consegu\u00edan maior precisi\u00f3n na delimitaci\u00f3n da cor. Este sistema, con lixeiros cambios, foi patentado m\u00e1is tarde pola casa Path\u00e9 co nome de \u00abPath\u00e9color\u00bb. Un exemplo desta t\u00e9cnica pode verse no documental \"Burgos voyage\", en galego \"Viaxe a Burgos\", asinado polo turolense en 1910 ou 1911.\nEn 1902 inst\u00e1lase en Barcelona e inaugura un taller que comercializa o seu sistema de coloreado. Fabrica a s\u00faa propia c\u00e1mara cinematogr\u00e1fica e filma unha pel\u00edcula na que utiliza a trucaxe de maquetas: \"Choque de trenes\". Do mesmo ano data \"Monserrat\".\nAo ano seguinte roda varios contos fant\u00e1sticos inspirados nos contos da Editorial Calleja, onde explora a dobre exposici\u00f3n e as sobreimpresi\u00f3ns para conseguir no mesmo plano efectos de xigantismo en pel\u00edculas como \"Pulgarcito\" e \"Gulliver en el pa\u00eds de los Gigantes\", ambas as de 1903.\nEn 1904 realiza \"El heredero de Casa Pruna\", unha pel\u00edcula de cine c\u00f3mico na que se inspirou \"Los guapos de la vaquer\u00eda del parque\" (1905) de Fructu\u00f3s Gelabert. Tr\u00e1tase dun solteiro perseguido por un grupo de mulleres para casar con el. Este sainete realista de Chom\u00f3n, ambientado en Barcelona, inaugura o x\u00e9nero das pel\u00edculas de persecuci\u00f3ns en Espa\u00f1a, a imitaci\u00f3n das xa realizadas polos pioneiros da Escola de Brighton e outros cineastas anglosax\u00f3ns. Ten o seu precedente nunha pel\u00edcula estadounidense dese mesmo ano, \"Personal\" da produtora Biograph, ou m\u00e1is ben a versi\u00f3n que fixo dela Edwin S. Porter para a casa Edison titulada \"How a french nobleman got a wife through the\" New York Herald \"\u00abPersonal\u00bb columns\", que fora proxectada en Barcelona en outubro de 1904. Gelabert imitouna cambiando as mulleres por homes nos seus \"Guapos\". O mesmo asunto foi tratado por Buster Keaton en\"Seven chances\", en galego \"As sete ocasi\u00f3ns\", de 1925.\nTam\u00e9n nesta \u00e9poca perfecciona a t\u00e9cnica do paso de manivela, que consiste en obter tomas fotograma a fotograma para comprimir o tempo, e util\u00edzaa en \"Eclipse de sol\" (1905).\nNesta primeira etapa barcelonesa, as\u00f3ciase a Macaya e Marro, incipientes produtores catal\u00e1ns na Hispano Films, que se dedicaban a filmar temas realistas populares ou hist\u00f3ricos. Para eles realiza pel\u00edculas como \"Os guapos do parque\" (versi\u00f3n da pel\u00edcula de Gelabert), \"D\u00e1se para comer\" ou \"Os heroes do sitio de Zaragoza\", todas do mesmo ano de 1905.\nFrancia e a Path\u00e9 (1906-1909).\nViaxa de novo a Par\u00eds contratado pola Path\u00e9 Fr\u00e8res, produtora que, neste momento, \u00e9 a m\u00e1is importante do mundo debido ao monopolio que exerc\u00eda sobre o celuloide virxe. Volveu a Espa\u00f1a puntualmente para rodar a voda de Afonso XIII, pero \u00e9 nos estudios franceses onde realiza algunhas das s\u00faas obras mestras. Faino como operador de c\u00e1mara e director de trucaxes para as pel\u00edculas fant\u00e1sticas da \u00e9poca, terreo no que se estableceu un duelo pechado coa produtora de M\u00e9li\u00e8s que se manter\u00eda at\u00e9 finais desta primeira d\u00e9cada do s\u00e9culo. A Path\u00e9, para competir co mago do cine, recorreu ao director Ferdinand Zecca e a Segundo de Chom\u00f3n, entre outros cineastas.\nDesta etapa son os seus efectos especiais para \"A gali\u00f1a dos ovos de ouro\" (1905), dirixida por Albert Capellani; \"O fillo do demo\" (1906), de Charles-Lucien L\u00e9pine e \"O pescador de perlas\" e \"Vida e paix\u00f3n do Noso Se\u00f1or Xesucristo\", todas elas de Ferdinand Zecca. Nesta \u00faltima pel\u00edcula aparece por primeira vez no cine a utilizaci\u00f3n consciente do \"travelling\" en interiores sobre unha plataforma con rodas. A diferenza \u00e9 substancial, pois colocar a c\u00e1mara nun medio de transporte (tranv\u00eda, barco ou tren) era un procedemento consabido desde as primeiras fitas documentais dos reporteiros contratados polos Lumi\u00e8re. En 1906 ou 1907 roda \"La maison hant\u00e9e\" (en galego\", A casa encantada\") animaci\u00f3n baseada na t\u00e9cnica do paso de manivela.\n\"Alarde equilibrista\", de 1908, bas\u00e9ase en tomas cenitais para finxir n\u00fameros de circo. O mesmo ano realiza \"Escultor moderno\", \"El castillo encantado\", \"El teatro de Bob\" e xa en 1909, \"El sue\u00f1o de un cocinero\", pel\u00edculas nas que desenvolve t\u00e9cnicas de animaci\u00f3n, tanto de obxectos como de debuxos e de animaci\u00f3n de arxila.\nPero a s\u00faa obra m\u00e1is conseguida para a Path\u00e9 \u00e9 \"El hotel el\u00e9ctrico\", de 1908. Con 140 metros de lonxitude, sup\u00f3n o cume do procedemento do paso de manivela, co que se consegue dotar aos obxectos de vida propia. No mundo do progreso tecnol\u00f3xico, todo est\u00e1 automatizado nun hotel \u00e1 \u00faltima, onde os cepillos peitean s\u00f3s, os zapatos \u00e1tanse os seus cord\u00f3ns e todos os electrodom\u00e9sticos da \"suite\" traballan por si s\u00f3s.\nOutro t\u00edtulo interesante desta \u00e9poca \u00e9 \"Unha excursi\u00f3n incoherente\" (1909), que conecta cos primeiros pasos vangardistas parisienses levados a cabo por un grupo chamado Les incoh\u00e9rents, precursores de dada\u00edstas e surrealistas. Tam\u00e9n de 1909 \u00e9 \"Excursion dans la lune\", unha nova versi\u00f3n da co\u00f1ecida pel\u00edcula de M\u00e9li\u00e8s, \"Le Voyage dans la Lune\".\nBases para unha industria cinematogr\u00e1fica espa\u00f1ola (1910-1912).\nEn 1910 regresa a Barcelona, onde forma sociedade co empresario de variedades Juan Fuster Gar\u00ed. Con esta produtora rodou un total de 37 pel\u00edculas de asunto popular. Hainas c\u00f3micas (\"Venganza de un carbonero\", \"La fecha de Pep\u00edn\"), hist\u00f3ricas (\"El ejemplo\", \"Pragm\u00e1tica real\", \"Justicias del rey don Pedro\"), melodram\u00e1ticas (\"La expiaci\u00f3n\", \"Amor gitano\", \"La manta del caballo\", \"El puente de la muerte\", \"La hija del guardacostas\") e fant\u00e1sticas (\"La gratitud de las flores\"). \nTam\u00e9n adapta sainetes e zarzuelas, contribu\u00edndo a sentar as bases dun certo cine espa\u00f1ol de alcance popular con t\u00edtulos como \"Los guapos\", \"El pu\u00f1ao de rosas\", \"Las carceleras\", \"La tempranica\" e \"El pobre Valbuena\".\nEn xu\u00f1o de 1910 comeza a traballar por conta propia para a casa Path\u00e9, da que \u00e9 nomeado concesionario. Esta situaci\u00f3n material\u00edzase en t\u00edtulos como \"Lucha fratricida o Nobleza Aragonesa\", \"Los pobres de levita\", \"Los dulces de Arturo\", \"Una farsa de Col\u00e1s\" ou \"Flema inglesa\". En novembro rompe co seu socio Fuster, polo que queda sen estudios de rodaxe, circunstancia que aproveitar\u00e1 para rodar documentais como \"Viaje a Burgos\", \"La heroica Zaragoza\" ou \"Gerona: la Venecia espa\u00f1ola\".\nA Path\u00e9 acode no seu auxilio e obt\u00e9n para el un estudio-produtora \u00e1 s\u00faa medida, \"Ib\u00e9rico\", para a que realiza once pel\u00edculas entre agosto de 1910 e marzo de 1912. Nel prod\u00facense avances t\u00e9cnicos moi importantes, o que se observa na minuciosidade dos detalles t\u00e9cnicos que conte\u00f1en os gui\u00f3ns aut\u00f3grafos conservados. As s\u00faas estruturas narrativas ga\u00f1an en complexidade fac\u00e9ndose progresivamente m\u00e1is elaboradas. As escaletas de montaxe de filmes como \"El talism\u00e1n del vagabundo\" ou \"So\u00f1ar despierto\" prev\u00e9n unha ampla gradaci\u00f3n na escala de planos e estudados efectos de \"raccord\" ou continuidade cinematogr\u00e1fica. Tam\u00e9n \"flash-back\" ou analepses e \"flash-forward\" ou prolepses e montaxes de acci\u00f3ns paralelas en persecuci\u00f3ns.\nTam\u00e9n desta etapa \u00e9 a s\u00faa colaboraci\u00f3n en \"Escamillo \u00e0 le ver solitaire\", en galego, \"O verme solitario\", de 1912, cun filme do m\u00e1is importante dos c\u00f3micos do cine mudo desta \u00e9poca, o franc\u00e9s Andr\u00e9 Deed. Tratouse dunha pel\u00edcula delirante, chea de situaci\u00f3ns absurdas, efectos de c\u00e1mara e trucaxes, das que se encargou con gran solvencia Segundo de Chom\u00f3n.\nItalia e a Itala Films (1912-1923).\nNa primavera de 1912 acepta a oferta da turinesa \"Itala Films\" de Pastrone para traballar como operador t\u00e9cnico en efectos especiais. Participa en varios t\u00edtulos do empresario, produtor e director italiano, empezando por \"Padre\" (1912). Con todo, destaca especialmente o seu labor para a gran superproduci\u00f3n de 1914 \"Cabiria\", onde Chom\u00f3n, como director das trucaxes e primeiro operador de c\u00e1mara, tivo unha participaci\u00f3n moi relevante. Como exemplo, cabe dicir que realizou a secuencia da erupci\u00f3n do Etna, e o resultado foi dun gran realismo, recorrendo para iso ao efecto sch\u00fcfftan, chamado as\u00ed polo seu inventor, Eugen Sch\u00fcfftan, que consiste en impresionar s\u00f3 unha parte do fotograma, habitualmente utilizando maquetas. Tam\u00e9n perfeccionou o \"travelling\" en interiores sobre ra\u00eds para dar magnificencia aos decorados dos templos orientais e desenvolveu a iluminaci\u00f3n expresionista, que dotaba de relevo aos rostros dos actores e aos detalles do decorado.\nEn 1914 desencad\u00e9ase a Primeira guerra mundial, conflito no que entrar\u00e1 Italia ao ano seguinte. Esta conflagraci\u00f3n provocar\u00e1 unha profunda crise da industria cinematogr\u00e1fica europea que afectar\u00e1 o cine italiano debido, sobre todo, ao extraordinario aumento dos custos do celuloide. Os estudios Itala Filme ser\u00e1n reconvertidos en hospital. A pesar da diminuci\u00f3n da produci\u00f3n cinematogr\u00e1fica Chom\u00f3n seguir\u00e1 traballando \u00e1s ordes de Pastrone en pel\u00edculas como \"El fuego\" (1915), \"Tigre real\" (1916), \"La guerra y el sue\u00f1o de Momi\" (1917), na que aproveitou a s\u00faa experiencia para rodar animaci\u00f3n de bonecos mediante o paso de manivela, ou \"Hedda Gabler\" (1919).\nEntre 1919 e 1921 desvinc\u00falase da Itala para traballar por conta propia como socio da produtora do artista de circo Luciano Albertini, Albertini Filme.\n\u00daltimos traballos (1923-1929).\nEn 1923 trasl\u00e1dase a Par\u00eds. Al\u00ed traballa en colaboraci\u00f3n con Ernest Zollinger, enxe\u00f1eiro su\u00edzo, nun sistema de cine en cor polo que obtivo a medalla de ouro da Exposici\u00f3n Internacional de Fotograf\u00eda, \u00d3ptica e Cinematograf\u00eda de Tur\u00edn. Tres anos despois interv\u00e9n na rodaxe da gran superproduci\u00f3n do cine franc\u00e9s \"Napole\u00f3n\" (1927), de Abel Gance.\nViaxa a Marrocos a seguir investigando na cor, pero contrae unha enfermidade grave e pouco despois falece.\nTranscendencia da s\u00faa obra cinematogr\u00e1fica.\nSegundo de Chom\u00f3n foi un t\u00e9cnico minucioso e perfeccionista, que invest\u00eda at\u00e9 meses en conseguir os efectos desexados, a\u00ednda que durasen en pantalla poucos segundos. Foi un dos m\u00e1is importantes pioneiros do cine de fantasmagor\u00edas da \u00e9poca silente, e o seu talento nestas pel\u00edculas cheas de fantas\u00eda s\u00f3 \u00e9 comparable ao de M\u00e9li\u00e8s. Por iso foi contratado pola produtora cinematogr\u00e1fica m\u00e1is potente do mundo nesa \u00e9poca, a Path\u00e9 Fr\u00e8res, para traballar co seu director m\u00e1is importante, Ferdinand Zecca, e que os trucos dos seus filmes puidesen competir cos do mago M\u00e9li\u00e8s.\nA el atrib\u00faese o desenvolvemento do paso de manivela, cuxo uso culmina no \"Hotel el\u00e9ctrico\" de 1908 e a utilizaci\u00f3n en decorados interiores, de modo absolutamente consciente, do \"travelling\" sobre unha plataforma habilitada especialmente para este movemento. Foi un xenio das trucaxes, desde o coloreado de pel\u00edculas, pasando por todo tipo de efectos da \u00e9poca, cuxo repertorio incl\u00fae a utilizaci\u00f3n de maquetas, efectos \"sch\u00fcfftan\", dobre exposici\u00f3n, sobreimpresi\u00f3ns, pirotecnia, escamoteos e o xa comentado uso da velocidade de paso de manivela.\nTam\u00e9n contribu\u00edu \u00e1 creaci\u00f3n dunha industria nacional espa\u00f1ola de cinematograf\u00eda, coas s\u00faas etapas barcelonesas e as s\u00faas pel\u00edculas de alcance popular: melodramas, zarzuelas, dramas hist\u00f3ricos e comedias. En resumo, tr\u00e1tase dun dos m\u00e1is importantes cineastas internacionais pola s\u00faa contribuci\u00f3n ao desenvolvemento da arte cinematogr\u00e1fica na etapa muda, que traballou para os m\u00e1is importantes directores e produtores daquela \u00e9poca en Francia, Italia e Espa\u00f1a.\nRam\u00f3n Al\u00f2s indaga no seu documental \"El hombre que quiso ser Segundo\" (2015) na s\u00faa traxectoria biogr\u00e1fica e profesional."}
{"id": "493913", "revid": "1888", "url": "https://gl.wikipedia.org/wiki?curid=493913", "title": "Agapito Pajares Bra\u00f1a", "text": ""}
{"id": "493914", "revid": "1576", "url": "https://gl.wikipedia.org/wiki?curid=493914", "title": "Deficiencias nutricionais", "text": ""}
{"id": "493915", "revid": "1576", "url": "https://gl.wikipedia.org/wiki?curid=493915", "title": "Deficiencia nutricional", "text": ""}
{"id": "493916", "revid": "1576", "url": "https://gl.wikipedia.org/wiki?curid=493916", "title": "Afta", "text": ""}
{"id": "493918", "revid": "1576", "url": "https://gl.wikipedia.org/wiki?curid=493918", "title": "Proxest\u00e1xenos", "text": ""}
{"id": "493922", "revid": "89787", "url": "https://gl.wikipedia.org/wiki?curid=493922", "title": "Maria Velho da Costa", "text": "Maria de F\u00e1tima de Bivar [Moreira de Brito] Vello da Costa, nada en Lisboa o 26 de xu\u00f1o de 1938 e finada na mesma cidade o 23 de maio de 2020, foi unha escritora portuguesa.\nBiograf\u00eda.\nMaria Vello da Costa naceu o 26 de xu\u00f1o de 1938 en Lisboa, filla natural lexitimada polo conseguinte casamento de seus pais, Afonso Jaime de Bivar Moreira de Brito Vello da Costa e a s\u00faa segunda muller Julieta Vaz Monteiro da Asunci\u00f3n.\nLicenciouse en Filolox\u00eda Xerm\u00e1nica pola Facultade de Letras da Universidade de Lisboa, foi profesora no ensino secundario de portugu\u00e9s e ingl\u00e9s, e m\u00e1is tarde funcionaria do Instituto Nacional de Investiga\u00e7\u00e3o Industrial. Foi presidenta da Associa\u00e7\u00e3o Portuguesa de Escritores. Ten o Curso de Grupo-An\u00e1lise da Sociedade Portuguesa de Neurologia e Psiquiatria. Foi membro da Direcci\u00f3n e Presidenta da Associa\u00e7\u00e3o Portuguesa de Escritores, de 1973 a 1978. Foi leitora do Departamento de Portugu\u00e9s e Brasileiro do King's College - Universidade de Londres, entre 1980 e 1987.\nTen exercido no Estado Portugu\u00e9s funci\u00f3ns de car\u00e1cter cultural: foi Adxunta do Secretario de Estado da Cultura en 1979 e Agregada Cultural en Cabo Verde de 1988 a 1990. Desempe\u00f1ou tam\u00e9n funci\u00f3ns na Comiss\u00e3o Nacional para as Comemora\u00e7\u00f5es dos Descobrimentos Portugueses e traballou no Instituto Cam\u00f5es.\nTivo, desde 1975, colaboraci\u00f3n regular en argumentos cinematogr\u00e1ficos, sobre todo en pel\u00edculas de Jo\u00e3o C\u00e9sar Monteiro, Margarida Gil e Alberto Seixas Santos: \"Paix\u00e3o\" (2012), \"Veredas\" (1978) \"Silvestre\" (1981) etc.\nConsagrada, xa en 1969, coa novela \"Maina Mendes\", tornouse m\u00e1is co\u00f1ecida despois da pol\u00e9mica en torno \u00e1s \"Novas Cartas Portuguesas\" (1972), obra en que se manifesta unha aberta oposici\u00f3n aos valores femininos tradicionais. Esta publicaci\u00f3n claramente antifascista e altamente provocadora para o r\u00e9xime, levou as s\u00faas tres autoras ante un tribunal (proceso con grande impacto internacional), tendo o 25 de Abril interrompido as sanci\u00f3ns a que estaban suxeitas as denominadas \"Tres Marias\": Maria Velho da Costa, Maria Teresa Horta e Maria Isabel Barreno.\n\u00c1s teses de reivindicaci\u00f3n feminina xa enunciadas en \"Novas Cartas Portuguesas\", eng\u00e1dese na s\u00faa obra un inconformismo e experimentalismo canto aos modelos narrativos. Inconformismo ese que se pode verificar tam\u00e9n na s\u00faa obra de ensaio.\nA s\u00faa obra est\u00e1 traducida a varias linguas.\nCosou co economista Ad\u00e9rito Sedas Nunes.\nV\u00e9xase tam\u00e9n.\nLigaz\u00f3ns externas.\nEntrevista en P\u00fablico en 2013"}
{"id": "493923", "revid": "98629", "url": "https://gl.wikipedia.org/wiki?curid=493923", "title": "Azumanga Daioh", "text": " \u00e9 un manga escrito e ilustrado por Kiyohiko Azuma, o cal foi adaptado como anime no ano 2002. O manga consiste unha serie de historietas \"yonkoma\" no Xap\u00f3n.\nO anime foi transmitido en segmentos de cinco minutos todos os d\u00edas da semana, e como unha compilaci\u00f3n de vinte e cinco minutos os fins de semana. As\u00ed, existen cento trinta episodios de cinco minutos que tam\u00e9n se poden ver como vinte e seis episodios de vinte e cinco minutos de duraci\u00f3n. Ademais existe un ONA e unha pel\u00edcula de cinco minutos de duraci\u00f3n.\nOrixe do t\u00edtulo.\nNon ten un significado literal, e tampouco interv\u00e9n na historia da serie. Est\u00e1 composto de tres palabras:\nO t\u00edtulo completo ser\u00eda: \"Kiyohiko Azuma's Manga in Daioh\" (Manga de Kiyohiko Azuma en Daioh).\nArgumento.\nTanto o manga como o anime seguen o d\u00eda a d\u00eda de seis mozas estudantes e d\u00faas profesoras nunha escola secundaria do Xap\u00f3n.\nNesta serie vemos a obsesi\u00f3n de Sakaki cos gatos da cidade, a loita da nena prodixio Chiyo para conseguir a aceptaci\u00f3n dun grupo moito maior en idade que ela, a paciencia de Yomi coa s\u00faa \u2014menos l\u00facida\u2014 mellor amiga Tomo, as ideas desatinadas de \u00abOsaka\u00bb e a competitividade extrema de Yukari, a s\u00faa profesora, en situaci\u00f3ns como as vacaci\u00f3ns de ver\u00e1n, feiras, probas e festivais atl\u00e9ticos de cada ano escolar. A\u00ednda que se basea principalmente na vida diaria, esta serie cont\u00e9n situaci\u00f3ns absurdas con toques de surrealismo, como cando aparecen os so\u00f1os de ano novo dos personaxes.\nPersonaxes.\n\"Os nomes dos personaxes danse en orde occidental, \u00e9 dicir, o apelido segue ao nome.\"\nAdaptaci\u00f3ns.\nManga.\nRealizado por Kiyohiko Azuma, orixinalmente publicado na revista mensual Dengeki Daioh, en estilo Yonkoma na s\u00faa gran maior\u00eda. Os cap\u00edtulos est\u00e1n divididos por meses, empezando por abril do primeiro ano (a primeira tira tit\u00falase \"\", e rematando coa s\u00faa gradaci\u00f3n. Consta de 4 volumes, publicados entre o ano 2000 e 2002. A seguinte t\u00e1boa mostra os tankobon nomeados:\nAnime.\nRealizado polos estudos J.C.Staff e dirixido por Hiroshi Nishikiori, estreouse o 8 de abril de 2002 por TV Tokyo, finalizando o 30 de setembro dese mesmo ano. Foi transmitido en segmentos de cinco minutos todos os d\u00edas da semana, e as fins de semana realiz\u00e1base unha compilaci\u00f3n de cinco episodios.\nFoi licenciada en varios pa\u00edses, entre eles Corea do sur (Tooniverse), China (China Television), Estados Unidos (Anime Network) e Reino Unido (Propeller TV).\nProduciuse, \u00e1 s\u00faa vez, un ONA de 4 minutos, tam\u00e9n no 2002 e a cargo do mesmo director do anime. Neste ONA, Chiyo leva unha c\u00e1mara \u00e1 escola para un proxecto na clase, pero producirase un gran problema cando esa c\u00e1mara caia en mans de Tomo.\nAntes da estrea da serie, creouse unha pequena curta, chamada , proxect\u00e1ndose nos cines xaponeses en 2001 para promover a futura serie. Nesta pel\u00edcula que amosa aos personaxes de Azumanga Daioh, \"Osaka\" ten un so\u00f1o estra\u00f1o onde as coletas de Chiyo est\u00e1n posu\u00eddas.\nReferencias culturais.\nVarias tradici\u00f3ns e estereotipos am\u00f3sanse nesta serie, especialmente do Xap\u00f3n."}
{"id": "493925", "revid": "51040", "url": "https://gl.wikipedia.org/wiki?curid=493925", "title": "Fran Fern\u00e1ndez Davila", "text": ""}
{"id": "493926", "revid": "1888", "url": "https://gl.wikipedia.org/wiki?curid=493926", "title": "La Lucha (Santiago de Compostela)", "text": "La Lucha foi un peri\u00f3dico editado en Santiago de Compostela en 1908.\nHistoria e caracter\u00edsticas.\nSemanario de tendencia anarquista. Entre os seus colaboradores figurou Antonio Bello Varela, que foi denunciado polo secretario do Concello de Conxo, D\u00e1maso Carrero, por inxurias."}
{"id": "493927", "revid": "89787", "url": "https://gl.wikipedia.org/wiki?curid=493927", "title": "Don Bradman", "text": "Sir Donald George Bradman, nado en Cootamundra (Nova Gales do Sur o 27 de agosto de 1908 e finado en Kensington Park (Australia Meridional) o 25 de febreiro de 2001, alcumado \"The Don\", foi un xogador de cr\u00edcket australiano, reco\u00f1ecido como un dos mellores bateadores de todos os tempos. A media de bateo en \"Test\" de Bradman ao longo da s\u00faa carreira foi de 99,94 e foi citada como o maior logro dun deportista en calquera deporte.\nA historia de que o mozo Bradman practicaba s\u00f3 cun toro e un pau de golf forma parte do folclore australiano. O mete\u00f3rico ascenso de Bradman dende o cr\u00edcket no \"bush\" ao equipo australiano de cr\u00edcket \"Test\" s\u00f3 durou dous anos. Antes do seu 22 aniversario estableceu moitas marcas de bateo e converteuse no \u00eddolo deportivo en Australia durante a gran depresi\u00f3n.\nDurante a s\u00faa carreira de 20 anos, Bradman marcou a un nivel que o converteron, en palabras do capit\u00e1n australiano Bill Woodfull, \"un dos tres bateadores valiosos de Australia\". Un conxunto controvertido de t\u00e1cticas, co\u00f1ecido como \"Bodyline\", foi concibido polo equipo ingl\u00e9s de cr\u00edcket para frear estas marcas. Como capit\u00e1n e administrador, Brad estivo comprometido co cr\u00edcket de ataque e entretemento; levaba o p\u00fablico en r\u00e9cord de n\u00famero. Por\u00e9n, odiaba a adulaci\u00f3n constante e isto afectaba a como se comportaba cos demais. O centro de atenci\u00f3n das s\u00faas intervenci\u00f3ns individuais tensou as relaci\u00f3ns con alg\u00fans compa\u00f1eiros, administradores e xornalistas, que o consideraban distante e receloso. Despois dun obrigado receso durante a segunda guerra mundial, realizou unha volta espectacular, capitaneando un equipo australiano co\u00f1ecido como \"The Invincibles\" nunha xira de r\u00e9cord por Inglaterra.\nHome complexo, enormemente motivado, non dado a relaci\u00f3ns persoais, Bradman mantivo unha posici\u00f3n destacada no deporte, traballando como administrador, seleccionador e escritor nas tres d\u00e9cadas posteriores \u00e1 s\u00faa retirada. Mesmo despois de manterse illado nos seus anos de decadencia, a s\u00faa opini\u00f3n era sempre buscada, e a s\u00faa posici\u00f3n como icona nacional continuou a ser reco\u00f1ecida. Case 50\u00a0anos despois da s\u00faa retirada como xogador, en 1997, o primeiro ministro de Australia John Howard nomeouno o \"maior australiano vivo\". A imaxe de Bradman apareceu en selos e moedas, e abriuse un museo dedicado \u00e1 s\u00faa vida mentres a\u00ednda viv\u00eda. No centenario do seu nacemento, o 27 de agosto de 2008, o Royal Australian Mint emitiu unha moeda conmemorativa de 5 d\u00f3lares coa imaxe de Bradman. En 2009, foi inclu\u00eddo postumamente no ICC Cricket Hall of Fame.\nVida familiar.\nBradman co\u00f1eceu a Jessie Martha Menzies en 1920 cando ela se hospedou coa familia Bradman para estar m\u00e1is preto da escola en Bowral. A parella casou na igrexa anglicana de San Paulo en Burwood, o 30 de abril de 1932. Tiveron un matrimonio impecable e sent\u00edronse devotos o un do outro.\nOs Bradman viviron sempre na mesma modesta residencia de Holden Street, Kensington Park en Adelaida ag\u00e1s os tres primeiros anos da s\u00faa vida de casados. Viviron traxedias persoais na crianza dos seus fillos: o primeiro faleceu de neno en 1936, o segundo, John (nado en 1939) contraeu a polio, e a s\u00faa filla, Shirley, nada en 1941, tivo par\u00e1lise cerebral. O apelido supuxo unha carga para John Bradman e cambiouno legalmente a Bradsen en 1972. A\u00ednda que se dixo que se distanciara do seu pai, foi m\u00e1is un caso dunha \"parella habitando mundos diferentes\" e mantiveron o contacto ao longo dos anos.\nO illamento de Bradman ao final da s\u00faa vida \u00e9 en parte atribu\u00edble aos problemas de sa\u00fade da s\u00faa esposa, particularmente despois da operaci\u00f3n a coraz\u00f3n aberto \u00e1 que foi sometida Jessie cando xa cumprira sesenta anos. Lady Bradman faleceu de cancro en 1997 aos 88 anos. Isto tivo un efecto desalentador en Bradman, mais a relaci\u00f3n co seu fillo mellorou ata o punto de que John decidiu volver ao apelido Bradman. Dende a morte do seu pai, John Bradman converteuse no voceiro da familia e involucrouse na defensa do legado de Bradman en numerosas disputas. A relaci\u00f3n entre Bradman e a s\u00faa familia m\u00e1is ampla \u00e9 menos clara, a\u00ednda que nove meses despois do pasamento de Bradman, o seu sobri\u00f1o Paul Bradman criticouno como un \"snob\" e un \"ermit\u00e1n\" que esqueceu as s\u00faas conexi\u00f3ns en Bowral e que non asistiu aos funerais da nai e do pai de Paul.\nNa cultura popular.\nO nome de Bradman converteuse no nome arquet\u00edpico para denotar a excelencia, tanto no cr\u00edcket como noutros deportes. Cu\u00f1ouse tam\u00e9n o voc\u00e1bulo \"Bradmanesque\". Steve Waugh describiu o xogador de cr\u00edcket de Sri Lanka Muttiah Muralitharan como \"o Don Bradman do lanzamento\".\nBradman foi obxecto de m\u00e1is biograf\u00edas que calquera outro australiano, despois de Ned Kelly. O propio Bradman escribiu catro libros, \"Don Bradman's Book\u2013The Story of My Cricketing Life with Hints on Batting, Bowling and Fielding\" (1930), \"My Cricketing Life\" (1938), \"Farewell to Cricket\" (1950) e \"The Art of Cricket\" (1958). A historia da serie \"Bodyline\" foi contada nunha miniserie de televisi\u00f3n (1984), con Gary Sweet interpretando a Bradman.\nEn 2000, o goberno australiano declarou ilegal os nomes de empresas que suxerisen unha ligaz\u00f3n a \"Sir Donald Bradman\", se devandita relaci\u00f3n non existe de feito."}
{"id": "493930", "revid": "89787", "url": "https://gl.wikipedia.org/wiki?curid=493930", "title": "Un peixe chamado Wanda", "text": "Un peixe chamado Wanda (en ) \u00e9 un filme de comedia e atracos de 1988 dirixido por Charles Crichton e escrito por John Cleese. Os protagonistas son Jamie Lee Curtis, Kevin Kline e Michael Palin como unha banda de ladr\u00f3ns de diamantes que se traizoan uns aos outros para atopar os diamantes agachados polo xefe da banda. Un avogado (Cleese) conv\u00e9rtese na figura central cando a \"femme fatale\" Wanda (Curtis) o emprega para localizar o bot\u00edn. Foi o \u00faltimo filme de Crichton.\nA coproduci\u00f3n brit\u00e1nico-estadounidense foi estreada con boas cr\u00edticas e foi candidata a tres premios \u00d3scar, inclu\u00eddo o de mellor direcci\u00f3n. Ademais, Kline ga\u00f1ou o \u00d3scar ao mellor actor secundario. Cleese e Palin ga\u00f1aron os premios da BAFTA ao mellor actor e mellor actor secundario, e Curtis foi tam\u00e9n candidata. O British Film Institute nomeou o filme como o 39.\u00ba mellor filme brit\u00e1nico do s\u00e9culo XX.\nFoi estreado en galego pola Televisi\u00f3n de Galicia o 4 de decembro de 2000.\nArgumento.\nO g\u00e1nster George Thomason e a s\u00faa man dereita, Ken Pile, tatexo e amante dos animais, planean roubar unha xoiar\u00eda. Para iso levan a Londres a dous estadounidenses, a estafadora Wanda Gershwitz e o experto en armas Otto West, est\u00fapido e malvado angl\u00f3fobo. Wanda e Otto son amantes, mais ocultan isto a George e Ken, fac\u00e9ndose pasar por irm\u00e1ns para que Wanda poida empregar os seus encantos neles. O roubo ten \u00e9xito e a banda escapa cunha gran cantidade en diamantes. Esconden o bot\u00edn nun vello almac\u00e9n, mais ao pouco, Wanda e Otto traizoan a George e este \u00e9 arrestado. Volven ao almac\u00e9n e Wanda pensa en traizoar tam\u00e9n a Otto, mais descobren que George sacou os diamantes.\nSecuela.\nO elenco principal reuniuse en 1997 para \"Fierce Creatures\" (considerada por Kline unha \"igual\", m\u00e1is que unha secuela ou precuela) interpretando papeis diferentese. Por\u00e9n, \"Fierce Creatures\" non foi tan ben recibida polo p\u00fablico nin pola cr\u00edtica como \"Un peixe chamado Wanda\"."}
{"id": "493931", "revid": "47401", "url": "https://gl.wikipedia.org/wiki?curid=493931", "title": "A Fish Called Wanda", "text": ""}
{"id": "493933", "revid": "89787", "url": "https://gl.wikipedia.org/wiki?curid=493933", "title": "Rally de Nar\u00f3n de 1995", "text": "O Rally de Nar\u00f3n de 1995 foi a 8\u00aa edici\u00f3n de dito rally e a sexta proba da tempada 1995 do Campionato de Galicia de Rally.\nCelebrouse entre o 25 e o 26 de agosto de 1995 e o vencedor foi Germ\u00e1n Castrill\u00f3n, sobre un Ford Escort RS Cosworth. Foi a primeira das s\u00faas cinco vitorias neste rally e ademais a primeira edici\u00f3n na que participou como piloto, xa que disputara anteriormente o rally varias veces como copiloto .\nItinerario.\nConstou de 11 treitos cronometrados que sumaban 80,7\u00a0km. D\u00e9ronse tres pasadas ao treito de Nara\u00edo e d\u00faas aos de Moeche, O Albeiro, Vilari\u00f1o e As Neves."}
{"id": "493937", "revid": "1576", "url": "https://gl.wikipedia.org/wiki?curid=493937", "title": "Coito", "text": ""}
{"id": "493938", "revid": "96271", "url": "https://gl.wikipedia.org/wiki?curid=493938", "title": "Phillip Cocu", "text": "Phillip John-William Cocu, nado en Eindhoven o 29 de outubro de 1970, \u00e9 un exfutbolista e actual adestrador neerland\u00e9s. Xogaba de centrocampista e foi internacional coa selecci\u00f3n neerlandesa. Actualmente adestra o Derby County FC do Football League Championship.\nPalmar\u00e9s.\nXogador.\nPSV\nBarcelona\nAl Jazira\nAdestrador.\nPSV"}
{"id": "493941", "revid": "25871", "url": "https://gl.wikipedia.org/wiki?curid=493941", "title": "Cruceiro da Laxe de Tarago\u00f1a", "text": ""}
{"id": "493945", "revid": "25871", "url": "https://gl.wikipedia.org/wiki?curid=493945", "title": "Autopederastia", "text": ""}
{"id": "493947", "revid": "89787", "url": "https://gl.wikipedia.org/wiki?curid=493947", "title": "Brentford F.C.", "text": "O Brentford Football Club \u00e9 un equipo de f\u00fatbol profesional de Brentford, Gran Londres, Inglaterra. Co alcume de \"the Bees\", o equipo foi fundado o 10 de outubro de 1889. Xoga os seus partidos como local no Brentford Community Stadium, e actualmente compite na Premier League inglesa.\nXogadores.\nCadro actual.\nCadro actualizado a 16 de marzo de 2020."}
{"id": "493948", "revid": "7523", "url": "https://gl.wikipedia.org/wiki?curid=493948", "title": "Brentford Football Club", "text": ""}
{"id": "493949", "revid": "7523", "url": "https://gl.wikipedia.org/wiki?curid=493949", "title": "Brentford FC", "text": ""}
{"id": "493950", "revid": "88215", "url": "https://gl.wikipedia.org/wiki?curid=493950", "title": "Mathias Jensen", "text": "Mathias Jensen, nado en Jerslev, na rexi\u00f3n de Xutlandia Setentrional, o 1 de xaneiro de 1996, \u00e9 un futbolista dan\u00e9s. Xoga de centrocampista para o Brentford FC do Football League Championship.\nTraxectoria.\nO 8 de agosto de 2018 anunciouse a s\u00faa fichaxe por cinco tempadas polo Celta de Vigo. O 10 de xullo de 2019 f\u00edxose oficial o traspaso de Jensen \u00f3 Brentford FC do Football League Championship."}
{"id": "493951", "revid": "1505", "url": "https://gl.wikipedia.org/wiki?curid=493951", "title": "Rally R\u00edas Baixas de 1995", "text": "O Rally R\u00edas Baixas de 1995 foi a 31\u00aa edici\u00f3n de dito rally e a s\u00e9tima proba da tempada 1995 do Campionato de Galicia de Rally. Celebrouse o 24 de setembro de 1995 e o vencedor foi Germ\u00e1n Castrill\u00f3n, que logrou a s\u00faa cuarta vitoria na proba. Dos 63 veh\u00edculos que tomaron a sa\u00edda, s\u00f3 33 chegaron \u00e1 meta.\nItinerario.\nConstou de seis treitos, con d\u00faas pasadas a cada un deles: Camos, Morgad\u00e1ns, Salceda, Vilasobroso, Celeiro e Covelo."}
{"id": "493952", "revid": "26585", "url": "https://gl.wikipedia.org/wiki?curid=493952", "title": "Rally San Froil\u00e1n de 1995", "text": "O Rally San Froil\u00e1n de 1995 foi a 17\u00aa edici\u00f3n de dito rally. Foi puntuable para a tempada 1995 do Campionato de Galicia de Rally, as\u00ed como para o Campionato de Espa\u00f1a de Rallys.\nCelebrouse o 7 de outubro de 1995 e o vencedor foi Chus Puras, que con esta vitoria ga\u00f1ou o terceiro dos seus oito t\u00edtulos de campi\u00f3n de Espa\u00f1a. A vitoria de Puras viuse propiciada polos abandonos dos seus dous m\u00e1ximos rivais: Oriol G\u00f3mez e Borja Moratal.\nItinerario.\nConstou de seis treitos, con d\u00faas pasadas a cada un deles: Lind\u00edn, O Cadram\u00f3n, Mondo\u00f1edo, Goi\u00e1n, O Oural e A Mota."}
{"id": "493953", "revid": "1093", "url": "https://gl.wikipedia.org/wiki?curid=493953", "title": "Elisardo Beco\u00f1a Iglesias", "text": ""}
{"id": "493955", "revid": "1576", "url": "https://gl.wikipedia.org/wiki?curid=493955", "title": "Afroamericanos", "text": ""}
{"id": "493956", "revid": "88215", "url": "https://gl.wikipedia.org/wiki?curid=493956", "title": "Rally Cidade de Nar\u00f3n de 1995", "text": ""}
{"id": "493957", "revid": "98629", "url": "https://gl.wikipedia.org/wiki?curid=493957", "title": "Henri van Schaik", "text": "Henri Louis Marie van Schaik, nado en Delft o 24 de xullo de 1899 e finado en Cavendish ( Estados Unidos ) o 19 de agosto de 1991, foi un xinete, instrutor de equitaci\u00f3n e militar neerland\u00e9s. \nTraxectoria.\nEra primo do ministro Josef van Schaik. Estudou dereito e filosof\u00eda na Universidade de Leiden e en Par\u00eds e Viena. En 1930 logrou o doutoramento en filosof\u00eda do dereito en Leiden. Van Schaik era tenente ne reserva da cabaler\u00eda. O 5 de agosto de 1935 casou con W.D. Mattison, filla dun avogado norteamericano . \nVan Schaik participou na competici\u00f3n de salto coa selecci\u00f3n neerlandesa nos Xogos Ol\u00edmpicos de 1936 e xunto con Jan de Bruine e Johan Greter ga\u00f1ou a medalla de prata co seu cabalo \"Santa Bell\", ademais ndividualmente acabou no vix\u00e9simo terceiro posto.\nAo comezo da segunda guerra mundial exerceu como capit\u00e1n asistente no 5\u00ba rexemento de h\u00fasares. Foi membro da fascista Fronte Nacional, e dende febreiro de 1941 o seu l\u00edder en Zuid-Holland ata a prohibici\u00f3n dos partidos, ag\u00e1s o nazi NSB, polas autoridades alem\u00e1s de ocupaci\u00f3n en decembro de 1941. En 1953 emigrou coa s\u00faa familia aos Estados Unidos e estableceu en Vermont unha academia de equitaci\u00f3n. Publicou en 1986 o libro \"Misconceptions and Simple Truths in Dressage\"."}
{"id": "493961", "revid": "1576", "url": "https://gl.wikipedia.org/wiki?curid=493961", "title": "Vserossiiskaia Gosudarstvennaia Televizionnaia i Radioveshchatelnaia Kompaniia", "text": ""}
{"id": "493964", "revid": "89787", "url": "https://gl.wikipedia.org/wiki?curid=493964", "title": "Teresa Fern\u00e1ndez Talaya", "text": "Mar\u00eda Teresa Fern\u00e1ndez Talaya, nada en Vilagarc\u00eda de Arousa en 1950, \u00e9 unha historiadora galega.\nTraxectoria.\nEn 1987 licenciouse en Xeograf\u00eda e Historia pola Universidade Complutense de Madrid e en 1999 completou o seu doutoramento en Historia da arte pola mesma universidade. Desde o ano 2002 \u00e9 secretaria xeral do Instituto de Estudos Madrile\u00f1os."}
{"id": "493966", "revid": "25871", "url": "https://gl.wikipedia.org/wiki?curid=493966", "title": "Mar\u00eda Teresa Fern\u00e1ndez Talaya", "text": ""}
{"id": "493968", "revid": "27155", "url": "https://gl.wikipedia.org/wiki?curid=493968", "title": "Cebador (biolox\u00eda molecular)", "text": ""}
{"id": "493969", "revid": "56817", "url": "https://gl.wikipedia.org/wiki?curid=493969", "title": "Nicolaas Westendorp", "text": "Nicolaas Westendorp, nado en Farmsum o 11 de febreiro de 1773 e finado en Losdorp o 5 de xullo de 1836, foi un pastor protestante e arque\u00f3logo neerland\u00e9s da provincia de Groninga.\nTraxectoria.\nFillo dun mestre de escola, Westendorp estudou teolox\u00eda na academia de Groninga. Como reverendo serviiu en Sebaldeburen (1797) e Losdorp (1812-1836) e tam\u00e9n exerceu como supervisor de escola no cuarto distrito de Groninga. \u00c9 sobre todo co\u00f1ecido polas s\u00faas publicaci\u00f3ns sobre temas arqueol\u00f3xicos e hist\u00f3ricos. En 1809 publicou a s\u00faa primeira obra \"Eerste leerrede, gehouden in de nieuwe kerk te Sebaldeburen, benevens eene oudheidkundige verhandeling\". En 1820 fundou o primeiro per\u00edodico dedicado \u00e1 arqueolox\u00eda nos Pa\u00edses Baixos, \"Antiquiteiten\", que se mantivo ata 1826. A s\u00faa obra m\u00e1is co\u00f1ecida \u00e9 unha historia da provincia de Groninga desde os primeiros tempos ata 1493, a \"Jaarboeken van en voor de provincie Groningen\" publicada en dous volumes (1829-1832). Postumamente sa\u00edu ao prelo a \"Algemeen overzigt der Romeinsche oudheden in de Noordelijke Nederlanden\" (1846). Tam\u00e9n foi relevante o seu labor na recolleita de contos e lendas, considerado un pioneiro nos Pa\u00edses Baixos. Tam\u00e9n foi precursor dos estudos sobre os fris\u00f3ns orientais de Saterland ao publicar en 1819 o artigo \"Over de Saterlanders\" na revista \"Antiquiteiten\" que inclu\u00eda unha das primeiras listas de palabras en fris\u00f3n oriental."}
{"id": "493970", "revid": "54334", "url": "https://gl.wikipedia.org/wiki?curid=493970", "title": "Procesi\u00f3n das X\u00e1s", "text": ""}
{"id": "493973", "revid": "4817", "url": "https://gl.wikipedia.org/wiki?curid=493973", "title": "Martin J. Fettman", "text": "Martin Joseph Fettman, nado en Brooklyn (Nova York) o 31 de decembro de 1956, \u00e9 un astronauta estadounidense que formou parte da misi\u00f3n STS-58.\nTraxectoria.\nFettman graduouse en nutrici\u00f3n animal pola Universidade de Cornell en 1976 e \u00e9 doutor en medicina veterinaria pola mesma universidade en 1980. Ten tam\u00e9n un doutoramento en fisiolox\u00eda pola Universidade do Estado de Colorado en 1982.\nFoi seleccionado pola NASA como astronauta en decembro de 1991, participando na misi\u00f3n STS-58 como especialista de carga para o laboratorio Spacelab e pasando un total de 14,01 d\u00edas no espazo."}
{"id": "493974", "revid": "72012", "url": "https://gl.wikipedia.org/wiki?curid=493974", "title": "Martin Fettman", "text": ""}
{"id": "493975", "revid": "4817", "url": "https://gl.wikipedia.org/wiki?curid=493975", "title": "Andrew J. Feustel", "text": "Andrew Jay \"Drew\" Feustel, nado en Lancaster (Pensilvania) o 25 de agosto de 1965, \u00e9 un astronauta estadounidense que formou parte das misi\u00f3ns STS-125, STS-134 e Soiuz MS-08 e como membro da Expedici\u00f3n 55 e da Expedici\u00f3n 56 \u00e1 Estaci\u00f3n Espacial Internacional.\nTraxectoria.\nFeustel graduouse en ciencias da terra e xeof\u00edsica pola Universidade Purdue. Ten un doutoramento en ciencias xeol\u00f3xicas, con especializaci\u00f3n en sismolox\u00eda, pola Universidade Queen en Kingston, Ontario, Canad\u00e1, en 1995.\nFoi seleccionado pola NASA como astronauta en xullo de 2000, participando nas misi\u00f3ns STS-125, STS-134 e Soiuz MS-08 e como membro da Expedici\u00f3n 5 e da Expedici\u00f3n 56 \u00e1 Estaci\u00f3n Espacial Internacional. Pasou un total de 225,39 d\u00edas no espazo."}
{"id": "493976", "revid": "72012", "url": "https://gl.wikipedia.org/wiki?curid=493976", "title": "Andrew Feustel", "text": ""}
{"id": "493977", "revid": "98629", "url": "https://gl.wikipedia.org/wiki?curid=493977", "title": "Feng Huo 1", "text": "Feng Huo 1, abreviadamente co\u00f1ecidos como FH-1, \u00e9 o nome dunha serie de sat\u00e9lites de comunicaci\u00f3ns militares chineses que proporcionan comunicaci\u00f3ns en banda C e en UHF. Os sat\u00e9lites son fabricados por China Aerospace Science and Technology Corp. usando o bus DFH-3 e son lanzados mediante foguetes CZ-3A. O primeiro sat\u00e9lite da serie foi lanzado o 25 de xaneiro de 2000 (d\u00e1ndoselle a designaci\u00f3n ZX 22 ou ChinaSat 22), mentres que o segundo o foi o 12 de setembro de 2006 (ZX 22A ou ChinaSat 22A)."}
{"id": "493978", "revid": "72012", "url": "https://gl.wikipedia.org/wiki?curid=493978", "title": "FH 1B", "text": ""}
{"id": "493979", "revid": "72012", "url": "https://gl.wikipedia.org/wiki?curid=493979", "title": "FH 1A", "text": ""}
{"id": "493980", "revid": "72012", "url": "https://gl.wikipedia.org/wiki?curid=493980", "title": "FH-1A", "text": ""}
{"id": "493981", "revid": "72012", "url": "https://gl.wikipedia.org/wiki?curid=493981", "title": "FH-1B", "text": ""}
{"id": "493982", "revid": "72012", "url": "https://gl.wikipedia.org/wiki?curid=493982", "title": "ZX 22", "text": ""}
{"id": "493983", "revid": "72012", "url": "https://gl.wikipedia.org/wiki?curid=493983", "title": "ZX 22A", "text": ""}
{"id": "493984", "revid": "72012", "url": "https://gl.wikipedia.org/wiki?curid=493984", "title": "ZX-22", "text": ""}
{"id": "493985", "revid": "72012", "url": "https://gl.wikipedia.org/wiki?curid=493985", "title": "ZX-22A", "text": ""}
{"id": "493986", "revid": "72012", "url": "https://gl.wikipedia.org/wiki?curid=493986", "title": "ChinaSat 22", "text": ""}
{"id": "493987", "revid": "72012", "url": "https://gl.wikipedia.org/wiki?curid=493987", "title": "ChinaSat 22A", "text": ""}
{"id": "493988", "revid": "5863", "url": "https://gl.wikipedia.org/wiki?curid=493988", "title": "Mafalda Ivo Cruz", "text": "Mafalda Ivo Cruz, nada en Lisboa en 1959, \u00e9 unha escritora portuguesa.\nTraxectoria.\nNaceu nunha familia de m\u00fasicos, rematou a carreira de piano no Conservatorio de Lisboa e dedicouse ao ensino en Lisboa e Par\u00eds. Volveu para traballar en Lisboa.\nFoi cr\u00edtica literaria \u2013no xornal \"P\u00fablico\" entre os anos de 1999 e 2005- e tam\u00e9n para o \"Expresso, Rodap\u00e9\" ou \"Col\u00f3quio/Letras.\"\nEsta autora ten un estilo de escrita, que prima pola deconstruci\u00f3n narrativa, o que a torna albo de cr\u00edticas contraditorias e, por outro, as coloca bastante abaixo no r\u00e1nking de preferencias do p\u00fablico. Os seus escritos convocan \u00e1s artes: novela, conto, pintura, fotograf\u00eda, danza ou teatro enchen o seu espazo esc\u00e9nico."}
{"id": "493994", "revid": "1131", "url": "https://gl.wikipedia.org/wiki?curid=493994", "title": "Baruch Spinoza", "text": ""}
{"id": "493996", "revid": "98629", "url": "https://gl.wikipedia.org/wiki?curid=493996", "title": "Jonathan Woodgate", "text": "Jonathan Simon Woodgate, nado en Nunthorpe, Middlesbrough, o 12 de abril de 1973, \u00e9 un exfutbolista e actual adestrador ingl\u00e9s. Xogaba de defensa central e foi internacional coa selecci\u00f3n inglesa. Actualmente \u00e9 o adestrador do Middlesbrough FC do Football League Championship.\nPalmar\u00e9s.\nTottenham Hotspur"}
{"id": "493997", "revid": "23204", "url": "https://gl.wikipedia.org/wiki?curid=493997", "title": "Paradoxurus", "text": "Paradoxurus \u00e9 un x\u00e9nero de mam\u00edferos da familia dos viv\u00e9rridos que foi nomeada e descrita primeiramente por Fr\u00e9d\u00e9ric Cuvier en 1822.\nAs especies de \"Paradoxurus\" te\u00f1en unha cabeza ancha, foci\u00f1o estreito cun longo rinario que est\u00e1 profundamente asucado no medio. As s\u00faas longas orellas son arredondadas no extremo. O rabo \u00e9 case tan longo coma a cabeza e o corpo.\nCaracter\u00edsticas.\nAs especies de \"Paradoxurus\" te\u00f1en unha cabeza ancha, un foci\u00f1o estreito cun gran rinario que ten un sulco profundo no medio. As orellas son grandes e de puntas arredondadas, as cristas internas e as bolsas est\u00e1n ben desenvolvidas. O cranio mostra un marcado moldeado muscular, e a \u00e1rea postorbital est\u00e1 profundamente constrinxida un pouco detr\u00e1s dos ben desenvolvidos procesos postorbitais. \u00c9 considerablemente m\u00e1is estreito que a \u00e1rea interorbital e que o foci\u00f1o por encima dos dentes caninos. A f\u00f3rmula dental \u00e9 . O padal por det\u00e1s non cobre a metade anterior da fosa mesopterigoide e \u00e9 plano e est\u00e1 expandido entre os dentes posteriores da zona da meixela. O rabo \u00e9 case tan longo coma a cabeza e o corpo, \u00e1s veces bastante longo e dunhas seis veces a lonxitude dos p\u00e9s posteriores.\nTaxonom\u00eda.\nEn 2005 este x\u00e9nero definiuse comprendendo tres especies nativas do sueste de Asia:\nEn 2009 prop\u00faxose inclu\u00edr tam\u00e9n o \"Paradoxurus aureus\", Cuvier, 1822 (civeta dourada de zonas h\u00famidas), o \"Paradoxurus montanus\", Kelaart, 1852 e o \"Paradoxurus stenocephalus\", Groves et al. (civeta dourada de zonas secas), 2009, que son end\u00e9micos de Sri Lanka. Por\u00e9n, un estudo posterior atopou moi pouca diversidade xen\u00e9tica e ningunha estrutura xeogr\u00e1fica nas civetas douradas e non apoiaba a separaci\u00f3n proposta. A \"P. hermaphroditus\" comprende tres grandes clados que deber\u00edan reco\u00f1ecerse como especies separadas: concretamente unha no subcontinente indio e o sueste asi\u00e1tico, outra en Sumatra, Xava e outras pequenas illass e a terceira en Filipinas e as illas Mentawai."}
{"id": "494000", "revid": "5863", "url": "https://gl.wikipedia.org/wiki?curid=494000", "title": "Premio de Novela Manuel Garc\u00eda Barros", "text": ""}
{"id": "494001", "revid": "5863", "url": "https://gl.wikipedia.org/wiki?curid=494001", "title": "Premio de novela Manuel Garc\u00eda Barros", "text": ""}
{"id": "494002", "revid": "89787", "url": "https://gl.wikipedia.org/wiki?curid=494002", "title": "Secuencia escorregante", "text": "Unha secuencia escorregante ou deslizante \u00e9 unha pequena secci\u00f3n da secuencia de nucle\u00f3tidos dos cod\u00f3ns (xeralmente UUUAAAC) que controla a taxa e oportunidade do cambio da pauta de lectura ribos\u00f3mica. Unha secuencia escorregante causa unha transferencia ribos\u00f3mica m\u00e1is r\u00e1pida, que \u00e1 s\u00faa vez pode causar que o ribosoma que est\u00e1 lendo \"escorregue.\" Isto permite que un ARNt se salte unha base (\u22121) unha vez qaue se apareou co seu anticod\u00f3n, cambiando o marco de lectura. Un cambio de pauta de lectura \u22121 causado por unha secuencia como esta \u00e9 un cambio de pauta de lectura ribos\u00f3mico \u22121 programado. A continuaci\u00f3n hai unha rexi\u00f3n espazadora e unha estrutura secundaria do ARN. Tales secuencias son com\u00fans en poliprote\u00ednas de virus.\nO cambio de pauta de lectura ocorre debido ao apareamento cambaleante. A enerx\u00eda libre de Gibbs das estruturas secundarias augas abaixo dan unha pista de como ocorre o cambio de pauta de lectura. A tensi\u00f3n na mol\u00e9cula de ARNm tam\u00e9n desempe\u00f1a un papel. Unha lista de secuencias escorregantes atopada en virus animais pode consultarse no traballo de Huang et al.\nConstru\u00edronse secuencias escorregantes que causan un escorregamento de d\u00faas bases (cambio de pauta de lectura \u22122) a partir da secuencia do virus da inmunodeficiencia humana UUUUUUA.\nNo coronavirus SARSr-CoV a secuencia escorregante UUUAAAC e un pseudon\u00f3 do ARN no ORF1 permiten a formaci\u00f3n da poliprote\u00edna pp1ab por un cambio da pauta de lectura ribos\u00f3mica -1. "}
{"id": "494003", "revid": "27155", "url": "https://gl.wikipedia.org/wiki?curid=494003", "title": "Secuencia deslizante", "text": ""}
{"id": "494004", "revid": "1888", "url": "https://gl.wikipedia.org/wiki?curid=494004", "title": "Noelia Lal\u00edn", "text": "Noelia Lal\u00edn Canda, nada en Lal\u00edn o 4 de xaneiro de 1994, \u00e9 unha loitadora galega de estilo libre. Adestra co Club Keltoi de Vila de Cruces.\nTraxectoria.\nAcadou a medalla de prata nos Campionatos do Mediterr\u00e1neo de 2015 e 2016. En 2018 competiu nos Xogos Mediterr\u00e1neos e ficou quinta na clasificaci\u00f3n. Ese mesmo ano levou a medalla de ouro no Campionato de Espa\u00f1a Universitario."}
{"id": "494005", "revid": "47401", "url": "https://gl.wikipedia.org/wiki?curid=494005", "title": "Anatoli Filipchenko", "text": "Anatoli Vasilievich Filipchenko (\u0410\u043d\u0430\u0442\u043e\u0301\u043b\u0438\u0439 \u0412\u0430\u0441\u0438\u0301\u043b\u044c\u0435\u0432\u0438\u0447 \u0424\u0438\u043b\u0438\u0301\u043f\u0447\u0435\u043d\u043a\u043e en ruso), nado en Davidovka o 26 de febreiro de 1928 e finado o 7 de agosto de 2022, foi un cosmonauta sovi\u00e9tico que formou parte das misi\u00f3ns Soiuz 7 e Soiuz 16.\nTraxectoria.\nFilipchenko graduouse na Academia Militar da Forza A\u00e9rea de Monino en 1961. Acadou o grado de Maior Xeneral da Forza A\u00e9rea Sovi\u00e9tica. Participou nas misi\u00f3ns Soiuz 7 e Soiuz 16. Retirouse en 1993."}
{"id": "494008", "revid": "98629", "url": "https://gl.wikipedia.org/wiki?curid=494008", "title": "Vasco Gra\u00e7a Moura", "text": "Vasco Navarro da Gra\u00e7a Moura, nado no Porto o 3 de xaneiro de 1942 e finado en Lisboa o 27 de abril de 2014, foi un escritor, tradutor e pol\u00edtico portugu\u00e9s.\nTraxectoria.\nVasco Gra\u00e7a Moura naceu o 3 de xaneiro de 1942, na fregues\u00eda de Foz do Douro, no Porto. Era fillo de Francisco Jos\u00e9 da Gra\u00e7a Moura e de Mar\u00eda Teresa Amado da Cunha Seixas Navarro de Castro, da burgues\u00eda do Norte de Portugal.\nLicenciado en Dereito pola Facultade de Dereito da Universidade de Lisboa, onde colaborou na publicaci\u00f3n acad\u00e9mica \"Quadrante\" (1958-1962) publicada pola Asociaci\u00f3n Acad\u00e9mica da Facultade de Dereito de Lisboa.\nPasou 39 meses na tropa, nunha tempo en que xa estaba casado e era pai de dous fillos. Foi avogado entre 1966 e 1983.\nTras o 25 de Abril de 1974, adheriuse ao Partido Social Dem\u00f3crata, sendo chamado a exercer os cargos de Secretario de Estado da Seguridade social (IV Goberno Provisional, do independente pro-Comunista Vasco Gon\u00e7alves, por\u00e9n con participaci\u00f3n de elementos ligados ao Grupo dos Nove e dos Retornados (VI Goberno Provisional, Jos\u00e9 Pi\u00f1eiro de Azevedo).\nNa d\u00e9cada dos 80 entrou definitivamente na carreira literaria, que o hab\u00eda de confirmar como un nome central da literatura portuguesa da segunda metade s\u00e9culo XX e un dos maiores defensores da lingua portuguesa.\nDivorciouse da s\u00faa primeira muller, Maria Fernanda de S\u00e1 Dantas, no inicio dos anos 80, e volveu casar d\u00faas veces m\u00e1is. Primeiro coa ensa\u00edsta Clara Crabb\u00e9 Rocha \u2014 filla de Miguel Torga e de Andr\u00e9e Crabb\u00e9 Rocha \u2014, en 1985, e despois con Maria do Ros\u00e1rio Sousa Machado, en 1987, con quen tivo d\u00faas fillas m\u00e1is, enternecidamente citadas en varios poemas dos seus \u00faltimos libros. A s\u00faa \u00faltima c\"o\"mpa\u00f1eira foi Maria Bochicchio (italiana), que o acompa\u00f1ou at\u00e9 preto da s\u00faa morte e con quen publicou\u00a0\"O Binomio de Newton &amp; A Venus de Milo.\"\nFoi director da RTP2 (1978), administrador da Prensa Nacional - Casa da Moeda (1979-1989), presidente da Comiss\u00e3o Executiva das Comemora\u00e7\u00f5es do Centen\u00e1rio de Fernando Persoa (1988) e da Comiss\u00e3o Nacional para as Comemora\u00e7\u00f5es doss Descobrimentos Portugueses (1988-1995), director da revista \"Oc\u00e9anos\" (1988-1995), director da Funda\u00e7\u00e3o Casa de Mateus comisario-xeral de Portugal para a Exposici\u00f3n Universal de Sevilla (1988-1992) e director do Servi\u00e7o de Bibliotecas e Apoio \u00e0 Leiturada Fundaci\u00f3n Calouste Gulbenkian (1996-1999).\nGra\u00e7a Moura foi unha das voces m\u00e1is cr\u00edticas do Acordo Ortogr\u00e1fico de 1990, considerando que o mesmo s\u00f3 \"serve intereses xeopol\u00edticos e empresariais brasileiros, en detrimento de intereses inalien\u00e1beis dos demais falantes de portugu\u00e9s no mundo\".\nXuntamente con Ant\u00f3nio Mega Ferreira, foi o autor da proposta de realizaci\u00f3n da en Lisboa, que m\u00e1is tarde ser\u00eda considerada polo Bureau International de Expositions unha das mellores exposici\u00f3ns internacionais de sempre.\nDe novo polo PSD foi durante dez anos consecutivos deputado ao Parlamento Europeo, integrando o Grupo do Partido Popular Europeo, desde 1999 at\u00e9 2009.\nEn xaneiro de 2012, o Secretario de Estado da Cultura do goberno de Passos Coello, Francisco Jos\u00e9 Viegas, nomeouno para a presidencia da Fundaci\u00f3n Centro Cultural de Bel\u00e9n, substitu\u00edndo as\u00ed Ant\u00f3nio Mega Ferreira, mant\u00e9ndose no cargo mesmo cando procuraba curarse do cancro que lle provocou a morte, o 27 de abril de 2014. O mesmo d\u00eda, Pedro Passos Coello, ex-primeiro ministro de Portugal, destacou o percorrido pol\u00edtico de Gra\u00e7a Moura e a s\u00faa actividade como \"divulgador das letras portuguesas\", afirmando que o escritor deixou un \"vasto legado literario, marcado pola inspiraci\u00f3n e pola dedicaci\u00f3n \u00e1 lingua portuguesa, que enriqueceu como poucos, unha constante procura da identidade nacional e un clarividente pensamento sobre as ra\u00edces, a herdanza pol\u00edtica e filos\u00f3fica e o futuro da Europa\", conclu\u00edndo: \"Portugal perdeu hoxe un dos seus maiores cidad\u00e1ns\".\nColaborou na prensa destacando os seus artigos semanais no Di\u00e1rio de Not\u00edcias.\nVasco Gra\u00e7a Moura foi membro efectivo da Acad\u00e9mie Europ\u00e9enne de Po\u00e9sie (Luxemburgo). As s\u00faas obras foron traducidas ao italiano, franc\u00e9s, alem\u00e1n, sueco e espa\u00f1ol.\nObras.\nPara el, a poes\u00eda \"\u00e9 uma quest\u00e3o de t\u00e9cnica e de melancolia\", crecendo de \"A Furiosa Paix\u00e3o pelo Tang\u00edvel\" a trav\u00e9s dunha densa rede metaf\u00f3rica que combina a intertextualidade, relacionada especialmente con Cam\u00f5es, Jorge de Sena, Dante, Shakespeare e Rilke, obxectos privilexiados de estudo deste autor, e unha tendencia ironicamente discursivista asentada na axilidade sint\u00e1ctica.\nTeatro.\n\"Ronda dos Meninos Expostos\" (1987). Quetzal Editores. 51 p\u00e1xs.\nTradutor de: \"Fedra,\" \"Andromaca\" e \"Berenice\", de Racine; de \"O Cid\", de Corneille; d.e \"O misantropo\", de Moli\u00e8re\nAntolox\u00edas"}
{"id": "494013", "revid": "89787", "url": "https://gl.wikipedia.org/wiki?curid=494013", "title": "Ju\u017eni vetar", "text": "Ju\u017eni vetar \u00e9 unha serie de televisi\u00f3n serbia de 2020 emitida pola RTS dende o 19 de xaneiro. Os primeiros catro episodios bas\u00e9anse no exitoso filme hom\u00f3nimo de 2018, mentres que o resto dos 10 episodios son secuela da trama da pel\u00edcula.\nTrama.\nA serie traza un Belgrado contempor\u00e1neo a trav\u00e9s da visi\u00f3n que dela te\u00f1en un grupo que se denomina \"medio mundo\", os membros dese inframundo contan a verdadeira historia dos fracasos dun home cativo nun ambiente duro. A trama da serie comeza onde rematou a primeira parte da pel\u00edcula, \u00e9 dicir, segue a vida do criminal novo Petra Mara\u0161a, detr\u00e1s das reixas e ao sa\u00edr en liberdade.\nM\u00fasica.\nToda a m\u00fasica da pel\u00edcula f\u00edxoa o selo discogr\u00e1fico Basiviti con sede en Belgrado. Para a serie grav\u00e1ronse as seguintes canci\u00f3ns xa presentes no filme:\nCanci\u00f3ns novas: "}
{"id": "494015", "revid": "1131", "url": "https://gl.wikipedia.org/wiki?curid=494015", "title": "Antonio Iglesias Pardo", "text": "Antonio Iglesias Pardo, nado en Ourense e finado en Santiago de Compostela en maio de 1902, foi un m\u00e9dico e xornalista galego.\nTraxectoria.\nM\u00e9dico do Hospital de Santiago de Compostela. En 1892 publicou un op\u00fasculo sobre as augas das Burgas e as s\u00faas aplicaci\u00f3ns terap\u00e9uticas. Colaborou en \"La Tierra Gallega\" e dirixiu a revista \"Santiago\".\nVida persoal.\nCasou con Mar\u00eda Ascensi\u00f3n Garc\u00eda Legond e foi pai de Dalmacio Iglesias Garc\u00eda."}
{"id": "494016", "revid": "89787", "url": "https://gl.wikipedia.org/wiki?curid=494016", "title": "Frank de Boer", "text": "Franciscus \"Frank\" de Boer, nado en Hoorn o 15 de maio de 1970, \u00e9 un exfutbolista e actual adestrador neerland\u00e9s. Xogaba de defensa e foi internacional coa selecci\u00f3n neerlandesa, da que \u00e9 o actual adestrador dende setembro de 2020.\nPalmar\u00e9s.\nXogador.\nAjax\nBarcelona\nAl Rayyan\nAdestrador.\nAjax\nAtlanta United"}
{"id": "494020", "revid": "23204", "url": "https://gl.wikipedia.org/wiki?curid=494020", "title": "Dalmacio Iglesias Garc\u00eda", "text": "Dalmacio Iglesias Garc\u00eda, nado en Santib\u00e1\u00f1ez el Bajo (C\u00e1ceres) o 5 de decembro de 1879 e finado en Barcelona o 13 de xaneiro de 1933, foi un avogado, xornalista e pol\u00edtico espa\u00f1ol. Foi elixido deputado a Cortes da Comu\u00f1\u00f3n Tradicionalista nas elecci\u00f3ns xerais de 1910 polo distrito de Girona e destacouse por tratar de separar aos tradicionalistas catal\u00e1ns da s\u00faa alianza coa Lliga Regionalista.\nTraxectoria.\nNado en 1879 en Santib\u00e1\u00f1ez el Bajo (provincia de C\u00e1ceres), fillo do cirurxi\u00e1n ourens\u00e1n Antonio Iglesias Pardo, e de Mar\u00eda Ascensi\u00f3n Garc\u00eda Legond, orixinaria de Santiago de Compostela. Cursou o bacharelato no Instituto de Ourense, obtendo o grao a m\u00e9rito. Aos catorce anos publicou os seus primeiros artigos e poemas en \"El Eco de Orense\", \"La Voz Cat\u00f3lica\", os diarios \"El Derecho\" e \"La Nueva \u00c9poca\" e o semanario \"La Bruja\".\nCursou a carreira de dereito na Universidade de Santiago de Compostela, obtenendo o diploma de honra, outorgado polo Goberno ao mellor expediente universitario de cada facultade. Durante a s\u00faa su vida de estudante colaborou en \"El Noroeste\", \"Gaceta de Galicia\" e \"El Pensamiento Gallego\". Foi un dos redactores da revista literaria \"Santiago\", dirixida polo seu pai. Foi secretario e, despois, presidente do Ateneo Escolar Compostel\u00e1n e colaborou nos traballos do Ateneo Le\u00f3n XIII, distingu\u00edndose como apoloxista da Igrexa. Fundou o semanario \"El Estudiante\"; foi auxiliar de c\u00e1tedra do civilista Jacobo Gil Villanueva; obtivo o premio no concurso aberto pola Universidade para a mellor memoria sobre o tema \"Capacidad jur\u00eddica de la mujer casada, seg\u00fan las leyes romanas y espa\u00f1olas\"; e f\u00edxose notar polos seus estudos sociais, dos que deu algunha conferencia no C\u00edrculo Cat\u00f3lico de Obreros. Nesa \u00e9poca afiliouse ao partido carlista, comezando a s\u00faa amizade con Juan V\u00e1zquez de Mella. Obtivo por oposici\u00f3n o premio extraordinario na licenciatura.\nDespois pasou a Madrid, onde, ao mesmo tempo que cursou o doutoramento, foi profesor nunha academia privada, deu lecci\u00f3ns particulares, publicou un segundo curso de Dereito civil que serviu de texto na Universidade Central de Madrid, e ingresou por oposici\u00f3n no corpo de funcionarios de Facenda. Destinado a Barcelona, dedicouse tam\u00e9n \u00e1 avogac\u00eda e tomou parte nalg\u00fans procesos sonados, ao mesmo tempo que fac\u00eda activa propaganda pol\u00edtica, na tribuna e na prensa, especialmente en \"El Correo Catal\u00e1n\".\nNon se sumou ao movemento Solidaritat Catalana e combateu os proxectos do Goberno sobre as asociaci\u00f3ns relixiosas e o ensino, dando m\u00edtins e conferencias en toda Catalu\u00f1a. Elixido deputado a Cortes por Girona en 1910, pronunciou o mesmo d\u00eda en que se presentou no Parlamento un discurso condenando os sucesos ocorridos en Barcelona durante a Semana tr\u00e1xica e defendendo ao Ex\u00e9rcito, discurso que foi seguido doutro sobre o terrorismo en Barcelona, cuxa distribuci\u00f3n nas Ramblas orixinou numerosos incidentes. Entre 1910 e 1913 dirixiu o semanario jaimista barcelon\u00e9s \"La Voz de la Tradici\u00f3n\".\nTralos sanguentos sucesos de San Feli\u00fa de Llobregat entre carlistas e lerrouxistas, defendeu no Congreso aos tradicionalistas das acusaci\u00f3ns dos seus adversarios sobre o sucedido. Cando o gabinete Canalejas presentou o proxecto da chamada Lei do Candeado, Dalmacio Iglesias combatiuno, non s\u00f3 no Congreso, sen\u00f3n nunha xira por case todas as rexi\u00f3ns espa\u00f1olas. Obtivo para Girona o mercado dominical e a cesi\u00f3n das murallas e baluartes, interveu na discusi\u00f3n das cuesti\u00f3ns financeiras e econ\u00f3micosociais, e continuou escribindo na prensa.\nDerrotado nas elecci\u00f3ns de 1914, comezou unha campa\u00f1a encami\u00f1ada a libertar o tradicionalismo catal\u00e1n da tutela da \"Lliga\", para o que publicou un manifesto dirixido a Don Jaime e fundou o peri\u00f3dico \"El Legitimista Catal\u00e1n\", oposto \u00e1 li\u00f1a de \"El Correo Catal\u00e1n\" dirixido por Miguel Junyent. En 1918 foi elixido senador pola provincia de Tarragona e interveu nos debates dos proxectos de lei de funcionarios (no que logrou importantes reformas) e no de reforma das leis xudiciais. Formou parte do Comit\u00e9 rexional de Acci\u00f3n pol\u00edtica da Comu\u00f1\u00f3n Tradicionalista e redactou o manifiesto que expu\u00f1a o programa do partido.\nAo ocorrer a escisi\u00f3n mellista, p\u00faxose ao lado de V\u00e1zquez de Mella, traballando na organizaci\u00f3n das forzas tradicionalistas catal\u00e1s independentes do jaimismo. Na asemblea mellista de Badalona foi elixido vicepresidente primeiro da Junta regional e presidente do Comit\u00e9 e da secci\u00f3n de propaganda das mesmas.\nNa d\u00e9cada de 1920 chegou a ser xefe de negociado de Facenda. \u00c9 autor de varias publicaci\u00f3ns sobre temas xur\u00eddicos e colaborou con Jos\u00e9 Mar\u00eda Planas y Casals nunha obra de Dereito civil, que quedou sen rematar, as\u00ed como na traduci\u00f3n do alem\u00e1n do \"Derecho matrimonial de los Estados europeos y sus colonias\". Foi redactor da Enciclopedia Espasa, para a que escribiu os artigos de Dereito romano, Dereito can\u00f3nico e Facenda p\u00fablica, a maior\u00eda dos correspondentes a Econom\u00eda e as outras ramas do Dereito, e varios de Historia e Sociolox\u00eda, as\u00ed como diversas secci\u00f3ns do artigo \u00abEspa\u00f1a\u00bb.\nFoi terciario dominico. Finou en 1933 en Barcelona.\nObras.\nSelecci\u00f3n de obras escritas:"}
{"id": "494022", "revid": "27155", "url": "https://gl.wikipedia.org/wiki?curid=494022", "title": "Grilo ceboleiro", "text": "O grilo ceboleiro, \"Gryllotalpa gryllotalpa\", \u00e9 unha especie de insecto ort\u00f3ptero da familia Gryllotalpidae nativo de Europa Occidental e norte de \u00c1frica, a\u00ednda que foi exportado ao leste de Asia, a Am\u00e9rica do Sur e ao leste dos Estados Unidos.\nEn galego tam\u00e9n \u00e9 co\u00f1ecido como alacr\u00e1n ceboleiro, carriola, corta, cort\u00f3n, osa, ralo ou relo. Marcial Valladares ch\u00e1mao grilo-toupa. Eladio Rodr\u00edguez distingue entre o grilo ceboleiro ou grilo real e o grilo toupa.\nDescrici\u00f3n.\n\u00c9 un dos insectos m\u00e1is infrecuentes. O nome cient\u00edfico deriva do lat\u00edn \"gryllus\", que significa 'grilo' e \"talpa\", que significa 'toupa' e ref\u00edrese \u00e1 similitude que ten este insecto coas toupas, polos seus h\u00e1bitos subterr\u00e1neos. As femias cavan c\u00e1maras onde coidan os seus ovos. Os machos, m\u00e1is pequenos, c\u00e1vanas para facer o seu canto m\u00e1is forte e atraer \u00e1s femias, as s\u00faas patas tam\u00e9n serven para defender os seus territorios. A\u00ednda que poden manifestar condutas agresivas e o seu aspecto parece ameazador, son inofensivos para o home.\nO corpo \u00e9 de cor marr\u00f3n e cuberto por unha fina capa de pelo, e as s\u00faas patas dianteiras son grandes e preparadas para cavar. S\u00f3 na etapa adulta te\u00f1en \u00e1s e voan dunha maneira torpe e en raras ocasi\u00f3ns pola noite. A lonxitude do corpo dos machos \u00e9 de aproximadamente 35 a 41\u00a0mm e o das femias de 40 a 46\u00a0mm.\nH\u00e1bitat e distribuci\u00f3n xeogr\u00e1fica.\nO h\u00e1bitat ideal \u00e9 de c\u00e9spede curto en zonas areosas ou turbosas de Europa (excepto Noruega e Finlandia), o oeste de Asia e o norte de \u00c1frica. Tam\u00e9n foi introducido accidentalmente nos Estados Unidos, onde se segue difundindo, en Am\u00e9rica do Sur, e tam\u00e9n en Menorca e Eivisa (casos puntuais).\nBiolox\u00eda.\nOs ovos son postos en c\u00e1maras subterr\u00e1neas sobre finais de xullo. Nacen de dez a vinte d\u00edas despois e a femia g\u00e1rdaos durante outras d\u00faas ou tres semanas. As ninfas comezan a madurar a partir da primavera seguinte a\u00ednda que algunhas non maduran at\u00e9 o terceiro ano desde a posta. Os adultos e as ninfas poden ser atopados durante o ano en t\u00faneles que poden alcanzar unha profundidade de at\u00e9 un metro. Son omn\u00edvoros. Poden chegar a ser unha ameaza para os cultivos."}
{"id": "494023", "revid": "23204", "url": "https://gl.wikipedia.org/wiki?curid=494023", "title": "Pandemia por coronavirus de 2020", "text": ""}
{"id": "494024", "revid": "5863", "url": "https://gl.wikipedia.org/wiki?curid=494024", "title": "Mahmud Xibril al-Warfali", "text": ""}
{"id": "494025", "revid": "56817", "url": "https://gl.wikipedia.org/wiki?curid=494025", "title": "Rally de Ferrol de 1995", "text": "O Rally de Ferrol de 1995 foi a 26\u00aa edici\u00f3n de dito rally e a \u00faltima proba da tempada 1995 do Campionato de Galicia de Rally. Celebrouse o 2 de decembro de 1995 e o vencedor foi o piloto local Germ\u00e1n Castrill\u00f3n.\nResumo.\nGerm\u00e1n Castrill\u00f3n chegou a este rally xa sen opci\u00f3ns para o campionato galego, que ga\u00f1ara matematicamente Miguel Dopico na anterior proba. Ga\u00f1ou con facilidade tras conseguir o mellor tempo en 8 dos 10 treitos, empatar un e ceder outro a favor de Arturo Rial. Miguel Dopico non arriscou e chegou na segunda posici\u00f3n. Dos 50 veh\u00edculos que tomaron a sa\u00edda, 34 conseguiron chegar \u00e1 meta."}
{"id": "494026", "revid": "1505", "url": "https://gl.wikipedia.org/wiki?curid=494026", "title": "Gryllotalpa gryllotalpa", "text": ""}
{"id": "494027", "revid": "1131", "url": "https://gl.wikipedia.org/wiki?curid=494027", "title": "R\u00edo, Reigada, Monforte de Lemos", "text": "R\u00edo \u00e9 un lugar da parroquia de Reigada, no concello de Monforte de Lemos. En 2019 ti\u00f1a tres habitantes (un home e d\u00faas mulleres).\nSit\u00faase a 325 m de altitude, no cami\u00f1o que une As Fontes con Reigada."}
{"id": "494028", "revid": "89787", "url": "https://gl.wikipedia.org/wiki?curid=494028", "title": "Carlos Fern\u00e1ndez-Novoa", "text": "Carlos Fern\u00e1ndez-Novoa Rodr\u00edguez, nado na Estrada en 1930 e finado no mesmo concello o 30 de setembro de 2015, foi un xurista e catedr\u00e1tico galego, experto en propiedade industrial e propiedade intelectual.\nTraxectoria.\nFoi catedr\u00e1tico de Dereito Mercantil e Industrial da Universidade de Santiago de Compostela entre 1964 e 2000. En 1966 funda a Escola de Dereito Mercantil en Espa\u00f1a na Universidade de Santiago de Compostela, que foi consolidada no 1974 coa publicaci\u00f3n do primeiro n\u00famero da \u201cRevista Actas de Derecho Industrial\u201d.\nDende 2012, era acad\u00e9mico da \u201cReal Academia de Jurisprudencia y Legislaci\u00f3n\u201d, unha instituci\u00f3n formada por xuristas, catedr\u00e1ticos, maxistrados e notarios de maior peso a nivel espa\u00f1ol."}
{"id": "494031", "revid": "89787", "url": "https://gl.wikipedia.org/wiki?curid=494031", "title": "Lago Poyang", "text": "O lago Poyang \u00e9 un lago da provincia de Jiangxi, o maior lago de auga doce da China.\nO lago est\u00e1 alimentado polos r\u00edos Gan, Xin e Xiu, que o conectan co Yangtz\u00e9 mediante unha canle.\nA superficie do lago Poyang flut\u00faa enormemente entre as estaci\u00f3ns seca e h\u00famida, mais nos \u00faltimos anos o seu tama\u00f1o decreceu totalmente. Nun ano normal a superficie media \u00e9 de 3500\u00a0km2. A principios de 2012, debido \u00e1 seca, a extracci\u00f3n de area e a almacenaxe de auga no encoro das Tres Gargantas, a superficie do lago chegou a un m\u00ednimo de 200\u00a0km2. O lago \u00e9 o h\u00e1bitat de medio mill\u00f3n de aves migratorias.\nDurante o inverno, o lago \u00e9 o fogar de moitas gr\u00faas siberianas, das que o 90% pasan al\u00ed o inverno.\nMedio natural.\nPerda da vida salvaxe.\nDende 2002 existe unha prohibici\u00f3n da pesca no lugar.\nEn 2007 expres\u00e1ronse temores de que o \"Neophocaena phocaenoides\", co\u00f1ecido localmente como \"jiangzhu\" (\"porco de r\u00edo\"), nativa do lago ademais doutros lugares como o lago Dongting, pod\u00eda seguir o cami\u00f1o do baiji, o golfi\u00f1o do r\u00edo Yangtz\u00e9, cara \u00e1 extinci\u00f3n.\nA drenaxe de area converteuse nun piar do desenvolvemento da econom\u00eda local e unha importante fonte de ingresos na rexi\u00f3n circundante do lago. A gran densidade de proxectos de drenaxe foron a principal causa da morte da fauna. Ademais, esp\u00e9rase que a construci\u00f3n do encoro do lago Poyang, cause efectos devastadores nos foc\u00e9nidos que a\u00ednda existen.\nReduci\u00f3n.\nDebido ao encoro das Tres Gargantas, o lago Poyang pode diminu\u00edr estacionalmente e secar. En 2016, o lago secou case completamente. Ademais do encoro, que almacena auga para que sexa empregada no inverno, culpouse a seca da reduci\u00f3n.\nO goberno local de Jiangxi propuxo constru\u00edr o encoro do lago Poyang para manter o nivel de auga no lago, constru\u00edndo unha esclusa arredor da conexi\u00f3n entre o lago e o Yangtz\u00e9, mais est\u00e1 pendente o estudo de impacto. Os cient\u00edficos e os grupos ecoloxistas como o World Wide Fund for Nature, criticaron a proposta indicando que a obra afectar\u00eda adversamente a diversidade salvaxe.\nHistoria.\nEn 1363, tivo lugar no lago a batalla do lago Poyang, considerada unha das maiores batallas navais da historia."}
{"id": "494032", "revid": "56817", "url": "https://gl.wikipedia.org/wiki?curid=494032", "title": "Huddersfield Town A.F.C.", "text": "O Huddersfield Town Association Football Club \u00e9 un equipo de f\u00fatbol profesional de Huddersfield, West Yorkshire, Inglaterra. Co alcume de \"the Terriers\", o equipo foi fundado o 15 de agosto de 1908. Xoga os seus partidos como local no Kirklees Stadium, e actualmente compite no Football League Championship.\nXogadores.\nCadro actual.\nCadro actualizado a 31 de xaneiro de 2020."}
{"id": "494034", "revid": "7523", "url": "https://gl.wikipedia.org/wiki?curid=494034", "title": "Huddersfield Town Association Football Club", "text": ""}
{"id": "494035", "revid": "7523", "url": "https://gl.wikipedia.org/wiki?curid=494035", "title": "Huddersfield Town F.C.", "text": ""}
{"id": "494036", "revid": "7523", "url": "https://gl.wikipedia.org/wiki?curid=494036", "title": "Huddersfield Town Football Club", "text": ""}
{"id": "494037", "revid": "7523", "url": "https://gl.wikipedia.org/wiki?curid=494037", "title": "Huddersfield Town FC", "text": ""}
{"id": "494038", "revid": "7523", "url": "https://gl.wikipedia.org/wiki?curid=494038", "title": "Huddersfield Town AFC", "text": ""}
{"id": "494041", "revid": "1131", "url": "https://gl.wikipedia.org/wiki?curid=494041", "title": "Praza de Vigo (A Coru\u00f1a)", "text": "A praza de Vigo \u00e9 un espazo p\u00fablico do Ensanche da cidade da Coru\u00f1a, situado entre as r\u00faas de Men\u00e9ndez y Pelayo, Marcial del Adalid, Federico Tapia e Emilia Pardo Baz\u00e1n.\nHistoria.\nComo outras prazas do Ensanche coru\u00f1\u00e9s recibiu o nome dunha cidade galega. Foi bautizada o 5 de novembro de 1929.\nA praza mantivo xard\u00edns ata a d\u00e9cada de 1970, cando se constru\u00edu un aparcadoiro.\nArquitectura.\nOs edificios catalogados na praza de Vigo son:\nNa esquina da r\u00faa de Federico Tapia coa r\u00faa de Marcial del Adalid sit\u00faase a casa Barri\u00e9.\nNegocios.\nEntre 1949 e 2006 estivo na praza o cine Equitativa. No seu local situouse o rexistro civil."}
{"id": "494043", "revid": "7523", "url": "https://gl.wikipedia.org/wiki?curid=494043", "title": "A.F.C. Bournemouth", "text": "O Athletic Football Club Bournemouth \u00e9 un equipo de f\u00fatbol profesional de Bournemouth, Dorset, Inglaterra. O equipo foi fundado en 1899 co nome de Boscombe St. John's Institute F.C., e adoptou o nome actual en 1972. Xogan os seus partidos como local no Dean Court dende 1910, e actualmente compite no Football League Championship.\nXogadores.\nCadro actual.\nCadro actualizado a 31 de xaneiro de 2020."}
{"id": "494044", "revid": "7523", "url": "https://gl.wikipedia.org/wiki?curid=494044", "title": "AFC Bournemouth", "text": ""}
{"id": "494045", "revid": "7523", "url": "https://gl.wikipedia.org/wiki?curid=494045", "title": "Athletic Football Club Bournemouth", "text": ""}
{"id": "494046", "revid": "6284574", "url": "https://gl.wikipedia.org/wiki?curid=494046", "title": "Sheffield United F.C.", "text": "O Sheffield United Football Club \u00e9 un equipo de f\u00fatbol profesional de Sheffield, South Yorkshire, Inglaterra. O equipo foi fundado o 22 de marzo de 1889. Xogan os seus partidos como local en Bramall Lane, e actualmente compite na Premier League.\nXogadores.\nCadro actual.\nCadro actualizado a 31 de xaneiro de 2020."}
{"id": "494047", "revid": "7523", "url": "https://gl.wikipedia.org/wiki?curid=494047", "title": "Sheffield United FC", "text": ""}
{"id": "494048", "revid": "7523", "url": "https://gl.wikipedia.org/wiki?curid=494048", "title": "Sheffield United Football Club", "text": ""}
{"id": "494049", "revid": "7523", "url": "https://gl.wikipedia.org/wiki?curid=494049", "title": "Newcastle United", "text": ""}
{"id": "494050", "revid": "7523", "url": "https://gl.wikipedia.org/wiki?curid=494050", "title": "Norwich City Football Club", "text": ""}
{"id": "494052", "revid": "7523", "url": "https://gl.wikipedia.org/wiki?curid=494052", "title": "Sunderland Association Football Club", "text": ""}
{"id": "494053", "revid": "7523", "url": "https://gl.wikipedia.org/wiki?curid=494053", "title": "Birmingham City", "text": ""}
{"id": "494055", "revid": "56817", "url": "https://gl.wikipedia.org/wiki?curid=494055", "title": "Derby County F.C.", "text": "O Derby County Football Club \u00e9 un equipo de f\u00fatbol profesional de Derby, Derbyshire, Inglaterra. O equipo foi fundado en 1884. Xogan os seus partidos como local no Pride Park Stadium, e actualmente compite no Football League Championship.\nXogadores.\nCadro actual.\nCadro actualizado a 1 de febreiro de 2020."}
{"id": "494056", "revid": "7523", "url": "https://gl.wikipedia.org/wiki?curid=494056", "title": "Derby County FC", "text": ""}
{"id": "494057", "revid": "7523", "url": "https://gl.wikipedia.org/wiki?curid=494057", "title": "Derby County Football Club", "text": ""}
{"id": "494058", "revid": "7523", "url": "https://gl.wikipedia.org/wiki?curid=494058", "title": "Raith Rovers Football Club", "text": ""}
{"id": "494059", "revid": "7523", "url": "https://gl.wikipedia.org/wiki?curid=494059", "title": "Falkirk Football Club", "text": ""}
{"id": "494060", "revid": "5863", "url": "https://gl.wikipedia.org/wiki?curid=494060", "title": "Ant\u00f3n R. Reixa", "text": ""}
{"id": "494061", "revid": "23204", "url": "https://gl.wikipedia.org/wiki?curid=494061", "title": "Ba\u00eda de Kiel", "text": "A ba\u00eda de Kiel \u00e9 unha ba\u00eda no suroeste do mar B\u00e1ltico no territorio alem\u00e1n de Schleswig-Holstein e as illas de Dinamarca. Est\u00e1 conectada coa ba\u00eda de Mecklenburg no leste e os estreitos co\u00f1ecidos como Pequeno Belt, no noroeste, e o Gran Belt no norte. O tr\u00e1fico mar\u00edtimo que entra ou sae do B\u00e1ltico, a trav\u00e9s dos dous estreitos ten que pasar pola ba\u00eda. Unha vez dentro, o tr\u00e1fico do B\u00e1ltico pasa por outro estreito, o de Fehmarn, na ba\u00eda de Mecklenburg, que se abre ao B\u00e1ltico. Na direcci\u00f3n contraria, o tr\u00e1fico pode pasar cara ao norte a trav\u00e9s do Gran Belt, abeirando Langeland, ou entrar no fiorde de Kiel para atravesar a canle de Kiel directamente para a foz do Elba e o mar do Norte. O fiorde de Kiel finaliza en Kiel, a capital de Schleswig-Holstein.\nXeograf\u00eda.\nA costa suroeste da ba\u00eda constit\u00fae a costa de Schleswig-Holstein e drena a abra de Schlei, en realidade, un esteiro de auga salobre, que lle deu nome \u00e1 cidade de Schleswig. A costa presenta tam\u00e9n d\u00faas ba\u00edas m\u00e1is pequenas: Eckernf\u00f6rde e Flensburg. No norte est\u00e1n as illas danesas de Als, \u00c6r\u00f8 e Langeland. Na ba\u00eda hai catro fiordes:\nFiorde de Kiel.\nO fiorde de Kiel que se proxecta dende a ba\u00eda cara ao sur, ten preto de 17\u00a0km de longo e 1\u00a0km de largo no seu punto m\u00e1is estreito. Localizado estratexicamente, no seu seo medrou a cidade de Holstein, que se converteu nun prof\u00edlico estaleiro.\nEckernf\u00f6rde.\nEckernf\u00f6rde est\u00e9ndese por 16\u00a0km de longo coa banda sur a aproximadamente 10\u00a0km da ba\u00eda de Kiel. O l\u00edmite co fiorde de Kiel \u00e9 o faro de B\u00fclker. A pen\u00ednsula, anteriormente boscosa, entre o fiorde de Kiel e a ba\u00eda de Eckernf\u00f6rde formaba o l\u00edmite entre os sax\u00f3ns e os daneses na Idade Media e donomin\u00e1base \"D\u00e4nischer Wohld\" (bosque dan\u00e9s).\nSchlei.\nOs 42\u00a0km de Schlei forman a fronteira entre as rexi\u00f3ns hist\u00f3ricas de Angeln e Schwansen.\nFiorde de Flensburg.\nO fiorde de Flensburg ten unha lonxitude de aproximadamente 50\u00a0km e forma parte da fronteira entre Alema\u00f1a e Dinamarca."}
{"id": "494062", "revid": "56817", "url": "https://gl.wikipedia.org/wiki?curid=494062", "title": "Francisco Jos\u00e9 Viegas", "text": "Francisco Jos\u00e9 Pereira de Almeida Viegas, nado en Pocinho (Vila Nova de Foz C\u00f4a) o 14 de marzo de 1962 \u00e9 un xornalista, escritor e editor portugu\u00e9s.\nTraxectoria.\nViviu at\u00e9 aos oito anos nas aldeas de Pocinho (hoxe a \u00faltima paraxe ferroviaria do Douro), e de Cedovim, e mudouse para Chaves cando os pais foron al\u00ed destinados como profesores do Ensino Primario. Na Facultade de Ciencias Sociais e Humanas da Universidade Nova de Lisboa obtivo en 1983 a s\u00faa licenciatura en Linguas e Literaturas Modernas, variante de Estudos Portugueses. Terminada a carreira, dedicouse ao xornalismo, mais tam\u00e9n foi asistente de Ling\u00fc\u00edstica, na Escola de Ciencias Sociais da Universidade de \u00c9vora, at\u00e9 1987.\nAo longo da s\u00faa carreira como xornalista, Francisco Jos\u00e9 Viegas colaborou en numerosos t\u00edtulos da prensa portuguesa -\"Jornal de Letras\", \"Expresso\", \"Seman\u00e1rio\", \"O Liberal\", \"O Jornal\", \"Se7e\", \"Di\u00e1rio de Not\u00edcias\", \"O Independente\", \"Record\", \"Vis\u00e3o\", \"Not\u00edcias Magazine\", \"Elle\", \"Volta ao Mundo\" e \"Oceanos-\"; foi director das revistas \"Ler\" e \"Grande Reportagem\", as\u00ed como da \"Gazeta dos Desportos\", al\u00e9n de editor da revista \"Oceanos\". Co pseud\u00f3nimo Ant\u00f3nio Sousa Homem escribiu desde hai tempo as \u201ccr\u00f3nicas de um reaccion\u00e1rio minhoto\u201d.\nTam\u00e9n tivo unha presenza regular na televisi\u00f3n -foi autor e presentador dos programas \"Escrita em Dia\" (SIC), \"Falat\u00f3rio\" (RTP2), \"Ler Para Crer\" (RTP2), \"Prazeres\" (RTP1), \"Um Caf\u00e9 no Majestic\" (RTP2), \"Primeira P\u00e1gina\" (RTP1), \"Livro Aberto\" (RTP-N), \"Nada de Cultura\" (TVI24), sendo axi\u00f1a un dos elementos fixos do programa \"A torto e a dereito\" na TVI24. Foi omentador regular na CMTV e, desde 2008, columnista diario do \"Correio da Manh\u00e3\". Na radio, sendo comentador da TSF, presentou a versi\u00f3n radiof\u00f3nica de \"Escrita en D\u00eda\", na Antena 1.\nAl\u00e9n do xornalismo, Francisco Jos\u00e9 Viegas ocupa un lugar entre os autores da literatura portuguesa de finais do s\u00e9culo XX e inicios do s\u00e9culo XXI, publicando obras de poes\u00eda, novela, conto, unha peza de teatro e relatos de viaxes. Ademais, a s\u00faa obra est\u00e1 publicada noutros pa\u00edses, na Europa e na Am\u00e9rica Latina, Brasil, Francia, Rep\u00fablica Checa, Serbia, Alema\u00f1a, Italia e Colombia. O melanc\u00f3lico Inspector Jaime Ramos, personaxe das s\u00faas novelas, pasou a facer parte do imaxin\u00e1rio da literatura policial, \u00e1 par de detectives famosos como Philipe Marlowe, Hercule Poirot, Comisario Maigret ou o Delegado Espinosa.\nComo editor, \u00e9 director da Quetzal. Home relixioso, abandonou o catolicismo da s\u00faa tradici\u00f3n familiar e aproximouse ao juda\u00edsmo, relixi\u00f3n dos seus antepasados, numerosos en Vila Nova de Foz C\u00f4a.\nFrancisco Jos\u00e9 Viegas amosouse partidario de acrecentar os contactos persoais e institucionais ente Portugal e Galicia, sobre todo nos \u00e1mbitos cultural e literario.\nTraxectoria pol\u00edtica.\nTivo responsabilidades p\u00fablicas como director da Casa Fernando Persoa, cargo que lle atribu\u00edu o antigo Alcalde de Lisboa, Ant\u00f3nio Carmona Rodrigues, en 2006. En 2008 deixou esa funci\u00f3n para regresar \u00e1 direcci\u00f3n da revista \"Ler\", onde se mantivo at\u00e9 2011. Este ano iniciou un cami\u00f1o na pol\u00edtica, que o levar\u00eda ao goberno de Pedro Passos Coello, mais dimitiu o ano seguinte, en 2012.\nPrecisamente en 2011 -e na secuencia das elecci\u00f3ns lexislativas de xu\u00f1o dese ano-, Francisco Jos\u00e9 Viegas foi elixido deputado polo Partido Social Dem\u00f3crata - a pesar de non ser militante- dpor Bragan\u00e7a. Logo de seguida. Axi\u00f1a foi nomeado Secretario de Estado da Cultura do XIX Goberno Constitucional \u00f3rgano que, desde Manuel Maria Carrilho, tivera o grao pol\u00edtico de Ministro. Cuestionado polo \"Correio da Manh\u00e3\" sobre a nova org\u00e1nica respondeu: \"Iso\" [o fin do Ministerio da Cultura] \"bas\u00e9ase nun prexu\u00edzo ideol\u00f3xico e \u00e9 moi dif\u00edcil perdelo. A Secretar\u00eda de Estado ten d\u00faas cent\u00e9simas m\u00e1is do total do Orzamento do que o Ministerio ti\u00f1a, mais iso non o ven significativo\". O 25 de outubro de 2012, por\u00e9n, foi informada a sa\u00edda de Francisco Jos\u00e9 Viegas do goberno, a petici\u00f3n propia, e por \"raz\u00f3ns graves de sa\u00fade\".\nEn febreiro de 2013 saltou a pol\u00e9mica ao publicar un texto no seu blog, \"A Origem das Esp\u00e9cies\", onde criticaba severamente a intenci\u00f3n de multar quen non pedise facturas detalladas."}
{"id": "494063", "revid": "27155", "url": "https://gl.wikipedia.org/wiki?curid=494063", "title": "Espirrar", "text": ""}
{"id": "494064", "revid": "88215", "url": "https://gl.wikipedia.org/wiki?curid=494064", "title": "Javier Pi\u00f1eiro", "text": "Javier Pi\u00f1eiro P\u00e9rez, nado en Caldas de Reis, \u00e9 un expiloto galego de rally. Foi campi\u00f3n de Galicia de rally na tempada 1997. Competiu tam\u00e9n no Campionato de Espa\u00f1a, onde ga\u00f1ou o Trofeo Citro\u00ebn no ano 2000.\n\u00c9 irm\u00e1n do tam\u00e9n expiloto Fernando Pi\u00f1eiro.\nTraxectoria.\nComezou a destacar na tempada 1990 do Campionato de Galicia de Rally, pilotando un Peugeot 205. En 1991, cun Renault Clio 16V, logrou dous segundos postos, no Rally de Vigo e o Rally Mil Vistas, e ga\u00f1ou a Copa Renault Clio. En 1992 correu cun Lancia Delta Integrale 16V e en 1994 logrou no Rally de Noia a s\u00faa primeira vitoria, conducindo un Clio. \nTam\u00e9n cun Clio proclamouse campi\u00f3n galego en 1997 despois de lograr catro vitorias e un segundo posto nas cinco primeiras carreiras. Na tempada seguinte disputou o Campionato de Espa\u00f1a co mesmo veh\u00edculo e en 1999 fixo o propio cun Citro\u00ebn Saxo VTS."}
{"id": "494065", "revid": "88215", "url": "https://gl.wikipedia.org/wiki?curid=494065", "title": "Javier Pi\u00f1eiro P\u00e9rez", "text": ""}
{"id": "494067", "revid": "23204", "url": "https://gl.wikipedia.org/wiki?curid=494067", "title": "Vacina da COVID-19", "text": "Unha vacina da COVID-19 \u00e9 unha vacina que protexa contra a infecci\u00f3n polo virus SARS-CoV-2, causante da COVID-19, que polo momento est\u00e1 en fase de elaboraci\u00f3n. A\u00ednda que ningunha vacina completou os ensaios cl\u00ednicos, hai en marcha m\u00faltiples intentos de desenvolver unha. A finais de febreiro de 2020, a Organizaci\u00f3n Mundial da Sa\u00fade (OMS) dixo que non esperaba que estivese dispo\u00f1ible unha vacina contra o SARS-CoV-2 en menos de 18 meses. A Coalition for Epidemic Preparedness Innovations (CEPI), que est\u00e1 organizando un fondo de 2 mil mill\u00f3ns de d\u00f3lares en todo o mundo para un r\u00e1pido investimento e desenvolvemento de candidatos a vacinas, indicou en abril que se poder\u00eda dispo\u00f1er dunha vacina seguindo os protocolos de uso de emerxencia a inicios de 2021.\nEn abril de 2020 estaban en desenvolvemento 115 candidatos a vacinas, e d\u00faas organizaci\u00f3ns iniciaran estudos de seguridade e eficacia en fase I-II en suxeitos humanos. Cinco candidatos a vacinas estaban en estudos de seguridade en fase I en abril.\nTraballos sobre vacinas de coronavirus anteriores.\nProduc\u00edronse vacinas contra varias doenzas causadas por coronavirus para uso animal, inclu\u00edndo as vacinas contra o virus da bronquite infeccionsa das aves, contra o coronavirus canino e contra o coronavirus felino.\nOs traballos anteriores para desenvolver vacinas contra os virus da familia \"Coronaviridae\" que afectan a humanos centr\u00e1ronse na s\u00edndrome respiratoria aguda grave (SARS) e na s\u00edndrome respiratoria aguda de Oriente Medio (MERS). As vacinas contra a SARS e a MERS foron testadas en animais modelo non humanos. Por\u00e9n, en 2020, a\u00ednda non hai unha cura ou vacina protectora contra a SARS que mostrase ser segura e efectiva en humanos. Segundo os artigos cient\u00edficos publicados en 2005 e 2006, a identificaci\u00f3n e desenvolvemento de novas vacinas e medicinas para tratar a SARS era unha prioridade para os gobernos e axencias sanitarias p\u00fablicas de todo o mundo.\nNon hai tampouco unha vacina comprobada para a MERS. Cando apareceu a MERS, cr\u00edase que as investigaci\u00f3ns xa existentes sobre a SARS pod\u00edan proporcionar un modelo \u00fatil para desenvolver vacinas e terap\u00e9uticas contra a infecci\u00f3n polo MERS-CoV. En marzo de 2020, unha vacina baseaada no ADN contra o MERS completou a fase I de ensaios cl\u00ednicos en humanos, e hab\u00eda outras tres en marcha, todas as cales eran vacinas de vectores virais, d\u00faas con vectores adenovirais (ChAdOx1-MERS, BVRS-GamVac) e unha convectores MVA (MVA-MERS-S).\nTraballos emprendidos en 2020.\nA COVID-19 identificouse en decembro de 2019. Converteuse nunha pandemia estendida por todo o mundo en 2020, o que orixinou importantes investimentos e investigaci\u00f3ns para desenvolver unha vacina. Moitas organizaci\u00f3ns est\u00e1n usando os xenomas publicados do virus para desenvolver unha posible vacina contra o SARS-CoV-2.\nUnhas 50 empresas e instituci\u00f3ns acad\u00e9micas est\u00e1n implicadas no desenvolvemento de vacinas, e tres delas est\u00e1n a recibir o apoio da Coalition for Epidemic Preparedness Innovations (CEPI), inclu\u00edndo proxectos das empresas de biotecnolox\u00eda Moderna, e Inovio Pharmaceuticals, e a Universidade de Queensland. En marzo de 2020, hab\u00eda rexistrados no Rexistro de Ensaios Cl\u00ednicos da Organizaci\u00f3n Mundial da Sa\u00fade cincocentos estudos cl\u00ednicos en todos o mundo, en todas as etapas de desenvolvemento e candidatos terap\u00e9uticos para a COVID-19.\nA inicios de marzo de 2020, a CEPI anunciou un obxectivo de financiamento de dous mil mill\u00f3ns de d\u00f3lares EUA nunha asociaci\u00f3n global entre organizaci\u00f3ns p\u00fablicas, privadas, filantr\u00f3picas e sociedade civil para acelerar o desenvolvemento das vacinas da COVID-19, con compromisos ata agora dos gobernos de Dinamarca, Finlandia, Alema\u00f1a, Noruega e o Reino Unido.\nO 2 de abril de 2020, os investigadores da Escola de Medicina da Universidade de Pittsburgh informaron da creaci\u00f3n dunha prometedora posible vacina da COVID-19, chamada PittCoVacc e esperan seguir unha v\u00eda acelerada para a s\u00faa aprobaci\u00f3n, que dure menos que o habitual ano de probas, pola FDA norteamericana.\nEnsaios cl\u00ednicos en marcha.\nSegundo informan os cient\u00edficos do CEPI en abril de 2020, hab\u00eda un total de 115 candidatos a vacinas nas etapas iniciais de desenvolvemento, das que 78 estaban confirmados como proxectos activos (79, segundo o Instituto Milken), e outras 37 anunciados, pero con pouca informaci\u00f3n p\u00fablica dispo\u00f1ible (seguramente estaban en planeamento ou sendo dese\u00f1adas). Dos 79 proxectos activos confirmados, 74 est\u00e1n en desenvolvemento \"exploratorio\" ou \"precl\u00ednico\", segundo o informe de principios de abril do CEPI.\nEn abril, despois de que se publicou o informe do CEPI, empezaron os ensaios en fase I-II aleatorizados intervencionais para estudar a dose e avaliar os efecos secundarios en Wuhan, China sobre o candidato a vacina Ad5-nCoV (CanSino Biologics, t\u00e1boa), e en Inglaterra sobre o candidato a vacina ChAdOx1 nCoV-19. A mediados de abril s\u00f3 hai outros cinco ensaios de candidatos a vacina en ensaios en fase I en humanos.\nOs ensaios en fase I comproban principalmente a seguridade e a dosificaci\u00f3n preliminar nunhas poucas ducias de suxeitos con boa sa\u00fade, mentres que os ensaios en fase II \u2013 despois de ter \u00e9xito na fase I \u2013 aval\u00edan a inmunoxenicidade, niveis de dose (eficacia baseada en biomarcadores) e efectos secundarios do candidato a vacina, normalmente en centos de persoas. Un ensaio en fase I-II realiza probas de seguridade preliminar e inmunoxenicidade, est\u00e1 tipicamente aleatorizado, controlado por placebo e realizado en sitios m\u00faltiples, e determina de forma m\u00e1is precisa as doses efectivas. Os ensaios en fase III implican m\u00e1is participantes, inclu\u00edndo un grupo de control, e comproban a efectividade da vacina para previr a doenza, e monitorizan os efectos secundarios na dose \u00f3ptima.\nLimitaci\u00f3ns.\n\u00c9 posible que as vacinas en desenvolvemento non sexan seguras ou efectivas. Un estudo atopou que entre 2006 e 2015, a taxa de \u00e9xito na obtenci\u00f3n de aprobaci\u00f3n desde os ensaios en fase I aos ensaios exitosos en fase III foi do 16,2% no caso das vacinas.\nA\u00ednda que a vacina da gripe \u00e9 normalmente producida en masa inxectando o virus en ovos embrionados de polo, este m\u00e9todo non funcionar\u00e1 coas vacinas para o coronavirus, xa que o novo coronavirus non se pode replicar dentro dos ovos.\nAmpliaci\u00f3n de escala tecnol\u00f3xica.\nEn marzo de 2020, o goberno dos Estados Unidos, a industria e tres universidades sumaron recursos para acceder a supercomputadores da IBM, combinados con recursos de computaci\u00f3n na nube de Hewlett Packard Enterprise, Amazon, Microsoft e Google. O \"Consorcio de Compuaci\u00f3n de Alto Rendemento da COVID-19\" est\u00e1 sendo utilizado para predicir a propagaci\u00f3n da enfermidade, facder modelos de posibles vacinas e cribar miles de compostos qu\u00edmicos para dese\u00f1ar unha vacina da COVID-19 ou unha terapia.\nOutro consorcio formado por Microsoft, seis universidades (inclu\u00edndo unha das do primeiro consorcio) e o Centro Nacional para Aplicaci\u00f3ns de Supercomputadores, que traballa baixo os auspicios de C3.ai, unha compa\u00f1\u00eda financiada polo multimillonario desenvolvedor de software Thomas Siebel, est\u00e1n actualmente combinando os seus recursos de supercomputaci\u00f3n para os mesmos usos xunto co desenvolvemento de protocolos m\u00e9dicos e reforzo das estratexias de sa\u00fade p\u00fablica arredor do mundo, as\u00ed como concedendo grandes bolsas de investigaci\u00f3n aos cient\u00edficos que propo\u00f1en usar AI para levar a cabo tarefas similares en maio.\nRumores e desinformaci\u00f3ns.\nAlgunhas informaci\u00f3ns aparecidas nos medios sociais promoveron unha teor\u00eda da conspiraci\u00f3n que afirma que o virus causante da COVID-19 xa era co\u00f1ecido e que xa est\u00e1 dispo\u00f1ible unha vacina. As patentes citadas por varios medios sociais fan referencia a patentes existentes para as secuencias xen\u00e9ticas e vacinas para outras cepas de coronavirus como o coronavirus da SARS, polo que non te\u00f1en que ver coa COVID-19."}
{"id": "494068", "revid": "7523", "url": "https://gl.wikipedia.org/wiki?curid=494068", "title": "Reebok Stadium", "text": ""}
{"id": "494071", "revid": "1131", "url": "https://gl.wikipedia.org/wiki?curid=494071", "title": "Estaci\u00f3n do Oeste de Oslo", "text": "A Estaci\u00f3n do Oeste de Oslo, en noruegu\u00e9s Oslo Vestbanestasjonen e frecuentemente abreviada en Vestbanen, \u00e9 unha antiga estaci\u00f3n de ferrocarril de Oslo, constru\u00edda en 1872 e que estivo en funcionamento ata 1989, como estaci\u00f3n terminal da li\u00f1a de Drammen.\nHistoria.\nInaugurouse o 7 de outubro de 1872 como estaci\u00f3n de Christiania que cambiou en 1882 para Christiania Vestbanestasjonen e de novo o 1 de abril de 1905 para Kristiania Vestbanestasjonen para adaptala ao novo nome da cidade e xa o 1 de xaneiro de 1925 \u00e1 s\u00faa forma definitiva co novo nome da cidade: Oslo Vestbanestasjonen. Oslo ti\u00f1a d\u00faas estaci\u00f3ns, esta e a m\u00e1is grande, a do Leste de Oslo, as d\u00faas serv\u00edan a li\u00f1a de Drammen e non estaban conectadas directamente entre si para o tr\u00e1fico de viaxeiros, s\u00f3 por unha li\u00f1a, que tam\u00e9n conectaba co porto, na que se comezou a traballar en 1899 e que se inaugurou en 1907 dun s\u00f3 rail que cruzaba as r\u00faas da cidade e s\u00f3 era apta para o tr\u00e1fico de carga.\nNa segunda guerra mundial durante a ocupaci\u00f3n alem\u00e1 un grupo da resistencia comunista norueguesa, o Osvald-gruppen, colocou maletas con bombas tanto na Estaci\u00f3n do Oeste como na do Leste con motivo da volta \u00e1s s\u00faas poboaci\u00f3ns de centos de colaboracionistas que chegaran a Oslo con motivo das cerimonias que se desonvolveran na capital norueguesa tras a designaci\u00f3n polos alem\u00e1ns de Vidkun Quisling como primeiro ministro. O atentado non causou mortos e s\u00f3 pretend\u00eda asustar os colaboracionistas. Consid\u00e9rase a primeira acci\u00f3n significativa de sabotaxe na Noruega ocupada.\nEn 1938 comezaron a se elaborar formalmente plans para constru\u00edr unha estaci\u00f3n central e un t\u00fanel que conectase a li\u00f1a de Drammen a Oslo, que non se aprobaron ata 1968. O t\u00fanel de Oslo abriu o 1 de xu\u00f1o de 1980 e levou ao peche da Estaci\u00f3n do Oeste en 1989.\nEdificios.\nO edifico principal da estaci\u00f3n dese\u00f1ouno o arquitecto Georg Andreas Bull nun estilo italianizante e constru\u00eddo como un edificio en ladrillo con revocadura. A fachada que d\u00e1 \u00e1 praza do Concello est\u00e1 flanqueada por d\u00faas torres baixas e as portas e as fiestras presentan unha forma arqueada. Dende 2005 o edificio alberga o Centro do Nobel da Paz, ademais de ter parte do inmoble usos comerciais.\nUn segundo edificio, co\u00f1ecido como estaci\u00f3n local (\"Lokalstasjonen\") e m\u00e1is pequeno que o principal, data de 1918-1920 e \u00e9 obra do arquitecto Ivar N\u00e6ss."}
{"id": "494072", "revid": "88215", "url": "https://gl.wikipedia.org/wiki?curid=494072", "title": "Football League One", "text": "A Football League One (oficialmente Sky Bet League One por motivos de patrocinio), \u00e9 a terceira m\u00e1xima categor\u00eda de liga de clubs de f\u00fatbol de Inglaterra, por debaixo do Football League Championship.\nA League One introduciuse na tempada 2004-05. Durante un curto per\u00edodo de tempo foi co\u00f1ecida como Football League Second Division, e durante moito tempo, antes da creaci\u00f3n da Premier League, co\u00f1ec\u00edase como Football League Third Division.\nSistema de competici\u00f3n.\nA liga est\u00e1 composta por 24 equipos. Cada equipo xoga d\u00faas veces contra cada outro equipo, unha vez na casa, e outra vez f\u00f3ra. O vencedor dun partido l\u00e9vase tres puntos, un punto para cada equipo en caso de empate, e cero puntos por cada derrota. \u00d3 remate da tempada, a orde na clasificaci\u00f3n segue os seguintes criterios: puntos obtenidos, diferenza de goles, goles a favor, os resultados entre dous ou m\u00e1is equipos e, finalmente, unha serie de un ou m\u00e1is partidos de playoff.\n\u00d3 final de cada tempada, os dous primeiros clasificados, xunto co ga\u00f1ador dos playoffs entre os equipos da 3\u00aa \u00e1 6\u00aa posici\u00f3n, ascenden \u00f3 Football League Championship, e son substitu\u00eddos polos tres derradeiros clasificados desa divisi\u00f3n.\nDa mesma maneira, os catro \u00faltimos equipos da clasificaci\u00f3n descenden \u00e1 Football League Two, e son substitu\u00eddos polos tres primeiros clasificados desa divisi\u00f3n, m\u00e1is o ga\u00f1ador dos playoffs disputados entre os equipos clasificados da 4\u00aa \u00e1 7\u00aa posici\u00f3n.\nEquipos participantes 2021/22.\nOs seguintes 24 equipos compiten na tempada 2021-22 da League One.\nTempadas anteriores.\nEquipos descendidos (da League One \u00e1 League Two).\nExpulsado en agosto de 2019 por motivos econ\u00f3micos."}
{"id": "494073", "revid": "25871", "url": "https://gl.wikipedia.org/wiki?curid=494073", "title": "Fulham Football Club", "text": ""}
{"id": "494074", "revid": "25871", "url": "https://gl.wikipedia.org/wiki?curid=494074", "title": "Wolverhampton Wanderers Football Club", "text": ""}
{"id": "494075", "revid": "98629", "url": "https://gl.wikipedia.org/wiki?curid=494075", "title": "The Man Who Wasn't There", "text": "The Man Who Wasn't There \u00e9 un filme \"neo-noir\" de 2001 escrito, dirixido, producido e montado polos irm\u00e1ns Coen. O filme estivo protagonizado por Billy Bob Thornton, acompa\u00f1ado por Frances McDormand, James Gandolfini, Michael Badalucco, Tony Shalhoub, Scarlett Johansson, Jon Polito e Richard Jenkins. Foi coproducida de forma independente a trav\u00e9s de produtoras estadounidenses e brit\u00e1nicas. A trama est\u00e1 ambientada en 1949 e relata a historia de Ed Crane, un barbeiro retra\u00eddo que leva unha vida com\u00fan nunha pequena cidade de California xunto \u00e1 s\u00faa esposa, de quen sospeita que est\u00e1 a ter unha aventura co seu xefe. A situaci\u00f3n de Ed cambia cando un estra\u00f1o chega \u00e1 barber\u00eda e ofr\u00e9celle a oportunidade de unirse a el como socio nun novo negocio prometedor, a cambio dun investimento de dez mil d\u00f3lares. Atra\u00eddo pola idea, Ed planea chantaxear ao amante da s\u00faa esposa para conseguir o di\u00f1eiro.\nO filme tomou elementos do cine negro cl\u00e1sico como o branco e negro e a voz en \"off\", ao mesmo tempo, diferenciouse deste inclu\u00edndo m\u00fasica cl\u00e1sica, ambientando a trama nunha pequena cidade e contando cun protagonista alleo ao mundo do hampa. Os Coen comezaron a desenvolver a idea a partir dun anuncio de cortes de pelo dos anos 1940 que viron mentres rodaban \"The Hudsucker Proxy\", en galego \"O gran salto\". O argumento estivo en gran medida influenciado polas novelas negras de James M. Cain, principalmente \"Double Indemnity\", \"The Postman Always Rings Twice\" e \"Mildred Pierce\". En canto \u00e1 est\u00e9tica, \"The Man Who Wasn't There\" inspirouse en cintas das d\u00e9cadas de 1940 e 1950 \u2014entre elas \"Shadow of a Doubt,\" en galego \"A sombra dunha d\u00fabida\u2014\", e mesmo en pel\u00edculas de ciencia ficci\u00f3n e \u00abdocumentais baratos\u00bb desas d\u00e9cadas.\nA rodaxe levouse a cabo en distintas localizaci\u00f3ns de California e orixinalmente filmouse en cor para despois ser convertida a branco e negro. A cinta estreouse e participou na selecci\u00f3n oficial do Festival de Cannes de 2001, onde Joel Coen levou o premio ao mellor director. Trala s\u00faa estrea nos cines, tivo unha repercusi\u00f3n morna na venda de billetes, con todo foi ben recibida pola cr\u00edtica cinematogr\u00e1fica, que eloxiou o traballo de fotograf\u00eda de Roger Deakins e as actuaci\u00f3ns, en especial o papel do lac\u00f3nico protagonista interpretado por Thornton. Alg\u00fans cr\u00edticos de medios como \"The Guardian\", BBC e \"Austin Chronicle\" refer\u00edronse a ela como unha das mellores cintas do ano. Da mesma forma, o National Board of Review inclu\u00eduna dentro das s\u00faas mellores dez pel\u00edculas do ano e outorgoulle a Thornton o premio ao mellor actor. Deakins recibiu un nomeamento nos Premios \u00d3scar \u00e1 mellor fotograf\u00eda e a pel\u00edcula logrou m\u00faltiples candidaturas e premios por parte doutras organizaci\u00f3ns.\nArgumento.\nA historia est\u00e1 narrada durante o ver\u00e1n de 1949 na vila de Santa Rosa situado ao norte de California. Ed Crane (Billy Bob Thornton) \u00e9 un barbeiro de car\u00e1cter melanc\u00f3lico, inexpresivo e reservado casado con Doris (Frances McDormand), unha oficial contable con alg\u00fans problemas de alcoholismo. Xeralmente Ed contesta con pouco m\u00e1is que un xesto debido a que todo o que sucede ao seu ao redor res\u00faltalle pouco m\u00e1is que inerte. A tal punto que termina por sentirse aborrecido da s\u00faa vida, de aspecto rutineira e aburrida. A barber\u00eda onde traballa pertence a Frank (Michael Badalucco), o seu cu\u00f1ado e tam\u00e9n colega, un aut\u00e9ntico charlat\u00e1n. Un d\u00eda, na barber\u00eda, Ed co\u00f1ece a Creighton Tolliver (Jon Polito), un home de negocios que est\u00e1 a buscar un investidor para desenvolver unha nova tecnolox\u00eda de limpeza en seco. Despois de pensalo, a Ed res\u00faltalle convincente a idea e decide investir. De forma an\u00f3nima e sutil, Ed chantaxea ao xefe da s\u00faa esposa Doris, alcumado \u00abBig Dave\u00bb (James Gandolfini), aproveitando que ten a completa certeza de que Dave mant\u00e9n unha relaci\u00f3n amorosa con ela. Desta forma, Ed pretende conseguir os dez mil d\u00f3lares que necesita para formar parte do negocio.\nDave retira o di\u00f1eiro da s\u00faa empresa \u2014o grande almac\u00e9n Nirdlinger\u2014 para pagar a chantaxe. Con todo, descobre o plan e golpea a Tolliver ata que este implica a Ed. Dave enfr\u00f3ntase a Ed no almac\u00e9n e tenta matalo, pero Ed apu\u00f1\u00e1lao fatalmente cunha navalla para cigarros. Despois do funeral de Dave, a esposa deste (Katherine Borowitz) ach\u00e9gase a Ed e com\u00e9ntalle que un d\u00eda, ela e Dave viron un ovni. M\u00e1is tarde, at\u00f3panse irregularidades nos arquivos de contadur\u00eda do almac\u00e9n. A polic\u00eda arresta a Doris por desfalco e pola morte de Dave. Ed contrata a Freddy Riedenschneider (Tony Shalhoub), un custoso avogado defensor de Sacramento, quen chega \u00e1 cidade e al\u00f3xase no mellor e m\u00e1is caro hotel. Este continua vivindo extravagantemente co di\u00f1eiro da defensa de Doris, o cal Frank obtivo hipotecando a barber\u00eda. No entanto, Doris c\u00f3lgase na s\u00faa cela durante a ma\u00f1\u00e1 antes do xu\u00edzo. M\u00e1is tarde d\u00e1se a co\u00f1ecer que estaba embarazada no momento do seu suicidio \u2014a\u00ednda que hab\u00eda anos que xa non ti\u00f1a relaci\u00f3ns con Ed\u2014. Riedenschneider abandona a cidade indignado e Frank \u2014agora moi endebedado\u2014 empeza a beber moito.\nEd visita regularmente a Rachel \u00abBirdy\u00bb Abundas (Scarlett Johansson), a filla adolescente dun amigo, para escoitala tocar o piano. Atormentado pola soidade, imax\u00ednase axud\u00e1ndoa a empezar unha carreira musical e transform\u00e1ndose no seu representante. A s\u00faa fantas\u00eda remata cando un profesor de m\u00fasica dille que Birdy non ten talento. Conducindo de volta despois de visitar ao profesor, Birdy insin\u00faaselle a Ed e trata de facerlle sexo oral, provocando que Ed perda o control do veh\u00edculo e choque. Cando Ed esperta no hospital, dous oficiais de polic\u00eda comun\u00edcanlle que est\u00e1 baixo arresto por asasinato. O cad\u00e1ver de Tolliver foi atopado nun lago, xunto ao contrato de investimento de Ed. A polic\u00eda cre que Ed obrigou a Doris a extraer da empresa o di\u00f1eiro do investimento e logo matou a Tolliver para que non revelase a orixe do di\u00f1eiro despois de que este se dese conta. Ed \u00e9 axuizado polo asasinato e hipoteca a s\u00faa casa para volver contratar a Riedenschneider. A declaraci\u00f3n inicial de Riedenschneider ao xurado \u00e9 interrompida cando Frank ataca a Ed; o xu\u00edzo \u00e9 suspendido. Sen di\u00f1eiro e sen nada m\u00e1is para hipotecar, Ed l\u00e1nzase \u00e1 corte \u00e1 s\u00faa sorte. A manobra non funciona e o xu\u00edz sent\u00e9nciao a pena de morte.\nMentres espera no corredor da morte, Ed escribe a s\u00faa historia para vendela a unha revista \"pulp\". Pouco antes da s\u00faa execuci\u00f3n, Ed ve un ovni no exterior do c\u00e1rcere. Finalmente, unha ma\u00f1\u00e1 \u00e9 conducido \u00e1 cadeira el\u00e9ctrica. Reflexiona sobre o seu destino, sen arrepentirse das s\u00faas decisi\u00f3ns e coa esperanza de ver a Doris no m\u00e1is al\u00f3, \u00e1mbolos dous libres das imperfecci\u00f3ns do mundo mortal.\nProduci\u00f3n.\nAntecedentes.\nOs irm\u00e1ns Coen comezaron a escribir o gui\u00f3n a mediados dos anos 1990 e fixeron unha pausa no medio para filmar \"O gran Lebowski\"; novamente dispo\u00f1ibles, os irm\u00e1ns traslad\u00e1ronse a Irlanda \u2014onde Frances McDormand se atopaba traballando\u2014 para continuar co gui\u00f3n. Unha vez escrito o gui\u00f3n, os Coen envi\u00e1ronllo aos produtores Eric Fellner e Tim Bevan da compa\u00f1\u00eda Working Title Films; ti\u00f1an intenci\u00f3ns de iniciar a produci\u00f3n en 1999 pero aproveitando a dispo\u00f1ibilidade de George Clooney preferiron dedicarse a outro proxecto: \"O Brother, Where Art Thou?\". As\u00ed que rematou a filmaci\u00f3n e montaxe de \"O Brother, Where Art Thou?\", a mediados do ano 2000, os directores continuaron con \"The Man Who Wasn't There\" \u2014nese ent\u00f3n titulada provisionalmente \"The Barber Project\u2014\". O proxecto financiouse de forma independente a trav\u00e9s das produtoras Gramercy Pictures, Working Title Films e Good Machine \u2014compa\u00f1\u00eda de Ted Hope e James Shamus, quen m\u00e1is tarde fundaron Focus Features\u2014 que reuniron un orzamento aproximado de vinte mill\u00f3ns de d\u00f3lares.\nSen ter claro a\u00ednda quen \u00eda interpretar o protagonista, os Coen escribiron o personaxe de Doris \u2014a esposa de Ed Crane\u2014 e Frank \u2014o dono da barber\u00eda\u2014 para Frances McDormand e Michael Badalucco, respectivamente. Para protagonizar a cinta, os directores d\u00e9ronlle a oportunidade a un actor con quen non traballaran antes, Billy Bob Thornton, que aceptou a proposta para encarnar ao barbeiro antes de ler o gui\u00f3n: \u00abSab\u00eda que ser\u00eda bo. Hai certas persoas coas que sabes que non pode sa\u00edr mal\u00bb, comentou o actor. Mentres que para o rol do xefe e amante de Doris, os Coen convenceron a James Gandolfini, quen segundo eles era perfecto para o personaxe\u00bb. Outros dous actores xa co\u00f1ecidos polos Coen, Jon Polito e Tony Shalhoub, tam\u00e9n se sumaron \u00f3 elenco, completado por Adam Alexi-Malle, Katherine Borowitz, Richard Jenkins e a nese ent\u00f3n adolescente Scarlett Johansson. Cando Jenkins recibiu a chamada para asistir ao \"casting\" a s\u00faa resposta foi negativa debido a que xa asistira a tres probas de selecci\u00f3n para tres produci\u00f3ns anteriores dos Coen, sen \u00e9xito en ning\u00fan dos casos. A\u00ednda as\u00ed, os directores finalmente elix\u00edrono para o papel.\nFilmaci\u00f3n.\nA filmaci\u00f3n comezou o 26 de xu\u00f1o do ano 2000 en California e finalizou o primeiro de setembro, tras dez semanas de rodaxe. A cinematograf\u00eda de Roger Deakins foi sinxela e tradicional. A maior\u00eda das tomas fix\u00e9ronse coa c\u00e1mara \u00e1 altura da vista, con lentes normais e unha longa profundidade de campo. En comparaci\u00f3n coas vellas pel\u00edculas de cine negro estadounidense, Deakins usou unha ampla gama de grises e tentou crear pouco contraste sen moitas sombras fortes, utilizando menos cantidade de luces e de maior tama\u00f1o. A pesar de estar ambientada no pasado, utilizou tecnolox\u00edas contempor\u00e1neas e quer\u00eda que \"The Man Who Wasn't There\" reflectise a era en que estaba a ser realizada: \u00abnon tratamos de facer unha pel\u00edcula vella\u00bb, dixo Deakins. Filmouse en formato de 35 mm en cor e logo foi convertida a branco e negro durante a posproduci\u00f3n. Ese procedemento debeuse, en parte, a raz\u00f3ns t\u00e9cnicas posto que nas \u00faltimas d\u00e9cadas a dispo\u00f1ibilidade de rolos de pel\u00edcula en branco e negro era moi escasa. Con todo, debido a esixencias contractuais e de \"mercadotecnia\", nalg\u00fans pa\u00edses estreouse en cor. \u00abA pel\u00edcula f\u00edxose para ser vista en cor\u00bb, afirmou Joel Coen, e mencionou que en cor se ver\u00eda \u00abhorriblemente f\u00f3ra de lugar\u00bb debido a que a escala de grises neutralizou cores alleas \u00e1 \u00e9poca de ambientaci\u00f3n da trama.\nO dese\u00f1o de escenarios e vestiario a cargo de Dennis Gassner e Mary Zophres, respectivamente, debeu adaptarse \u00e1 ausencia de cor, evitando altos contrastes que distraesen a atenci\u00f3n. O branco e negro tam\u00e9n tivo un efecto nos actores, intensificando alg\u00fans elementos: \u00abtan s\u00f3 un \"close-up\" \u00e9 moi rechamante polas sombras e a sensaci\u00f3n de profundidade\u00bb, dixo McDormand. No entanto, o equipo non perdeu de vista a versi\u00f3n en cor e dese\u00f1ou as localizaci\u00f3ns evitando as cores luminosas e preferindo marr\u00f3ns e grises. A vestimenta de Ed Crane consistiu en chaquetas deportivas e camisas de gabardina e rai\u00f3n t\u00edpicas deses anos, as s\u00faas medias non ti\u00f1an el\u00e1sticos na parte superior e \u2014do mesmo xeito que os extras\u2014 usou ligas para sostelas. Entre as pezas femininas inclu\u00edronse medias con costura, faixas e sost\u00e9ns puntiagudos. O traxe cruzado con solapa en pico do avogado defensor Freddy Riedenschneider estivo inspirado en Salvador Dal\u00ed, segundo Mary Zophres: \u00ab\u00c9 un pouco infrecuente para a \u00e9poca e suxire opulencia\u00bb.\nPara compor a aparencia do seu personaxe, Thornton observou imaxes de figuras daquela d\u00e9cada e tomou prestado alg\u00fans elementos de Raymond Burr e Frank Sinatra. O actor comentou respecto diso que \u00abunha vez que consegues a aparencia axeitada, todo na t\u00faa actitude cambia\u00bb. Cando Ed aparece en pantalla, case sempre o fai fumando un Chesterfield, un detalle da \u00e9poca. Ademais, barbeiros profesionais capacitaron a Thornton e Badalucco.\nLocalizaci\u00f3ns.\nComezouse a filmar na abandonada Lincoln Heights Jail dos \u00c1nxeles para ambientar unha cela dun c\u00e1rcere da cidade de Santa Rosa. M\u00e1is adiante, o equipo trasladouse ao leste dos \u00c1nxeles e logo ao restaurante de Hollywood Boulevard Musso &amp; Frank Grill, onde Ed Crane re\u00fanese por primeira vez co seu avogado. A rodaxe continuou en Thousand Oaks durante dous d\u00edas para realizar as escenas da voda no campo; previo \u00e1s s\u00faas escenas, Michael Badalucco tivo que practicar con porcos para a escena onde monta sobre un. A continuaci\u00f3n, a produci\u00f3n volveu aos \u00c1nxeles para filmar nunha igrexa presbiteriana sobre Wilshire Boulevard e no Centro dos \u00c1nxeles, onde se filmou nun complexo de apartamentos que se utilizou para facer as escenas do vest\u00edbulo do hotel. Un Bank of America abandonado situado tam\u00e9n no centro utilizouse para as escenas en que Ed vai ao banco. O edificio de Nirdlingers, onde Doris traballa como contable, creouse a partir dunha tenda de mobles abandonada situada en Glendale, o dese\u00f1ador de produci\u00f3n Dennis Gassner lembrou:\nParte importante da filmaci\u00f3n levouse a cabo durante un d\u00eda na cidade de Orange, que se usou para representar os exteriores do pobo de Santa Rosa, onde se ambienta a maior parte da pel\u00edcula. A\u00ednda que se rodou un s\u00f3 d\u00eda en Orange, o equipo traballou m\u00e1is de d\u00faas semanas ambientando as r\u00faas de acordo ao ano 1949: substitu\u00edronse sinais de tr\u00e1fico, modific\u00e1ronse fachadas e realiz\u00e1ronse arranxos menores en r\u00faas. As escenas exteriores da casa de Ed Crane film\u00e1ronse no barrio de Bungalow Heaven, en Pasadena, un sitio popular e econ\u00f3mico a mediados do s\u00e9culo vinte. Os Coen elixiron a casa co teito m\u00e1is baixo para lograr a impresi\u00f3n dun espazo m\u00e1is reducido e as\u00ed representar a situaci\u00f3n econ\u00f3mica do barbeiro. As escenas do sal\u00f3n do profesor de piano tam\u00e9n se rodaron en Pasadena, exactamente no complexo de edificios do Hotel Green. Us\u00e1ronse localizaci\u00f3ns para filmar case toda a pel\u00edcula f\u00f3ra dalgunhas escenas, por exemplo as da barber\u00eda \u2014as \u00faltimas antes do final da filmaci\u00f3n\u2014 realizadas nun \"set\" constru\u00eddo por Gassner nos Paramount Studios.\nM\u00fasica.\nA banda sonora da pel\u00edcula consiste en m\u00fasica cl\u00e1sica, principalmente sonatas para piano de Ludwig van Beethoven, intercalada con sete novas composici\u00f3ns de Carter Burwell. Ademais de Beethoven, a banda sonora inclu\u00edu unha composici\u00f3n de Mozart, \u00abSull'aria... che soave zeffiretto\u00bb. A inclusi\u00f3n da m\u00fasica cl\u00e1sica \u00e9 un recurso que distingue \u00e1 pel\u00edcula doutras do x\u00e9nero \"noir\". O editor musical Todd Kasow encargouse de seleccionar sonatas adecuadas para a banda sonora mentres que Burwell empezou a traballar nunha composici\u00f3n \u00abpianoc\u00e9ntrica\u00bb. Algunhas das composici\u00f3ns presentan estruturas \u00abc\u00edclicas\u00bb que simbolizan a situaci\u00f3n na que se atopa o protagonista e a s\u00faa dificultade para liberarse dela, pero ao mesmo tempo, os Coen sent\u00edan que era esencial para o personaxe que a m\u00fasica suxerise \u00abun vago anhelo\u00bb. O xornalista Dan Goldwasser describiu o traballo de Burwell como \u00abescuro e solemne\u00bb e escribiu que a composici\u00f3n principal, \u00abThe Trial of Ed Crane\u00bb, ten \u00abunha especie de romanticismo cun m\u00ednimo deixo de esperanza\u00bb. \"The Man Who Wasn't There\" foi a novena pel\u00edcula na que Burwell colaborou cos irm\u00e1ns Coen.\nO selo Decca Records lanzou o \u00e1lbum da banda sonora o 30 de outubro de 2001. Est\u00e1 composto polos seguintes catorce temas:\nFontes de inspiraci\u00f3n e tem\u00e1ticas.\nA idea de escribir unha pel\u00edcula protagonizada por un barbeiro estivo inspirada nun anuncio que os irm\u00e1ns Coen viron mentres filmaban \"The Hudsucker Proxy\" (1994). \u00abFilmamos unha escena nunha barber\u00eda onde hab\u00eda un anuncio na parede que amosaba diferentes cortes de pelo dos anos 1940\u00bb, lembrou Joel Coen. \u00abEmpezamos a pensar sobre o tipo que fixera eses cortes de pelo e a historia comezou a tomar forma. En realidade evolucionou dese anuncio de cortes de pelo\u00bb. Os directores tomaron o t\u00edtulo da pel\u00edcula do poema de 1899 escrito por William Hughes Mearns titulado \u00abAntigonish\u00bb e elix\u00edrono en referencia ao personaxe do barbeiro, para reflectir o seu baleiro emocional.\nAmbientada en 1949, a trama \u2014segundo Joel Coen\u2014 \u00abest\u00e1 moi influenciada\u00bb polo traballo do escritor James M. Cain, en particular polas novelas \"Double Indemnity\", \"The Postman Always Rings Twice\" e \"Mildred Pierce\". Posteriormente, os directores mesmo afirmaron que a pel\u00edcula \u00ab\u00e9 unha historia de Cain\u00bb. A pesar de tratarse dunha historia \"neo-noir\" criminal, os Coen substitu\u00edron a ambientaci\u00f3n dos baixos fondos onde a mi\u00fado se desenvolven ditas historias e situaron a trama nun pobo t\u00edpico estadounidense con xente ordinaria. \u00abAqu\u00ed o elemento criminal \u00e9 dalg\u00fan modo involuntario. O heroe trop\u00e9zase con el\u00bb, explicou Ethan Coen. Dito recurso \u00e9 unha homenaxe ao traballo literario de Cain, cuxas historias adoitaban empregar personaxes com\u00fans con empregos convencionais que motivados pola necesidade ou a cobiza terminaban envoltos nun crime. De igual forma, outros convencionalismos popularizados polas novelas negras do escritor tam\u00e9n estiveron presentes en \"The Man Who Wasn't There\", por exemplo o plan para conseguir di\u00f1eiro rapidamente, desventuras sexuais e coincidencias do destino. O fracaso dun \u00abplan perfecto\u00bb para conseguir di\u00f1eiro aparece en \"Double Indemnity\" e \"The Postman Always Rings Twice\", ambas as novelas narradas por homes de clase traballadora vidos a menos durante a Gran Depresi\u00f3n na d\u00e9cada de 1930.\nOs Coen nomearon como referencia ao filme \"Shadow of a Doubt\" e tiveron presente en certa medida o x\u00e9nero de ciencia ficci\u00f3n dos anos 1950. De feito, en canto \u00e1 est\u00e9tica, segundo os cineastas, a pel\u00edcula estivo en gran medida influenciada polo cine de ciencia ficci\u00f3n e \u00abdocumentais baratos dos anos 50\u00bb. Pola s\u00faa banda, o director de fotograf\u00eda Roger Deakins buscou inspiraci\u00f3n para o seu traballo en cintas das d\u00e9cadas de 1940 e 1950 como \"This Gun for Hire\", \"The Blue Dahlia\", \"Kiss Me Deadly\" e \"Touch of Evil\". As\u00ed mesmo, o cr\u00edtico e editor da revista \"The Atlantic\" comparou a voz en \"off\" e o car\u00e1cter reservado de Ed Crane co personaxe de Robert Mitchum na cinta \"Out of the Past\" (1947). Os Coen ademais fixeron referencia a outras obras mediante os nomes usados no filme, como \u00e9 o caso do grande almac\u00e9n Nirdlinger ou Dietrichson \u2014apelidos usados por personaxes a novela e adaptaci\u00f3n f\u00edlmica de \"Double Indemnity\u2014\", Riedenschneider \u2014apelido dun personaxe da cinta \"The Asphalt Jungle\u2014\" ou o nome do hotel de Tolliver, \u00abThe Hobart Arms\u00bb, unha homenaxe \u00e1 novela \"The Big Sleep\" de Raymond Chandler.\nAdemais das novelas de Cain e o cine negro, en menor medida a historia tomou ideas propias da literatura existencialista, por exemplo de \"El extranjero\" de Albert Camus. Ademais de notar as similitudes na narrativa de ambas as obras, alg\u00fans autores e cr\u00edticos compararon a desconexi\u00f3n coa realidade e a actitude pouco expresiva de Ed coa do protagonista da novela de Camus. A trav\u00e9s do seu personaxe principal, \"The Man Who Wasn't There\" explora a visi\u00f3n existencialista sobre a desesperaci\u00f3n, unha tem\u00e1tica reminiscente do pensador S\u00f8ren Kierkegaard. Os autores Jean-Pierre Boul\u00e9 e Enda McCaffrey compararon o intento de Ed Crane de escapar da s\u00faa rutineira vida coa idea de Jean-Paul Sartre de \u00abprocura de transcendencia\u00bb, no caso do filme representada pola relaci\u00f3n do protagonista co negocio da limpeza en seco, Birdy e os ovnis. A\u00ednda que \"The Man Who Wasn't There\", catalogada como posmoderna, herdou elementos tem\u00e1ticos e narrativos do cine negro cl\u00e1sico, ao mesmo tempo afastouse del e explorou conceptos da posguerra da segunda guerra mundial, retratando os primeiros anos da posguerra en Estados\u00a0Unidos. A historia contextualizouse citando sucesos referentes \u00e1 \u00e9poca como o pico de popularidade dos ovnis \u2014os \u00abpratos voadores\u00bb son inclu\u00eddos de forma pasaxeira\u2014, as referencias aos bombardeos at\u00f3micos sobre Hiroshima e Nagasaki, as reflexi\u00f3ns de Werner Heisenberg sobre a humanidade e a idea de triunfar nunha era de oportunidades. A trama alude ao principio de incerteza de Heisenberg mediante o personaxe do avogado defensor Freddy Riedenschneider, quen fai referencia en m\u00e1is dunha ocasi\u00f3n a dito principio.\nEstrea e recepci\u00f3n.\nO filme estreouse no Festival de Cannes o 13 de maio de 2001. Tras Cannes, a cinta chegou a outros festivais de cine europeos dese ano como Edimburgo, Flandres, Varsovia e Viena. A distribuidora USA Films encargouse da s\u00faa estrea nos Estados Unidos, a\u00ednda que a s\u00faa proxecci\u00f3n estivo limitada a cines selectos. O 31 de outubro de 2001 estreouse nos \u00c1nxeles e Nova York, e posteriormente proxectouse no resto das cidades estadounidenses. Na Arxentina Buena Vista International estreouna o 14 de febreiro de 2002 baixo o t\u00edtulo \"El hombre que nunca estubo\". M\u00e1is tarde, o 12 de abril, chegou aos cines de Espa\u00f1a distribu\u00edda por Warner Bros Pictures Espa\u00f1a e titulada \"El home que nunca estuvo all\u00ed\". Foi a primeira pel\u00edcula dos Coen estreada en branco e negro, algo que os directores tentaran sen \u00e9xito con \"Sangue f\u00e1cil\" (1984) e \"The Hudsucker Proxy\" (1994) fronte \u00e1s vantaxes da distribuci\u00f3n en cor.\nCr\u00edtica.\nA pel\u00edcula recibiu unha maior\u00eda de cr\u00edticas positivas, logrando un 81\u00a0% no sitio Rotten Tomatoes sobre 157 comentarios, e un 73\u00a0% de aprobaci\u00f3n sobre 33 comentarios en Metacritic. Moitos cr\u00edticos eloxiaron o filme tanto pola s\u00faa t\u00e9cnica como polas s\u00faas actuaci\u00f3ns. Richard Schickel de \"Time\" escribiu: \u00abA capacidade de non mostrar emoci\u00f3n non \u00e9 unha calidade moi apreciada en protagonistas de pel\u00edculas, pero Billy Bob Thornton, ese actor espl\u00e9ndido, faino de maneira perfecta como Ed Crane, un taciturno barbeiro de pobo, cara a 1949\u00bb. Outros cr\u00edticos tam\u00e9n eloxiaron o rol protag\u00f3nico de Thornton, por exemplo Emanuel Levy, quen opinou que Thornton \u00ababs\u00f3lvese marabillosamente a si mesmo nun papel desafiante que esixe m\u00e1is reacci\u00f3n que acci\u00f3n\u00bb e agregou: \u00abparece un atormentado Montgomery Clift\u00bb. A revista \"Variety\" escribiu que o protagonista da pel\u00edcula \u00abestablece novos est\u00e1ndares de opacidade e pasividade\u00bb.\nJonathan Rosenbaum do xornal \"Chicago Reader\" destacou que \u00abJoel e Ethan Coen mant\u00e9\u00f1ense fieis \u00e1 s\u00faa inclinaci\u00f3n por heroes torpes e \"neo-noir\", e \u00e1 s\u00faa firme convicci\u00f3n de que a vida normalmente v\u00f3lvese espl\u00e9ndidamente horrorosa\u00bb. Roger Ebert de \"Chicago Sun Times\" comentou: \u00aba pel\u00edcula \u00e9 eficaz e segura no seu estilo, tan amorosa e tan intensa que se vostede a recibe con esa mesma frecuencia, seralle como unha festa\u00bb. Da mesma forma, Peter Travers da revista \"Rolling Stone\" nomeouna unha das mellores cintas do ano e expresou que \u00e9 \u00abdiab\u00f3licamente divertida\u00bb e destacou a fotograf\u00eda e as actuaci\u00f3ns. Travers inclu\u00edu a \"The Man Who Wasn't There\" no n\u00famero oito da s\u00faa lista das dez mellores pel\u00edculas \"indie\" de 2001. Peter Bradshaw de \"The Guardian\" afirmou: \u00ab\u00c9 a mellor pel\u00edcula estadounidense do ano\u00bb e Philip French, noutra recensi\u00f3n para \"The Guardian\", tam\u00e9n afirmou que se trataba da mellor pel\u00edcula do ano at\u00e9 ese momento. As\u00ed mesmo, Marc Savlov de \"Austin Chronicle\" anunciou que era \u00aba pel\u00edcula m\u00e1is bonita do ano\u00bb e agregou que \u00aba actuaci\u00f3n de Billy Bob Thornton representa un diamante en bruto cegador\u00bb. O cr\u00edtico da BBC Nev Pierce tam\u00e9n a cualificou como \u00abunha das mellores pel\u00edculas do ano\u00bb e sobre o seu visionado agregou que se trataba de \u00abunha experiencia \u00fanica, peculiar, cativadora\u00bb.\nVarios cr\u00edticos destacaron a fotograf\u00eda en branco e negro de Roger Deakins. O \"Chicago Reader\" comparou a fotograf\u00eda coa de \"8\u00bd\" de Federico Fellini e o cr\u00edtico Matthew Turner de \"View London\" comentou que o branco e negro \u00abnon se v\u00eda as\u00ed de espl\u00e9ndido desde os anos 1940\u00bb. A pesar de escribir unha recensi\u00f3n pouco entusiasta, Todd McCarthy, de \"Variety,\" eloxiou o traballo de Deakins, os escenarios de Dennis Gassner e o vestiario de Mary Zophres para crear unha \u00abrepresentaci\u00f3n superior do per\u00edodo de posguerra nunha pequena cidade\u00bb. Con respecto \u00e1 ambientaci\u00f3n rural, o historiador Jos\u00e9 Mar\u00eda Caparr\u00f3s sinalou: \u00abPoucas veces o cine estadounidense asomouse dunha forma tan sutil e contundente para ofrecer un testemu\u00f1o do fondo baleiro existencial e da mediocridade da Am\u00e9rica profunda\u00bb. A pel\u00edcula non convenceu a Michael Sragow de \"The Baltimore Sun\", quen dixo: \u00ab\"The Man Who Wasn't There\" \u00e9 unha intelectualizada, estilizada e completamente baleira produci\u00f3n de \u00e9poca. A pesar do seu espl\u00e9ndido e claustrof\u00f3bicamente controlado aspecto en branco e negro, ten o mesmo impacto que unha pistola de xoguete\u00bb.\nRecadaci\u00f3n.\n\"The Man Who Wasn't There\" foi a pel\u00edcula dos irm\u00e1ns Coen con peores resultados no venda de billetes desde \"The Hudsucker Proxy\"(1994). Alg\u00fans autores especularon con que o resultado dese fracaso debeuse, en parte, ao pouco entusiasmo do p\u00fablico masivo cara \u00e1s cintas en branco e negro. \"The Man Who Wasn't There\" recadou 7\u00a0504\u00a0257 de d\u00f3lares nos Estados Unidos durante dezasete semanas en cartel e 11\u00a0412\u00a0366 d\u00f3lares no resto do mundo, conseguindo un total de 18\u00a0916\u00a0623 de d\u00f3lares. Na s\u00faa primeira fin de semana da estrea en Estados\u00a0Unidos, recadou 664\u00a0404 d\u00f3lares tras ser proxectada en trinta e nove cines. No Reino Unido recadou 419\u00a0609 libras esterlinas en 140 cines durante a s\u00faa primeira fin de semana e alcanzou un total de 1\u00a0736\u00a0884 libras recadadas. A recadaci\u00f3n total \u201418\u00a0916\u00a0623 de d\u00f3lares\u2014 non alcanzou para igualar os vinte mill\u00f3ns de d\u00f3lares que custou a realizaci\u00f3n da pel\u00edcula.\nPremios e nomeamentos.\nDespois da s\u00faa estrea no Festival de Cannes, Joel Coen levou o premio ao mellor director e compartiu o premio con David Lynch por \"Mulholland Drive\". A pel\u00edcula ademais estaba nomeada \u00e1 Palma de Ouro, o maior reco\u00f1ecemento do festival, pero \"La stanza del figlio\" de Nanni Moretti levou o premio. As\u00ed mesmo, a cinta formou parte da selecci\u00f3n das dez mellores do ano do National Board of Review.\nO filme estivo nomeado na 74.\u00aa entrega dos premios \u00d3scar na categor\u00eda de mellor fotograf\u00eda (Roger Deakins), a\u00ednda que finalmente o premio levouno Andrew Lesnie por \"The Lord of the Rings: The Fellowship of the Ring\". As\u00ed mesmo, a pel\u00edcula recibiu tres nomeamentos aos Premios Globo de Ouro nas categor\u00edas de mellor pel\u00edcula dram\u00e1tica, mellor gui\u00f3n e mellor actor dram\u00e1tico (Billy Bob Thornton), pero non conseguiu levar ning\u00fan.\nO director de fotograf\u00eda Roger Deakins obtivo o galard\u00f3n na categor\u00eda de mellor fotograf\u00eda dos Premios BAFTA. Adicionalmente, Deakins recibiu m\u00faltiples reco\u00f1ecementos por parte doutras organizaci\u00f3ns, inclu\u00edndo a American Society of Cinematographers, a Boston Society of Film Critics, a Asociaci\u00f3n de Cr\u00edticos de Cine dos \u00c1nxeles, os Cr\u00edticos de Cine de Nova York en Li\u00f1a, a Sociedade de Cr\u00edticos de Cine en Li\u00f1a e os Premios Satellite, entre outras.\nFormato caseiro.\nA primeira edici\u00f3n en formato caseiro estivo dispo\u00f1ible en DVD lanzada por USA Home Entertainment en 2002. Os extras do DVD inclu\u00edron comentarios dos irm\u00e1ns Coen e Billy Bob Thornton, un \"making-of\" de dezaseis minutos, unha entrevista con Roger Deakins, cinco escenas eliminadas, galer\u00eda de fotos e v\u00eddeos promocionais. Os Coen e Thornton comparten an\u00e9cdotas sobre o que pasaba detr\u00e1s das c\u00e1maras, inclu\u00edndo a historia sobre o anuncio de cortes de pelo que inspirou a idea do filme. Nunha entrevista a fondo con Deakins, o director de fotograf\u00eda fala acerca das vantaxes e desvantaxes de filmar en branco e negro, as s\u00faas influencias est\u00e9ticas e a s\u00faa experiencia traballando cos Coen. Nunha recensi\u00f3n sobre o DVD, o sitio DVD Talk escribiu que a fotograf\u00eda en branco e negro \u00abest\u00e1 capturada brillantemente, evocando a historia do cine negro e ao mesmo tempo conservando unha limpeza inmaculada. Os negros son profundos e s\u00f3lidos, acheg\u00e1ndolle \u00e1 imaxe un aspecto encantado\u00bb. En setembro de 2002 lanzouse en Francia unha edici\u00f3n en DVD de tres discos: o primeiro coa pel\u00edcula en branco e negro, o segundo coa versi\u00f3n en cor e o \u00faltimo cos extras, que como novidade inclu\u00edron un documental de case cincuenta minutos titulado \u00abThe Filme Noir Universe\u00bb. En 2015 Universal Home V\u00eddeo lanzou unha versi\u00f3n normal en Blu-ray."}
{"id": "494076", "revid": "27155", "url": "https://gl.wikipedia.org/wiki?curid=494076", "title": "Vacina contra a COVID-19", "text": ""}
{"id": "494078", "revid": "98629", "url": "https://gl.wikipedia.org/wiki?curid=494078", "title": "Andr\u00e9s Mart\u00ednez Riveira", "text": "Andr\u00e9s Carlos Mart\u00ednez Riveira, nado en Ortigueira o 26 de novembro de 1982, \u00e9 un escritor galego, co\u00f1ecido como Andr\u00e9s C. M. Riveira.\nTraxectoria.\nDende moi novo viviu na vila de Cari\u00f1o, onde estudou no IES Cabo Ortegal. Tras mudarse \u00e1 s\u00faa actual localizaci\u00f3n de Nar\u00f3n cursou o ensino medio no IES Fernando Esqu\u00edo de Neda, e licenciouse en humanidades na Universidade da Coru\u00f1a; tam\u00e9n cursou dereito na UNED.\nEscribiu regularmente na revista universitaria \"Morituri\" e nas \"P\u00e1ginas literarias\" de \"La Voz de Galicia\" e actualmente colabora mensualmente no programa \"Club de lectura\" de Radio Fene comentando libros de actualidade literaria galega. En 2007 comezou a destacarse como unha voz emerxente da literatura galega co libro de relatos \"Parec\u00eda tan normal...\", onde mestura estilos e est\u00e9ticas, e verte tem\u00e1ticas cl\u00e1sicas en modernas. En 2017 publica o relato \"Esperando a Godot\". En 2014 autoeditou o poemario \"Soledad alarmada\". A m\u00e1is recente obra, en galego, comp\u00f3\u00f1ena os relato \"As b\u00e1goas que non caen non significan nada\" (2018) e \"A porta verde do s\u00e9timo andar\" (2019), ademais do poemario \"Memoria das cousas perdidas\" (2020), en proceso de publicaci\u00f3n. Obtivo varios premios literarios."}
{"id": "494081", "revid": "55340", "url": "https://gl.wikipedia.org/wiki?curid=494081", "title": "Batedor manual", "text": ""}
{"id": "494088", "revid": "785", "url": "https://gl.wikipedia.org/wiki?curid=494088", "title": "Galicia 100", "text": ""}
{"id": "494089", "revid": "5863", "url": "https://gl.wikipedia.org/wiki?curid=494089", "title": "Andr\u00e9s C. M. Riveira", "text": ""}
{"id": "494091", "revid": "15490", "url": "https://gl.wikipedia.org/wiki?curid=494091", "title": "Marc Quinn", "text": "Marc Quinn, nado en Londres o 8 de xaneiro de 1964, \u00e9 un artista visual contempor\u00e1neo brit\u00e1nico. A s\u00faa obra incl\u00fae escultura, instalaci\u00f3n e pintura. Quinn explora \"o que \u00e9 ser humano no mundo de hoxe\", a trav\u00e9s de temas como o corpo, a xen\u00e9tica, a identidade, o medio ambiente e os medios de comunicaci\u00f3n de masas. A s\u00faa obra emprega materiais que var\u00edan moito, desde sangue, pan e flores ata m\u00e1rmore e aceiro inoxidable. O artista foi un membro notable do movemento dos Young British Artists, revelado na d\u00e9cada de 1990. Quinn vive e traballa en Londres.\nQuinn \u00e9 celebrado internacionalmente. Unha das s\u00faas obras m\u00e1is co\u00f1ecidas foi a comisi\u00f3n pola primeira edici\u00f3n do Cuarto Plinto na Trafalgar Square en 2004, que foi a s\u00faa escultura \"Alison Lapper Embarazada\". A serie de auto-retratos de Quinn, feita co seu sangue, \"Self\" (1991-presente) foi sometida a unha retrospectiva na Fundaci\u00f3n Beyeler en 2009.\nTraxectoria.\nQuinn naceu en Londres, de nai francesa e pai brit\u00e1nico. Pasou os seus primeiros anos en Par\u00eds, onde o seu pai era traballaba como f\u00edsico. Quinn lembra unha fascinaci\u00f3n precoz polos instrumentos cient\u00edficos no seu laboratorio, en particular reloxos at\u00f3micos. Quinn estudou historia e historia da arte no Robinson College, en Cambridge.\nNo inicio da d\u00e9cada de 1990, Quinn foi o primeiro artista a ser representado polo galerista Jay Jopling. O artista fixo a s\u00faa primeira exposici\u00f3n con Jopling en 1991, exhibindo \"Self\" (1991), un auto-retrato conxelado feito de nove litros de sangue do artista. Durante os anos 90, Quinn e varios compa\u00f1eiros foron identificados pola s\u00faa abordaxe radical ao facer e experimentar a arte. En 1992, o grupo foi chamado de 'Young British Artists' polo escritor Michael Corris na \"Artforum\".\nEn 1995, tivo unha exposici\u00f3n individual na Tate Britain, onde novas esculturas foron mostradas como parte da serie Art Now. En 1997, o seu soado traballo \"Self\" (1991), foi exhibido na Royal Academy of Arts, de Londres para a exposici\u00f3n \"Sensation\". O \"Self\" de Quinn, juntamente cos traballos de Sarah Lucas e Damien Hirst, xa eran distinguidos entre o p\u00fablico brit\u00e1nico. A exposici\u00f3n recibiu ampla atenci\u00f3n dos media e tivo un n\u00famero marca de visitantes para unha exposici\u00f3n de arte contempor\u00e1nea.\nEn 2004, foi premiado coa primeira comisi\u00f3n de sempre para realizar unha obra para o cuarto plinto da Trafalgar Square de Londres, para o que produciu unha escultura en m\u00e1rmore representando a artista embarazada con deficiencia, Alison Lapper.\nEn 2012, Quinn foi contratado para producir unha obra monumental para a cerimonia de apertura dos Xogos Paral\u00edmpicos nos Xogos Ol\u00edmpicos de Londres 2012, para a cal realizou \"Breath\", unha escultura monumental de Alison Lapper suspensa polo aire. En 2013, Quinn presentou unha exposici\u00f3n individual por ocasi\u00f3n da 55\u00aa Bienal de Venecia, na Fundaci\u00f3n Giorgio Cini, Venecia, con curador\u00eda de Xermano Celant.\nA primeira monograf\u00eda de Quinn \"Memory Box\", de Xermano Celant, foi publicada en 2013. Un documental sobre a vida e obra de Quinn, \"Making Waves\", foi lanzado en 2014, producido e realizado por Gerry Fox.\nQuinn foi tema de exposici\u00f3ns individuais no Museo de Sir John Soane, na Tate Modern, na National Portrait Gallery en Londres, na Fundaci\u00f3n Beyeler en Basilea, na Fondazione Prada en Mil\u00e1n e na South London Gallery.\nObras.\nOs primeiros traballos de Quinn estaban preocupados con cuesti\u00f3ns de corporalidade, decadencia e preservaci\u00f3n. Experimentou materiais org\u00e1nicos e degradabades, inclu\u00edndo pan, sangue, chumbo, flores e escultura e instalaci\u00f3n para produci\u00f3n de ADN, producindo \"Esculturas en Pan\" (1988), \"Self\" (1991), \"Desintoxicaci\u00f3n emocional\" (1995), \"Xard\u00edn\" (2000) e \"Retrato de ADN de John Sulston\" (2001). Os anos 2000, comezou a concentrarse no uso de m\u00e1rmore, bronce e cimento. O artista explorou o corpo e os seus extremos a trav\u00e9s das lentes de materiais cl\u00e1sicos e urbanos. Os traballos inclu\u00edron \"The Complete Marbles\" (1999 - 2005), \"Alison Lapper Pregnant\" (2004), \"Evolution\" (2005 - 2009) e \"Planet\" (2008). Desde 2010, traballa con metais, inclu\u00edndo aceiro inoxidable, aluminio, tintas para grafite, detritos atopados \u00e1 riba-mar, tapicer\u00eda e pintura, como observado en \"The History Paintings\" (2009-presente) e \"The Toxic Sublime\" (2014-presente).\nColecci\u00f3ns p\u00fablicas.\nQuinn est\u00e1 representado nalg\u00fans dos principais museos do mundo, como a Tate Modern, en Londres, a National Portrait Gallery, en Londres, e o Museo Colecci\u00f3n Berardo, en Lisboa."}
{"id": "494101", "revid": "98629", "url": "https://gl.wikipedia.org/wiki?curid=494101", "title": "Mimetismo m\u00fclleriano", "text": "O mimetismo m\u00fclleriano \u00e9 un fen\u00f3meno natural no cal d\u00faas ou m\u00e1is especies con boas defensas, xeralmente de mal sabor e que te\u00f1en predadores com\u00fans, im\u00edtan entre si os seus sinais de advertencia honestos (que non enganan), para o seu beneficio mutuo. Este mimetismo funciona porque os predadores poden aprender a evitar esas especies en conxunto, con poucas experiencias cos membros de cada unha das especies. Denom\u00ednase as\u00ed polo naturalista alem\u00e1n Fritz M\u00fcller, que foi o que primeiro propuxo o concepto en 1878, e apoiou a s\u00faa teor\u00eda co primeiro modelo matem\u00e1tico de selecci\u00f3n dependente da frecuencia, un dos primeiros modelos matem\u00e1ticos utilizados en biolox\u00eda.\nO mimetismo m\u00fclleriano foi identificado primeiramente en bolboretas tropicais que ti\u00f1an os mesmos padr\u00f3ns de coloraci\u00f3n alares, pero enc\u00f3ntrase en moitos grupos de insectos como os abesouros, e outros animais, como ras velenosas e serpes coral. Este mimetismo non necesariamente ten que ser visual; por exemplo, moitas serpes te\u00f1en os mesmos sinais de advertencia auditivos. Igualmente, as defensas que as especies pos\u00faen non est\u00e1n limitadas \u00e1 toxicidade; calquera cousa que tenda a disuadir os predadores, como un mal sabor, espi\u00f1as afiadas ou comportamentos defensivos poden facer que unha especie non sexa de suficiente proveito para os predadores e permita que se desenvolva nela o mimetismo m\u00fclleriano.\nUnha vez que se formou un par de imitadores m\u00fcllerianos, poden unirse outros imitadores por evoluci\u00f3n adverxente (unha especie cambia para axustarse \u00e1 aparencia do par, en vez de que haxa unha mutua converxencia), formando aneis de mimetismo. Grandes aneis deste tipo at\u00f3panse por exemplo nas formigas \"Dasymutilla\". Como a frecuencia dos imitadores est\u00e1 correlacionada positivamente coa supervivencia, os m\u00edmicos m\u00e1is escasos \u00e9 probable que se adapten para asemellarse a un modelo m\u00e1is com\u00fan, favorecendo tanto a adverxencia coma a formaci\u00f3n de aneis m\u00fcllerianos m\u00e1is grandes. Cando os imitadores non est\u00e1n fortemente protexidos por un veleno ou outras defensas, o mimetismo honesto de tipo m\u00fclleriano d\u00e1 gradualmente paso a un mimetismo m\u00e1is enganoso cada vez m\u00e1is de tipo batesiano.\nHistoria.\nOrixes.\nA bolboreta vicerrei (\"Limenitis archippus\"), a\u00ednda que durante moito tempo se supuxo que era un xemplo de mimetismo batesiano, descubriuse recentemente que \u00e9 tan incomestible como a bolboreta monarca (\"Danaus\"), polo que realmente \u00e9 un caso de mimetismo m\u00fclleriano.\nO mimetismo m\u00fclleriano foi proposto polo zo\u00f3logo alem\u00e1n e naturalista Johann Friedrich Theodor M\u00fcller (1821\u20131897), co\u00f1ecido como Fritz. M\u00fcller foi un dos propo\u00f1entes iniciais da evoluci\u00f3n e deu a primeira explicaci\u00f3n da semellanza entre certas bolboretas que desconcertara ao nauralista ingl\u00e9s Henry Walter Bates en 1862. Bates, igual que M\u00fcller, pasou unha significativa parte da s\u00faa vida no Brasil, como describiu no seu libro \"The Naturalist on the River Amazons\" (O naturalista no r\u00edo Amazonas). Bates conxecturou que estas bolboretas abundantes e de desagradable sabor puideron acabar parec\u00e9ndose unhas a outras debido \u00e1 influencia do seu ambiente f\u00edsico. M\u00fcller observara tam\u00e9n estas bolboretas de primeita man e igual que Bates recollera esp\u00e9cimes, pero propuxo outras varias explicaci\u00f3ns. Unha era a selecci\u00f3n sexual, concretamente que os individuos elixir\u00edan aparearse con parellas con coloraci\u00f3ns frecuentes, como as que lembran outras especies. Por\u00e9n, se como \u00e9 normal, as femias son as que elixen, ent\u00f3n o mimtismo observar\u00edase nos machos, pero nas especies con dimorfismo sexual, as femias adoitan ser as que con m\u00e1is frecuencia son mim\u00e9ticas. Outra era, como M\u00fcller escribiu en 1878, que \"nas especies defendidas pode evolucionar unha aparencia similar para que compartan os custos da educaci\u00f3n dos predadores.\"\nModelo matem\u00e1tico de M\u00fcller.\nO reconto feito por M\u00fcller en 1879 foi un dos primeiros usos dun modelo matem\u00e1tico en ecolox\u00eda evolutiva e o primeiro modelo exacto de selecci\u00f3n dependente de frecuencia. Mallet dixo que as asunci\u00f3ns matem\u00e1ticas de M\u00fcller nas que se baseaba o modelo eran \"encantadoramente simples\". M\u00fcller supuxo que os predadores ti\u00f1an que atacar un n\u00famero n de presas non aproveitables nun ver\u00e1n para experimentar e aprender como era a s\u00faa coloraci\u00f3n de advertencia. Se chamamos a1 e a2 \u00e1 cantidade total de esp\u00e9cimes de d\u00faas especies non consumibles, ent\u00f3n, M\u00fcller argumentou que se as especies son completamente diferentes en aspecto cada unha perde n individuos. Por\u00e9n, se se parecen,\nent\u00f3n a especie 1 perde\n individuos,\ne a especie 2 perde\n individuos.\nPor tanto, a especie 1 ga\u00f1a\ne igualmente a especie 2 ga\u00f1a\n en n\u00famero absoluto de individuos que non son matados.\nA ganancia proporcional comparada coa poboaci\u00f3n total da especie 1 \u00e9\ne o mesmo para a especie 2\n, o que nos d\u00e1 unha ganancia de fitness por cabeza polo mimetismo cando os predadores est\u00e1n completamente educados.\nPor tanto, M\u00fcller conclu\u00edu, a proporci\u00f3n g1:g2 era\n, que \u00e9 igual a , e a especie menos frecuente ga\u00f1a moito m\u00e1is que a m\u00e1is com\u00fan.\nO modelo \u00e9 unha aproximaci\u00f3n e asume que as especies son igualmente incomestibles. Se unha \u00e9 de sabor m\u00e1is desagradable que a outra, ent\u00f3n as ganancias relativas difiren m\u00e1is, a menos desagradable benef\u00edciase m\u00e1is (var\u00eda como o cadrado do mal sabor relativo) da protecci\u00f3n obtida polo mimetismo. Isto pode estenderse como unha relaci\u00f3n parasita ou case batesiana, na que o imitador se beneficia a expensas do modelo. Modelos posteriores son m\u00e1is complexos e toman en conta factores como a escaseza. A asunci\u00f3n dun n\u00famero fixo n que vai ser atacado \u00e9 cuestionable. M\u00fcller tam\u00e9n asumiu unha funci\u00f3n en banzos, cando un cambio gradual (unha resposta funcional) \u00e9 m\u00e1is plausible.\nMimetismo non enganoso.\nOs bi\u00f3logos non sempre consideraron o mecanismo m\u00fclleriano como mimetismo, porque o termo estivo fortemente asociado co mimetismo batesiano e tam\u00e9n porque non implicaba un engano, a diferenza da situaci\u00f3n que se d\u00e1 no mimetismo batesiano, os sinais aposem\u00e1ticos dados polos imitadores m\u00fcllerianos son (inconscientemente) honestos. Termos anteriores, que xa non se usan, para denominar o mimetismo m\u00fclleriano son \"homotipia\", \"homotipia non enganosa\" e \"homotipia aritm\u00e9tica\".\nEvoluci\u00f3n.\nAposematismo, camuflaxe e mimetismo.\nO mmetismo m\u00fclleriano depende do aposematismo ou sinais de advertencia. Os predadores evitan os organismos perigosos que te\u00f1en estes sinais honestos, que aprenden rapidamente despois dunha mala experiencia a non perseguir de novo as mesmas presas non aproveitables. A aprendizaxe non \u00e9 realmente necesaria para animais que instintivamente evitan certas presas; por\u00e9n, aprender por experiencia \u00e9 m\u00e1is com\u00fan. O concepto que subxace cando os predadores aprenden \u00e9 que o sinal de advertencia (rechamante) fai que o organismo nocivo sexa m\u00e1is doado de lembrar que se permanecese tan ben camuflado como fose posible. O aposematismo e a camuflaxe son neste sentido conceptos opostos, mais isto non significa que sexan mutuamente exclu\u00edntes. Moitos animais permanecen pouco visibles ata que son ameazados, e nese momento despregan subitamente os sinais de advertencia que ata ent\u00f3n ti\u00f1an ocultos, como os ocelos que asustan, cores rechamantes nas partes laterais ou vocalizci\u00f3ns altas. Deste xeito, aproveitan o mellor das d\u00faas estratexias. Estas estratexias poden empregarse tam\u00e9n de forma diferente en distintas etapas do desenvolvemento dun organismo. Por exemplo, as grandes bolboretas brancas \"Pieris brassicae\" son aposem\u00e1ticas cando son larvas, pero son imitadores m\u00fcllerianos unha vez que emerxen como bolboretas adultas.\nVantaxe selectiva.\nMoitas presas diferentes dun mesmo predador poder\u00edan empregar os seus propios sinais de advertencia, pero isto non ter\u00eda sentido para ningunha das partes. Se se po\u00f1en todas de acordo para ter un sinal de advertencia com\u00fan, o predador ter\u00eda poucas experiencias desagradables e as presas perder\u00edan poucos individuos ao educalos. Non se necesita que se produza ese acordo, xa que as especies presa que simplemente por casualidade se parecen un pouco a outras desagradables estar\u00e1n m\u00e1is seguras que os seus conespec\u00edficos, posibilitando que a selecci\u00f3n natural dirixa a especie presa cara a unha soa linguaxe de advertencia. Isto pode levar a que evolucionen tanto o mimetismo batesiano coma o m\u00fclleriano, dependendo de se o imitador \u00e9 el mesmo non aproveitable polos seus depredadores, ou se simplemente \u00e9 un vividor oportunista. Poden unirse m\u00faltiples especies na protecci\u00f3n cooperativa, ampliando o anel de especies imitadoras. M\u00fcller proporcionou unha explicaci\u00f3n ao paradoxo de Bates; o mimetismo non era, segundo a s\u00faa idea, un caso de explotaci\u00f3n por unha especie, sen\u00f3n un acordo mutualista, a\u00ednda que o seu modelo matem\u00e1tico indicaba unha pronunciada asimetr\u00eda.\nRelaci\u00f3ns co mimetismo batesiano.\nA estratexia m\u00fclleriana xeralmente contr\u00e1stase co mimetismo batesiano, no cal unha especie inofensiva adopta a aparencia dunha especie non aproveitable para ga\u00f1ar vantaxe de que os predadores a eviten; o mimetismo batesiano \u00e9 as\u00ed en certo sentido parasito das defensas do modelo, mentres que o m\u00fclleriano \u00e9 para o beneficio mutuo. Por\u00e9n, como os coimitadores poden ter diferentes graos de protecci\u00f3n, a distinci\u00f3n entre mimetismo m\u00fclleriano e batesiano non \u00e9 absoluta e pode dicirse que hai todo un espectro entre as d\u00faas formas.\nA bolboreta vicerrei (\"Limentis\") e a monarca (\"Danaus\") son ambas velenosas e imitadoras m\u00fcllerianas, a\u00ednda que durante moito tmpo se pensou que eran batesianas. A an\u00e1lise do ADN mitocondrial deste conxunto de bolboretas mostrou que a vecerrei \u00e9 a li\u00f1axe basal de d\u00faas especies irm\u00e1s occidentais de Norteam\u00e9rica. A variaci\u00f3n nos debuxos alares parece que precedeu \u00e1 evoluci\u00f3n da toxicidade, mentres que outras especies permaneceron non t\u00f3xicas, refutando a hip\u00f3tese de que a toxicidade destas bolboretas \u00e9 unha caracter\u00edsitca conservada dun antepasado com\u00fan.\nMimetismo non visual.\nO mimetismo m\u00fclleriano non ten necesariamente que ser un mimetismo visual; pode empregar calquera dos sentidos. Por exemplo, moitas serpes comparten o mesmo sinal de advertencia auditivo, formando un anel de mimetismo m\u00fclleriano auditivo. Pode compartirse m\u00e1is dun sinal: as serpes poden facer uso tanto de sinais auditivoas coma de coloraci\u00f3n de advertencia.\nSelecci\u00f3n dependente de frecuencia negativa.\nHai unha correlaci\u00f3n negativa entre a frecuencia dos imitadores e a \"supervivencia\" de ambas as especies implicadas. Isto implica que \u00e9 reprodutivamente beneficioso para ambas as especies que os individuos modelo superen en n\u00famero os individuos imitadores; isto incrementa as interacci\u00f3ns negativas entre predador e presa.\nXen\u00e9tica.\nO estudo do xene Optix pode axudar a explicar a evoluci\u00f3n do mimetismo de cores en lepid\u00f3pteros. O xene Optix \u00e9 o responsable nas bolboretas \"Heliconius\" da s\u00faa sinatura de padr\u00f3ns alares vermellos que lles axudan a sinalar aos predadores que son t\u00f3xicas. Ao compartiren esta coloraci\u00f3n con outras bolboretas velenosas de \u00e1s vermellas que o predador pode ter perseguido previamente, as bolboretas \"Heliconius\" incrementan as s\u00faas posibilidades de supervivencia por asociaci\u00f3n. Ao mapado ao xenoma de moitas especies relacionadas de \"Heliconius\" \"mostra que a evoluci\u00f3n cis-regulatoria dun s\u00f3 factor de transcrici\u00f3n pode conducir repetidamente \u00e1 evoluci\u00f3n converxente de complexos padr\u00f3ns de cores en especies distantemente relacionadas\u2026\". Isto suxire que a evoluci\u00f3n dun fragmento de ADN non codificante que regula a transcrici\u00f3n de xenes pr\u00f3ximos pode ser a raz\u00f3n que subxace na coloraci\u00f3n fenot\u00edpica similar entre especies distantes, facendo dif\u00edcil determinar se o car\u00e1cter \u00e9 hom\u00f3logo ou simplemente o resultado de evoluci\u00f3n converxente.\nEvoluci\u00f3n en d\u00faas etapas.\nUn mecanismo proposto de mimetismo m\u00fclleriano \u00e9 a \"hip\u00f3tese das d\u00faas etapas\", que afirma que un gran salto mutacional establece inicialmente unha semellanza aproximada entre o imitador e o modelo, sendo xa ambas as especies aposem\u00e1ticas. Nunha segunda etapa cambios m\u00e1is pequenos establecen unha semellanza m\u00e1is estreita. Por\u00e9n, isto probablemente s\u00f3 funciona cando un car\u00e1cter est\u00e1 gobernado por un s\u00f3 xene, pero moitos padr\u00f3ns de coloraci\u00f3n est\u00e1n con certeza controlados por m\u00faltiples xenes.\nAdverxencia fronte a mutualismo.\nA ra velenosa mim\u00e9tica \"Ranitomeya (Dendrobates) imitator\" \u00e9 polim\u00f3rfica, e ten un morfo de raias que imita o morfo de raias negras e amarelas da especie \"Ranitomeya variabilis\", outro morfo de pintas que imita o morfo principalmente verde azulado das terras altas tam\u00e9n de \"R. variabilis\", e outro morfo bandeado que imita a especie de bandas vermellas e negras \"Ranitomeya summersi\".\n\"R. imitator\" evolucionou en poboaci\u00f3ns separadas para asemellarse a modelos diferentes, \u00e9 dicir, cambiou para lembrar (adverxer) aquelas especies especies modelo, en vez de a \"R. imitator\" e a outras especies mutuamente converxentes ao modo que supuxo M\u00fcller para as bolboretas tropicais.\nEse tipo de adverxencia pode ser com\u00fan. O mecanismo foi proposto polo entom\u00f3logo F. A. Dixey en 1909 e \u00e9 controvertido; o bi\u00f3logo evolutivo James Mallet, revisando a situaci\u00f3n en 2001, suxeriu que no mimetismo m\u00fclleriano, a adverxencia pode ser m\u00e1is com\u00fan que a converxencia. Na evoluci\u00f3n adverxente, a especie imitadora responde \u00e1 predaci\u00f3n lembrando o modelo cada vez m\u00e1is exactamente. Calquera beneficio inicial \u00e9 para o imitador e non se produce un mutualismo, como se producir\u00eda coa teor\u00eda da converxencia orixinal de M\u00fcller. Por\u00e9n, unha vez que o modelo e o imitador se fixeron moi similares, \u00e9 probable que se estableza certo grao de protecci\u00f3n mutua. Esta teor\u00eda predir\u00eda que todas as especies imitadoras nunha \u00e1rea deber\u00edan converxer nun padr\u00f3n de coloraci\u00f3n simple. Por\u00e9n, isto non parece acontecer na natureza, xa que as bolboretas \"Heliconius\" forman m\u00faltiples aneis de mimetismo m\u00fclleriano nunha soa \u00e1rea xeogr\u00e1fica. Este descubrimento implica que probablemente est\u00e1n actuando forzas evolutivas adicionais.\nComplexos de mimetismo.\nO mimetismo m\u00fclleriano ocorre a mi\u00fado en grupos de m\u00faltiples especies chamadas aneis. O mimetismo m\u00fclleriano non est\u00e1 limitado \u00e1s bolboretas, nas que os aneis son com\u00fans; os aneis de mimetismo danse entre os himen\u00f3pteros, como os abesouros e outros insectos e entre vertebrados como peixes e serpes coral. Os abesouros \"Bombus\" est\u00e1n todos coloreados aposematicamente en combinaci\u00f3ns, a mi\u00fado raias, de cor negra, branca, amarela e vermella; e todas as s\u00faas femias te\u00f1en raias, polo que son certamente non aproveitables polos predadores. Hai evidencia de que varias especies de abesouros de todas as \u00e1reas do mundo, concretamente as costas leste e oeste de Am\u00e9rica, oeste de Europa, e Caxemira, converxeron ou adverxeron en padr\u00f3ns de coloraci\u00f3n mutuamente mim\u00e9ticos. Cada unha destas \u00e1reas ten dun a catro aneis de mimetismo, con padr\u00f3ns diferentes dos doutras \u00e1reas.\nAs relaci\u00f3ns entre os mim\u00e9ticos poden chegar a ser complexas. Por exemplo, o velenoso peixe \"Meiacanthus\" spp. ten caninos ocos e gl\u00e1ndulas de veleno, e son evitados polos peixes predadores. O peixe \"Plagiotremus townsendi\" lembra \"Meiacanthus\" e \u00e9 comido por diversos predadores, polo que \u00e9 un imitador batesiano neses casos, pero \u00e9 evitado polo peixe le\u00f3n, \"Pterois volitans\", convert\u00e9ndose tam\u00e9n nun imitador m\u00fclleriano.\nOs conxuntos de aneis asociados denom\u00ednanse complexos. Co\u00f1\u00e9cense grandes complexos entre as formigas norteamericanas do x\u00e9nero \"Dasymutilla\". Das 351 especies examinadas nun estudo, 336 ti\u00f1an semellanzas morfol\u00f3xicas, aparentemente formando 8 aneis de mimetismo; 65 especies noutro estudo parec\u00edan formar seis aneis separables tanto por morfolox\u00eda coma por xeograf\u00eda.\nDistribuci\u00f3n taxon\u00f3mica.\nO mimetismo m\u00fclleriano foi descuberto e investigado principalmente en insectos. Por\u00e9n, non hai raz\u00f3n pola cal as vantaxes evolutivas do mecanismo non debesen ser aproveitadas noutros grupos de animais. Hai algunhas probas de que as aves do x\u00e9nero de Nova Guinea \"Pitohui\" son imitadoras m\u00fcllerianas. \"Pitohui dichrous\" e \"Pitohui kirhocephalus\" \"comparten un padr\u00f3n de coloraci\u00f3n case id\u00e9ntico\" onde as s\u00faas \u00e1reas xeogr\u00f1aficas se solapan, pero difiren noutros lugares; son moi vistoso; e est\u00e1n defendidos quimicamente por un poderoso alcaloide neurot\u00f3xico, a batracotoxina, situado nas s\u00faas plumas e pel. Esta combinaci\u00f3n de feitos implica que as poboaci\u00f3ns destas zonas de solapamento converxeron para compartir sinais de advertencia honestos.\nMoitas especies de plantas con flores son parecidas entre si pero a seu mimetismo non foi demostrado. Prop\u00faxos que as plantas espi\u00f1osas como as Cactaceae e os \"Agave\" de Am\u00e9rica, e \"Aloe\", \"Euphorbia\", e certas \"Acacia\" de \u00c1frica e as Asteraceae espi\u00f1osas do Mediterr\u00e1neo poden formar aneis de mimetismo m\u00fclleriano, xa que est\u00e1n fortemente defendidas, e en xeral consid\u00e9ranse aposem\u00e1ticas, te\u00f1en padr\u00f3ns e coloraci\u00f3ns rechamantes similares, e at\u00f3panse en territorios que se solapan.\nOs mam\u00edferos aposem\u00e1ticos das familias Mustelidae, Viverridae e Herpestidae evolucionaron independentemente a ter unha coloraci\u00f3n rechamante negra e branca, o que suxire que pode estar implicado o mimetismo m\u00fclleriano.\nEn mercadotecnia.\nO zo\u00f3logo evolutivo Thomas N. Sherratt suxire que os diferentes tipos de mimetismo tam\u00e9n se dan en marcas comerciais e produtos de mercadotecnia. Sinala que formas distintivas como a forma da botella de Coca-Cola est\u00e1n defendidas polo negocio, mentres que as compa\u00f1\u00edas rivais imitaron a mi\u00fado os seus famosos motivos para beneficiarse do investimento e reputaci\u00f3n dos seus ben co\u00f1ecidos competidores, constitu\u00edndo un mimetismo batesiano. Sherratt indica que o empaquetado das marcas brit\u00e1nicas propias dos supermercados de patacas fritidas sempre te\u00f1en un c\u00f3digo de cor vermello para a variedade de patacas salgadas, azul para as con sal e vinagre e verde para as con queixo e cebola, nas principais cadeas Sainsbury's, Tesco, Asda e Waitrose. Argumenta que esta compartici\u00f3n de padr\u00f3ns \u00e9 moi improbable que xurdira por casualidade, polo que a semellanza \u00e9 intencionada para informar fiablemene aos clientes (sinal honesto) do que cont\u00e9n cada bolsa, para o beneficio mutuo ao xeito do mimetismo m\u00fclleriano."}
{"id": "494102", "revid": "27155", "url": "https://gl.wikipedia.org/wiki?curid=494102", "title": "Mimetismo mulleriano", "text": ""}
{"id": "494106", "revid": "25871", "url": "https://gl.wikipedia.org/wiki?curid=494106", "title": "Michael Fincke", "text": "Edward Michael \"Mike\" Fincke, apodado tam\u00e9n como Spanky, nado en Pittsburgh (Pensilvania) o 14 de marzo de 1967, \u00e9 un astronauta estadounidense que formou parte das misi\u00f3ns STS-134, Soiuz TMA-13 e Soiuz TMA-14 e que foi membro da Expedici\u00f3n 9 e da Expedici\u00f3n 18 \u00e1 Estaci\u00f3n Espacial Internacional.\nTraxectoria.\nFincke graduouse en aeron\u00e1utica e astron\u00e1utica pola Instituto Tecnol\u00f3xico de Massachusetts (MIT) en 1989, as\u00ed como en ciencias planetarias, atmosf\u00e9ricas e da Terra. \u00c9 m\u00e1ster en aeron\u00e1utica e astron\u00e1utica pola Universidade Stanford en 1990.\nFoi seleccionado pola NASA como astronauta en abril de 1996, participando nas misi\u00f3ns STS-134, Soiuz TMA-13 e Soiuz TMA-14, as\u00ed como nas Expedici\u00f3ns 9 e 18 \u00e1 Estaci\u00f3n Espacial Internacional."}
{"id": "494107", "revid": "98629", "url": "https://gl.wikipedia.org/wiki?curid=494107", "title": "M\u00e1scara N95", "text": "Unha m\u00e1scara N95 \u00e9 unha m\u00e1scara de respiraci\u00f3n de filtro de part\u00edculas que cumpre a norma N95 do Instituto Nacional de Seguridade e Sa\u00fade no Traballo (NIOSH) clasificaci\u00f3n de filtraci\u00f3n de aire, polo que filtra polo menos o 95% de part\u00edculas no aire, a\u00ednda que non son resistentes ao aceite como a P95. \u00c9 a m\u00e1scara respiratoria m\u00e1is com\u00fan con filtro de part\u00edculas. Este tipo de m\u00e1scara protexe contra part\u00edculas, pero non gases nin vapores.\nOs N95 consid\u00e9ranse funcionalmente equivalentes a certos respiradores regulados en xurisdici\u00f3ns f\u00f3ra dos Estados Unidos, como o FFP2 da Uni\u00f3n Europea e o KN95 da China. Non obstante, \u00fasanse criterios lixeiramente diferentes para certificar o seu rendemento, como a eficiencia do filtro, o axente de proba e o caudal e ca\u00edda de presi\u00f3n permitida.\nA m\u00e1scara N95 require unha fina malla de fibras de pol\u00edmero sint\u00e9tico, tam\u00e9n co\u00f1ecida como tecido de polipropileno non fiado, que se produce a trav\u00e9s dun proceso altamente especializado chamado fusi\u00f3n que sopla que forma a capa de filtro interna que filtra part\u00edculas perigosas.\nUso.\nNos Estados Unidos, a Administraci\u00f3n de Sa\u00fade e Seguridade no Traballo (OSHA) esixe que os profesionais sanitarios que realicen actividades con pacientes sospeitosos ou confirmados de ter unha infecci\u00f3n por COVID-19 usen protecci\u00f3n respiratoria, como un N95. A diferenza da m\u00e1scara respiratoria, unha m\u00e1scara cir\u00farxica non ten un selo herm\u00e9tico e polo tanto non protexe ao seu usuario de part\u00edculas transportadas no aire como o virus."}
{"id": "494108", "revid": "89787", "url": "https://gl.wikipedia.org/wiki?curid=494108", "title": "Filomena Marona Beja", "text": "Filomena Marona Beja, nada en Lisboa o 9 de xu\u00f1o de 1944, \u00e9 unha escritora portuguesa.\nTraxectoria.\nAlumna do Lyc\u00e9e Fran\u00e7ais Charles Lepierre e da Faculdade de Ci\u00eancias da Universidade Cl\u00e1ssica de Lisboa, onde se licenciou. Foi profesional da \u00e1rea da documentaci\u00f3n t\u00e9cnico-cient\u00edfica ata 2008 na \u00e1rea de Arquitectura e Construci\u00f3ns Escolares, primeiro no Minist\u00e9rio das Obras P\u00fablicas, despois no Minist\u00e9rio da Educaci\u00f3n. Neste terreo, desenvolveu estudos de rigorosa investigaci\u00f3n, e \u00e9 autora de varios traballos na \u00e1rea dos espazos escolares e outros equipamentos educativos.\nNon foi ata o final dos anos 90 que comezou a s\u00faa carreira de narradora. Filomena Marona Beja estreouse na novela con \"As Cidad\u00e3s\" (1998), libro que transporta o/a lector/a para a Lisboa do inicio do s\u00e9culo XX e cuxa reedici\u00f3n, en 2009, coincidiu coas conmemoraci\u00f3ns do centenario da implantaci\u00f3n da Rep\u00fablica."}
{"id": "494110", "revid": "88215", "url": "https://gl.wikipedia.org/wiki?curid=494110", "title": "8\u00ba Rally Nar\u00f3n Memorial Tino Cao", "text": ""}
{"id": "494111", "revid": "88215", "url": "https://gl.wikipedia.org/wiki?curid=494111", "title": "17\u00ba Rally de San Froil\u00e1n", "text": ""}
{"id": "494112", "revid": "23204", "url": "https://gl.wikipedia.org/wiki?curid=494112", "title": "Aloysia Weber", "text": "Maria Aloysia Antonia Weber Lange, nada en Zell im Wiesental arredor de\u00a01760 e finada en Salzburgo o 8 de xu\u00f1o de 1839, foi unha soprano de orixe alem\u00e1, co\u00f1ecida principalmente pola s\u00faa relaci\u00f3n co m\u00fasico e compositor Wolfgang Amadeus Mozart.\nTraxectoria.\nNada en Zell im Wiesental, Aloysia Weber era unha das catro fillas da familia Weber. As s\u00faas tres irm\u00e1s eran a soprano Josepha Weber (1758-1819), que protagonizou por primeira vez o papel da Ra\u00ed\u00f1a da Noite na \u00f3pera de Mozart, \"Die Zauberfl\u00f6te\"; Constanze Weber, a esposa de Mozart; e Sophie Weber. O compositor Carl Maria von Weber era o seu primo segundo.\nPouco despois do seu nacemento, a familia trasladouse a Mannheim, onde Aloysia creceu. Trasladouse a M\u00fanic en 1778, onde tivo lugar o seu debut oper\u00edstico. O seu salario no teatro da corte ascend\u00eda a 1000 flor\u00edns ao ano, mentres que o do seu pai era de 600. O ano seguinte, comezou a cantar no \"National Singspiel\" en Viena, un proxecto do emperador Xos\u00e9 II do Sacro Imperio Romano Xerm\u00e1nico. A familia ao completo mudouse a Viena en setembro, onde o pai traballou brevemente como revisor de entradas, antes de morrer supetamente tan s\u00f3 un mes despois da s\u00faa chegada.\nAloysia proseguiu coa s\u00faa carreira con certo \u00e9xito en Viena durante as seguintes d\u00faas d\u00e9cadas.\nO 31 de outubro de 1780, casou con Joseph Lange, actor do teatro da corte, e tam\u00e9n pintor afeccionado (posteriormente creou un co\u00f1ecido retrato de Mozart). Trat\u00e1base do segundo matrimonio de Lange, trala morte da s\u00faa primeira esposa en 1779. Dado que Aloysia era a principal fonte de ingresos da familia por aquel ent\u00f3n, Lange accedeu pagar \u00e1 s\u00faa nai un adianto de 900 flor\u00edns e a suma anual de 700 flor\u00edns de xeito continuado.\nTrasladouse ao Burgtheater en 1782, cantando \u00f3pera italiana. Permaneceu en devandita posici\u00f3n durante s\u00f3 oito meses, dado que axi\u00f1a se converteu en \u00abpersoa non grata debido a desacordos sobre o salario e a asignaci\u00f3n de papeis, as\u00ed como a non asistencia a algunhas funci\u00f3ns\u00bb. Continuou cantando, non obstante, no K\u00e4rntnertortheater, as\u00ed como en papeis ocasionais no Burgtheater. En 1795, realizou unha xira de concertos xunto \u00e1 s\u00faa irm\u00e1 Constanze, ent\u00f3n xa vi\u00fava de Mozart. Ao redor da mesma data, deixou de vivir co seu marido Lange.\nPasou os seus \u00faltimos anos en Salzburgo para estar preto das s\u00faas irm\u00e1s Constanze e Sophie, que se trasladaran al\u00ed.\nRelaci\u00f3n con Mozart.\nWolfgang Amadeus Mozart estivo durante un tempo interesado en conseguir o amor de Aloysia. Arredor de 1777, Mozart, de vinte e un anos, pasou alg\u00fan tempo en Mannheim, onde esperaba (en balde) atopar emprego como m\u00fasico da corte. Mozart expresou o seu desexo de casar con Aloysia, a\u00ednda que non est\u00e1 claro exactamente a seriedade das s\u00faas intenci\u00f3ns, ou se foron correspondidas.\nMozart abandonou Mannheim durante varios meses, traslad\u00e1ndose a Par\u00eds na s\u00faa procura incesante dun posto fixo como m\u00fasico de corte. No seu regreso a Salzburgo, pasou por M\u00fanic, onde Aloysia se atopaba ent\u00f3n traballando. De acordo aos feitos narrados no borrador da biograf\u00eda de Mozart escrita por Georg Nikolaus von Nissen, Mozart e Aloysia tiveron un reencontro desagradable:\nCando entrou, ela fixo coma se non o co\u00f1ecese, por quen previamente chorara. Ent\u00f3n, Mozart sentou ao piano e cantou en voz alta: \u00abLeck mir das Mensch im Arsch, das mich nicht will\u00bb (\"Aquel que non me queira pode lamber o meu cu\").\nMozart trasladouse a Viena en 1781, e m\u00e1is tarde, ese mesmo ano, aloxouse na casa da familia Weber. O pai, Fridolin, morrera en 1779, e a nai de Aloysia, C\u00e4cilia Weber estaba a alugar cuartos para chegar a fin de mes. Mozart ent\u00f3n namorouse da s\u00faa terceira filla, Constanze. Cando ambos casaron en 1782, Mozart converteuse no cu\u00f1ado de Aloysia. Aparentemente, non hab\u00eda malos sentimentos que perdurasen, xa que Mozart escribiu un bo n\u00famero de obras para Aloysia.\nM\u00fasica escrita por Mozart para Aloysia Weber.\nDurante a visita a Mannheim (1777-1778):\nDurante os anos en Viena (1781-1791):\nValoraci\u00f3n.\nJoachim Daniel Preisler, actor e m\u00fasico dinamarqu\u00e9s, foi enviado de xira polo Teatro Real de Copenhaguen para estudar a produci\u00f3n de \u00f3pera noutros pa\u00edses europeos. Mentres estaba en Viena foi convidado ao fogar do Lange, onde escoitou cantar a embarazada (e ent\u00f3n non actuando) Aloysia. No seu diario escribiu:\nA voz \u00e9 algo excepcional! mais (...) non en certo modo tan boa como a da nosa M\u00fcller; a\u00ednda que o seu alto rango e a s\u00faa delicadez, a s\u00faa execuci\u00f3n, gusto e co\u00f1ecemento te\u00f3rico non pode deixar de ser admirado por calquera cr\u00edtico imparcial. (...) Pode cantar as partes m\u00e1is longas e m\u00e1is dif\u00edciles incomparablemente mellor que as cantantes [italianas] que aqu\u00ed son mimadas pola \"nobreza vienesa\".\nO testemu\u00f1o e Preisler tam\u00e9n indica que Aloysia non era s\u00f3 unha boa cantante, sen\u00f3n en xeral unha destacada m\u00fasica:\nO famoso \"Mozardt\" \u00e9 o seu cu\u00f1ado, e ensinoulle tan ben que se acompa\u00f1a de m\u00fasica e toca interludios como un Kapellmeister.\nAloysia Weber na ficci\u00f3n.\nO fracasado romance entre Mozart e Aloysia foi trasladado \u00e1 ficci\u00f3n na novela \"Mozart's Wife\" por Juliet Waldron (Hard Shell Books, 2000). Outra novela, con m\u00e1is elementos de ficci\u00f3n, \u00e9 \"Marrying Mozart\" por Stephanie Cowell (Nova York: Penguin, 2004)."}
{"id": "494113", "revid": "89787", "url": "https://gl.wikipedia.org/wiki?curid=494113", "title": "Julieta Monginho", "text": "Julieta Monginho, nada en Lisboa en 1958, \u00e9 unha escritora portuguesa.\nBiograf\u00eda.\nLicenciouse en Dereito, frecuentando o Centro de Estudos Judici\u00e1rios en 1983 e foi maxistrada en Montemor-o-Novo entre 1985 e 1988, en Torres Vedras entre 1988 e 1990, en Sintra entre 1990 e 1994, e en Cascais entre 1994 e 1998. Entre 1998 e 2000, foi asesora no Supremo Tribunal de Xustiza de Portugal. Especializouse na xurisdici\u00f3n de Familia e Menores. Despois foi Procuradora Xeral Adxunta na Procuradoria Geral Regional de Lisboa. Destaca tam\u00e9n como defensora dos dereitos humanos.\nColabora regularmente en revistas literarias e xur\u00eddicas."}
{"id": "494115", "revid": "98629", "url": "https://gl.wikipedia.org/wiki?curid=494115", "title": "Encrucillada de odios", "text": "Encrucillada de odios (en ) \u00e9 un filme negro estadounidense de 1947 que trata o tema do antisemitismo, igual que a ga\u00f1adora do \u00d3scar ao mellor filme dese ano, \"Gentleman's Agreement\". Foi dirixido por Edward Dmytryk e o gui\u00f3n foi escrito por John Paxton, baseado na novela de 1945 \"The Brick Foxhole\", do guionista e director Richard Brooks. O filme, protagonizado por Robert Mitchum, Robert Young, Robert Ryan, Gloria Grahame e Sam Levene, recibiu cinco candidaturas aos premios \u00d3scar. Foi o primeiro filme de serie B que recibiu unha candidatura como mellor filme.\nFoi estreado en galego pola Televisi\u00f3n de Galicia o 5 de abril de 2020.\nArgumento.\nDespois de ser chamado para investigar o brutal asasinato de Joseph Samuels (Sam Levene), que foi atopado morto na s\u00faa casa, o investigador da polic\u00eda Finlay (Robert Young) descobre que pode haber un asasino entre un grupo de soldados desmobilizados que foran vistos con Samuels e a s\u00faa amiga no bar dun hotel esa noite.\nMentres, o sarxento Keeley (Robert Mitchum), avisado de que o seu amigo Mitchell (George Cooper) pode ser o principal sospeitoso, decide investigar o crime para limpar o nome do seu amigo. A cada investigador, os soldados sospeitosos contan a s\u00faa versi\u00f3n da noite mediante flashbacks.\nProduci\u00f3n.\nO gui\u00f3n do filme bas\u00e9ase na novela de Richard Brooks. Brooks escribiu a novela mentres era sarxento do corpo de marines realizando filmes de adestramento en Quantico, Virxinia, e Camp Pendleton, California. Na novela, a v\u00edtima era homosexual. Como se conta no filme \"The Celluloid Closet\" e no documental inclu\u00eddo na versi\u00f3n en DVD de \"Encrucillada de odios\", o c\u00f3digo Hays prohib\u00eda calquera menci\u00f3n \u00e1 homosexualidade, polo que o tema do libro foi cambiado ao racismo e ao antisemitismo.\nO libro publicouse mentre Brooks estaba cos marines. Un membro do corpo en nome de Robert Ryan falou con Brooks e d\u00edxolle que estaba interesado en participar nunha versi\u00f3n para a pantalla da novela."}
{"id": "494116", "revid": "47401", "url": "https://gl.wikipedia.org/wiki?curid=494116", "title": "\u00d3scar ao mellor filme", "text": ""}
{"id": "494119", "revid": "56817", "url": "https://gl.wikipedia.org/wiki?curid=494119", "title": "Vogal anterior", "text": "Unha vogal anterior ou palatal \u00e9 un son voc\u00e1lico que se articula adiantando a lingua cara \u00f3s incisivos e acheg\u00e1ndoa \u00f3 padal duro. Acusticamente, son orais, agudas e sostidas, e caracter\u00edzanse porque o seu segundo formante \u00e9 superior a 1800\u00a0Hz, fronte \u00e1s vogais centrais e posteriores, cuxo segundo formante ten unha frecuencia m\u00e1is baixa.\nO AFI identifica once vocais anteriores:"}
{"id": "494120", "revid": "1131", "url": "https://gl.wikipedia.org/wiki?curid=494120", "title": "Canle de Erie", "text": "A canle de Erie (en ), \u00e9 unha v\u00eda fluvial hist\u00f3rica dos Estados Unidos de Am\u00e9rica, no estado de Nova York. Abrangue dende Buffalo no lago Erie ata Albany no r\u00edo Hudson, conectando os Grandes Lagos co oc\u00e9ano Atl\u00e1ntico.\nA\u00ednda que a canle foi proposta por primeira vez en 1807, non foi ata 1817, encomendado polo gobernador DeWitt Clinton, cando a Compa\u00f1\u00eda da Canle do Ni\u00e1gara comezou os preparativos para a construci\u00f3n. Inaugurouse en 1825 e contribu\u00edu enormemente ao asentamento do Medio Oeste, permitindo o transporte de persoas e provisi\u00f3ns.\nFoi ampliado varias veces, chegando a medir 547\u00a0km de longo, 46\u00a0m de largo e 4\u00a0m de fondo. Empr\u00e9gase principalmente para a navegaci\u00f3n de recreo.\nHistoria.\nNo ano 1800, precis\u00e1banse habitualmente d\u00faas semanas e media para ir de Nova York a Cleveland, Ohio (a740\u00a0km) e catro semanas a Detroit (985\u00a0km).\nDurante os s\u00e9culos XVIII e XIX os residentes do litoral ti\u00f1an claro que hab\u00eda que conseguir un sistema de transporte cara ao oeste m\u00e1is eficiente. Naqueles tempos hab\u00eda proxectos para Virxinia e Maryland.\nA primeira secci\u00f3n da canle foi completada en 1819, inaugur\u00e1ndose, unha vez finalizada a canle, o 26 de outubro de 1825. Ten unha lonxitude de 584\u00a0km, 12 metros de largo e 1,2\u00a0m de profundidade. Tivo 83 comportas, cada unha de 27\u00a0m por 4,5\u00a0m. Permit\u00eda navegar a barcos de carga cun desprazamento de 68 toneladas. A canle de Erie foi a primeira ruta de transporte que desbancou os carros tirados por animais entre a costa leste dos Estados Unidos e o oeste interior, recortando os custos de transporte cara \u00e1s terras inexploradas do oeste preto dun 95\u00a0%. Como resultado da construci\u00f3n da canle xurdiu unha importante poboaci\u00f3n no oeste do estado de Nova York, abrindo dese modo o establecemento futuro en terras cada vez m\u00e1is ao Oeste.\nO \u00e9xito do canal du Midi de Francia (1681), a canle de Bridgewater de Gran Breta\u00f1a (rematado totalmente en 1769) e a canle de Kiel (1784) impulsaron nos Estados Unidos a \"canleman\u00eda\". George Washington fixo un esforzo para converter o r\u00edo Potomac nun enlace navegable cara ao oeste.\nEnxe\u00f1ar\u00eda.\nAproveitouse o r\u00edo Mohawk, afluente do r\u00edo Hudson, que nace preto do lago Ontario e discorre ao norte dos montes Catskill dos Apalaches, que o separa dos montes Adirondack ao norte.\nO problema \u00e9 que o territorio se alza uns 600\u00a0p\u00e9s dende o Hudson no lago Erie. Naquela \u00e9poca as esclusas pod\u00edan manexar 12 p\u00e9s. Coa tecnolox\u00eda actual p\u00f3dese constru\u00edr unha canle dese tipo, mais tam\u00e9n ser\u00eda demasiado caro. Sobre esa idea, o presidente Thomas Jefferson dixo que era unha tolemia (\"little short of madness\") e rexeitou que se fixese; por\u00e9n, interesou ao gobernador de Nova York DeWitt Clinton e axi\u00f1a foi ridiculizado como a \u00abparvada de Clinton\u00bb (\"Clinton's folly\" e \"Clinton's ditch\"). En 1817, non obstante, Clinton recibiu o apoio lexislativo de sete mill\u00f3ns de d\u00f3lares para a s\u00faa construci\u00f3n.\nA canle orixinal ti\u00f1a 584\u00a0km de lonxitude, dende Albany no Hudson a Buffalo no Erie. A canle constru\u00eduse con 12\u00a0m de largo e 1,2\u00a0m de fondo coa terra extra\u00edda amoreada en pendente aos lados para formar un paso co\u00f1ecido como cami\u00f1o de sirga.\nA s\u00faa construci\u00f3n entre pedras calcarias e monta\u00f1as causou 1000 falecementos a causa da malaria. En 1823 a construci\u00f3n chegou ao Niagara Escarpment. A canle ti\u00f1a un revestimento de arxila. Todo o traballo, anterior \u00e1 maquinaria de vapor f\u00edxose con forza animal e humana.\nAmpliaci\u00f3ns e melloras.\nA erosi\u00f3n do fondo de arxila foi un problema e a velocidade limitouse a 6\u00a0km/h.\nA tonelaxe prevista de 1,5 mill\u00f3ns de toneladas foi superado de inmediato. Un plan ambicioso de mellora da canle tivo lugar en 1834 (co\u00f1ecido como \"First Enlargement\"), f\u00edxose m\u00e1is largo a canle (21\u00a0m) e m\u00e1is fonda (2,5\u00a0m). As esclusas ampli\u00e1ronse ou reconstru\u00edronse e fix\u00e9ronse moitos m\u00e1is acuedutos.\nActualmente a canle feita durante o First Enlargement co\u00f1\u00e9cese como \"Improved Erie Canal\" ou \"Old Erie Canal\", para diferencialo do curso da canle moderna.\nVarias canles alimentadoras axi\u00f1a converteron a canle nun amplo sistema navegable.\nImpacto.\nA canle de Erie fixo baixar moito o custo do transporte entre o Medio Oeste e o Nord\u00e9s, con custos da comida menores nas cidades do Leste e maquinaria e bens manufacturados m\u00e1is econ\u00f3micos ao Medio Oeste. Esta canle fixo m\u00e1is ricas as cidades de Nova York, Buffalo e o estado de Nova York. Tam\u00e9n permitiu a migraci\u00f3n cara ao Oeste.\nMoitos irlandeses que traballaron na construci\u00f3n da canle, establec\u00e9ronse nas cidades da v\u00eda.\nA consecuencia da resposta brit\u00e1nica \u00e1 Corn Law resultou un incremento das exportaci\u00f3ns de trigo do Medio Oeste a Gran Breta\u00f1a as\u00ed como do comercio co Canad\u00e1.\nA preocupaci\u00f3n pola erosi\u00f3n da canle levou \u00e1 creaci\u00f3n do Adirondack Park en 1885.\nMoitos grandes autores escribiron sobre a canle de Erie, inclu\u00edndo Herman Melville, Frances Trollope, Nathaniel Hawthorne, Harriet Beecher Stowe, Mark Twain, Samuel Hopkins Adams e o marqu\u00e9s de La Fayette.\nEn 1918, a canle foi substitu\u00edda por unha m\u00e1is grande, o New York State Barge Canal."}
{"id": "494122", "revid": "47401", "url": "https://gl.wikipedia.org/wiki?curid=494122", "title": "Canal de Erie", "text": ""}
{"id": "494123", "revid": "1131", "url": "https://gl.wikipedia.org/wiki?curid=494123", "title": "Vogal central", "text": "Unha vogal central \u00e9 un tipo de vogal que aparece en diferentes linguas, cuxa caracter\u00edstica definitoria \u00e9 que a lingua ocupa unha posici\u00f3n media ou central, intermedia entre a posici\u00f3n que ocupa nas vogais anteriores e as vogais posteriores. Os sons voc\u00e1licos centrais que te\u00f1en un signo espec\u00edfico no Alfabeto Fon\u00e9tico Internacional son:\nEsporadicamente, empr\u00e9ganse os signos \"ad hoc\" para as vogais case-pechadas centrais."}
{"id": "494124", "revid": "56817", "url": "https://gl.wikipedia.org/wiki?curid=494124", "title": "Hugo V de Borgo\u00f1a", "text": "Hugo V de Borgo\u00f1a, nado en 1294 e finado en Argilly en 1315, foi duque de Borgo\u00f1a entre 1306 e 1315.\nTraxectoria.\nOrixes familiares.\nFillo do duque Roberto II de Borgo\u00f1a e In\u00e9s de Francia, por li\u00f1a paterna era neto de Hugo IV de Borgo\u00f1a e Iolanda de Dreux e por li\u00f1a materna de Lu\u00eds IX de Francia e Margarida de Provenza. Era irm\u00e1n do tam\u00e9n duque Od\u00f3n IV de Borgo\u00f1a.\nPromesa.\nPrometeuse en 1302 con Catarina II de Valois-Courtenay, filla do duque Carlos I de Valois e da emperatriz Catarina I de Courtenay. Pero \u00e1 morte de Catarina I, en 1307, Carlos de Valois nomeouna herdeira do t\u00edtulo imperial da s\u00faa nai e rompeu a promesa con Hugo V.\nCon esta ruptura, Hugo V de Borgo\u00f1a esixiu unha indemnizaci\u00f3n. A\u00ednda que inicialmente estivo prometido con Xoana de Francia, filla do rei Lu\u00eds X de Francia, finalmente foi recompensado coas terras dos Courtenay as\u00ed como co matrimonio da s\u00faa irm\u00e1 Xoana de Borgo\u00f1a co pr\u00edncipe, e futuro rei, Filipe VI de Francia.\nSucedeuno o seu irm\u00e1n Odon IV de Borgo\u00f1a."}
{"id": "494126", "revid": "88628", "url": "https://gl.wikipedia.org/wiki?curid=494126", "title": "Vogal posterior", "text": "Unha vogal posterior ou velar \u00e9 un son voc\u00e1lico que se articula coa lingua retra\u00edda, achegando o dorso cara \u00f3 veo. Acusticamente, son orais, graves e bemolizadas, e caracter\u00edzanse porque o seu segundo formante \u00e9 inferior a 1200\u00a0Hz, fronte \u00e1s vogais centrais e anteriores, cuxo segundo formante ten unha frecuencia superior.\nO AFI identifica nove vogais posteriores:"}
{"id": "494127", "revid": "56817", "url": "https://gl.wikipedia.org/wiki?curid=494127", "title": "Lingua morta", "text": "Ch\u00e1mase lingua morta ou lingua extinta a unha lingua que non \u00e9 a lingua materna de ning\u00fan individuo, e polo tanto tampouco se usa en ningunha comunidade natural de falantes.\nAlgunhas linguas mortas contin\u00faan en certos usos, como segunda lingua, lingua cl\u00e1sica ou lingua lit\u00farxica, a\u00ednda que a lingua xa non sexa adquirida por ningu\u00e9n como lingua materna. A\u00ednda neses casos a lingua non segue o cami\u00f1o normal de evoluci\u00f3n e desenvolvemento que ocorren \u00f3 longo do tempo nas linguas vivas.\nO termo extinci\u00f3n ling\u00fc\u00edstica res\u00e9rvase xeralmente para describir o proceso de substituci\u00f3n ling\u00fc\u00edstica polo cal unha lingua pode chegar a perder t\u00f3dolos seus falantes.\nCausas da desaparici\u00f3n das linguas.\nExisten moitas causas polas que unha lingua pode desaparecer. Un exemplo \u00e9 a conquista espa\u00f1ola de Am\u00e9rica, na que a hispanizaci\u00f3n e a forte influencia cultural europea, que se produciu no transcurso do s\u00e9culo , fixo que o n\u00famero de falantes en lingua caribe\u00f1a materna fose diminu\u00edndo paulatinamente at\u00e9 desaparecer definitivamente e ser catalogada como lingua morta en 1920. Existen tres procesos principais polo cal unha lingua morre:"}
{"id": "494128", "revid": "23204", "url": "https://gl.wikipedia.org/wiki?curid=494128", "title": "Linguas mortas", "text": ""}
{"id": "494129", "revid": "23204", "url": "https://gl.wikipedia.org/wiki?curid=494129", "title": "Lingua extinta", "text": ""}
{"id": "494130", "revid": "23204", "url": "https://gl.wikipedia.org/wiki?curid=494130", "title": "Lingua k'iche' cl\u00e1sica", "text": ""}
{"id": "494132", "revid": "23204", "url": "https://gl.wikipedia.org/wiki?curid=494132", "title": "Lingua k'iche'", "text": ""}
{"id": "494134", "revid": "98629", "url": "https://gl.wikipedia.org/wiki?curid=494134", "title": "Alberto Burri", "text": "Alberto Burri, nado en Citt\u00e1 di Castello (Perugia) o 12 de marzo de 1915 e finado en Niza (Francia) o 13 de febreiro de 1995, foi un artista pl\u00e1stico italiano. Traballou tanto a pintura como a escultura e a s\u00faa creaci\u00f3n abranguiu varios estilos, arte povera, land art e fluxus entre outros. \nTraxectoria.\nEntre 1934 e 1939 estudou medicina, titulouse en 1940 na Universidade de Perugia e foi m\u00e9dico militar durante catro anos na Segunda guerra mundial. Despois de que a s\u00faa unidade fora capturada no Norte de \u00c1frica, foi internado en 1944 nun campo de prisioneiros en Hereford, Texas, onde vai pasar 18 meses de catividade e onde tam\u00e9n comezou a pintar. Despois da s\u00faa liberaci\u00f3n en 1946, trasladouse a Roma e adicouse en exclusiva \u00e1 pintura; a s\u00faa primeira exposici\u00f3n individual tivo lugar na Galer\u00eda La Margherita en 1947. Despois expuxo na Galer\u00eda Marlborough de Nova York e na galer\u00eda de France de Par\u00eds.\nEn 1951, xunto con outros artistas coma Giuseppe Capogrossi o Ettore Colla, fundou en Roma o \"Gruppo Origine\". Posteriormente marchou \u00f3s Estados Unidos, onde impartiu aulas de arte dende 1953 ata 1960. Participou na Documenta 2, 3 e 7 de Kassel. Volveu traballar a Roma a partir de 1960. A s\u00faa primeira exposici\u00f3n retrospectiva celebrouse na Bienal de Venecia de 1960; en 1972 celebr\u00e1ronse retrospectivas en Tur\u00edn e Par\u00eds.\nRecibiu a Orde o m\u00e9rito italiano en 1994. Citt\u00e0 di Castello l\u00e9mbrao cun gran museo permanente das obras."}
{"id": "494135", "revid": "56817", "url": "https://gl.wikipedia.org/wiki?curid=494135", "title": "Tom\u00e1s L\u00f3pez Pinal", "text": "Tom\u00e1s L\u00f3pez Pinal, nado no Carballi\u00f1o e finado no mesmo concello o 28 de xullo de 1956, foi un xornalista e pol\u00edtico galego.\nTraxectoria.\nFillo de Camilo L\u00f3pez Valeiras e Peregrina Pinal Portabales e irm\u00e1n de Ces\u00e1reo L\u00f3pez Pinal. Na ditadura de Primo de Rivera foi nomeado concelleiro do Carballino e despois alcalde. Foi correspondente de xornais galegos e de Madrid no Carballi\u00f1o e colaborou en \"Ambiente\"."}
{"id": "494136", "revid": "23204", "url": "https://gl.wikipedia.org/wiki?curid=494136", "title": "Lingua poqomchi'", "text": ""}
{"id": "494137", "revid": "5863", "url": "https://gl.wikipedia.org/wiki?curid=494137", "title": "Javier Costa Clavell", "text": ""}
{"id": "494138", "revid": "1505", "url": "https://gl.wikipedia.org/wiki?curid=494138", "title": "Rui Cardoso Martins", "text": "Rui Cardoso Martins, nado en Portalegre en 1967, \u00e9 un escritor, xornalista e guionista portugu\u00e9s.\nTraxectoria.\nEstudou na Universidade Nova de Lisboa onde foi profesor convidado da cadeira de Arte da Cr\u00f3nica do Departamento de Linguas e Literaturas Modernas (FCSH).\nTraxectoria como xornalista.\nFoi reporteiro e cronista no \"P\u00fablico\"\":\" cerco de Saraxevo, elecci\u00f3ns na \u00c1frica do Sur etc. A s\u00faa cr\u00f3nica \"Levante-se o R\u00e9u\" foi publicada os domingos no \"Jornal de Not\u00edcias\" (JN) durante dezasete anos, cr\u00f3nicas a partir de casos reais pasados nos tribunais.\nRui Cardoso Martins \u00e9 tam\u00e9n cronista nas ma\u00f1\u00e1s dos m\u00e9rcores en Antena 1, na secci\u00f3n \"O F\u00edo da Meada\".\nTraxectoria no cinema e televisi\u00f3n.\nFoi un dos fundadores das Produ\u00e7\u00f5es Fict\u00edcias, sendo cocreador e autor dos hist\u00f3ricos programas de humor \"Contra-Informa\u00e7\u00e3o\" (RTP 1), \"Herman Enciclop\u00e9dia\", \"Conversa da Treta,\"\nPara o cinema, escribiu (con Tiago Guedes) o argumento orixinal da longametraxe \"A Herdade\", estreada mundialmente no Festival Internacional de Cinema de Venecia 2019 (candidata \u00f3 Le\u00f3n de Ouro, \u00f3 Mellor Argumento, \u00f3 Mellor Actor Principal e \u00e1 Mellor Actriz Principal), presente tam\u00e9n nas Special Presentations do TIFF (Festival Internacional de Cinema de Toronto) e tam\u00e9n foi filme portugu\u00e9s candidato aos \u00d3scar de Hollywood e aos premios Goya hispano-americanos.\nEscribiu tam\u00e9n o gui\u00f3n de \"Zona J\" (con Luis Pedro Nunes) e o da longametraxe \"D\u00faas Mulhere\"s (con Tereza Coelho), e tam\u00e9n o de \"Em C\u00e2mara Lenta\", o \u00faltimo filme de Fernando Lopes.\n\u00c9 tam\u00e9n co-autor do argumento orixinal da serie policial \"Sul\", (creada por Edgar Medina e Guilherme Mendon\u00e7a, realizada por Ivo M. Ferreira) esteada en setembro/outubro de 2019, RTP1.\nTraxectoria literaria.\nO seu primeiro libro, \"E Se Eu Gostasse Muito de Morrer\", de 2006, tivo varias edici\u00f3ns en Portugal, sendo publicado tam\u00e9n en Espa\u00f1a e Hungr\u00eda. Ten contos publicados en diversas revistas literarias nacionais e internacionais (\"Massachussetts Review\" n\u00ba 60, Spring 2019, USA; \"Lettres Litt\u00e9raires\", Budapest, \"Granta\" Portugal, Revista \"Ficci\u00f3ns\" etc.).\nCoautor das comedias \"O Filho da Treta (\"con Felipe Homem, tv movie) \"Casal da Treta\" (teatro con Filipe Homem Fonseca, M\u00e1rio Botequilha\"), Z\u00e9 Manel Taxista\" (teatro, con Maria Jo\u00e3o Cruz, Filipe Homem Fonseca, M\u00e1rio Botequilha)\nTen obras traducidas a varias linguas."}
{"id": "494139", "revid": "23204", "url": "https://gl.wikipedia.org/wiki?curid=494139", "title": "Lingua tojolab'al", "text": ""}
{"id": "494140", "revid": "23204", "url": "https://gl.wikipedia.org/wiki?curid=494140", "title": "Pobo q'eqchi'", "text": ""}
{"id": "494141", "revid": "23204", "url": "https://gl.wikipedia.org/wiki?curid=494141", "title": "Lingua q'eqchi'", "text": ""}
{"id": "494142", "revid": "5863", "url": "https://gl.wikipedia.org/wiki?curid=494142", "title": "Catecismo d'a doutrina labrega", "text": ""}
{"id": "494143", "revid": "7523", "url": "https://gl.wikipedia.org/wiki?curid=494143", "title": "Parma F.C.", "text": ""}
{"id": "494144", "revid": "56817", "url": "https://gl.wikipedia.org/wiki?curid=494144", "title": "Vogal pechada", "text": "Unha vogal pechada (modernamente pref\u00edrese a denominaci\u00f3n vogal alta) \u00e9 un son vocal cuxa pronuncia require unha abertura m\u00ednima entre a lingua e o padal, sen chegar a crear fricaci\u00f3n. Para producir estes sons, col\u00f3case a lingua nunha posici\u00f3n alta na boca. Acusticamente caracter\u00edzanse porque a s\u00faa primeira frecuencia formante \u00e9 inferior a uns 400\u00a0Hz, fronte \u00e1s vogais m\u00e1is abertas cuxo primeiro formante ten unha frecuencia m\u00e1is alta.\nO AFI identifica seis vocais pechadas:"}
{"id": "494145", "revid": "23204", "url": "https://gl.wikipedia.org/wiki?curid=494145", "title": "Vogal alta", "text": ""}
{"id": "494146", "revid": "23204", "url": "https://gl.wikipedia.org/wiki?curid=494146", "title": "Vogal fechada", "text": ""}
{"id": "494147", "revid": "23204", "url": "https://gl.wikipedia.org/wiki?curid=494147", "title": "Vogal aberta", "text": "Unha vogal aberta (modernamente pref\u00edrese a denominaci\u00f3n vogal baixa), en fon\u00e9tica, \u00e9 un tipo de son voc\u00e1lico usado nalgunhas linguas, cuxa caracter\u00edstica definitoria \u00e9 que a lingua est\u00e1 na parte inferior da boca, na s\u00faa posici\u00f3n m\u00e1is baixa. As vocais abertas identificadas no alfabeto fon\u00e9tico internacional son:"}
{"id": "494148", "revid": "23204", "url": "https://gl.wikipedia.org/wiki?curid=494148", "title": "Vogal baixa", "text": ""}
{"id": "494150", "revid": "72012", "url": "https://gl.wikipedia.org/wiki?curid=494150", "title": "Supercopa de Europa 2019", "text": "A Supercopa de Europa 2019 foi a 44\u00aa edici\u00f3n da Supercopa de Europa, competici\u00f3n anual de f\u00fatbol organizada pola UEFA na que se enfrontan os campi\u00f3ns da Liga de Campi\u00f3ns da UEFA e da UEFA Europa League da tempada anterior. Esta edici\u00f3n disput\u00e1rona dous equipos ingleses, o Liverpool FC, campi\u00f3n da Liga de Campi\u00f3ns 2018\u201319, e o Chelsea FC, campi\u00f3n da UEFA Europa League 2018\u201319. A competici\u00f3n disputouse a partido \u00fanico o 14 de agosto de 2019 no Vodafone Park en Istambul, Turqu\u00eda."}
{"id": "494153", "revid": "56817", "url": "https://gl.wikipedia.org/wiki?curid=494153", "title": "Lonxitude voc\u00e1lica", "text": "En ling\u00fc\u00edstica, a lonxitude voc\u00e1lica \u00e9 a duraci\u00f3n percibida do son dunha vogal. Moitas linguas non distinguen foneticamente a lonxitude voc\u00e1lica. Aquelas que si o fan distinguen entre \"vogais curtas\" e \"vogais longas\". A lonxitude voc\u00e1lica \u00e9 un fon\u00e9tico importante en linguas como o \u00e1rabe, o fin\u00e9s, o fidxiano, o kanar\u00e9s, o xapon\u00e9s, o lat\u00edn, o ingl\u00e9s antigo, o escoc\u00e9s ou o vietnamita. Moi poucas linguas distinguen tres lonxitudes voc\u00e1licas, como o luise\u00f1o e as linguas mixes."}
{"id": "494154", "revid": "23204", "url": "https://gl.wikipedia.org/wiki?curid=494154", "title": "Vogal curta", "text": ""}
{"id": "494155", "revid": "23204", "url": "https://gl.wikipedia.org/wiki?curid=494155", "title": "Vogal longa", "text": ""}
{"id": "494156", "revid": "785", "url": "https://gl.wikipedia.org/wiki?curid=494156", "title": "Estatuto de autonom\u00eda de Galiza de 1936", "text": ""}
{"id": "494157", "revid": "785", "url": "https://gl.wikipedia.org/wiki?curid=494157", "title": "Estatuto de autonom\u00eda de Galiza de 1981", "text": ""}
{"id": "494158", "revid": "98629", "url": "https://gl.wikipedia.org/wiki?curid=494158", "title": "Consoante bilabial", "text": "Unha consoante bilabial \u00e9 unha consonante que se articula xuntando ambos os beizos.\nIntroduci\u00f3n.\nAs consonantes bilabiais que pos\u00faen un signo distintivo en Alfabeto fon\u00e9tico internacional son:"}
{"id": "494159", "revid": "1131", "url": "https://gl.wikipedia.org/wiki?curid=494159", "title": "Consello de Galiza (bolet\u00edn)", "text": "O Consello de Galiza, subtitulado \"Bolet\u00edn Oficial Informativo\", foi unha publicaci\u00f3n en galego do Consello de Galiza, o organismo no exilio fideicomisario da vontade de autogoberno galego que se lexitimaba no plebiscitado Estatuto de autonom\u00eda de Galiza de 1936. Foi publicado en Buenos Aires no per\u00edodo entre 1963 e 1967."}
{"id": "494160", "revid": "23204", "url": "https://gl.wikipedia.org/wiki?curid=494160", "title": "Vogal frontal", "text": ""}
{"id": "494163", "revid": "785", "url": "https://gl.wikipedia.org/wiki?curid=494163", "title": "Consello de Galiza. Bolet\u00edn Oficial Informativo", "text": ""}
{"id": "494165", "revid": "26585", "url": "https://gl.wikipedia.org/wiki?curid=494165", "title": "Tempada 1994 do Campionato de Galicia de Rally", "text": "A tempada 1994 foi a 16\u00aa edici\u00f3n do Campionato de Galicia de Rally. O vencedor foi o navarro Javier Azcona."}
{"id": "494166", "revid": "56817", "url": "https://gl.wikipedia.org/wiki?curid=494166", "title": "Roberto II de Borgo\u00f1a", "text": "Roberto II de Borgo\u00f1a, nado en 1248 e finado en Vernon-sur-Seine en 1306, foi duque de Borgo\u00f1a entre 1271 e 1306. \nTraxectoria.\nOrixes familiares.\nNaceu en 1248, sendo o terceiro fillo masculino do duque Hugo IV de Borgo\u00f1a e da s\u00faa primeira muller Iolanda de Dreux. Era neto por li\u00f1a paterna de Od\u00f3n III de Borgo\u00f1a e Alicia de Lorena. \nMatrimonios e descendentes.\nCasou coa princesa In\u00e9s de Francia, filla de Lu\u00eds IX de Francia e Margarida de Provenza en 1279. Desta uni\u00f3n naceron:\nMorte.\nRoberto II morreu o 21 de marzo de 1306 en Vernon-sur-Seine e foi enterrado en C\u00eeteaux. "}
{"id": "494168", "revid": "98629", "url": "https://gl.wikipedia.org/wiki?curid=494168", "title": "Sete noivas para sete irm\u00e1ns", "text": "Sete noivas para sete irm\u00e1ns (en ) \u00e9 un filme musical estadounidense de 1954 dirixido por Stanley Donen, con m\u00fasica de Saul Chaplin e Gene de Paul, letras de Johnny Mercer e coreograf\u00eda de Michael Kidd. O gui\u00f3n, de Albert Hackett, Frances Goodrich e Dorothy Kingsley, bas\u00e9ase no relato \"The Sobbin' Women\", de Stephen Vincent Ben\u00e9t, que est\u00e1 \u00e1 s\u00faa vez inspirado na antiga lenda romana do rapto das sabinas. O filme, ambientado en Oreg\u00f3n en 1850, \u00e9 co\u00f1ecido particularmente pola pouco habitual coreograf\u00eda de Kidd, que creou n\u00fameros de baile a partir de actividades mundanas da fronteira como cortar madeira ou constru\u00edr un alpendre. A cr\u00edtica de cinema Stephanie Zacharek denominou a escena do alpendre como \"un dos m\u00e1is impactantes n\u00fameros de baile nunca levados \u00e1 pantalla\".\nO filme ga\u00f1ou o \u00d3scar \u00e1 mellor banda sonora de musical e foi candidato a outros catro premios, inclu\u00eddo o de mellor filme. En 2006, o American Film Institute considerou \"Sete noivas para sete irm\u00e1ns\" un dos mellores filmes musicais da historia. En 2004, o filme foi inclu\u00eddo para a s\u00faa conservaci\u00f3n no National Film Registry da Biblioteca do Congreso dos Estados Unidos de Am\u00e9rica por ser \"cultural, hist\u00f3rica ou esteticamente significativo\".\nFoi estreado en galego pola Televisi\u00f3n de Galicia o 24 de xullo de 1993.\nArgumento.\nO m\u00e1is vello dos sete salvaxes irm\u00e1ns Pontipee, Adam, decide casar coa guapa Milly e levala \u00e1 s\u00faa cabana xunto cos seus seis irm\u00e1ns. Ent\u00f3n estes deciden baixar \u00e1 vila e conseguir unha muller para cada un.\nElenco.\nPara interpretar os n\u00fameros de baile e as secuencias de acci\u00f3n o core\u00f3grafo Michael Kidd quer\u00eda bailar\u00edns que interpretasen os seis irm\u00e1ns de Adam Pontipee. Non obstante, foi capaz de integrar no elenco dous int\u00e9rpretes con contrato coa MGM que non eran bailar\u00edns, Jeff Richards, que s\u00f3 interpretou os bailes m\u00e1is simples, e Russ Tamblyn, que apareceu nos n\u00fameros de bailes explotando o seu talento como ximnaste e acr\u00f3bata. As sete noivas eran bailarinas profesionais."}
{"id": "494169", "revid": "47401", "url": "https://gl.wikipedia.org/wiki?curid=494169", "title": "Seven Brides for Seven Brothers", "text": ""}
{"id": "494170", "revid": "23204", "url": "https://gl.wikipedia.org/wiki?curid=494170", "title": "Crossfire", "text": ""}
{"id": "494171", "revid": "1505", "url": "https://gl.wikipedia.org/wiki?curid=494171", "title": "Rally do Albari\u00f1o de 1994", "text": "O Rally do Albari\u00f1o de 1994 foi a 3\u00aa edici\u00f3n de dito rally e a primeira proba da tempada 1994 do Campionato de Galicia de Rally. Celebrouse o 26 de marzo de 1994 e o vencedor foi Miguel Dopico, sobre un Ford Escort RS Cosworth.\nResumo.\nO treito decisivo para determinar as primeiras posici\u00f3ns foi o terceiro. Miguel Dopico, Javier Paz e Arturo Rial loitaban pola primeira praza, pero este \u00faltimo estoupou unha roda, polo que caeu \u00e1 14\u00aa posici\u00f3n, mentres que foi Dopico quen se asegurou a primeira posici\u00f3n. Finalmente Rial foi un dos 12 pilotos que tiveron que abandonar, entre eles tam\u00e9n Manuel Senra."}
{"id": "494172", "revid": "56817", "url": "https://gl.wikipedia.org/wiki?curid=494172", "title": "Antonio Mart\u00ednez Pu\u00f1al", "text": "Antonio Mart\u00ednez Pu\u00f1al, nado en Pazos (Ponteceso), \u00e9 un xurista e profesor galego.\nTraxectoria.\nEstudou na Universidade de Santiago de Compostela, onde se doutorou en abril de 1986. Foi Profesor titular de Dereito Internacional P\u00fablico e Relaci\u00f3ns Internacionais, dende 1989 ata 2018, nesa mesma Universidade, nas facultades de Dereito e de Ciencias Pol\u00edticas e Sociais. Tam\u00e9n foi o Director do Departamento de Dereito P\u00fablico e Teor\u00eda do Estado da USC entre 1992 e 1999.\nEspecialista no Mercosur, \u00e9 membro do Consello Reitor do Instituto Galego de An\u00e1lise e Documentaci\u00f3n Internacional (IGADI).\nNas elecci\u00f3ns municipais de 2019 foi de n\u00ba 13 na lista do Bloque Nacionalista Galego polo concello de Coristanco."}
{"id": "494176", "revid": "56817", "url": "https://gl.wikipedia.org/wiki?curid=494176", "title": "Hugo IV de Borgo\u00f1a", "text": "Hugo IV de Borgo\u00f1a, nado o 9 de marzo de 1213 e finado en Villaines-en-Duesmois en 1271, foi duque de Borgo\u00f1a entre 1218 e 1271. \nTraxectoria.\nOrixes familiares.\nNaceu o 9 de marzo de 1213, sendo o \u00fanico fillo var\u00f3n do duque Od\u00f3n III de Borgo\u00f1a e da s\u00faa segunda muller, Alicia de Vergy. Ela era neta por li\u00f1a paterna de Hugo III de Borgo\u00f1a e Alicia de Lorena. \nMatrimonios e descendentes.\nCasou por primeira vez en 1229 con Iolanda de Dreux, filla do conde Roberto III de Dreux e Leonor de Saint-Valery. Desta uni\u00f3n naceron:\nEn novembro de 1258 casou, en segundas nupcias, con Beatriz de Navarra, filla do rei Teobaldo I de Navarra e Margarida de Borb\u00f3n-Dampierre. Desta uni\u00f3n naceron: \nDucado de Borgo\u00f1a.\nAcompa\u00f1ou a San Lu\u00eds \u00e1 S\u00e9tima Cruzada e fix\u00e9rono prisioneiro de Mansourah. En 1266 Baldu\u00edno II de Courtenay, emperador derrocado de Constantinopla, cedeulle o reino de Tesal\u00f3nica pola axuda que recibira na reconquista de Constantinopla.\nBaixo o reinado de Hugo IV de Borgo\u00f1a, o Ducado de Borgo\u00f1a expandiuse grazas \u00e1 incorporaci\u00f3n dos condados de Chalon e Auxone. "}
{"id": "494179", "revid": "1131", "url": "https://gl.wikipedia.org/wiki?curid=494179", "title": "Biblioteca de Autores Galegos", "text": "A Biblioteca de Autores Galegos \u00e9 unha colecci\u00f3n de 90 libri\u00f1os correspondentes a 63 obras da literatura galega, case todas en lingua galega e case todas de autores consagrados, publicada de 1991 a 1992 por \"Diario 16 de Galicia\", coa colaboraci\u00f3n da Editorial Galaxia e o patrocinio de Caixavigo e a Caixa de Pontevedra. Segundo a \"Diciopedia do s\u00e9culo 21\" \"foi unha experiencia anovadora para popularizar o libro en galego\".\nA distribuci\u00f3n da colecci\u00f3n coincidiu no tempo con outra de formato moi semellante, a Biblioteca 114 de \"El Correo Gallego\".\nDescrici\u00f3n.\n\u00c9 unha edici\u00f3n non venal, encadernada en cartolina ilustrada, que foi distribu\u00edda conxunta e inseparablemente co xornal. A direcci\u00f3n estivo a cargo de Xos\u00e9 Miguel Alonso Bo\u00f3 e o debuxo da cuberta \u00e9 obra de Gallego &amp; Rey, que representa a Rosal\u00eda de Castro, Ram\u00f3n Cabanillas, Manuel Curros Enr\u00edquez, Eduardo Pondal e Alfonso Daniel Rodr\u00edguez Castelao ao redor dun enorme libro no que est\u00e1n a pintar con pintura azul a Bandeira de Galicia. Curiosamente, a colecci\u00f3n non incl\u00fae ningunha obra de Cabanillas.\nT\u00edtulos e autores da colecci\u00f3n.\n&lt;poem&gt;\n01 \"Sempre en Galiza I\" de Alfonso Daniel Rodr\u00edguez Castelao\n02 \"Sempre en Galiza (II)\" de Alfonso Daniel Rodr\u00edguez Castelao\n03 \"Os escuros so\u00f1os de Cl\u00edo\" de Carlos Casares\n04 \"Follas novas I\" de Rosal\u00eda de Castro\n05 \"Follas novas II\" de Rosal\u00eda de Castro\n06 \"Tesouros novos e vellos\" de \u00c1lvaro Cunqueiro\n07 \"Pan\" de Xos\u00e9 Neira Vilas\n08 \"A gaita galega I\" de Xo\u00e1n Manuel Pintos\n09 \"A gaita galega II\" de Xo\u00e1n Manuel Pintos\n10 \"Contos de santos e Nadal\" de Ram\u00f3n Otero Pedrayo\n11 \"Queixumes dos pinos I\" de Eduardo Pondal.\n12 \"Queixumes dos pinos II\" de Eduardo Pondal.\n13 \"Queixumes dos pinos III\" de Eduardo Pondal.\n14 \"Queixumes dos pinos IV\" de Eduardo Pondal.\n15 \"Morrer en Castrelo do Mi\u00f1o\" de Xos\u00e9 Fern\u00e1ndez Ferreiro\n16 \"Poemas galegos I\" de Eduardo Blanco Amor\n17 \"Poemas galegos II\" de Eduardo Blanco Amor\n18 \"Cantares gallegos I\" de Rosal\u00eda de Castro\n19 \"Cantares gallegos II\" de Rosal\u00eda de Castro\n20 \"Aires da mi\u00f1a terra e outros poemas I\" de M. Curros Enr\u00edquez\n21 \"Aires da mi\u00f1a terra e outros poemas II\" de M. Curros Enr\u00edquez\n22 \"Aires da mi\u00f1a terra e outros poemas III\" de M. Curros Enr\u00edquez\n23 \"Terra brava\" de \u00c1nxel Fole\n24 \"Quintana viva I\" de Xos\u00e9 Filgueira Valverde\n25 \"Quintana viva II\" de Xos\u00e9 Filgueira Valverde\n26 \"Os mortos daquel ver\u00e1n I\" de Carlos Casares\n27 \"Os mortos daquel ver\u00e1n II\" de Carlos Casares\n28 \"Memorias dunha terra I\" de Xos\u00e9 Mar\u00eda Castroviejo\n29 \"Memorias dunha terra II\" de Xos\u00e9 Mar\u00eda Castroviejo\n30 \"No coraz\u00f3n mancado\" de Xos\u00e9 V\u00e1zquez Pintor\n31 \"Voltar\" de Xavier Alcal\u00e1\n32 \"A lingoaxe i as lingoas\" de Ram\u00f3n Pi\u00f1eiro\n33 \"Estaci\u00f3ns ao mar\" de Xohana Torres\n34 \"O acomodador e outras narraci\u00f3ns I\" de Marcial Su\u00e1rez\n35 \"O acomodador e outras narraci\u00f3ns II\" de Marcial Su\u00e1rez\n36 \"O acomodador e outras narraci\u00f3ns III\" de Marcial Su\u00e1rez\n37 \"\u00c1 l\u00fas do candil I\" de \u00c1nxel Fole\n38 \"\u00c1 lus do candil II\" de \u00c1nxel Fole\n39 \"Extramuros da noite\" de Rom\u00e1n Ra\u00f1a\n40 \"Territorios\" de Lino Braxe\n41 \"De catro a catro I\" de Manuel Antonio\n42 \"De catro a catro II\" de Manuel Antonio\n43 \"Cantigas de Santa Mar\u00eda\" do Rei don Alfonso\n44 \"O mes\u00f3n dos ermos\" de Ram\u00f3n Otero Pedrayo\n45 \"Narraci\u00f3ns e outras prosas\" de Alfonso Daniel R. Castelao\n46 \"O reverso do espello I\" de Xos\u00e9 Ram\u00f3n Pena\n47 \"O reverso do espello II\" de Xos\u00e9 Ram\u00f3n Pena\n48 \"Dous rapaces en apuros\" de Pilar Mart\u00ednez G\u00f3mez\n49 \"Ant\u00f3n e os inocentes I\" de Xos\u00e9 Lu\u00eds M\u00e9ndez Ferr\u00edn\n50 \"Ant\u00f3n e os inocentes II\" de Xos\u00e9 Lu\u00eds M\u00e9ndez Ferr\u00edn\n51 \"Proel\" de Lu\u00eds Amado Carballo\n52 \"Sombreiro de aba ancha\" de Ramiro Fonte\n53 \"Prosa e contos\" de Lu\u00eds Amado Carballo\n54 \"Dec\u00e1logo da lingua galega\" de Xes\u00fas Alonso Montero\n55 \"Romar\u00edas e santuarios I\" de Antonio Fraguas Fraguas\n56 \"Romar\u00edas e santuarios II\" de Antonio Fraguas Fraguas\n57 \"Romar\u00edas e santuarios III\" de Antonio Fraguas Fraguas\n58 \"O galo e poemas soltos\" de Lu\u00eds Amado Carballo\n59 \"Historia do rock and roll\" de Ant\u00f3n R. Reixa\n60 \"Contos interruptos\" de Manuel Forcadela\n61 \"Antolox\u00eda po\u00e9tica\" de Dar\u00edo Xoh\u00e1n Cabana\n62 \"Catecismo d'a doutrina labrega\" de Valent\u00edn Lamas Carvajal\n63 \"As trazas do demo\" de Manoel Riveiro Loureiro\n64 \"As peregrinaci\u00f3ns xacobeas I\" de F. Fern\u00e1ndez del Riego\n65 \"As peregrinaci\u00f3ns xacobeas II\" de F. Fern\u00e1ndez del Riego\n66 \"O anano enredador\" de Xavier L\u00f3pez Rodr\u00edguez\n67 \"Escolma de poes\u00eda medieval I\" de X. M. \u00c1lvarez Bl\u00e1zquez\n68 \"Escolma de poes\u00eda medieval II\" de X. M. \u00c1lvarez Bl\u00e1zquez\n69 \"Escolma de poes\u00eda medieval III\" de X. M. \u00c1lvarez Bl\u00e1zquez\n70 \"La magdalena de Proust I\" de Xavier Costa Clavell\n71 \"La magdalena de Proust II\" de Xavier Costa Clavell\n72 \"O Castelo de Pambre\" de Antonio L\u00f3pez Ferreiro\n73 \"A l\u00faa vai encoberta\" de Manuel Mar\u00eda\n74 \"P\u00e9 das Burgas I\" de Francisco \u00c1lvarez de N\u00f3voa\n75 \"P\u00e9 das Burgas II\" de Francisco \u00c1lvarez de N\u00f3voa\n76 \"Os contos do x\u00edlgaro\" de Xo\u00e1n Babarro e outros \n77 \"N\u00e9veda\" de Francisca Herrera Garrido\n78 \"Non deb\u00edan medrar\" de Manuel Lueiro Rey\n79 \"Antre dous s\u00e9culos\" de Gerardo \u00c1lvarez Limeses\n80 \"A l\u00faa no probador\" de Fran Alonso\n81 \"Cantares gallegos\" de Manuel Leiras Pulpeiro\n82 \"Nos picoutos de Anto\u00edn\" de Leandro Carr\u00e9 Alvarellos\n83 \"Los pazos de Ulloa I\" de Emilia Pardo Baz\u00e1n\n84 \"Los pazos de Ulloa\" II de Emilia Pardo Baz\u00e1n\n85 \"Antre a terra e o ceo I\" de Rafael Dieste\n86 \"Antre a terra e o ceo II\" de Rafael Dieste\n87 \"A cidade dos alem\u00e1ns\" de Xos\u00e9 Dom\u00ednguez Gonz\u00e1lez\n88 \"Historias como Barcelona\" de Margarita Ledo Andi\u00f3n\n89 \"Que enterren o meu coraz\u00f3n en Loureses\" de M. Mandianes\n90 \"Vida, obra e milagres de Xan da Coba\" de Alonso Montero e C. Casares\n&lt;/poem&gt;"}
{"id": "494180", "revid": "5863", "url": "https://gl.wikipedia.org/wiki?curid=494180", "title": "Biblioteca de autores galegos", "text": ""}
{"id": "494182", "revid": "22795", "url": "https://gl.wikipedia.org/wiki?curid=494182", "title": "Nomenclatura trinominal", "text": ""}
{"id": "494183", "revid": "98629", "url": "https://gl.wikipedia.org/wiki?curid=494183", "title": "Lu\u00eds Pereira Valeiras", "text": "Lu\u00eds Pereira Valeiras, nado no Carballi\u00f1o o 6 de xaneiro de 1915 e finado en Ourense o 11 de marzo de 1999, foi un avogado e pol\u00edtico galego.\nTraxectoria.\nNo franquismo foi nomeado alcalde do Carballi\u00f1o en 1954, permanecendo no cargo at\u00e9 maio de 1959. Foi elixido deputado provincial en 1955. Nas primeiras elecci\u00f3ns democr\u00e1ticas encabezou a candidatura de Coalici\u00f3n Democr\u00e1tica \u00e1 alcald\u00eda do Carballi\u00f1o e foi elixido concelleiro."}
{"id": "494184", "revid": "89787", "url": "https://gl.wikipedia.org/wiki?curid=494184", "title": "Gon\u00e7alo M. Tavares", "text": "Gon\u00e7alo Manuel de Albuquerque Tavares, nado en Luanda en agosto de 1970, m\u00e1is co\u00f1ecido como Gon\u00e7alo M. Tavares, \u00e9 un escritor e profesor universitario portugu\u00e9s.\nTraxectoria.\nNaceu en Luanda, Angola, en 1970, onde a nai era matem\u00e1tica e o pai enxe\u00f1eiro, mais aos 3 anos veu para Aveiro, Portugal. Estudou F\u00edsica, deportes e artes. Profesor de Epistemolox\u00eda na Universidade de Lisboa. Foi bolseiro do Ministerio de Cultura de Portugal cunha bolsa na \u00e1rea de Poes\u00eda.\nOs seus libros deron orixe a pezas de teatro, obxectos art\u00edsticos, v\u00eddeos de arte, \u00f3pera etc. Est\u00e1n en curso cerca de 220 traduci\u00f3ns distribu\u00eddas por corenta e cinco pa\u00edses.\nEst\u00e1 considerado un dos mellores escritores portugueses da s\u00faa xeraci\u00f3n e un dos m\u00e1is influ\u00e9ntes de Europa cun mundo persoal moi orixinal.\nA novela \"Jerusal\u00e9m\" foi inclu\u00edda na edici\u00f3n europea de \"1001 libros para ler antes de morrer\" \u2013 unha gu\u00eda cronol\u00f3xica das m\u00e1is importantes novelas de todos os tempos.\nReco\u00f1ecementos:\nObras.\nO Reino.\nUnha tetralox\u00eda, os seus libros negros, catro novelas curtas que convidan a reflexionar sobre un contexto pol\u00edtico moi actual: a liberdade do individuo en sociedade, a violencia e o poder do Estado ou as relaci\u00f3ns sociais. Tam\u00e9n reflexiona sobre a violencia e o medo. Publicado en espa\u00f1ol como \"El Reino\", Seix Barral, 744 p\u00e1xs., trad. de Ana Rita Da Costa e pr\u00f3logo de Enrique Vila-Matas.\nSerie \"O Bairro\".\nA serie \"O Bairro\", cadernos dedicados aos Se\u00f1ores (hom\u00f3nimos de grandes escritores da modernidade), \u00e9 \"unha especie de historia da literatura en ficci\u00f3n\", unha utop\u00eda que vai no d\u00e9cimo volume. Mesturando realidade e ficci\u00f3n vai tecendo f\u00e1bulas que se poder\u00edan clasificar como f\u00e1bulas cr\u00edticas. Permite uma leitura mais l\u00fadica. Publicados todos en espa\u00f1ol como \"El Barrio\" (2015), Seix Barral, 552 p\u00e1xs., trad. de Florencia Garamu\u00f1o.\nColecci\u00f3n \"Breves notas\".\nColecci\u00f3n de ensaios"}
{"id": "494186", "revid": "5863", "url": "https://gl.wikipedia.org/wiki?curid=494186", "title": "Terra brava. Contos da solaina", "text": ""}
{"id": "494188", "revid": "5863", "url": "https://gl.wikipedia.org/wiki?curid=494188", "title": "Quintana Viva", "text": ""}
{"id": "494189", "revid": "98629", "url": "https://gl.wikipedia.org/wiki?curid=494189", "title": "H\u00e9ctor Gonz\u00e1lez God\u00e1s", "text": "H\u00e9ctor Gonz\u00e1lez God\u00e1s, nado no Carballi\u00f1o e finado no mesmo concello o 25 de xu\u00f1o de 2012, foi un pol\u00edtico galego.\nTraxectoria.\nNo franquismo foi nomeado alcalde do Carballi\u00f1o en 1961, permanecendo no cargo at\u00e9 1966. Foi elixido deputado provincial en 1964. Finou no Carballi\u00f1o con 91 anos.\nReco\u00f1ecementos.\nF\u00f3ille concedida a medalla de ouro da Orde de Cisneros en 1963."}
{"id": "494190", "revid": "98629", "url": "https://gl.wikipedia.org/wiki?curid=494190", "title": "Patrick Kluivert", "text": "Patrick Stephan Kluivert, nado en \u00c1msterdam o 1 de xullo de 1976, \u00e9 un exfutbolista e actual adestrador neerland\u00e9s. Xogaba de dianteiro e foi internacional coa selecci\u00f3n neerlandesa. Actualmente \u00e9 o director da academia do FC Barcelona.\nPalmar\u00e9s.\nXogador.\nAjax\nBarcelona\nPSV\nAdestrador.\nJong Twente"}
{"id": "494191", "revid": "6526467", "url": "https://gl.wikipedia.org/wiki?curid=494191", "title": "Dennis Bergkamp", "text": "Dennis Nicolaas Maria Bergkamp, nado en \u00c1msterdam o 10 de maio de 1969, \u00e9 un exfutbolista neerland\u00e9s. Xogaba de dianteiro e foi internacional coa selecci\u00f3n neerlandesa. Ata 2017 foi adestrador asistente do AFC Ajax.\nPalmar\u00e9s.\nXogador.\nAjax\nInter de Mil\u00e1n\nArsenal"}
{"id": "494193", "revid": "98629", "url": "https://gl.wikipedia.org/wiki?curid=494193", "title": "Javier Perea Rodr\u00edguez", "text": "Javier Perea Rodr\u00edguez, nado en Barbantes (Punx\u00edn) o 31 de xullo de 1932 e finado en Ourense o 4 de agosto de 1999, foi un avogado e pol\u00edtico galego.\nTraxectoria.\nNo franquismo foi nomeado alcalde do Carballi\u00f1o en outubro de 1966. Foi deputado provincial e vicepresidente da deputaci\u00f3n de Ourense. Foi elixido procurador en Cortes como representantes dos concellos de Ourense en 1971. Permaneu como alcalde at\u00e9 febreiro de 1977, cando abandonou o cargo para presentarse ao Senado nas primeiras elecci\u00f3ns democr\u00e1ticas."}
{"id": "494194", "revid": "25871", "url": "https://gl.wikipedia.org/wiki?curid=494194", "title": "Noelia Lal\u00edn Canda", "text": ""}
{"id": "494196", "revid": "4817", "url": "https://gl.wikipedia.org/wiki?curid=494196", "title": "Jack D. Fischer", "text": "Jack David Fischer, nado en Louisville (Colorado) o 23 de xaneiro de 1974, \u00e9 un astronauta estadounidense que formou parte da misi\u00f3n Soiuz MS-04 e das expedici\u00f3ns 51 e 52 \u00e1 Estaci\u00f3n Espacial Internacional.\nTraxectoria.\nFischer graduouse en enxe\u00f1er\u00eda astron\u00e1utica na Academia da Forza A\u00e9rea dos Estados Unidos en Colorado en 1996. \u00c9 m\u00e1ster en astron\u00e1utica e aeron\u00e1utica polo Instituto Tecnol\u00f3xico de Massachusetts en 1998.\nFoi seleccionado pola NASA como astronauta en xullo de 2009, participando na misi\u00f3n Soiuz MS-04 nas Expedici\u00f3ns 51 e 52 \u00e1 Estaci\u00f3n Espacial Internacional. Pasou un total de 135,76 d\u00edas no espazo."}
{"id": "494197", "revid": "1131", "url": "https://gl.wikipedia.org/wiki?curid=494197", "title": "Anna Lee Fisher", "text": "Anna Lee Fisher, nada en Nova York o 24 de agosto de 1949, \u00e9 unha astronauta estadounidense retirada que formou parte da misi\u00f3n STS-51-A. Foi a primeira nai en viaxar ao espazo. Est\u00e1 casada co tam\u00e9n astronauta William Frederick Fisher.\nTraxectoria.\nFisher graduouse en qu\u00edmica e medicina pola Universidade de California nos \u00c1nxeles en 1971 e 1976 respectivamente. \u00c9 m\u00e1ster en qu\u00edmica pola mesma universidade en 1987.\nFoi seleccionada pola NASA como astronauta en xaneiro de 1978, participando na misi\u00f3n STS-51-A en 1984. Pasou un total de 7,99 d\u00edas no espazo. Retirouse da NASA en 2017."}
{"id": "494198", "revid": "72012", "url": "https://gl.wikipedia.org/wiki?curid=494198", "title": "Anna Fisher", "text": ""}
{"id": "494199", "revid": "1131", "url": "https://gl.wikipedia.org/wiki?curid=494199", "title": "William Frederick Fisher", "text": "William Frederick Fisher, nado en Dallas (Texas) o 1 de abril de 1946, \u00e9 un astronauta estadounidense retirado que formou parte da misi\u00f3n STS-51-I. Est\u00e1 casado coa tam\u00e9n astronauta Anna Lee Fisher.\nTraxectoria.\nFisher graduouse pola Universidade Stanford en 1968. Ten un doutoramento en medicina pola Universidade de Florida en 1975.\nFoi seleccionado pola NASA como astronauta en maio de 1980, participando na misi\u00f3n STS-51-I en 1985. Pasou un total de 7,10 d\u00edas no espazo. Retirouse da NASA en 1991."}
{"id": "494200", "revid": "72012", "url": "https://gl.wikipedia.org/wiki?curid=494200", "title": "William Fisher", "text": ""}
{"id": "494213", "revid": "98629", "url": "https://gl.wikipedia.org/wiki?curid=494213", "title": "Camilo Rodr\u00edguez P\u00e9rez", "text": "Camilo Rodr\u00edguez P\u00e9rez, nado no Carballi\u00f1o cara a 1912 e finado na mesma vila o 21 de novembro de 2007, foi un comerciante e pol\u00edtico galego.\nTraxectoria.\nComerciante de tecidos no Carballi\u00f1o. No franquismo foi nomeado alcalde do Carballi\u00f1o en 1959, permanecendo no cargo at\u00e9 1961. Foi presidente do Casino do Carballi\u00f1o."}
{"id": "494214", "revid": "56817", "url": "https://gl.wikipedia.org/wiki?curid=494214", "title": "Consoante alveolar", "text": "As consoantes alveolares son aquelas que se articulan \u00f3 tocar coa lingua os alv\u00e9olos dentarios superiores. Existen d\u00faas formas de emitir este tipo de sons:\nCon frecuencia, a pronuncia laminar \u00e9 incorrectamente denominada \u00abdental\u00bb, porque a punta da lingua aparentemente toca ou se achega \u00f3s dentes. Por\u00e9n, \u00e9 o punto de contacto posterior o que define o lugar da articulaci\u00f3n; aqu\u00ed \u00e9 onde a cavidade bucal termina e \u00e9 o espazo resonante da cavidade bucal que d\u00e1 \u00e1s consoantes e vogais o seu timbre caracter\u00edstico.\nO alfabeto fon\u00e9tico internacional (AFI) non ten s\u00edmbolos independentes para as consoantes alveolares. \u00c9 m\u00e1is, o mesmo s\u00edmbolo util\u00edzase para todos os puntos de articulaci\u00f3n coronais que non sexan palatalizados ou retroflexos. Para evitar ambig\u00fcidades, p\u00f3dese utilizar a \u00abponte\u00bb (s\u032a, t\u032a, n\u032a, l\u032a) para as consoantes dentais, ou a barra baixa (s\u0320, t\u0320, n\u0320, l\u0320]) para as postalveolares. N\u00f3tese que a [s\u032a] difer\u00e9nciase da [\u03b8] (dental) en ser sibilante, mentres que a [s\u0320] difer\u00e9nciase da [\u0283] postalveolar en non ser palatalizada. Malia iso, non se poden asumir que as letras sinxelas [s, t, n, l] representen especificamente \u00e1s alveolares. As linguas non poden facer tales distinci\u00f3ns, de maneira que d\u00faas ou m\u00e1is lugares coronais at\u00f3panse alofonicamente, ou a transcrici\u00f3n pode ser simplemente demasiado ampla para distinguir unha dental dunha alveolar. Se \u00e9 preciso especificar unha consoante como alveolar, p\u00f3dese usar un signo diacr\u00edtico do AFI estendido que consiste en \u00ab=\u00bb colocado baixo a letra. Por\u00e9n, os s\u00edmbolos \u00abt, n, l\u00bb con frecuencia son chamados \u00abalveolares\u00bb e os exemplos de abaixo son todos sons alveolares."}
{"id": "494215", "revid": "98629", "url": "https://gl.wikipedia.org/wiki?curid=494215", "title": "Consoante palatal", "text": "As consoantes palatais son consoantes articuladas co corpo da lingua elevado contra o padal duro (a parte media da cavidade superior da boca). As consoantes articuladas co \u00e1pice da lingua curvada cara a atr\u00e1s contra o padal ch\u00e1manse retroflexas.\nAs consoantes palatalizadas son consoantes con outra articulaci\u00f3n primaria que te\u00f1en como articulaci\u00f3n secundaria a articulaci\u00f3n palatal, \u00e9 dicir, estas consoantes pron\u00fancianse ademais de coa obstruci\u00f3n ou estreitamento no punto de articulaci\u00f3n primario artic\u00falanse coa elevaci\u00f3n da parte media de lingua cara \u00f3 padal duro. Este tipo de articulaci\u00f3n palatalizada \u00e9 com\u00fan en moitos fonemas das linguas eslavas e en moitas consoantes palato-alveolares doutras linguas.\nAs consoantes palatais que te\u00f1en signos espec\u00edficos no Alfabeto Fon\u00e9tico Internacional son:"}
{"id": "494217", "revid": "624", "url": "https://gl.wikipedia.org/wiki?curid=494217", "title": "Demetrio de Monferrato", "text": ""}
{"id": "494218", "revid": "98629", "url": "https://gl.wikipedia.org/wiki?curid=494218", "title": "Od\u00f3n IV de Borgo\u00f1a", "text": "Od\u00f3n IV de Borgo\u00f1a-ducado e Od\u00f3n I de Borgo\u00f1a-condado, nado en 1295 e finado en Sens en 1350, foi duque de Borgo\u00f1a (1315 - 1349) por dereito propio e conde de Borgo\u00f1a e Artois (1330 - 1347) por dereito da s\u00faa muller.\nTraxectoria.\nOrixes familiares.\nFillo do duque Roberto II de Borgo\u00f1a e In\u00e9s de Francia, por li\u00f1a paterna era neto de Hugo IV de Borgo\u00f1a e Iolanda de Dreux, e por li\u00f1a materna de Lu\u00eds IX de Francia e Margarida de Provenza. Era irm\u00e1n do duque Hugo V de Borgo\u00f1a, ao que sucedeu.\nMatrimonios e descendencia.\nCasou o 18 de xu\u00f1o de 1318 en Nogent-sur-Seine coa condesa Xoana III de Borgo\u00f1a, filla do rei Filipe V de Francia e da s\u00faa muller Xoana II de Borgo\u00f1a. Desta uni\u00f3n naceron:\nDucado de Borgo\u00f1a.\nA morte do seu irm\u00e1n m\u00e1is vello en 1315 f\u00edxoo herdeiro do Ducado de Borgo\u00f1a.\n\u00c1 morte do rei Lu\u00eds X de Francia e do seu sucesor, Xo\u00e1n I de Francia, apoiou as reivindicaci\u00f3ns da filla do rei, Xoana de Francia, e sobri\u00f1a do propio Od\u00f3n IV, ao trono franc\u00e9s. Despois retirou o apoio \u00e1 s\u00faa sobri\u00f1a para poder casar coa filla do rei franc\u00e9s.\nEn xullo de 1346 puxo a Jean de Vienne e Enguerrand de Beaulo ao mando de Calais, ata que o 14 de agosto chegou Jean de Fosseux para asumir o mando da cidadela, que finalmente caeu en mans inglesas o 3 de agosto de 1347.\nMorte.\nOd\u00f3n IV de Borgo\u00f1a faleceu en Sens o 3 de abril de 1350 e foi enterrado en C\u00eeteaux. Debido \u00e1 prematura morte do seu fillo, Filipe de Borgo\u00f1a, sucedeuno o seu neto Filipe I de Borgo\u00f1a."}
{"id": "494220", "revid": "56817", "url": "https://gl.wikipedia.org/wiki?curid=494220", "title": "Consoante velar", "text": "Unha consoante velar \u00e9 un tipo de consoante cuxo punto de articulaci\u00f3n ou paso m\u00e1is estreito da corrente do aire aprox\u00edmase ou toca a zona traseira do padal ou veo.\nPosto que a rexi\u00f3n velar da parte superior da boca \u00e9 relativamente extensa e os movementos do dorsum non son moi precisos, as velares facilmente sofren asimilaci\u00f3n fon\u00e9tica, desprazando o seu punto de articulaci\u00f3n atr\u00e1s ou adiante dependendo do trimbre das vogais adxacentes. Frecuentemente as velares sofren cambios fon\u00e9ticos adiant\u00e1ndose parcial ou totalmente convert\u00e9ndose nunha palatalizada ou palatal ante vogais anteriores ou palatais. As vogais posteriores tenden \u00e1s veces a atrasar as velares.\nMoitas linguas presentan labializaci\u00f3n na articulaci\u00f3n das velares, tal como sucede na consoante coarticulada , na que a articulaci\u00f3n velar \u00e9 acompa\u00f1ada por un redondeamento dos beizos, estas consoantes son labiovelares. Tam\u00e9n existe consoantes dobremente articuladas como as consoantes labial-velares, que presentan unha dobre articulaci\u00f3n como sucede no son frecuente en moitas linguas de \u00c1frica Occidental.f\nProcesos fonol\u00f3xicos.\nEntre as linguas do mundo o cambio fon\u00e9tico m\u00e1is frecuente que experimentan as consoantes velares \u00e9 a palatalizaci\u00f3n ante vogal anterior ou palatal. Ese cambio \u00e9 por exemplo a orixe da fonema /\u03b8/ (/s/ no castel\u00e1n de Am\u00e9rica). Por\u00e9n, o fonema /x/ do castel\u00e1n \u00e9 en gran parte o resultado dunha despalatalizaci\u00f3n da antigos fonema /\u0161, \u017e/ [\u0283, \u0292], que \u00e1 s\u00faa vez proced\u00edan de palatalizaci\u00f3ns varias das consoantes latinas /k, g/."}
{"id": "494221", "revid": "56817", "url": "https://gl.wikipedia.org/wiki?curid=494221", "title": "Consoante uvular", "text": "Unha consoante uvular \u00e9 unha consoante articulada coa parte posterior da lingua colocada contra ou preto da \u00favula, \u00e9 dicir, m\u00e1is atr\u00e1s na boca que as velares. As consoantes uvulares poden ser oclusivas, fricativas, nasais, r\u00f3ticas ou aproximantes (a\u00ednda que a carta do AFI carece dun signo espec\u00edfico para a aproximante, e \u00fasase o signo da fricativa afectada de diacr\u00edticos). As africadas uvulares son posibles pero tipoloxicamente son escasas (aparecen nalg\u00fans dialectos meridionais de alto alem\u00e1n, as\u00ed como nalgunhas linguas ind\u00edxenas de Am\u00e9rica, mesmo \u00e9 posible atopar africadas uvulares exectivas no lillooet e no xeorxiano).\nConsoantes uvulares do AFI.\nAs consoantes uvulares que te\u00f1en signos espec\u00edficos no AFI son:\nNas linguas do mundo as consoantes uvulares aparecen en moitas linguas africanas e de Oriente Medio (por exemplo, no \u00e1rabe), nas linguas ind\u00edxenas de Am\u00e9rica e nalgunhas \u00e1reas do C\u00e1ucaso. Por\u00e9n, est\u00e1n totalmente ausentes no Pac\u00edfico (linguas australianas, linguas pap\u00faas e linguas austronesias). Nalgunhas partes do C\u00e1ucaso e o noroeste de Norteam\u00e9rica, practicamente t\u00f3dalas linguas pos\u00faen oclusivas e fricativas uvulares."}
{"id": "494225", "revid": "624", "url": "https://gl.wikipedia.org/wiki?curid=494225", "title": "Eudes IV de Borgo\u00f1a", "text": ""}
{"id": "494226", "revid": "56817", "url": "https://gl.wikipedia.org/wiki?curid=494226", "title": "Consoante glotal", "text": "As consoantes glotais son todas aquelas articuladas na glote polas cordas vocais. Se estas se pechan totalmente producen unha oclusiva, sempre xorda [\u0294]. Se o peche das cordas vocais \u00e9 incompleto pero suficiente para causar unha fricci\u00f3n audible, prod\u00facese unha fricativa xorda , e se ademais vibran, o resultado \u00e9 unha consonante fricativa sonora .\nAs consonantes glotais no Alfabeto Fon\u00e9tico Internacional:\nVarios fonetistas consideran que polo menos as glotais \"fricativas\" non son verdadeiras consoantes, sen\u00f3n que representan un estado transicional da glote (fonaci\u00f3n) sen un lugar espec\u00edfico de articulaci\u00f3n; ent\u00f3n ser\u00eda unha transici\u00f3n pulm\u00f3nica sonora que poder\u00eda ser transcrita como .\nO peche glotal pode considerarse como unha consonante t\u00edpica, que ocorre en moitas linguas e \u00e9 moi com\u00fan entre as linguas amerindias. Xeralmente escr\u00edbese &lt;'&gt;, como na nasa yuwe, ou &lt;\u2018&gt;, como na lingua hawaiana, ou con diacr\u00edticos, como o \"hamza\" &lt;\u0621&gt; do alfabeto \u00e1rabe. Nalg\u00fans alfabetos en linguas ind\u00edxenas de Am\u00e9rica latina \u00fasase a &lt;h&gt; para representar a oclusiva glotal.\nO \"ayn\" de varias linguas sem\u00edticas, no alfabeto hebreo &lt;\u05e2&gt;, en \u00e1rabe &lt;\ufec9&gt;, pode representar unha consoante oclusiva glotal farinxalizada ou unha fricativa far\u00ednxea xorda ."}
{"id": "494228", "revid": "98629", "url": "https://gl.wikipedia.org/wiki?curid=494228", "title": "Consoante exectiva", "text": "Unha consoante exectiva (tam\u00e9n chamada glotalizada exectiva ou glotalizada egresiva) \u00e9 unha consoante con mecanismo de articulaci\u00f3n non pulmonar, onde o aire \u00e9 impulsado por un movemento cara a arriba da glote, no canto de polos pulm\u00f3ns ou o diafragma.\nAs consoantes exectivas poden ser oclusivas, africadas e fricativas. As exectivas son sempre xordas."}
{"id": "494229", "revid": "23204", "url": "https://gl.wikipedia.org/wiki?curid=494229", "title": "Glotalizada exectiva", "text": ""}
{"id": "494230", "revid": "23204", "url": "https://gl.wikipedia.org/wiki?curid=494230", "title": "Glotalizada egresiva", "text": ""}
{"id": "494231", "revid": "56817", "url": "https://gl.wikipedia.org/wiki?curid=494231", "title": "Consoante implosiva", "text": "Unha consoante implosiva \u00e9 un tipo de oclusiva (marxinalmente pode ser unha africada) cun mecanismo mixto de corrente, glot\u00e1lico ingresivo e pulmonar egresivo. \u00c9 dicir, a corrente de aire contr\u00f3lase por movementos arriba e abaixo da glote combinado cun fluxo sa\u00ednte dos pulm\u00f3ns. Por tanto, a diferenza das consoantes exectivas, cuxo mecanismo \u00e9 glot\u00e1lico puro, as implosivas poden ser modificadas mediante fonaci\u00f3n. As implosivas case de maneira universal presentan fonaci\u00f3n sonora. As consoantes implosivas at\u00f3panse en aproximadamente o 13% das linguas do mundo.\nNo AFI, as consoantes implosivas ind\u00edcanse modificando a correspondente oclusiva sonora mediante un gancho \u00e1 dereita na parte superior: ."}
{"id": "494233", "revid": "98629", "url": "https://gl.wikipedia.org/wiki?curid=494233", "title": "Sergio Cabanelas", "text": "Sergio Jos\u00e9 Rodr\u00edguez Dom\u00ednguez, m\u00e1is co\u00f1ecido como Sergio Cabanelas, nado en Monforte de Lemos o 25 de xullo de 1995, \u00e9 un exfutbolista galego. Xogaba de porteiro e destacou no f\u00fatbol base e no segundo filial do Real Madrid.\nTraxectoria.\nOrixes e inicios no Calasancio.\nNado en Monforte de Lemos, pertence a unha familia de futbolistas. Seu av\u00f3 Jos\u00e9 Rodr\u00edguez Cabanelas, do que herda o alcume \"Cabanelas\", destacou no Club Lemos e no CD Ourense a finais da d\u00e9cada de 1940 e principios da de 1950. Posteriormente o seu pai, Jos\u00e9 Mar\u00eda Rodr\u00edguez V\u00e1zquez, xogou en equipos da zona como o Calasancio, a Sarriana e tam\u00e9n o Club Lemos.\nFormouse no CP Calasancio da s\u00faa localidade natal, no que destacou dende pequeno como porteiro. En 2007 foi convocado polo Celta de Vigo para xogar co equipo alev\u00edn os torneos de Lisboa, Le\u00f3n, Arousa, Ponferrada e Brunete. A s\u00faa boa actuaci\u00f3n nos amigables despertou o interese do Celta para fichalo pero Cabanelas preferiu seguir form\u00e1ndose no Calasancio.\nEn 2009 foi convocado pola selecci\u00f3n galega sub-14 e continuou destacando no Calasancio de Divisi\u00f3n de Honra Cadete. A s\u00faa proxecci\u00f3n despertou o interese do FC Barcelona e o Real Madrid.\nReal Madrid.\nFinalmente en agosto de 2009 firma un contrato co Real Madrid para as pr\u00f3ximas cinco tempadas. Na s\u00faa primeira tempada no club branco f\u00edxose coa titularidade na porter\u00eda do cadete B. Na s\u00faa segunda tempada como cadete foi convocado coa selecci\u00f3n espa\u00f1ola sub-16.\nNo seu terceiro ano no Real Madrid Cabanelas xoga no Xuvenil C e debuta nun partido co equipo B. Na tempada 2012-13 Cabanelas xoga no Xuvenil B baixo as ordes de Fernando Morientes. Nesa tempada disputou dous torneos internacionais en Alema\u00f1a e Qatar e o Xuvenil B proclamouse campi\u00f3n de liga.\nNa tempada 2013-14 xogou no equipo xuvenil de Divisi\u00f3n de honra adestrado por Luis Miguel Ramis. Tam\u00e9n xogou a primeira edici\u00f3n da UEFA Youth League. O equipo madrile\u00f1o acadou a final a catro do torneo, na que foi eliminado en semifinais polo SL Benfica. Esa tempada o Xuvenil proclamouse campi\u00f3n do grupo V da Divisi\u00f3n de Honra e tam\u00e9n da Copa de Campi\u00f3ns Xuvenil. Cabanelas foi clave na vitoria na final contra a Real Sociedad, que se decidiu na quenda de penaltis (1-1, pen. 7-6).\nNa tempada 2014-15 xogou no Real Madrid C de Terceira divisi\u00f3n, adestrado por Jos\u00e9 Aurelio Gay. Cabanelas foi titular indiscutible no equipo, que acabou en novena posici\u00f3n no que foi o seu \u00faltimo ano de existencia. En maio de 2015 foi operado do ombreiro.\nVolta a Galicia e retiro.\nEn xullo de 2015, despois da desaparici\u00f3n do Real Madrid C, Cabanelas rescindiu o ano de contrato que lle quedaba no club branco e fichou polo Racing de Ferrol, que xogaba en Segunda divisi\u00f3n B. Cabanelas debutou no trofeo Concepci\u00f3n Arenal, no que compartiu porter\u00eda co titular Ian Mackay e que acabou con derrota por 1-3 contra o CD Lugo.\nEn xaneiro de 2016 sufriu unha luxaci\u00f3n no ombreiro do que fora operado na tempada anterior. En maio dese mesmo ano volveu sufrir outra luxaci\u00f3n, perdendo a promoci\u00f3n de ascenso a Segunda. Finalmente tivo que ser operado e a s\u00faa recuperaci\u00f3n prolongouse durante varios meses. En marzo de 2017, na recta final da s\u00faa recuperaci\u00f3n, fichou polo Atl\u00e9tico Escair\u00f3n, equipo do grupo norte da Preferente.\nEn xullo de 2017 fichou polo CD Barco de Terceira divisi\u00f3n. O porteiro monfortino s\u00f3 puido disputar o primeiro partido de liga contra o Vilalonga. Unha nova lesi\u00f3n no ombreiro fixo que tomase a decisi\u00f3n de abandonar momentaneamente o f\u00fatbol para non ter que volver pasar polo quir\u00f3fano.\nEn novembro de 2017 decidiu volver ao f\u00fatbol e incorporouse como adestrador de porteiros e xogador de campo ao AD B\u00f3veda, equipo adestrado polo seu pai. O 17 de decembro debutou como dianteiro nun partido contra o CD San Cipri\u00e1n. O equipo xogou varios partidos nesa tempada e na seguinte co equipo de B\u00f3veda antes do seu retiro definitivo.\nSelecci\u00f3ns nacionais.\nSelecci\u00f3n galega.\nEn 2009 foi convocado para disputar o campionato de Espa\u00f1a sub-14 coa selecci\u00f3n galega. Debutou o 20 de marzo de 2009 cunha boa actuaci\u00f3n no partido entre as selecci\u00f3ns de Galicia e a Comunidade Valenciana, disputado en Ferrol con resultado favorable para os galegos (1-0).\nSelecci\u00f3n espa\u00f1ola.\nEn outubro de 2010 foi convocado por Santi Denia para adestrar coa selecci\u00f3n espa\u00f1ola sub-16 na Cidade do F\u00fatbol de Las Rozas. En 2011 volveu ser convocado para unha concentraci\u00f3n que tivo lugar entre o 23 e o 26 de maio. Nesa concentraci\u00f3n debutou como internacional coa selecci\u00f3n espa\u00f1ola sub-17, nun partido contra B\u00e9lxica (4-3 para o conxunto espa\u00f1ol)."}
{"id": "494234", "revid": "10599", "url": "https://gl.wikipedia.org/wiki?curid=494234", "title": "Sergio Jos\u00e9 Rodr\u00edguez Dom\u00ednguez", "text": ""}
{"id": "494235", "revid": "10599", "url": "https://gl.wikipedia.org/wiki?curid=494235", "title": "Sergio Rodr\u00edguez Dom\u00ednguez", "text": ""}
{"id": "494236", "revid": "56817", "url": "https://gl.wikipedia.org/wiki?curid=494236", "title": "Consoante africada", "text": "Unha consoante africada \u00e9 un tipo de son conson\u00e1ntico obstru\u00ednte que se inicia cunha oclusi\u00f3n (obstruci\u00f3n do fluxo de aire) e unha fricaci\u00f3n (liberaci\u00f3n do fluxo de aire) de forma r\u00e1pida e sucesivamente entre os \u00f3rganos articulatorios.\nListaxe das consoantes africadas.\nO Alfabeto Fon\u00e9tico Internacional clasificou as seguintes consonantes africadas:"}
{"id": "494237", "revid": "89787", "url": "https://gl.wikipedia.org/wiki?curid=494237", "title": "Mario Lemieux", "text": "Mario Lemieux, nado en Montreal o 5 de outubro de 1965, \u00e9 un xogador de h\u00f3ckey sobre xeo retirado canadense. Xogou dezasete temporadas na National Hockey League (NHL) cos Pittsburgh Penguins entre 1984 e 2006, dos que asumiu a propiedade en 1999. Alcumado \"The Magnificent One\" ou \"Le Magnifique\" as\u00ed como \"Super Mario\", est\u00e1 reco\u00f1ecido como un dos mellores xogadores de todos os tempos. Dotado para crear xogo e patinador r\u00e1pido a pesar do seu gran tama\u00f1o, Lemieux adoitaba bater os defensas con fintas e \"dekes\".\nLemieux liderou os Pittsburgh na consecuci\u00f3n de copas Stanley consecutivas en 1991 e 1992. Baixo a s\u00faa propiedade, os Penguins ga\u00f1aron outros t\u00edtulos adicionais en 2009, 2016 e 2017. \u00c9 o \u00fanico home que ten o seu nome na copa como xogador e como propietario. Tam\u00e9n liderou a selecci\u00f3n canadense que ga\u00f1ou a medalla e ouro nos Xogos Ol\u00edmpicos de Salt Lake City, o campionato do mundo de 2004 e a Copa do Canad\u00e1 de 1987. Ga\u00f1ou o Lester B. Pearson Award como xogador m\u00e1is destacado votado polos xogadores en catro ocasi\u00f3ns, o Hart Trophy como xogador m\u00e1is valioso da NHL en tres ocasi\u00f3ns, o Art Ross Trophy como l\u00edder por puntos seis veces e o Conn Smythe Trophy como xogador m\u00e1is valioso dos playoffs en 1991 e 1992. \u00c9 o \u00fanico xogador que marcou un gol en cada unha das cinco posibles situaci\u00f3ns nun \u00fanico partido, o que logrou en 1988. No momento da s\u00faa retirada era o s\u00e9timo xogador que marcou m\u00e1is puntos durante a s\u00faa carreira, con 690 goles e 1033 asistencias. \u00c9 segundo na historia da NHL cunha media de goles por partido de 0.754, s\u00f3 detr\u00e1s de Mike Bossy (0.762). En 2004, foi inclu\u00eddo no Canada's Walk of Fame.\nA carreira de Lemieux estivo cheo de problemas de sa\u00fade que o limitaron a 915 partidos dun total de 1430 posibles nunha tempada regular. O debut de Lemieux na NHL foi o 11 de outubro de 1984 e o seu \u00faltimo partido tivo lugar o 26 de decembro de 2005. Retirouse en d\u00faas ocasi\u00f3ns debido aos problemas de sa\u00fade, primeiro en 1997 tras loitar cun linfoma antes de volver en 2000, e definitivamente en 2006 tras ser diagnosticado con fibrilaci\u00f3n auricular. Lemieux tam\u00e9n se perdeu a temporada 1994-95 debido a un linfoma de Hodgkin. A pesar destas longas ausencias, o seu xogo permaneceu a alto nivel nas s\u00faas voltas ao xeo.\nEn 1999 comprou os Penguins, ent\u00f3n en bancarrota, e o seu afiliado na American Hockey League (AHL), os Wilkes-Barre/Scranton Penguins, e contin\u00faa a ser o dono principal e director.\nLemieux foi inclu\u00eddo no Hockey Hall of Fame xusto despois da s\u00faa primeira retirada en 1997, prescind\u00edndose da aplicaci\u00f3n da regra normal dos tres anos de espera; cando volveu en 2000 converteuse no terceiro Hall of Fame que xogou logo de ser inclu\u00eddo, despois de Gordie Howe e Guy Lafleur. O impacto de Lemieux na NHL foi significativo: Andrew Conte do \"Pittsburgh Tribune-Review\" chamouno o salvador dos Pittsburgh Penguins, e despois de que se retirase, Wayne Gretzky comentou que \"ti non substit\u00faes xogadores como Mario Lemieux (...) O xogo botarao de menos\". Bobby Orr dixo que era \"o xogador con m\u00e1is talento que nunca vin\". Orr, xunto con Bryan Trottier e moitos seguidores, especulou que se Lemieux non sufrise tantos problemas de sa\u00fade, os seus logros sobre o xeo ser\u00edan a\u00ednda maioresthat if Lemieux had not suffered so many issues with his health, his on-ice achievements would have been much greater. En 2017, foi nomeado un dos \"100 Greatest NHL Players\"."}
{"id": "494238", "revid": "56817", "url": "https://gl.wikipedia.org/wiki?curid=494238", "title": "Consoante nasal", "text": "Unha consoante nasal prod\u00facese cando o veo do padal \u2014a parte carnosa do padal preto da parte posterior\u2014 se baixa, permitindo que o aire fl\u00faa libremente a trav\u00e9s do nariz. A cavidade bucal a\u00ednda act\u00faa como compartimento da resonancia do son, pero o aire non sae pola boca mentres que \u00e9 bloqueado pola lingua. Outros tipos de consoantes poden ser nasalizados, pero normalmente refer\u00edmonos a al\u00f3fonos dos arquifonemas /N/ e /M/\nAcusticamente, as consonantes nasais son sonorantes, \u00e9 dicir, non restrinxen a sa\u00edda de aire, e dende o punto de vista ling\u00fc\u00edstico case sempre son sonoras. (Comp\u00e1rense as oclusivas orais, que obstr\u00faen o aire completamente, e as fricativas, que obstr\u00faen o aire cunha canle estreita. Tanto oclusivas como fricativas son m\u00e1is frecuentemente xordas que sonoras, e co\u00f1\u00e9cense como obstru\u00edntes).\nPor\u00e9n, as consoantes nasais tam\u00e9n se consideran oclusivas pola s\u00faa articulaci\u00f3n, que impide completamente o paso do aire pola cavidade bucal. Tal dualidade, un fluxo de aire sonorante polo nariz xunto coa oclusi\u00f3n da boca, implica que as nasais se comportan como sonorantes \u00e1 vez que como obstru\u00edntes (en xeral clases opostas). Para a descrici\u00f3n ac\u00fastica en xeral consid\u00e9ranse sonorantes, pero en moitas linguas poden desenvolverse a partir de oclusivas ou devir en oclusivas.\nTe\u00f1en bandas de enerx\u00eda arredor dos 200 e os 2,000 Hz\nLista de consoantes nasais:"}
{"id": "494239", "revid": "1131", "url": "https://gl.wikipedia.org/wiki?curid=494239", "title": "Agust\u00edn Fern\u00e1ndez Albor", "text": "Agust\u00edn Fern\u00e1ndez Albor, nado en Santiago de Compostela o 27 de outubro de 1929 e finado na mesma vila o 6 de outubro de 1987, foi un xurista e catedr\u00e1tico galego, especialista en dereito penal.\nTraxectoria.\nCursou a Licenciatura de Dereito na Universidade de Santiago de Compostela e no curso acad\u00e9mico 1957/58 foi nomeado profesor axudante de Dereito Penal nesta Universidade.\nEn 1960 obtivo o t\u00edtulo de Doutor pola USC coa cualificaci\u00f3n de sobresa\u00ednte cum laude pola defensa da s\u00faa tese \"Contribuci\u00f3n al estudio de la diferenciaci\u00f3n dogm\u00e1tico entre homicidio y asesinato\" que despois ser\u00eda premio extraordinario.\nNo ano 1961, mediante concurso oposici\u00f3n acadou a categor\u00eda de profesor adxunto de Dereito Penal, en 1963 profesor agregado de C\u00e1tedra e en 1968 Profesor Agregado provisional. En 1969 obtivo a praza de profesor agregado de Dereito Penal e finalmente en 1971 acadou a praza de catedr\u00e1tico de Dereito Penal pola Universidade de Santiago.\nNesta Universidade foi Secretario de Publicaci\u00f3ns, Intercambio Cient\u00edfico e Extensi\u00f3n Universitaria, Secretario da Facultade de Dereito de Santiago de Compostela, Vicedecano da Facultade, Vicerreitor da Universidade durante 6 anos e Director do Departamento de Dereito Penal e do Instituto de Criminolox\u00eda.\nRealizou viaxes de estudos por B\u00e9lxica, Francia e Portugal en 1958, antiga Iugoslavia, Francia, Austria e Italia onde ampliou estudos con Prof, C. Pedrazzi no ano 1963, cursou estudos co Prof M. Ancel en Par\u00eds e diplomouse en Dereito Comparado en Estrasburgo.\nFoi membro da Asociaci\u00f3n Internacional de Dereito Comparado, da Comisi\u00f3n nacional espa\u00f1ola para a redacci\u00f3n do C\u00f3digo Penal tipo para Latino Am\u00e9rica e da Asociaci\u00f3n Internacional de Dereito Penal.\nAcad\u00e9mico de n\u00famero da Academia Galega de Xurisprudencia e Lexislaci\u00f3n e membro do Instituto de Ciencias Criminol\u00f3xicas da Universidade Complutense de Madrid.\nCabe destacar a s\u00faa obra \"Homicido y asesinato\" e os seus traballos sobre a delincuencia xuvenil, sobre a problem\u00e1tica do consumo e tr\u00e1fico de drogas e sobre a delincuencia econ\u00f3mica nas s\u00faas formas tradicionais e nas m\u00e1is complexas e sofisticadas.\nVida persoal.\nFoi irm\u00e1n do m\u00e9dico e pol\u00edtico Xerardo Fern\u00e1ndez Albor."}
{"id": "494240", "revid": "98629", "url": "https://gl.wikipedia.org/wiki?curid=494240", "title": "Franck Passi", "text": "Franck Passi, nado en Bergerac o 28 de marzo de 1966, \u00e9 un exfutbolista e actual adestrador franc\u00e9s. Xogaba de centrocampista e actualmente adestra \u00f3 Chamois Niortais FC da Ligue 2 francesa.\nTraxectoria.\nAdestrador.\nEn agosto de 2015, tras o despido de Marcelo Bielsa, Passi tomou o relevo de forma provisional e dirixiu \u00f3 Olympique de Marsella ata que a directiva contratou a outro adestrador. Repetiuse a situaci\u00f3n en abril de 2016, desta vez substitu\u00edndo a M\u00edchel, e chegou \u00e1 final da Coupe de France de 2016, onde perder por 4-2 contra o Paris Saint-Germain FC. Estivo de substituto provisional de M\u00edchel ata outubro de 2016, cando o Marsella contratou a Rudi Garc\u00eda.\nO 24 de xaneiro de 2019, tras a suspensi\u00f3n de Thierry Henry por parte do AS Monaco FC, Passi foi o adestrador provisional durante un partido contra o Dijon FCO, antes da fichaxe de Leonardo Jardim coma substituto de Henry.\nEn xaneiro de 2020, Passi converteuse en adestrador do Chamois Niortais FC da Ligue 2 francesa ata o remate da tempada, tras a marcha de Pascal Plancque."}
{"id": "494246", "revid": "56817", "url": "https://gl.wikipedia.org/wiki?curid=494246", "title": "Consoante l\u00edquida", "text": "Unha consoante l\u00edquida \u00e9 unha clase de consoantes que incl\u00fae tanto \u00e1s consoantes laterais como \u00e1s consoantes vibrantes ou r\u00f3ticas.\nDescrici\u00f3n.\nTanto as laterais como as vibrantes te\u00f1en propiedades fonot\u00e1cticas semellantes en moitas linguas, por tanto, resulta \u00fatil agrupalas nunha clase, a clase das l\u00edquidas. Por exemplo, en moitas linguas as l\u00edquidas son as consoantes que te\u00f1en unha maior liberdade de ocorrencia en grupos conson\u00e1nticos. Nalgunhas linguas como o xapon\u00e9s ou o coreano existe unha \u00fanico fonema l\u00edquido que segundo o contexto se realiza como lateral ou como vibrante, \u00e9 dicir, existen al\u00f3fonos laterais e vibrantes dese fonema.\nEntre as linguas do mundo o m\u00e1is frecuente \u00e9 que existan d\u00faas l\u00edquidas en oposici\u00f3n /l/, /\u027e/, ag\u00e1s entre as linguas ind\u00edxenas de Norteam\u00e9rica e as linguas aborixes de Australia. En Norteam\u00e9rica, as linguas adoitan carecer de vibrantes e, pola contra, existe unha ampla variedade de laterais, a\u00ednda que frecuentemente son obstru\u00edntes e non aproximantes. A maior\u00eda de linguas aborixes de Australia te\u00f1en un conxunto moi rico de l\u00edquidas, chegando algunhas linguas a ter sete l\u00edquidas diferentes (inclu\u00edndo dentais, alveolares, retroflexas, palatais e at\u00e9 tres vibrantes diferentes). Esta exuberancia de consoantes l\u00edquidas nas linguas australianas compensa amplamente o reducido n\u00famero de vogais e a escaseza de fricativas nestas linguas.\nPor outra banda, hai moitas linguas amaz\u00f3nicas e do leste de Norteam\u00e9rica que carecen por completo de consoantes l\u00edquidas, e tam\u00e9n algunhas poucas de Asia e \u00c1frica. As linguas polinesias tipicamente te\u00f1en unha \u00fanica l\u00edquida, que pode ser unha lateral ou unha vibrante."}
{"id": "494248", "revid": "98629", "url": "https://gl.wikipedia.org/wiki?curid=494248", "title": "St\u00e9phane Pignol", "text": "St\u00e9phane Jean Fran\u00e7ois Pignol, nado en Aubagne o 3 de xaneiro de 1977, \u00e9 un exfutbolista franc\u00e9s que xogaba de lateral dereito.\nTraxectoria.\nPignol xogou durante toda a s\u00faa carreira profesional en Espa\u00f1a, e debutou na Primeira Divisi\u00f3n da man da SD Compostela, coa que xogou tres partidos na m\u00e1xima categor\u00eda na tempada 1997\u201398. Durante a s\u00faa etapa en Santiago, foi cedido unha tempada \u00f3 Pontevedra CF.\n\u00d3 remate da tempada 2012\u201313, e tras catro tempadas na UD Las Palmas, Pignol anunciou a s\u00faa retirada coma xogador profesional con 36 anos."}
{"id": "494250", "revid": "98629", "url": "https://gl.wikipedia.org/wiki?curid=494250", "title": "Peter Hoekstra", "text": "Peter Martin Hoekstra, nado en Assen o 4 de abril de 1973, \u00e9 un exfutbolista neerland\u00e9s que xogaba de extremo esquerdo.\nTraxectoria profesional.\nHoekstra comezou a xogar no PSV Eindhoven, onde xogou durante 5 anos, xogando m\u00e1is de 100 partidos. En 1996 fichou polo AFC Ajax a cambio de 2 mill\u00f3ns de libras, como substituci\u00f3n de Marc Overmars. A s\u00faa etapa no Ajax estivo marcada polas lesi\u00f3ns, e en 1999 foi cedido \u00e1 SD Compostela durante unha tempada. A tempada seguinte foi cedido \u00f3 FC Groningen.\nEn agosto de 2001, Hoekstra asinou co Stoke City FC ingl\u00e9s. En maio de 2004, con tan s\u00f3 31 anos, Hoekstra tivo que retirarse polos continuos problemas coas lesi\u00f3ns."}
{"id": "494251", "revid": "53322", "url": "https://gl.wikipedia.org/wiki?curid=494251", "title": "Partido do Traballo de Espa\u00f1a", "text": ""}
{"id": "494252", "revid": "98629", "url": "https://gl.wikipedia.org/wiki?curid=494252", "title": "Ren\u00e9 Ponk", "text": "Ren\u00e9 Ponk, nado en \u00c1msterdam o 21 de outubro de 1971, \u00e9 un exfutbolista neerland\u00e9s que xogaba de gardameta.\nTraxectoria profesional.\nPonk xogou a maior parte dos seus 15 anos de futbolista profesional no f\u00fatbol neerland\u00e9s, xogando 8 tempadas e 120 partidos na Eredivisie, a primeira divisi\u00f3n neerlandesa. Ademais, pasou tres tempadas na SD Compostela, unha delas na Primeira Divisi\u00f3n, onde xogou 19 partidos na tempada 1997\u201398 e descendeu de categor\u00eda.\nTras d\u00faas tempadas no HFC Haarlem da Eerste Divisie, Ponk retirouse en xu\u00f1o de 2009 \u00f3s 38 anos de idade."}
{"id": "494255", "revid": "89787", "url": "https://gl.wikipedia.org/wiki?curid=494255", "title": "Leyla Zana", "text": "Leyla Silvan, co\u00f1ecida como Leyla Zana, nada en Silvan, Diyarbak\u0131r, o 3 de maio de 1961, \u00e9 unha escritora e pol\u00edtica kurda turca, de ideas feministas e progresistas e defensora da autonom\u00eda do Kurdist\u00e1n nunha Turqu\u00eda federal. Foi deputada da Asemblea Nacional de Turqu\u00eda polo Partido Democr\u00e1tico dos Pobos.\nDe 1994 a 2004, estivo encarcerada polo seu activismo pol\u00edtico. Previamente, de 1991 a 1994 foi deputada independente.\nFoi galardoada co premio Sakharov en 1995 polo Parlamento Europeo, mais non puido recoller o seu premio ata a s\u00faa liberaci\u00f3n en 2004. Tam\u00e9n recibiu o premio Rafto en 1994, despois de ser reco\u00f1ecida pola Fundaci\u00f3n Rafto por ser encarcerada pola s\u00faa loita pac\u00edfica en favor dos dereitos do pobo kurdo en Turqu\u00eda.\nTraxectoria.\nZana naceu en Silvan, preto de Diyarbakir. Aos catorce anos cas\u00e1rona co seu primo Medhi Zana, elixido alcalde de Diyarbak\u0131r en 1975. Tralo encarceramento do seu marido, a ra\u00edz do golpe de estado en Turqu\u00eda en 1980, Leyla comezou unha intensa actividade en defensa dos detidos pol\u00edticos e pola amnist\u00eda.\nCoezou a estudar aos 23 anos e obtivo os diplomas de primaria e secundaria en tres anos.\nA principios dos anos noventa, colaborou na fundaci\u00f3n do xornal \"Yeni \u00dclke\", un dos primeiros rotativos editados en kurdo.\nEn outubro de 1991, converteuse na primeira muller kurda que accedeu a un escano no parlamento de Turqu\u00eda. O seu activismo en favor dos dereitos humanos e dos dereitos do pobo kurdo, outorgoulle un gran reco\u00f1ecemento por parte da poboaci\u00f3n kurda de Turqu\u00eda. Logrou converterse en deputada polo distrito de Diyarbarkir co 84% dos votos polo partido DEHAP.\nZana foi a primeira deputada electa en expor abertamente o conflito kurdo na Asemblea Nacional de Turqu\u00eda. Ingresou o 6 de novembro de 1991, cun grande esc\u00e1ndalo para o nacionalismo kemalista. Xurou o seu cargo lucindo un diadema coas cores da prohibida bandeira kurda e usando a proscrita lingua kurda \"en nome da irmandade entre os pobos turco e kurdo\".\nEn marzo de 1994, tras un controvertido discurso nos Estados Unidos, sendo deputada do Partido da Democracia foille cancelada a inmunidade parlamentaria e foi detida baixo as acusaci\u00f3ns de traiz\u00f3n e separatismo, as\u00ed como de pertenza ao Partido dos Traballadores do Kurdist\u00e1n (PKK), xunto cos seus compa\u00f1eiros de partido Hatip Dicle, Orhan Do\u011fan e Selin Sadak.\nO 8 de decembro dese ano, foi condenada a quince anos acusada de \"traiz\u00f3n\" e de \"pertenza a unha organizaci\u00f3n ilegal\", cargos que ela sempre negou.\nEn 1995 foille concedido polo Parlamento Europeo o Premio Sakharov para a liberdade de pensamento pola s\u00faa \"valente defensa dos dereitos humanos e o seu compromiso en forxar unha resoluci\u00f3n pac\u00edfica e democr\u00e1tica ao conflito kurdo\".\nO caso de Leyla Zana espertou un importante interese internacional, especialmente por mor dos intentos de Turqu\u00eda por ingresar na Uni\u00f3n Europea. A Uni\u00f3n insistiu repetidamente ao goberno turco para que Zana fose liberada. No ano 2000, a pel\u00edcula \"La espalda del mundo\" de Javier Corcuera dedicou unha das tres reportaxes \u00e1 historia de Zana, aumentando a s\u00faa popularidade no exterior de Turqu\u00eda.\nEn 2001, o Tribunal Europeo de Dereitos Humanos fallou contra o goberno turco polo caso de Zana, cualific\u00e1ndoa como presa de conciencia. No entanto, Turqu\u00eda non reco\u00f1eceu o fallo. Foi liberada en 2004.\nEn 2005 o Tribunal Europeo ditaminou unha compensaci\u00f3n de 9000 euros a Zana por parte do goberno turco. Ese mesmo ano, Zana participou na formaci\u00f3n do Movemento Democr\u00e1tico do Pobo (DTH), que se fusionou co Partido da Democracia do Pobo (DEHAP) dando lugar ao Partido Democr\u00e1tico do Pobo (DTP), onde milita Zana.\nDefensora dunha Turqu\u00eda federal cunha rexi\u00f3n denominada Kurdist\u00e1n, en abril de 2008 foi condenada a dous anos de c\u00e1rcere por \"propaganda terrorista\". En decembro do mesmo ano foi tam\u00e9n condenada a outra d\u00e9cada no c\u00e1rcere por \"terrorismo\". O 28 de xullo de 2009 outro tribunal condenouna a 15 meses de prisi\u00f3n por un parlamento. As tres penas suspend\u00e9ronse.\nO 12 de xu\u00f1o de 2011, regresou ao parlamento. Foi reelixida como independente debido a unha prohibici\u00f3n vixente de pertencer a un partido. Defensora dunha soluci\u00f3n pol\u00edtica ao conflito kurdo, reuniuse en 2012 co que posteriormente ser\u00eda presidente, Recep Tayyip Erdo\u011fan, e apostou por el publicamente para resolver o conflito kurdo, o que lle valeu cr\u00edticas dos propios sectores kurdos. A s\u00faa iniciativa serviu de base para o proceso negociador entre o PKK e o goberno turco, grazas ao cal o l\u00edder do PKK Abdullah \u00d6calan realizou o hist\u00f3rico chamamento a pasar da resistencia armada \u00e1 loita pol\u00edtica.\nNo ver\u00e1n de 2015, iniciouse unha nova ofensiva xudicial a consecuencia do violento fin do proceso de paz co PKK. O Partido Democr\u00e1tico do Pobo foi acusado de ser o brazo pol\u00edtico do PKK. A formaci\u00f3n negouno e denunciou unha purga para acabar coa disidencia do pa\u00eds.\nEn maio de 2016, o parlamento turco aprobou levantar a inmunidade parlamentaria dos deputados que tivesen abertos procesos xudiciais.\nEn novembro de 2016, Zana foi novamente arrestada xunto con outros deputados do BDP/HDP, acusados de afiliaci\u00f3n co PKK e en febreiro de 2017 de novo foi brevemente arrestada e logo liberada.\nO 11 de xaneiro de 2018, a pertenza de Zana ao parlamento foi revogada por perder 212 sesi\u00f3ns parlamentarias entre outubro de 2016 e abril de 2017 por 302 votos contra 22 do parlamento turco, cos deputados de CHP e HDP que asistiron votando en contra."}
{"id": "494256", "revid": "56817", "url": "https://gl.wikipedia.org/wiki?curid=494256", "title": "Semivogal", "text": "En fon\u00e9tica, un vocoide non sil\u00e1bico \u00e9 unha clase que engloba \u00f3 que tradicionalmente se chamaron semivogais e semiconsoantes. Foneticamente \u00e9 un son aproximante que \u00e9 a realizaci\u00f3n dunha vogal que por si mesma non forma s\u00edlaba, sen\u00f3n vai acompa\u00f1ada doutra vogal que ten o valor sil\u00e1bico. O termo semivogal res\u00e9rvase para o elemento non sil\u00e1bico dun ditongo decrecente, ou para o son non sil\u00e1bico que segue \u00e1 vogal forte nun tritongo. O termo semiconsoante pref\u00edrese para designar \u00f3 elemento non sil\u00e1bico dun ditongo crecente ou \u00f3 primeiro son dun tritongo.\nAs semivogais ou semiconsoantes son frecuentemente al\u00f3fonos non sil\u00e1bicos de vogais. As semivogais correspondentes a /i, ou des\u00edgnanse cos signos [i\u032f, ou\u032f], mentres que as semiconsoantes con [j, w]."}
{"id": "494259", "revid": "89787", "url": "https://gl.wikipedia.org/wiki?curid=494259", "title": "Historia das mulleres na enxe\u00f1ar\u00eda", "text": "A historia das mulleres na enxe\u00f1ar\u00eda \u00e9 anterior ao desenvolvemento da profesi\u00f3n da enxe\u00f1ar\u00eda. Antes de que a enxe\u00f1ar\u00eda fose reco\u00f1ecida como unha profesi\u00f3n formal, as mulleres con co\u00f1ecementos de enxe\u00f1ar\u00eda a mi\u00fado buscaban reco\u00f1ecemento como inventoras. Durante o Per\u00edodo Dourado Isl\u00e1mico, desde o s\u00e9culo VIII ata o s\u00e9culo XV, houbo moitas mulleres musulm\u00e1s que foron inventoras e enxe\u00f1eiras, como a astr\u00f3noma do s\u00e9culo Mariam al-Asturlabi.\nNo s\u00e9culo XIX, as mulleres que realizaban traballos de enxe\u00f1ar\u00eda a mi\u00fado ti\u00f1an unha formaci\u00f3n acad\u00e9mica en matem\u00e1ticas ou ciencias, a\u00ednda que moitas delas a\u00ednda non pod\u00edan graduarse cun t\u00edtulo en enxe\u00f1ar\u00eda, como Ada Lovelace ou Hertha Marks Ayrton. foi a primeira muller en Europa que acadou o grao acad\u00e9mico en enxe\u00f1ar\u00eda en 1896. Con todo, nos Estados Unidos, na Universidade de California, Berkeley, tanto Elizabeth Bragg (1876) como Julia Morgan (1894) xa recibiran a s\u00faa licenciatura nese campo.\nNos primeiros anos do s\u00e9culo XX, algunhas mulleres foron admitidas en programas de enxe\u00f1ar\u00eda, pero xeralmente eran vistas como curiosidades polos seus hom\u00f3logos masculinos. Alice Perry (1906) e Elisa Leonida Zamfirescu (1912) foron algunhas das primeiras europeas en graduarse en enxe\u00f1ar\u00eda. Elisa Bachofen foi a a primeira diplomada en enxe\u00f1ar\u00eda civil na Arxentina e en Am\u00e9rica do Sur en 1918. A entrada dos Estados Unidos na segunda guerra mundial creou unha seria escaseza de talento en enxe\u00f1ar\u00eda, xa que os homes foron recrutados nas forzas armadas. A Oficina de Educaci\u00f3n dos Estados Unidos iniciou unha serie de cursos de ciencia e enxe\u00f1ar\u00eda que estaban abertos a mulleres e homes.\nKathleen McNulty (1921-2006), foi seleccionada para ser unha das programadoras orixinais da ENIAC. Georgia Tech comezou a admitir mulleres estudantes de enxe\u00f1ar\u00eda en 1952. O Instituto de Tecnolox\u00eda de Massachusetts (MIT) graduou \u00e1 s\u00faa primeira estudante feminina, Ellen Swallow Richards (1842-1911), en 1873. A \u00c9cole Polytechnique de Par\u00eds comezou a admitir mulleres estudantes en 1972. O n\u00famero de t\u00edtulos en enxe\u00f1ar\u00eda outorgados a mulleres nos Estados Unidos aumentou nun 45 por cento entre 1980 e 1994. Con todo, de 1984 a 1994, o n\u00famero de mulleres que se graduaron cun t\u00edtulo en inform\u00e1tica diminu\u00edu nun 23 por cento.\nTerminolox\u00eda.\nA\u00ednda que o termo enxe\u00f1ar\u00eda data da Idade Media, adquiriu o seu significado e uso actual s\u00f3 recentemente no s\u00e9culo XIX. En resumo, un profesional da enxe\u00f1er\u00eda \u00e9 a persoa que utiliza os principios da enxe\u00f1ar\u00eda, \u00e9 dicir, a adquisici\u00f3n e aplicaci\u00f3n de co\u00f1ecementos cient\u00edficos, matem\u00e1ticos, econ\u00f3micos, sociais e pr\u00e1cticos, para dese\u00f1ar e constru\u00edr estruturas, m\u00e1quinas, dispositivos, sistemas, materiais e procesos. Algunhas das principais ramas desta profesi\u00f3n incl\u00faen a enxe\u00f1ar\u00eda civil, a enxe\u00f1ar\u00eda militar, a enxe\u00f1ar\u00eda mec\u00e1nica, a enxe\u00f1ar\u00eda qu\u00edmica, a enxe\u00f1ar\u00eda el\u00e9ctrica, a enxe\u00f1ar\u00eda aeroespacial, a enxe\u00f1ar\u00eda inform\u00e1tica e a enxe\u00f1ar\u00eda biom\u00e9dica.\nInventoras.\nAntes de que a enxe\u00f1ar\u00eda fose reco\u00f1ecida como unha profesi\u00f3n formal, as mulleres con co\u00f1ecementos de enxe\u00f1ar\u00eda a mi\u00fado buscaban o reco\u00f1ecemento como inventoras. Tabitha Babbit (1784-1853?) foi unha fabricante de ferramentas americana que inventou a primeira serra circular. Sarah Guppy (1770-1852) foi unha inglesa que patentou un dese\u00f1o para os cimentos das pontes. Mary Dixon Kies (1752-1837) foi a primeira muller americana en recibir unha patente polo seu m\u00e9todo de tecido de palla en 1809. Margaret E. Knight (1838-1914) e Beulah Louise Henry (1887-1973) foron d\u00faas inventoras estadounidenses moi prol\u00edficas. \nEn 1919, Alice H. Parker (1895) patentou unha caldeira de calefacci\u00f3n central. Bertha Benz (1849-1944) foi unha pioneira da automoci\u00f3n, e inventora da pastilla de freo para autom\u00f3biles,Mary Anderson (1866-1953) inventou o limpiaparabrisas. En 1893 a enxe\u00f1eira mec\u00e1nica Margaret Wilcox patentou a primeira calefacci\u00f3n de autom\u00f3biles. En 1914 Dorothy Levitt inventou o espello retrovisor. \nFermina Ordu\u00f1a foi a primeira muller espa\u00f1ola en obter unha patente en 1865. Outras inventoras espa\u00f1olas de finais do XIX e principios do XX son Carmen F\u00e1bregas que inventou o dact\u00edlago en 1878, Eli Garc\u00eda-Lara Catal\u00e1 inventora dun lavadoiro mec\u00e1nico para roupa en 1890, Candelaria P\u00e9rez inventora dun moble multi\u00fasos, Concepci\u00f3n Aleixandre Ballester autora dun mecanismo para mellorar a sa\u00fade das mulleres, M\u00aa Carmen Ortiz de Arce quen dese\u00f1ou un sistema de lectoescritura, Julia Rodr\u00edguez-Maribona e a s\u00faa nai inventoras, da fregona, Joaquina Garc\u00eda Garc\u00eda o traxe de augas para pescar e \u00c1ngela Ru\u00edz Robles a enciclopedia mec\u00e1nica en 1949. M\u00e1is recentes son o exoesqueleto bi\u00f3nico de Elena Garc\u00eda Armada e os sensores nanomec\u00e1nicos de Montse Calleja, sendo Margarita Salas a inventora da patente m\u00e1is rendible de Espa\u00f1a.\nS\u00e9culo XIX: entrada nas profesi\u00f3ns t\u00e9cnicas.\nCoa chegada da Revoluci\u00f3n Industrial no s\u00e9culo XIX, as novas ocupaci\u00f3ns baseadas na tecnolox\u00eda abr\u00edronse para homes e mulleres. Sarah Bagley (1806-?) \u00e9 lembrada non s\u00f3 polos seus esforzos para mellorar as condici\u00f3ns de traballo das traballadoras das f\u00e1bricas de Lowell, Massachusetts, nas d\u00e9cadas de 1830 e 1840, sen\u00f3n tam\u00e9n por ser unha das primeiras mulleres en traballar como operadora de tel\u00e9grafos. Mathilde Fibiger (1830-1872), novelista danesa e defensora dos dereitos da muller, converteuse en operadora de tel\u00e9grafos do sistema de tel\u00e9grafos do Estado dan\u00e9s no decenio de 1860.\nA enxe\u00f1ar\u00eda comezou a ensinarse como unha disciplina acad\u00e9mica formal a finais do s\u00e9culo XVIII e principios do XIX. A Escola Polit\u00e9cnica de Francia estableceuse en 1794 para ensinar enxe\u00f1ar\u00eda militar e civil; a Academia Militar de West Point, nos Estados Unidos, estableceu un programa baseado no modelo da Escola Polit\u00e9cnica en 1819. O Instituto Polit\u00e9cnico Rensselaer (RPI) comezou a ensinar enxe\u00f1ar\u00eda civil en 1828. Con todo, ningunha destas instituci\u00f3ns admitiu a mulleres como estudantes no momento da s\u00faa fundaci\u00f3n.\nNo s\u00e9culo XIX, as mulleres que realizaban traballos de enxe\u00f1ar\u00eda a mi\u00fado ti\u00f1an unha formaci\u00f3n acad\u00e9mica en matem\u00e1ticas ou ciencias. Ada Lovelace (1815-1852), a filla de Lord Byron, foi educada privadamente en matem\u00e1ticas antes de comezar a colaboraci\u00f3n con Charles Babbage na s\u00faa m\u00e1quina anal\u00edtica coa que acadar\u00eda a designaci\u00f3n de \"primeira programadora de computadores\". Hertha Marks Ayrton (1854-1923), unha enxe\u00f1eira e inventora brit\u00e1nica que axudou a desenvolver a iluminaci\u00f3n de arco el\u00e9ctrico, estudou matem\u00e1ticas en Cambridge en 1880, pero neg\u00f3uselle o t\u00edtulo, xa que as mulleres s\u00f3 recib\u00edan certificados de finalizaci\u00f3n nese momento. Por tanto, trasladouse \u00e1 Universidade de Londres, que lle concedeu un t\u00edtulo de licenciada en ciencias en 1881. Do mesmo xeito, Mary Engle Pennington (1872-1952), qu\u00edmica e enxe\u00f1eira de refrixeraci\u00f3n estadounidense, completou os requisitos para obter unha licenciatura en qu\u00edmica na Universidade de Pensilvania en 1892, pero no seu lugar recibiu un certificado de aptitude.\nElizabeth Bragg e Julia Morgan convert\u00e9ronse nas primeiras mulleres en recibir unha licenciatura en enxe\u00f1ar\u00eda, pola Universidade de California, Berkeley - EE.UU., en enxe\u00f1ar\u00eda civil en 1876 e 1894 respectivamente. No mesmo ano que Julia Morgan, Bertha Lamme tam\u00e9n graduouse na Universidade Estatal de Ohio en enxe\u00f1ar\u00eda mec\u00e1nica. Rita de Morais Sarmento (1872-1931) foi a primeira muller en obter un t\u00edtulo de Enxe\u00f1ar\u00eda en Europa. Matriculouse na Academia Polit\u00e9cnica de Porto para estudar enxe\u00f1ar\u00eda Civil e de Obras P\u00fablicas, que conclu\u00edu con varias distinci\u00f3ns en 1894. Dous anos m\u00e1is tarde, conced\u00e9uselle o \"Certificado de aptitude de Enxe\u00f1ar\u00eda Civil\" para exercer como enxe\u00f1eira profesional, a pesar de que nunca o far\u00eda, o que significa que foi a primeira muller enxe\u00f1eira europea formal e plenamente reco\u00f1ecida. Outras mulleres na enxe\u00f1ar\u00eda no mesmo per\u00edodo de tempo incl\u00faen tres mulleres danesas: Agnes Klingberg, Betzy Meyer e Julie Arenholt, que se graduou de 1897 a 1901, no Polyteknisk L\u00e6reanstalt, hoxe co\u00f1ecido como a Danmarks Tekniske Universitet.\nAs mulleres sen t\u00edtulos formais de enxe\u00f1ar\u00eda tam\u00e9n foron parte integral das grandes faza\u00f1as da enxe\u00f1ar\u00eda civil do s\u00e9culo XIX. Emily Warren Roebling \u00e9 reco\u00f1ecida por dirixir a construci\u00f3n da Ponte de Brooklyn, e foi a primeira persoa en cruzar a ponte na s\u00faa cerimonia de apertura en 1883. O esposo de Roebling, Washington Roebling, traballou como enxe\u00f1eiro xefe do proxecto da Ponte de Brooklyn ata que se enfermou da enfermidade de descompresi\u00f3n. Tras a enfermidade do seu marido, Emily Warren Roebling asumiu as tarefas do seu marido no lugar do proxecto, e ensinouse a si mesma sobre as propiedades dos materiais, a construci\u00f3n de cables, o c\u00e1lculo das curvas das catenarias e outros temas.\nS\u00e9culo XX: entrada a programas de enxe\u00f1ar\u00eda.\nNos primeiros anos do s\u00e9culo XX, algunhas mulleres foron admitidas en programas de enxe\u00f1ar\u00eda, pero xeralmente eran vistas como curiosidades polos seus hom\u00f3logos masculinos. \nO 27 de xullo de 1904, Maria Elisabeth Bes graduouse en enxe\u00f1er\u00eda qu\u00edmica na Polytechische School che Delft, convert\u00e9ndose na primeira muller enxe\u00f1eira graduada nos Pa\u00edses Baixos. En 1906, Anna Boyksen converteuse na primeira muller estudante de enxe\u00f1er\u00eda na Technische Hochschule M\u00fcnchen (Alema\u00f1a).\nNora Stanton Blatch Barney (1883-1971), filla de Harriot Stanton Blatch e neta de Elizabeth Cady Stanton, foi a primeira muller en recibir un t\u00edtulo en enxe\u00f1ar\u00eda civil da Universidade de Cornell en 1905. Ese mesmo ano foi aceptada como membro j\u00fanior da Sociedade Americana de Enxe\u00f1eiros Civ\u00eds (ASCE); con todo, doce anos m\u00e1is tarde, despois de traballar como enxe\u00f1eira, arquitecta e inspectora de enxe\u00f1ar\u00eda, a s\u00faa solicitude de ascenso a membro asociado foi denegada. Olive Dennis (1885-1957), que se converteu na segunda muller que se graduou en Cornell cun t\u00edtulo de enxe\u00f1ar\u00eda civil en 1920, foi contratada inicialmente polo Baltimore and Ohio Railroad como debuxante; con todo, m\u00e1is tarde converteuse na primeira persoa que reclamou o t\u00edtulo de Enxe\u00f1eiro de Servizo cando este t\u00edtulo foi creado.\nCleone Benest aprobou o exame de enxe\u00f1ar\u00eda de motores do Instituto da Cidade e os Gremios de Londres, o exame mec\u00e1nico do Real Club Automobil\u00edstico en 1908 e o exame de motores t\u00e9rmicos do Colexio Municipal de Portsmouth en 1910. Usando o nome profesional de C. Griff, uniuse a varias organizaci\u00f3ns de enxe\u00f1ar\u00eda e estableceu un negocio de consultor\u00eda en Mayfair. Alice Perry \u00e9 unha das primeiros enxe\u00f1eiras formalmente reco\u00f1ecidos en Europa, graduadas cun grao en enxe\u00f1ar\u00eda en 1908 polo , Galway. En 1908, Emma Strada foi a primeira muller graduada en enxe\u00f1er\u00eda en Italia, quedando terceira de 62 na s\u00faa clase. Elisa Leonida Zamfirescu (1887-1973), debido aos prexu\u00edzos contra a muller nas ciencias, foi rexeitada pola Escola de Pontes e Cami\u00f1os de Bucarest, Roman\u00eda. Con todo, en 1909, foi aceptada na Real Academia de Tecnolox\u00eda de Berl\u00edn. Graduouse na universidade en 1912, cun t\u00edtulo en enxe\u00f1ar\u00eda, especializada en qu\u00edmica, convert\u00e9ndose posiblemente nunha das primeiras mulleres enxe\u00f1eiras do mundo.\nEn 1914, Kate Gleason converteuse na primeira muller en ser membro da Sociedade Americana de Enxe\u00f1eiros Mec\u00e1nicos (ASME). En 1915 Lillian Moller obtivo o doutoramento en Psicolox\u00eda Industrial na Universidade de Brown, co tempo ser\u00eda a primeira muller admitida na Academia Nacional de Enxe\u00f1ar\u00eda. En 1927, Elsie Eaves converteuse na primeira muller en ser membro de pleno dereito da Sociedade Americana de Enxe\u00f1eiros Civ\u00eds (ASCE). Edith Clarke, a inventora da calculadora gr\u00e1fica, foi a primeira muller en obter un t\u00edtulo no departamento de enxe\u00f1ar\u00eda el\u00e9ctrica do MIT en 1918. Clarke tam\u00e9n converteuse na primeira muller admitida no Instituto Americano de Enxe\u00f1eiros El\u00e9ctricos, o precursor do IEEE. Ensinou na Universidade de Texas Austin, onde foi a \u00fanica muller membro da facultade no departamento de enxe\u00f1ar\u00eda. \nEn 1919, despois da primeira guerra mundial, un per\u00edodo no que moitas mulleres traballaron no campo da enxe\u00f1ar\u00eda substitu\u00edndo aos homes que estaban no fronte, fundouse a Women's Engineering Society (WES). O obxectivo da sociedade era permitir as mulleres obter formaci\u00f3n, emprego e aceptaci\u00f3n e as fundadoras foron Lady Katharine Parsons e a s\u00faa filla Rachel Parsons, tam\u00e9n Verena Holmes primeira muller membro da Instituci\u00f3n de Enxe\u00f1eiros Mec\u00e1nicos. Tam\u00e9n formaron parte desta sociedade as enxe\u00f1eiras Caroline Haslett, Margaret Rowbotham e Margaret Mary Partridge, quen animou a Beatrice Shilling (1909-1990) a estudar na Universidade de Manchester e converterse en enxe\u00f1eira aeron\u00e1utica. Mentres nos EUA Hilda Counts e Lou Alta Melton crearon en 1919 a Sociedade Americana de Mulleres Enxe\u00f1eiras e Arquitectas, precursora da SWE, co apoio de Elsie Eaves. \nEn 1915 creouse nos Estados Unidos a NACA (Comit\u00e9 Asesor Nacional para la Aeron\u00e1utica) para emprender, fomentar e institucionalizar as investigaci\u00f3ns aeron\u00e1uticas. O Laboratorio Aeron\u00e1utico NACA Memorial Langley contratou a Kitty Joyner como enxe\u00f1eira el\u00e9ctrica en setembro de 1939.\nEn 1925 a enxe\u00f1eira francesa Marie-Louise Paris fundou unha escola de enxe\u00f1ar\u00eda para mulleres (\u00c9cole Polytechnique Feminine).\nEn 1929, Elsie MacGill converteuse na primeira muller de Norteam\u00e9rica, e probablemente do mundo, en obter o grao de mestr\u00eda en enxe\u00f1ar\u00eda aeron\u00e1utica. \nA primeira muller en obter un grao de enxe\u00f1ar\u00eda civil en M\u00e9xico foi Concepci\u00f3n Mendiz\u00e1bal Mendoza en 1930. Carmen Schwarze converteuse en 1944 na primeira enxe\u00f1eira de minas en Chile e en Latinoam\u00e9rica. \nEn 1939, Isabel Gago licenciouse no Instituto Superior T\u00e9cnico de Lisboa, sendo unha das d\u00faas primeiras mulleres en licenciarse no campo da enxe\u00f1er\u00eda qu\u00edmica en Portugal. Foi a segunda muller que se licenciou e traballou en enxe\u00f1er\u00eda en Portugal (a primeira foi Maria Am\u00e9lia Chaves, a primeira muller que se licenciou en enxe\u00f1er\u00eda civil) . Gago foi a primeira muller que impartiu clases de enxe\u00f1er\u00eda qu\u00edmica, pasando a s\u00faa carreira na s\u00faa alma mater.\nEn Espa\u00f1a, Pilar Careaga foi a primeira muller en obter o t\u00edtulo de enxe\u00f1ar\u00eda industrial en 1929. En 1935 Angeles Serra Carr\u00e9 converteuse na primeira muller perito agr\u00edcola na Universidade Polit\u00e9cnica de Madrid e Isabel Tor\u00e1n Carr\u00e9 obtivo o t\u00edtulo de enxe\u00f1eira agr\u00edcola en 1939. Consuelo Carr\u00e9 foi posiblemente a primeira muller axudante de Obras P\u00fablicas de Espa\u00f1a. Luisa Marcos Ra\u00f1a obtivo con n\u00famero 1 a c\u00e1tedra de \"F\u00edsica, Qu\u00edmica e Termotecnia\" na Escola de Peritos Industriais de C\u00e1diz. En 1949 Isabel Portugal Trabal obtivo o t\u00edtulo de enxe\u00f1eira industrial e co tempo converteuse na primeira doutora en Enxe\u00f1ar\u00eda Industrial en Espa\u00f1a.\nSegunda guerra mundial: programas de enxe\u00f1er\u00eda para mulleres.\nA entrada dos Estados Unidos na segunda guerra mundial creou unha seria escaseza de talento en enxe\u00f1ar\u00eda, xa que os homes foron recrutados nas forzas armadas ao mesmo tempo que a industria aumentou a produci\u00f3n de armamentos, acoirazados e avi\u00f3ns. A Oficina de Educaci\u00f3n dos Estados Unidos iniciou unha serie de cursos de ciencia e enxe\u00f1ar\u00eda que estaban abertos a mulleres e homes.\nOs programas privados para mulleres inclu\u00edan formaci\u00f3n en enxe\u00f1ar\u00eda no traballo para mulleres con t\u00edtulos en matem\u00e1ticas e f\u00edsica, a compa\u00f1\u00eda fabricante de avi\u00f3ns Curtiss-Wright ti\u00f1a o programa Cadettes Curtiss-Wright. A compa\u00f1\u00eda asociouse con Cornell, Penn State, Purdue, a Universidade de Minnesota, a Universidade de Texas, RPI, e a Universidade Estatal de Iowa para crear un plan de estudos de enxe\u00f1ar\u00eda que eventualmente inscribiu a m\u00e1is de 600 mulleres. O curso durou dez meses e centrouse principalmente no dese\u00f1o e a produci\u00f3n de aeronaves.\nA trav\u00e9s dun programa acelerado provocado pola guerra, Lois Graham (1925-2013) graduouse no Instituto Polit\u00e9cnico Rensselaer en 1946 e foi a primeira muller nos Estados Unidos en recibir un doutoramento en enxe\u00f1ar\u00eda mec\u00e1nica do Instituto de Tecnolox\u00eda de Illinois.\nA era da posguerra.\nEn 1943, o Ex\u00e9rcito dos Estados Unidos autorizou un proxecto secreto na Escola Moore de Enxe\u00f1ar\u00eda El\u00e9ctrica da Universidade de Pensilvania para desenvolver unha computadora electr\u00f3nica para computar as t\u00e1boas de disparo de artillar\u00eda para o Laboratorio de Investigaci\u00f3n Bal\u00edstica do Ex\u00e9rcito. O proxecto, que chegou a co\u00f1ecerse como ENIAC, ou Integrador Num\u00e9rico Electr\u00f3nico e Computadora, completouse en 1946..\nAntes do desenvolvemento do ENIAC, o ex\u00e9rcito dos Estados Unidos empregara mulleres adestradas en matem\u00e1ticas para calcular as traxectorias da artillar\u00eda, ao principio utilizando calculadoras mec\u00e1nicas de mesa e m\u00e1is tarde o analizador diferencial desenvolvido por Vannevar Bush, na Escola Moore. En 1945, unha destas \"computadoras\", Kathleen McNulty (1921-2006), foi seleccionada para ser unha das programadoras orixinais da ENIAC, xunto con Frances Spence (1922- ), Betty Holberton (1917-2001), Marlyn Wescoff, Ruth Lichterman (1924-1986), e Betty Jean Jennings (1924-2011). McNulty, Holberton e Jennings traballar\u00edan m\u00e1is tarde no UNIVAC, a primeira computadora comercial desenvolvida pola Remington Rand Corporation a principios dos anos 50.\nRebeca Uribe Bone foi a primeira muller en graduarse en enxe\u00f1er\u00eda en Colombia en 1945, na Universidade Pontificia- Bolivariana de Medell\u00edn. En 1948, a s\u00faa irm\u00e1 Guillermina Uribe Bone converteuse na primeira muller en recibir o t\u00edtulo de enxe\u00f1eira civil na Facultade de Matem\u00e1ticas e Enxe\u00f1er\u00eda da Universidade Nacional de Colombia en Bogot\u00e1. \nNohemy Chaverra foi a primeira muller afrocolombiana en graduarse como enxe\u00f1eira qu\u00edmica en Colombia, na Universidade de Antioquia en 1951. Enedina Alves Marques converteuse na primeira enxe\u00f1eira negra do Brasil e a primeira enxe\u00f1eira muller do estado de Parn\u00e1 en 1945.\nEn 1946, Hattie Scott Peterson obtivo un t\u00edtulo en enxe\u00f1ar\u00eda civil, crese que foi a primeira muller afroamericana en facelo. En 1949 Constance Tipper converteuse na \u00fanica muller membro a tempo completo do Departamento de Enxe\u00f1ar\u00eda da Universidade de Cambridge. En 1950 Beatrice Alice Hicks foi a primeira presidenta da Sociedade de Mulleres Enxe\u00f1eiras (SWE), que naceu co obxectivo de fomentar o incremento da presenza feminina no \u00e1mbito das enxe\u00f1ar\u00edas. En 1952 Gertrude Rand converteuse na primeira muller membro da Illuminating Engineering Society (IES).\nEn 1948 Maria Artini suxeriu a formaci\u00f3n dunha asociaci\u00f3n de mulleres profesionais en Italia. Dita asociaci\u00f3n, AIDIA (Asociaci\u00f3n Italiana de Mulleres Enxe\u00f1eiras e Arquitectas), crear\u00edase o 26 de xaneiro de 1957, fundada pola enxe\u00f1eira Emma Strada (a s\u00faa primeira presidenta), Anna E. Armor, Adele Racheli e a arquitecta Vittoria Ilardi. \nResistencia \u00e1 coeducaci\u00f3n nas escolas de enxe\u00f1ar\u00eda, 1950\u20131970.\nA Guerra Fr\u00eda e a carreira espacial entre os Estados Unidos e a Uni\u00f3n Sovi\u00e9tica crearon unha demanda adicional de talento capacitado en enxe\u00f1ar\u00eda nos anos 50 e 60. Moitas escolas de enxe\u00f1ar\u00eda nos Estados Unidos que anteriormente s\u00f3 admit\u00edan estudantes homes comezaron a adoptar tentativamente a coeducaci\u00f3n. Despois de 116 anos como unha instituci\u00f3n exclusivamente masculina, RPI comezou a admitir un pequeno n\u00famero de estudantes femininas na d\u00e9cada de 1940. Georgia Tech comezou a admitir mulleres estudantes de enxe\u00f1ar\u00eda en 1952, pero s\u00f3 en programas non dispo\u00f1ibles noutras universidades estatais. En 1968 as mulleres foron admitidas en todos os cursos ofrecidos por Georgia Tech.\nEn 1957 Mary Fergusson, foi a primeira muller brit\u00e1nica integrante da Instituci\u00f3n de Enxe\u00f1eiros Civ\u00eds. \nEn 1961 Irmgard Fl\u00fcgge-Lotz converteuse na primeira profesora de enxe\u00f1ar\u00eda a tempo completo na escola de Enxe\u00f1ar\u00eda da Universidade de Stanford. Tam\u00e9n foi a primeira muller membro do Instituto Americano de Aeron\u00e1utica e Astron\u00e1utica, e en 1971 foi a primeira muller en ser seleccionada para dar a prestixiosa conferencia Von Karman. \nO Instituto Tecnol\u00f3xico de Massachusetts (MIT) graduou \u00e1 s\u00faa primeira alumna, Ellen Swallow Richards (1842-1911) en 1873; m\u00e1is tarde converteuse en instrutora do MIT. Con todo, ata a d\u00e9cada de 1960, o MIT inscribiu a poucas mulleres estudantes de enxe\u00f1ar\u00eda, debido en parte \u00e1 falta de aloxamento para as mulleres estudantes. Tras a finalizaci\u00f3n do primeiro dormitorio para mulleres no campus, McCormick Hall, en 1964, o n\u00famero de mulleres matriculadas aumentou enormemente. Influenciadas en parte polo movemento da segunda onda de feminismo de finais dos anos sesenta e setenta, as profesoras do MIT, entre elas Mildred Dresselhaus e Sheila Widnall, comezaron a promover activamente a causa da educaci\u00f3n das mulleres en enxe\u00f1ar\u00eda.\nA \u00c9cole Polytechnique en Par\u00eds empezou a admitir mulleres estudantes en 1972.\nNa NASA traballaron enxe\u00f1eiras e cient\u00edficas como Margaret Hamilton, Katherine Jhonson, Dorothy Vaughan. Hamilton, a directora da Divisi\u00f3n de Enxe\u00f1ar\u00eda de Software do Laboratorio de Instrumentaci\u00f3n do MIT nese momento, \u00e9 famosa polo seu traballo na escritura do c\u00f3digo de gu\u00eda a bordo para a misi\u00f3n Apollo 11. Katherine Jhonson calculou a traxectoria para o Proxecto Mercury e o voo do Apollo 11 e Frances Northcutt tam\u00e9n tivo un importante papel no rescate da misi\u00f3n Apollo 13. En 1979 Jennie Patrick converteuse na primeira afroamericana nos Estados Unidos en conseguir un doutoramento en enxe\u00f1ar\u00eda qu\u00edmica.\nEn 1957, Araceli S\u00e1nchez Urquijo converteuse na primeira muller enxe\u00f1eira civil que traballaba en Espa\u00f1a, ao estar entre os primeiros 45 enxe\u00f1eiros hidroel\u00e9ctricos formados no Instituto de Enxe\u00f1er\u00eda El\u00e9ctrica de Moscova. Neste per\u00edodo obter\u00edan os t\u00edtulos de enxe\u00f1eiras: Mar\u00eda Luisa P\u00e9rez-Soba y Bar\u00f3, primeira enxe\u00f1eira agr\u00f3noma galega, Julia Dorado, Rafaela Dorado e Esperanza Galv\u00e1n, as primeiras enxe\u00f1eiras t\u00e9cnicas de minas de Espa\u00f1a (1968), Carmen de Andr\u00e9s primeira muller titulada en enxe\u00f1ar\u00eda de cami\u00f1os, canles e portos (1973) Mar\u00eda Jes\u00fas Bobo de La Pe\u00f1a en enxe\u00f1ar\u00eda naval (1976), Mar\u00eda Jes\u00fas Miguel de Michelena en enxe\u00f1ar\u00eda de montes (1969), Dolores Norte G\u00f3mez, en enxe\u00f1ar\u00eda de minas (1974) e Isaura Clavero Paradi\u00f1eiro en enxe\u00f1er\u00eda aeron\u00e1utica (1973). En 1975 Alicia Cresp\u00ed Gonz\u00e1lez ga\u00f1ou a c\u00e1tedra de Electrotecnia na Escola de Arquitectura de Madrid, convert\u00e9ndose na primeira catedr\u00e1tica dunha Escola T\u00e9cnica Superior en Espa\u00f1a. En Galicia Carmen Tu\u00f1\u00f3n \u00c1lvarez foi a primeira muller titulada en Enxe\u00f1er\u00eda T\u00e9cnica Naval e Mar\u00eda Luisa Men\u00e9ndez Miramontes, da promoci\u00f3n de 1978 foi a primeira muller en colexiarse como enxe\u00f1eira de Cami\u00f1os. As primeiras colexiadas no Colexio Oficial de Enxe\u00f1eiros T\u00e9cnicos Industriais de A Coru\u00f1a foron \u00c1ngela Gonz\u00e1lez Garrido en 1965 e Isabel Clara Garc\u00eda Garc\u00eda en 1972. Teresa Villarino colexiouse como enxe\u00f1eira de Montes en 1979.Durante o curso 1975-1976 tan s\u00f3 o 5% das persoas que cursaban unha enxe\u00f1er\u00eda en Espa\u00f1a eran mulleres.\nAnos 1980\u20131990.\nA medida que se abriron m\u00e1is programas de enxe\u00f1ar\u00eda para as mulleres, o n\u00famero de mulleres inscritas nos programas de enxe\u00f1ar\u00eda aumentou drasticamente. O n\u00famero de t\u00edtulos en enxe\u00f1ar\u00eda outorgados a mulleres nos Estados Unidos aumentou nun 45 por cento entre 1980 e 1994. Con todo, durante o per\u00edodo de 1984 a 1994, o n\u00famero de mulleres que se graduaron cun t\u00edtulo en ciencias da computaci\u00f3n diminu\u00edu nun 23 por cento (do 37 por cento dos graduados en 1984 ao 28 por cento en 1994). Este fen\u00f3meno co\u00f1eceuse como \"shrinking pipeline o leaky pipeline\" (\"A tubaxe que pinga\") e foi analizado en distintas investigaci\u00f3ns.\nEn Espa\u00f1a no curso 1998-99, observouse un incremento no interese por temas t\u00e9cnicos e as mulleres acadaron o 25% das matr\u00edculas no campo de enxe\u00f1ar\u00eda e arquitectura.\nS\u00e9culo XXI.\nSegundo os datos do Ministerio de Educaci\u00f3n e Formaci\u00f3n Profesional no curso 2017-18, hai unha baixa presenza feminina nas \u00e1reas cient\u00edfico-tecnol\u00f3xicas en todos os niveis. Na universidade hai poucas mulleres matriculadas en carreiras relacionadas coa \"enxe\u00f1ar\u00eda, industria e construci\u00f3n\" (28,5 %) ou en \"Inform\u00e1tica\" (12,9 %), e moitas en \"Educaci\u00f3n\" (77,7 %) ou \"Sa\u00fade e Servizos Sociais\" (71,4 %).\nAlgunhas das enxe\u00f1eiras espa\u00f1olas m\u00e1is co\u00f1ecidas son: a lucense Isabel Pardo de Vera, presidenta de ADIF, Eva Pag\u00e1n directora directora xeral de Transporte de Red Rel\u00e9ctrica de Espa\u00f1a,a viguesa Carmela Troncoso, elixida entre as 40 personalidades menores de 40 anos m\u00e1is relevantes no eido da Tecnolox\u00eda pola revista \"Fortune\", a enxe\u00f1eira inform\u00e1tica Alicia As\u00edn P\u00e9rez, unha das premiadas como Mujeres Innovadoras de Europa 2018, a enxe\u00f1eira de cami\u00f1os Sara Collado Hern\u00e1ndez mellor muller enxe\u00f1eira nos premios WICE 2018, Estefan\u00eda Matasanz primeira muller elixida como decana do Colexio Oficial de Enxe\u00f1eiros Aeron\u00e1uticos de Espa\u00f1a (COIAE) e Elena Moral, a enxe\u00f1eira de Talgo Premio WICE 2019 \u00e1 Muller Enxe\u00f1eira Ferroviaria Europea. Tam\u00e9n Ana Rodes, quen desenvolveu un tecido capaz de producir electricidade aproveitando a radiaci\u00f3n solar.\nEn Galicia a primeira muller en dirixir unha escola de enxe\u00f1er\u00eda foi Edita de Lorenzo, quen en 2009 foi nomeada directora da Escola de Telecomunicaci\u00f3ns de Vigo. Carmen Garc\u00eda Mateo, profesora da devandita escola recibiu en setembro de 2014 o Premio Mar\u00eda Josefa Wonenburger Planells. En 2020 Julia Gonz\u00e1lez \u00c1lvarez foi elixida directora da Escola T\u00e9cnica Superior de Enxe\u00f1ar\u00eda da Universidade de Santiago. Irene Souto Bl\u00e1zquez ,enxe\u00f1eira de Cami\u00f1os, Canles e Portos, foi elixida unha das Top 100 Mujeres L\u00edderes de Espa\u00f1a. En 2022 Rosa Romero Franco foi nomeada directora da Escola Polit\u00e9cnica Superior de Lugo."}
{"id": "494260", "revid": "98629", "url": "https://gl.wikipedia.org/wiki?curid=494260", "title": "Hogar", "text": "Hogar \u00e9 un filme espa\u00f1ol de 2020 dirixido e escrito por David Pastor e \u00c0lex Pastor.\nEstreouse en Netflix o 25 de marzo de 2020."}
{"id": "494261", "revid": "98629", "url": "https://gl.wikipedia.org/wiki?curid=494261", "title": "Naceu unha estrela", "text": "Naceu unha estrela (en ) \u00e9 un filme estadounidense en Technicolor de 1937 producido por David O. Selznick, dirixido por William A. Wellman a partir dun gui\u00f3n do propio Wellman, Robert Carson, Dorothy Parker e Alan Campbell, e protagonizado por Janet Gaynor (no seu \u00fanico filme en Technicolor) como unha aspirante a actriz de Hollywood e Fredric March (no seu primeiro filme en cor) como unha estrela do cinema decadente que axuda a lanzar a s\u00faa carreira.\nFoi estreado en galego pola Televisi\u00f3n de Galicia o 13 de marzo de 1992.\nArgumento.\nEsther Blodgett (Janet Gaynor), unha moza que aspira a converterse en actriz, viaxa a Hollywood, onde atopa traballo como camareira e co\u00f1ece o famoso actor Norman Maine, en decadencia (Fredric March) por culpa da s\u00faa adicci\u00f3n ao alcol. Blodget e Maine inician unha relaci\u00f3n. El \u00e9 consciente do enorme talento dela e emp\u00e9\u00f1ase en convertela nunha nova estrela da canci\u00f3n, introduc\u00edndoa no mundo dos musicais cinematogr\u00e1ficos. Ambos casan, e segundo ela ascende na s\u00faa carreira el pouco a pouco vai autodestru\u00edndose.\nProduci\u00f3n.\n\"Naceu unha estrela\" rodouse entre outubro de decembro de 1936 cun orzamento estimado de 1\u00a0173\u00a0639 d\u00f3lares, e estreouse nos Teatro Chin\u00e9s de Grauman dos \u00c1nxeles o 20 de abril de 1937. A estrea en Nova York tivo lugar dous d\u00edas m\u00e1is tarde no Radio City Music Hall.\nNon se sabe canto contribu\u00edu Dorothy Parker ao gui\u00f3n final. Cando viu o filme por primeira vez, Parker estaba orgullosa da s\u00faa contribuci\u00f3n e presumiu tanto do gui\u00f3n como do filme, mais posteriormente pensou que non contribu\u00edra en nada de importancia.\nAdaptaci\u00f3ns e remakes.\nO filme foi adaptado como obra teatral radiof\u00f3nica o 13 de setembro de 1937, nun episodio de \"Lux Radio Theater\" con Robert Montgomery e Janet Gaynor, o 17 de novembro de 1940 nun episodio de The Screen Guild Theater con Loretta Young e Burgess Meredith, o 28 de decembro de1942 nun episodio de \"Lux Radio Theater\" con Judy Garland e Walter Pidgeon, o 29 de xu\u00f1o de 1946 nun episodio de Academy Award Theater protagonizado por Fredric March, o 23 de maio de 1948 nun episodio de Ford Theatre e o 16 de xu\u00f1o de 1950 en \"Screen Director's Playhouse\" de novo con Fredric March.\n\"Naceu unha estrela\" foi versionado catro veces:\nOs catro filmes xuntos recibiron 25 candidaturas aos premios \u00d3scar, a\u00ednda que ga\u00f1aron s\u00f3 tres, mellor argumento en 1937 e mellor canci\u00f3n en 1976 e 2018, ademais dun premio honor\u00edfico en 1937 pola fotograf\u00eda en cor.\nFoi versionado tam\u00e9n, a\u00ednda que de forma non oficial, en hindi como \"Abhimaan\" (1973) e \"Aashiqui 2\" (2013), en t\u00e1mil como \"Nenjamellam Neeye\" (1983), en telugu como \"Nee Jathaga Nenundali\" (2014) e en nepal\u00e9s como Ma Yesto Geet Gauchu 2 (2020), que \u00e9 unha secuela de Ma Yesto Geet Gauchu (2017).\nPropiedade e copyright.\nSelznick International Pictures disolveuse deixando os dereitos sobre o filme ao financeiro John Hay Whitney. Whitney vendeunos Film Classics, Inc. en 1943. Co declive das reposici\u00f3ns, Film Classics vendeu o filme ao produtor Edward L. Alperson coa intenci\u00f3n de facer unha nova versi\u00f3n. En lugar diso, Alperson vendeu os dereitos sobre o filme inclu\u00eddos o filme, o argumento, o gui\u00f3n e a banda sonora a Warner Bros. en 1953. Warner en 1954 realizou o primeiro remake. En 1965, o filme entrou na lista de dominio p\u00fablico nos Estados Unidos porque Warner non renovou o rexistro do copyright no 28.\u00ba ano despois da publicaci\u00f3n. Os elementos orixinais en 35mm da copia mestra permanecen en Warner Bros. Os dereitos sobre o argumento, o gui\u00f3n e a banda sonora tam\u00e9n os ret\u00e9n Warner Bros., polo que a\u00ednda ten dereitos exclusivos sobre os tres remakes e calquera futura nova versi\u00f3n."}
{"id": "494262", "revid": "98629", "url": "https://gl.wikipedia.org/wiki?curid=494262", "title": "Primal Fear (filme)", "text": "Primal Fear \u00e9 un filme estadounidense de 1996 dirixido por Gregory Hoblit. Bas\u00e9ase na novela hom\u00f3nima de William Diehl publicada en 1993. Conta a historia dun avogado defensor de Chicago que cre que o seu cliente \u00e9 inocente do asasinato dun influente arcebispo cat\u00f3lico.\n\"Primal Fear\" foi un \u00e9xito de recadaci\u00f3n e obtivo moi boas cr\u00edticas, especialmente pola actuaci\u00f3n de Edward Norton, no seu primeiro papel nunha longametraxe. Norton foi nomeado \u00f3 \u00d3scar \u00f3 mellor actor secundario e ga\u00f1ou un Globo de Ouro \u00f3 mellor actor secundario."}
{"id": "494263", "revid": "47401", "url": "https://gl.wikipedia.org/wiki?curid=494263", "title": "A Star Is Born (filme de 1937)", "text": ""}
{"id": "494264", "revid": "22570", "url": "https://gl.wikipedia.org/wiki?curid=494264", "title": "Limnea", "text": "As limneas son moluscos gaster\u00f3podos de auga doce pertencentes ao x\u00e9nero Lymnaea da familia \"Lymnaeidae\" \nAlimentaci\u00f3n.\nAs limneas alim\u00e9ntanse principalmente de algas microsc\u00f3picas e bacterias que proliferan nas plantas acu\u00e1ticas. Tam\u00e9n consomen algas ou biopel\u00edculas que se forma na superficie de augas eutr\u00f3ficas estancadas, e mesmo residuos org\u00e1nicos ou plantas acu\u00e1ticas cando non te\u00f1en outro recurso dispo\u00f1ible.\nReproduci\u00f3n.\nAs limneas para emparellaren superp\u00f3\u00f1ense e cada unha fecunda \u00e1 que se coloca inmediatamente debaixo dela. Cada limnea pon nunha planta ou nunha parede uns cincuenta ovos adhesivos, viscosos, transparentes e agrupados en c\u00e1psulas de 3 a 5\u00a0cm de longo. A posta p\u00f3dese repetir cada cada dous d\u00edas no ver\u00e1n. Uns dez d\u00edas despois da posta, as limneas novas rachan a membrana que os mant\u00e9n cativos. Disp\u00e9rsanse e medran bastante r\u00e1pido se o ambiente \u00e9 favorable. Cada mes a s\u00faa cuncha medra nunha estr\u00eda ata chegar \u00f3 talle adulto, constitu\u00eddo por sete estr\u00edas.\nRespiraci\u00f3n.\nDo mesmo xeito que os caracois terrestres, as limneas te\u00f1en un pulm\u00f3n, pero non dispo\u00f1en de ning\u00fan \u00f3rgano que lles permita respirar na auga. As\u00ed, a\u00ednda que son de h\u00e1bitat principalmente acu\u00e1tico, deben subir regularmente \u00e1 superficie para respirar. A limnea ach\u00e9gase \u00e1 superficie, chantada nunha planta acu\u00e1tica e no seu flanco, \u00e1brese un sif\u00f3n (un tubo que fai de respiradoiro) que lle permite renovar o aire dos seus pulm\u00f3ns.\nParasitos.\nComo outros moluscos acu\u00e1ticos, a limnea alberga parasitos. En particular, vehicula un dos estadios de desenvolvemento da fasciola hepatica, a distomatose hep\u00e1tica, de parasitos do x\u00e9nero \"Trichobilharzia\" que te\u00f1en como anfitri\u00f3n final o pato."}
{"id": "494265", "revid": "55340", "url": "https://gl.wikipedia.org/wiki?curid=494265", "title": "Lymnaea", "text": ""}
{"id": "494267", "revid": "1131", "url": "https://gl.wikipedia.org/wiki?curid=494267", "title": "Museo Centro Gai\u00e1s", "text": "O Museo Centro Gai\u00e1s \u00e9 un centro de exposici\u00f3ns situado dentro do complexo arquitect\u00f3nico da Cidade da Cultura en Santiago de Compostela. Foi inaugurado no ano 2011 e comezou a funcionar no ano 2012. Acolle exposici\u00f3ns temporais relacionadas sempre con Galicia e \u00e9 de titularidade p\u00fablica.\nArquitectura.\nO edificio foi dese\u00f1ado polo arquitecto estadounidense Peter Eisenman dentro do proxecto de Cidade da Cultura, e \u00e9 o de maior altura de todo o complexo. O edificio ten 6 plantas; as tres superiores est\u00e1n adicadas case en exclusiva a \u00f3 espazo expositivo; as plantas 0 e -1 te\u00f1en varios usos, podendo ser empregadas como espazo expositivo, ou para albergar eventos de todo tipo, concertos, teatro, proxecci\u00f3ns, coloquios, conferencias ou actividade l\u00fadicas. \u00d3 mesmo tempo a planta 0 pos\u00fae unha cafeter\u00eda e a propia recepci\u00f3n do centro e unha das vistas mais ic\u00f3nicas do complexo. Por \u00faltimo a planta -2 empr\u00e9gase para cuesti\u00f3ns t\u00e9cnicas como a almacenaxe de obra.\nAs exposici\u00f3ns.\n2012.\nA primeira exposici\u00f3n que se celebrou no museo foi \"Gallaecia Petrea\", un percorrido polo traballo en pedra en Galicia dende a prehistoria ata a escultura contempor\u00e1nea. Rematouse o ano coa exposici\u00f3n \"C\u00f3dices\" na que estivo exposto xunto a outros c\u00f3dices o C\u00f3dice Calixtino, s\u00f3 uns poucos meses despois de que fose recuperado polas autoridades tras o seu roubo.\n2013.\nTras o remate de \"C\u00f3dices\" exp\u00faxose no Gai\u00e1s, \"Orinoco\", que percorr\u00eda o r\u00edo suramericano e afondaba no co\u00f1ecemento das tribos que habitan nun dos lugares m\u00e1is remotos do planeta.\n2014.\nProduciuse \"Agua Doce\" que empregando a auga como veh\u00edculo condutor presentou obra de artistas como Gerhard Richter, Hans Haacke, John Constable, Piranesi, Jenaro P\u00e9rez Villaamil, Oskar Kokochka, Louise Bourgeois, Olafur Eliasson, Mario Merz, Chema Madoz, Richard Pare, Cristina Garc\u00eda Rodero ou David Hockney.\nO ano rematou con \"Cinegalicia 25\" na que aproveitando os 25 anos da estrea de \"Sempre Xonxa\" de Chano Pi\u00f1eiro, \"Continental\" de Xavier Villaverde e \"Urxa\" de Carlos Pi\u00f1eiro e Alfredo Garc\u00eda Pinal fac\u00eda un percorrido polo audiovisual galego.\n2015.\n\"Cami\u00f1o, a orixe\" foi a primeira exposici\u00f3n do ano, de tem\u00e1tica xacobea, e levou \u00f3 museo \"Santiago Ap\u00f3stolo\" de Durero ou o \"P\u00f3rtico da Gloria\" de Genaro P\u00e9rez Villamil.\nPechouse o ano facendo unha exposici\u00f3n monogr\u00e1fica sobre o fot\u00f3grafo de Allariz Jos\u00e9 Su\u00e1rez titulada \"Jos\u00e9 Su\u00e1rez, uns ollos vivos que pensan\".\n2016.\n2016 foi o ano do centenario do nacemento de Camilo Jos\u00e9 Cela e o Museo Centro Gai\u00e1s rendeulle homenaxe \u00f3 ganador do Nobel de literatura con \"Camilo Jos\u00e9 Cela: 1916-2016. O Centenario dun Nobel. Un libro e toda a soidade\".\nNo mesmo ano presentouse \"Con-F\u00edo, en Galicia\" un percorrido pola historia do t\u00e9xtil galego.\n2017.\nA exposici\u00f3n inicial do 2017 adic\u00f3uselle o mundo da madeira e o dese\u00f1o. \"Da \u00e1rbore \u00e1 cadeira\" expuxo traballos de dese\u00f1o de Isaac D\u00edaz Pardo, Xos\u00e9 Bar Boo ou os irm\u00e1ns Jes\u00fas e Alejandro de la Sota.\nEse mesmo ano o centro adicoulle unha exposici\u00f3n individual a Ant\u00f3n Lamazares na que este traballaba para a creaci\u00f3n da s\u00faa obra pl\u00e1stica sobre a poes\u00eda de Ux\u00edo Novoneyra, a exposici\u00f3n titulouse \"Flor Novoneyra\".\n2018.\nNo 2018 programouse \"Galicia Universal\" que da man das colecci\u00f3ns privadas das antigas caixas de aforros constitu\u00eda un percorrido pola arte galega. Maruja Mallo, Genaro P\u00e9rez Villamil, Ovidio Murgu\u00eda, Lu\u00eds Seoane, Leopoldo N\u00f3voa, Castelao, Urbano Lugr\u00eds, Manolo Paz, Francisco Leiro, os membros do Grupo Atl\u00e1ntica ou artistas m\u00e1is novos como M\u00f3nica Alonso, Jorge Perianes, Rub\u00e9n Ramos Balsa ou Santi Jim\u00e9nez. A exposici\u00f3n inclu\u00eda un debuxo da etapa coru\u00f1esa de Pablo Picasso.\nO fot\u00f3grafo de Castroverde Baldomero Pestana foi o protagonista da segunda exposici\u00f3n do ano, unha monogr\u00e1fica na que se puxo en valor a s\u00faa figura. Borges, Garc\u00eda M\u00e1rquez, Dizzy Gillespie, Man Ray, Vargas Llosa, Quincy Jones ou Lalo Schifrin foron alg\u00fans dos nomes propios que posaron para Pestana \u00e9 que formaban parte da colecci\u00f3n de retratos de \"Baldomero Pestana, a verdade entre as mans\".\nEn outubro inaugurouse \"Castelao Maxistral\" na que se trouxo por primeira vez a Galicia o cadro \"A derradeira leici\u00f3n do mestre\", no cal Castelao xa enfermo reinterpretou unha das s\u00faas l\u00e1minas do \u00e1lbum \"Galicia m\u00e1rtir\" para renderlle homenaxe a Alexandre B\u00f3veda. O cadro pasou en Galicia uns pouco meses antes de retornar \u00f3 Centro Galego de Buenos Aires. A exposici\u00f3n pechouse con m\u00e1is de 40\u00a0000 visitantes nos catro meses que estivo aberta.\n2019.\n\"Pensar coas mans\" foi unha exposici\u00f3n que xirou arredor do mundo da artesan\u00eda en Galicia, centr\u00e1ndose na cestar\u00eda, a xoiar\u00eda e a cer\u00e1mica inclu\u00edndo tam\u00e9n pezas art\u00edsticas de Sorolla, Ivan Prieto, Elena Colmeiro ou Xavier Toubes.\n\"Galicia, un relato no mundo\", comisariada por Manuel Gago \u00e9 unha exposici\u00f3n que fai un percorrido pola historia de Galicia e que achegou ao Gai\u00e1s pezas singulares como a Biblia Kennicott, o Libro das invasi\u00f3ns ou o Cancioneiro da Vaticana. \n2020.\nNo ano 2020 a exposici\u00f3n \"Galicia, un relato no mundo\" viuse interrompida ao pechar o Museo Centro Gai\u00e1s por culpa da pandemia da COVID-19.\nO 22 de xullo inaugurouse \"Cinema e Emoci\u00f3ns, Unha viaxe \u00e1 Infancia\". Comisariada pola Cinematheque Fran\u00e7aise e que profunda na representaci\u00f3n da infancia a trav\u00e9s do cinema. A exposici\u00f3n pos\u00fae pezas orixinais das rodaxes de filmes como \"As vacaci\u00f3ns do Sr. Hulot\", de Jaques Tati, ou materiais preparatorios de \"Pers\u00e9polis\" de Marjane Satrapi ou \"Kirikou et la Sorci\u00e8re\" de Michel Ocelot."}
{"id": "494268", "revid": "98629", "url": "https://gl.wikipedia.org/wiki?curid=494268", "title": "Ana Teresa Pereira", "text": "Ana Teresa Pereira, nada no Funchal en 1958, \u00e9 unha escritora portuguesa.\nTraxectoria.\nNacida e residente na Illa da Madeira, a\u00ednda estudante e gu\u00eda int\u00e9rprete, viu publicado en 1989 o seu primeiro livro, \"Matar a Imagem.\"\nEstreouse na literatura infantil con \"A Casa da Areia\" e \"A Casa dos Penhascos\", dando as\u00ed inicio a unha nova colecci\u00f3n xuvenil que ten por base de t\u00edtulo \"A Casa\". Son cinco: \"dos P\u00e1ssaros, dos Penhascos, do Nevoeiro, das Sombras, da Areia\". Aventuras dun pequeno grupo de cinco heroe - invocando a famosa Enid Blyton: os irm\u00e1ns David e Cristina, a prima M\u00f3nica, o amigo Jo\u00e3o, e o can Charlie. Os cativos rebelan misterios por varios lugares da illa da Madeira. A nai, Carla, escribe libros.\nAcabou constru\u00edndo, dentro da ficci\u00f3n portuguesa, unha obra singular e coherente que conta coa publicaci\u00f3n, entre 1989 e 2019, de m\u00e1is de corenta t\u00edtulos.\nColaborou cos xornais \"P\u00fablico\" (columna: \"A Quatro M\u00e3os\") e \"Di\u00e1rio de Not\u00edcias\" (Funchal) e coas revistas \"Islenha\" e \"Margem 2\" (ambas as d\u00faas do Funchal).\nEduardo Pitta, \"P\u00fablico:\" \"Nos \u00faltimos dezaoito anos, Ana Teresa Pereira constr\u00ediu unha das obras m\u00e1is coherentes e s\u00f3lidas da fici\u00f3n nacional. De feito, sen que nos decat\u00e1semos, as m\u00e1is de vinte novelas que publicou, oscilando entre os \"fairy tales\", o fant\u00e1stico, o policial e o \"western\", non necessariamente por esta orde, fixeron do seu nome unha referencia\"."}
{"id": "494272", "revid": "35560", "url": "https://gl.wikipedia.org/wiki?curid=494272", "title": "Proxecto Yocto", "text": "O Proxecto Yocto \u00e9 unha plataforma Linux embebida en placas de hardware, como dispositivos IoT ou da automoci\u00f3n aut\u00f3noma, coa capacidade de xerar un sistema integrado baseado en Linux, adaptado \u00e1s caracter\u00edsticas espec\u00edficas do proxecto. Yocto permite xestionar os fluxos de traballo e o uso das licenzas dentro do sistema.\nHistoria do proxecto.\nO proxecto foi anunciado pola Fundaci\u00f3n Linux en 2011. O traballo comprende a base dun c\u00f3digo aberto, xestionado pola Fundaci\u00f3n, soporta m\u00faltiples arquitecturas, inclu\u00edndo x86 (32/64 bits), PPC, ARM e MIPS. A compatibilidade co n\u00famero de placas do mercado crece grazas ao engadido de capas de soporte desde os fabricantes, como Texas Instruments ou outros.\nYocto integra partes desenvolvidas conxuntamente para OpenEmbedded, inclu\u00edndo BitBake, OpenEmbedded-Core e outros metadatos. Os compo\u00f1entes desenvolvidos no marco do proxecto, co\u00f1ecidos coma \"meta-yocto\" e \"meta-yocto-bsp\", incl\u00faen a integraci\u00f3n con eclipse. Combinados, melloran as ferramentas do OpenEmbedded, esta plataforma de referencia para constru\u00edr sistemas avanzados embebidos en HW \u00e9 co\u00f1ecida como Poky.\nPara desenvolver software, precisamos unha cadea de ferramentas (cruzada): os arquivos fonte e instruci\u00f3ns sobre como compilalos. Iso \u00e9 suficiente para unha soa fonte. Para m\u00e1is compo\u00f1entes e dependencias en tempo de compilaci\u00f3n e execuci\u00f3n, increm\u00e9ntase a complexidade e son precisos pasos adicionais. Bitbake \u00e9 un axente con capacidade de interpretaci\u00f3n e execuci\u00f3n das receitas de mellora, calcula a cadea de tarefas que se precisan para desenvolver o obxectivo definido e exec\u00fatao.\nConfiguraci\u00f3n.\nPara comezar con Yocto, o usuario debe crear un novo contorno de proxecto e editar o arquivo \"conf/local.conf\" para elixir a placa de destino a trav\u00e9s da vari\u00e1bel \"MACHINE\" antes de simplemente executar \"bitbake\" seguido dun destino como \"bitbake core-image-minimal\". A capacidade de modificaci\u00f3n de Yocto \u00e9 moi alta, permite inclu\u00edr metadatos nunha capa da parte superior da pila de capas existente (OE-Core + meta-yocto + meta-yocto-bsp). Por exemplo ao estender un arquivo da receita, que se nomea por convenci\u00f3n coa extensi\u00f3n \".bb\" (como en, \u00abola.bb\u00bb) faise engadindo un arquivo co mesmo nome e a extensi\u00f3n \".bbappend\" (por exemplo, \"ola.bbappend\").\nIsto reduce drasticamente o traballo de mantemento, posto que os integradores de sistemas s\u00f3 te\u00f1en que realizar un seguimento de pequenas modificaci\u00f3ns ao arquivo .bbappend en lugar da copia completa. Ent\u00f3n, as actualizaci\u00f3ns de mantemento dos proxectos upstream h\u00e9rdanse reconstru\u00edndo a imaxe sen necesidade de editar ning\u00fan arquivo de metadatos. Isto sup\u00f3n unha vantaxe que xustifica os ciclos de traballo adicionais que se precisan para crear un pequeno arquivo \u00ab.bbappend\u00bb.\nPara poder executar \u00abpoky\u00ab, a plataforma de referencia do Proxecto Yocto, prec\u00edsase unha m\u00e1quina que execute Linux, con 80 GB de espazo libre en disco duro.\nYocto \u00e9 robusto e seguro, provendo as compa\u00f1\u00edas con capacidade extra para ser donas da tecnolox\u00eda que desenvolvan mediante Yocto."}
{"id": "494273", "revid": "89787", "url": "https://gl.wikipedia.org/wiki?curid=494273", "title": "Betacoronavirus", "text": "Os Betacoronavirus (\u03b2-CoVs ou Beta-CoVs) son un dos catro x\u00e9neros de coronavirus da subfamilia \"Orthocoronavirinae\", familia \"Coronaviridae\", orde \"Nidovirales\". Son virus de ARN monoctenario de sentido positivo con envoltura de orixe zoon\u00f3tico. Os x\u00e9neros de coronavirus est\u00e1n compostos de varias li\u00f1axes virais e o x\u00e9nero dos betacoronavirus cont\u00e9n catro li\u00f1axes. Na literatura vella este x\u00e9nero era co\u00f1ecido como coronavirus do grupo 2.\nOs Beta-CoVs de maior importancia cl\u00ednica para os humanos son o SARS-CoV (causante da SARS) e o SARS-CoV-2 (causante da COVID-19) da li\u00f1axe B, o MERS-CoV (causante da MERS) da li\u00f1axe C, e o OC43 e o HKU1 da li\u00f1axe A. O MERS-CoV \u00e9 o primeiro betacoronavirus pertencente \u00e1 li\u00f1axe C que se sabe que infecta humanos.\nOs x\u00e9neros \"Alphacoronavirus\" e \"Betacoronavirus\" descenden dunha poza x\u00e9nica de virus dos morcegos.\nVirolox\u00eda.\nOs \"Alphacoronavirus\" e \"Betacoronavirus\" infectan principalmente morcegos, pero tam\u00e9n infectan outras especies como os humanos, camelos e coellos. Os Beta-CoVs que causaron epidemias en humanos inducen xeralmente febre e s\u00edntomas respiratorios. Incl\u00faen:\nVer \"Coronavirus relacionado coa s\u00edndrome respiratoria aguda grave\" para detalles desta especie que se poden aplicar de forma xeral a outros virus deste x\u00e9nero.\nSecuencia xen\u00e9tica.\nOs coronavirus te\u00f1en un xenoma de gran tama\u00f1o que mide de 26 a 32 quilobases. A estrutura global do xenoma dun \u03b2-CoV \u00e9 similar \u00e1 dos outros CoVs, cun ORF1ab para unha poliprote\u00edna replicase (\"rep\", \"pp1ab\") que precede outros elementos. Esta gran poliprote\u00edna \u00e9 cortada en moitas prote\u00ednas non estruturais (ver a anotaci\u00f3n de UniProt da SARS \"rep\", ).\nEn maio de 2013, GenBank ti\u00f1a 46 xenomas completos publicados dos CoVs \u03b1- (grupo 1), \u03b2- (grupo 2), \u03b3- (grupo 3) e \u03b4- (grupo 4).\nClasificaci\u00f3n.\nDentro do x\u00e9nero \"Betacoronavirus\" (CoVs do grupo 2) reco\u00f1\u00e9cense comunmente catro li\u00f1axes (a, b, c e d).\nAs catro li\u00f1axes foron tam\u00e9n denominadas con letras gregas ou con n\u00fameros. Un novo subx\u00e9nero de introduci\u00f3n recente \u00e9 \"Hibecovirus\", que incl\u00fae o \"Bat Hp-betacoronavirus Zhejiang2013\" (Hp-betacoronavirus de morcego Zheijiang2013).\nMorfolox\u00eda.\nOs virus da li\u00f1axe A difiren dos outros do x\u00e9nero en que te\u00f1en unha prote\u00edna da esp\u00edcula m\u00e1is curta adicional chamada hemaglutinina esterase (HE) (). Crese que foi adquirida do virus da gripe C.\nO nome coronavirus deriva do lat\u00edn \"corona\", que significa 'coroa' ou 'halo', refer\u00edndose \u00e1 s\u00faa imaxe vista con microscopio electr\u00f3nico de esp\u00edculas que forman unha especie de coroa na s\u00faa superficie similar \u00e1 coroa solar. Esta morfolox\u00eda cr\u00e9ana os pepl\u00f3meros da esp\u00edcula viral (S), que son prote\u00ednas que poboan a superficie do virus e determinan o tropismo do h\u00f3spede. A orde Nidovirales denom\u00ednase polo lat\u00edn \"nidus\", que significa 'ni\u00f1o'. Ref\u00edrese \u00e1 produci\u00f3n nesta orde dun conxunto ani\u00f1ado 3\u2032-coterminal de ARNm subxen\u00f3micos durante a infecci\u00f3n.\nResolv\u00e9ronse varias estruturas das prote\u00ednas da esp\u00edcula. O dominio de uni\u00f3n ao receptor da prote\u00edna da esp\u00edcula dos \"Alphacoronavirus\" e \"Betacoronavirus\" \u00e9 catalogada como . A prote\u00edna da esp\u00edcula, unha a m\u00e1quina de fusi\u00f3n de tipo 1, ens\u00e1mblase nun tr\u00edmero (); a s\u00faa estrutura central lembra a das prote\u00ednas de fusi\u00f3n (F) dos paramixovirus. O uso do receptor non est\u00e1 moi conservado; por exemplo, entre os \"Sarbecovirus\", s\u00f3 unha sub-li\u00f1axe que cont\u00e9n o virus da SARS comparte o receptor ACE2."}
{"id": "494274", "revid": "5600043", "url": "https://gl.wikipedia.org/wiki?curid=494274", "title": "Maltine", "text": "Maltine \u00e9 un grupo de indie rock formada en Santiago de Compostela por Roc\u00edo Barrio e Pepe Hombre. Despois de varias maquetas lanzaron o seu primeiro EP, \"Interior Noite\", en abril do 2020."}
{"id": "494275", "revid": "27155", "url": "https://gl.wikipedia.org/wiki?curid=494275", "title": "Coronavirus do grupo 2", "text": ""}
{"id": "494278", "revid": "27155", "url": "https://gl.wikipedia.org/wiki?curid=494278", "title": "Sarbecovirus", "text": ""}
{"id": "494283", "revid": "89787", "url": "https://gl.wikipedia.org/wiki?curid=494283", "title": "Convenci\u00f3n para a protecci\u00f3n ambiental mari\u00f1a do Atl\u00e1ntico Nordeste", "text": "A Convenci\u00f3n para a protecci\u00f3n ambiental mari\u00f1a do Atl\u00e1ntico Nordeste ou Convenci\u00f3n OSPAR \u00e9 un convenio de regulaci\u00f3n da cooperaci\u00f3n internacional e de protecci\u00f3n dos ecosistemas mari\u00f1os da zona nordeste do oc\u00e9ano Atl\u00e1ntico. O seguimento e traballo baixo o amparo do convenio est\u00e1 xestionado pola Comisi\u00f3n OSPAR. Esta comisi\u00f3n componse de representantes dos 15 gobernos asinantes e da comisi\u00f3n europea, en representaci\u00f3n da Uni\u00f3n Europea.\nA Convenci\u00f3n OSPAR asinouse en Par\u00eds o 22 de setembro de 1992. Supuxo a uni\u00f3n e actualizaci\u00f3n da Convenci\u00f3n de Oslo, que regulaba o lixo mari\u00f1o nos oc\u00e9anos, e a Convenci\u00f3n de Par\u00eds de 1974 sobre do uso de recursos terrestres con impacto contaminante no mar. O nome do convenio \u00e9 a combinaci\u00f3n de Oslo e Par\u00eds.\nEsta convenci\u00f3n supuxo un cambio no xeito de protexer os ambientes mari\u00f1os pois intenta regular todas as fontes de poluci\u00f3n mari\u00f1a nun \u00fanico marco instrumental.\nHistoria.\nO buque de transporte de petr\u00f3leo \"Torrey Canyon\" afundiu en 1967 verteu 117 mil toneladas de petr\u00f3leo no Atl\u00e1ntico norte, provocando un enorme impacto ambiental. Ese afundimento iniciou as conversas internacionais e levou \u00e1 sinatura do Acordo de Bonn de 1969 para cooperar en relaci\u00f3n aos vertidos de petr\u00f3leos neste oc\u00e9ano.\nUnha seguinte convenci\u00f3n internacional, celebrada en Oslo en 1972, tratou a tem\u00e1tica da poluci\u00f3n mari\u00f1a pola liberaci\u00f3n nas augas de vertidos de residuos da frota naval e a\u00e9rea. O convenio resultante entrar\u00eda en vigor no 1974. As\u00ed mesmo, nese ano outra convenci\u00f3n en Par\u00eds avanzou debatendo a poluci\u00f3n con orixe terrestre que chega ao medio mari\u00f1o, xa que son unha fonte de vertidos con efectos nocivos nas augas mari\u00f1as. Esa convenci\u00f3n de Par\u00eds asinouse ese ano e entrou en vigor en 1978.\nEn Par\u00eds o 22 de setembro de 1992 xunt\u00e1ronse as convenci\u00f3ns de Oslo e Par\u00eds de xeito conxunto para a ratificaci\u00f3n dun novo acordo. Ese novo tratado internacional creou un novo acordo coa finalidade de protecci\u00f3n do medio mari\u00f1o do atl\u00e1ntico norte. O novo acordo, \"Convenci\u00f3n para a protecci\u00f3n dos ambientes mari\u00f1os do nordeste atl\u00e1ntico\", ou convenio OSPAR, que combina o nome dos dous convenios anteriores, foi ratificada por 15 estados e a Uni\u00f3n Europea. Os estados asinantes foron Alema\u00f1a, B\u00e9lxica, Espa\u00f1a, Finlandia, Francia, Holanda, Irlanda, Islandia, Noruega, Portugal, o Reino Unido, Suecia e a Uni\u00f3n Europea. Ademais destes, ratific\u00e1ronos tam\u00e9n Luxemburgo e Su\u00edza. No caso de Finlandia, inda que non \u00e9 un pa\u00eds con territorio na costa leste atl\u00e1ntica europea, si ten r\u00edos que fl\u00faen cara o mar de Barents. As\u00ed mesmo, fora un pa\u00eds activo en canto a participaci\u00f3n nos proxectos de reduci\u00f3n do lixo no Atl\u00e1ntico norte nas d\u00e9cadas anteriores. Do mesmo xeito, Luxemburgo e Su\u00edza non son pa\u00edses costeiros. Por\u00e9n, as augas fluviais do r\u00edo Rin, que desemboca no Atl\u00e1ntico, si pasa por eles.\nCada estado foi ratificando os acordos da convenci\u00f3n ata aprobarse a s\u00faa entrada en vigor o 15 de marzo de 1998. Con iso, finalizou a vixencia dos acordos de Par\u00eds e Oslo de 1974. A primeira comisi\u00f3n de seguimento ministerial da comisi\u00f3n OSPAR produciuse en Sintra, Portugal, en 1998. Nesa xuntanza aprobaron a extensi\u00f3n da cooperaci\u00f3n a \"todas as actividades humanas que puidesen afectar de xeito perxudicial \u00e1s \u00e1reas dos ecosistemas mari\u00f1os do nordeste Atl\u00e1ntico\". A estratexia al\u00ed establecida marcouse na li\u00f1a de protexer e conservar os ecosistemas e a biodiversidade mari\u00f1a, reducir as substancias nocivas vertidas e as radioactivas, a eutrofizaci\u00f3n e en conseguir varios retos de xesti\u00f3n ambiental en altamar.\nMalia a ese acordo, algunhas medidas da convenci\u00f3n non poden ser aplicadas dentro do marco desta. Competen aos acordos dos estados europeos no nordeste atl\u00e1ntico e atl\u00e1ntico norte dentro do marco do Consello internacional da Exploraci\u00f3n do Mar (ICES).\n\u00c1reas de traballo.\nA OSPAR ten unha estratexia de aplicaci\u00f3n definida no libro \"Estratexia ambiental do Atl\u00e1ntico Nordeste 2010-2020\". Nel def\u00ednense como aplicar a aproximaci\u00f3n de ecosistemas (definidas nunha primeira estratexia de actuaci\u00f3n), e cinco temas de actuaci\u00f3n (segunda estratexia de actuaci\u00f3n), que son: \n\u00c1reas Mari\u00f1as Protexidas pola OSPAR.\nDentro da augas competencia da OSPAR decl\u00e1ranse \u00e1reas mari\u00f1as protexidas.\nAs \u00e1reas mari\u00f1as protexidas prop\u00f3\u00f1enas os estados membros que te\u00f1en competencia sobre das s\u00faas augas dun xeito xurisdicional, ben por ser o estado soberano desas augas ou por estar dentro da s\u00faa zona econ\u00f3mica exclusiva. Ademais destas, p\u00f3dense declarar \u00e1reas f\u00f3ra das xurisdici\u00f3n de calquera estado membro por acordo dos pa\u00edses.\nA convenci\u00f3n ti\u00f1a declaradas en 2020 493 \u00e1reas mari\u00f1as protexidas. As \u00e1reas dentro da soberan\u00eda dos pa\u00edses membros supo\u00f1en a protecci\u00f3n de 181394,8\u00a0km2 e dentro da s\u00faas zonas econ\u00f3micas exclusivas 196,096.2\u00a0km2. Outras 7 \u00e1reas mari\u00f1as protexidas est\u00e1n f\u00f3ra das desas \u00e1reas de competencia e supo\u00f1en outros 464,839.7\u00a0km2 dos espazos protexidos da OSPAR. Estas \u00e1reas mari\u00f1as protexidas son:\nEn canto \u00e1s \u00e1reas OSPAR declaradas e vencelladas ao territorio de Espa\u00f1a, existen os seguintes \u00e1reas mari\u00f1as protexidas:"}
{"id": "494284", "revid": "4482", "url": "https://gl.wikipedia.org/wiki?curid=494284", "title": "Convenci\u00f3n OSPAR", "text": ""}
{"id": "494285", "revid": "54334", "url": "https://gl.wikipedia.org/wiki?curid=494285", "title": "Maria Manuel Mota", "text": "Maria Manuel Dias da Mota, nada en Vilanova de Gaia o 27 de abril de 1971, \u00e9 unha cient\u00edfica portuguesa experta en malaria.\nTraxectoria.\nEn 1992, na Universidade do Porto, obtivo unha licenciatura en biolox\u00eda, realizando a s\u00faa mestr\u00eda en inmunolox\u00eda en 1994, e o doutoramento en parasitolox\u00eda molecular en 1998, defendendo a s\u00faa tese \"Parasitolox\u00eda Molecular\" pola University College de Londres, Reino Unido. Realiza actividades acad\u00e9micas no Instituto de Medicamento Molecular, (IMM), como investigadora principal na Unidade de Malaria. e desde 2005, \u00e9 profesora convidada na Facultade de Medicina da Universidade de Lisboa. Durante a pandemia de enfermidade COVID-19 desenvolveu os test PCR que se fabrican en Portugal para a deteci\u00f3n do coronavirus nas persoas."}
{"id": "494286", "revid": "5863", "url": "https://gl.wikipedia.org/wiki?curid=494286", "title": "Museo de Galicia", "text": ""}
{"id": "494296", "revid": "5863", "url": "https://gl.wikipedia.org/wiki?curid=494296", "title": "Asemblea Nacional das Estudantes Galegas", "text": ""}
{"id": "494298", "revid": "5863", "url": "https://gl.wikipedia.org/wiki?curid=494298", "title": "S\u00edndrome respiratoria aguda severa", "text": ""}
{"id": "494305", "revid": "98629", "url": "https://gl.wikipedia.org/wiki?curid=494305", "title": "O calcio en biolox\u00eda", "text": "O calcio en biolox\u00eda exerce importantes funci\u00f3ns. En forma de i\u00f3n calcio (Ca2+) contrib\u00fae \u00e1 fisiolox\u00eda e bioqu\u00edmica das c\u00e9lulas dos seres vivos. Xoga un importante papel nas v\u00edas de transduci\u00f3n de sinais, onde act\u00faa como segundo mensaxeiro, na liberaci\u00f3n de neurotransmisores desde as neuronas, na contracci\u00f3n de todos os tipos de c\u00e9lulas musculares e na fecundaci\u00f3n dos \u00f3vulos. Moitos encimas requiren i\u00f3ns calcio como cofactores, inclu\u00edndo varios factores de coagulaci\u00f3n. O calcio extracelular \u00e9 tam\u00e9n importante para manter a diferenza de potencial a trav\u00e9s de membranas celulares excitables, as\u00ed como para a correcta formaci\u00f3n do tecido \u00f3seo, onde o fosfato c\u00e1lcico exerce un papel estrutural principal.\nOs niveis de calcio no plasma sangu\u00edneo en mam\u00edferos est\u00e1n estreitamente regulados, e os \u00f3sos act\u00faan como o sitio de almacenamento mineral principal. Os i\u00f3ns calcio, Ca2+, son liberados dos \u00f3sos \u00e1 corrente sangu\u00ednea baixo condici\u00f3ns controladas. O calcio \u00e9 transportado polo torrente sangu\u00edneo en forma de i\u00f3ns en disoluci\u00f3n ou unido a prote\u00ednas como a albumina s\u00e9rica. A hormona paratiroide segregada pola gl\u00e1ndula paratiroide regula a reabsorci\u00f3n de Ca2+ procedente do \u00f3so, a reabsorci\u00f3n nos riles cara \u00e1 circulaci\u00f3n, e o incremento na activaci\u00f3n da vitamina D3 a calcitriol. O calcitriol, a forma activa da vitamina D3, promove a absorci\u00f3n de calcio nos intestinos e \u00f3sos. A calcitonina segregada polas c\u00e9lulas parafoliculares da gl\u00e1ndula tiroide tam\u00e9n afecta os niveis de calcio ao opo\u00f1erse \u00e1 hormona paratiroide; por\u00e9n, a s\u00faa importancia fisiol\u00f3xica en humanos \u00e9 dubidosa.\nO calcio intracelular est\u00e1 almacenado en org\u00e1nulos que liberan repetidamente e despois reacumulan Ca2+ en resposta a eventos celulares espec\u00edficos. Os sitios de almacenamento incl\u00faen as mitocondrias e o ret\u00edculo endoplasm\u00e1tico.\nAs concentraci\u00f3ns caracter\u00edsticas de calcio en organismos modelo son: en \"E. coli\" 3mM (unido), 100nM (libre), en l\u00e9vedos de xemaci\u00f3n 2mM (unido), en c\u00e9lulas de mam\u00edferos 10-100nM (libre) e no plasma sangu\u00edneo 2mM.\nHumanos.\nRecomendaci\u00f3ns diet\u00e9ticas.\nO Instituto de Medicina dos Estados Unidos (IOM) estableceu unhas inxestas diarias recomendadas (concretamente, na s\u00faa terminolox\u00eda, RDAs, Recommended Daily Allowances ou raci\u00f3ns diarias recomendadas para o calcio en 1997 e actualizou eses valores en 2011. Ver t\u00e1boa. A \nAutoridade de Seguridade Alimentaria Europea (EFSA) usa o termo Inxesta de Referencia da Poboaci\u00f3n (Population Reference Intake, PRIs) en lugar das RDAs e estableceu unhas cifras algo diferentes: idades de 4\u201310 anos, 800\u00a0mg; idades de 11\u201317, 1150\u00a0mg; idades de 18\u201324 1000\u00a0mg, e &gt;25 anos, 950\u00a0mg.\nDebido \u00e1 preocupaci\u00f3n polos efectos secundarios adversos a longo prazo como a calcificaci\u00f3n de arterias e c\u00e1lculos renais, o IOM e a EFSA estableceron os Niveis de Inxesta Superior Tolerable (ULs) para a combinaci\u00f3n de calcio dietario e suplementario. Segundo a IOM, nas persoas de idades entre 9 e 18 anos non deber\u00eda exceder os 3000\u00a0mg/d\u00eda; entre 19 e 50 anos non deber\u00edan exceder 2500\u00a0mg/d\u00eda; en idades &gt;51, non exceder 2000\u00a0mg/d\u00eda. A EFSA estableceu ULs de 2500\u00a0mg/d\u00eda para adultos pero decidiu que a informaci\u00f3n para nenos e adolescentes non era suficiente para determinar as ULs.\nSa\u00fade.\nA Autoridade de Seguridade Alimentaria Europea (EFSA) conclu\u00edu que \"o calcio contrib\u00fae ao desenvolvemento normal dos \u00f3sos.\" A EFSA rexeitou a afirmaci\u00f3n de que exist\u00eda unha relaci\u00f3n de causa e efecto entre a inxesta dietaria de calcio e potasio e o mantemento dun balance normal \u00e1cido-base. A EFSA tam\u00e9n rexeitou a realci\u00f3n entre o calcio e o mantemento de u\u00f1as, cabelos, l\u00edpidos do sangue, s\u00edndrome premenstrual e peso corporal.\nNos Estados Unidos, a\u00ednda que como regra xeral no etiquetado e comercializaci\u00f3n dos suplementos diet\u00e9ticos non est\u00e1 permitido facer menci\u00f3n de que serven para a prevenci\u00f3n e tratamento de doenzas, a FDA revisou os datos cient\u00edficos para certos alimentos e suplementos, chegando a conclusi\u00f3n de que hai un acordo cient\u00edfico significativo para poder facer certas afirmaci\u00f3ns sobre sa\u00fade sempre que sexan expresadas na publicidade de forma espec\u00edfica. Unha norma inicial que permit\u00eda facer afirmaci\u00f3ns sobre a sa\u00fade con respecto aos suplementos de calcio da dieta en relaci\u00f3n \u00e1 osteoporose foi despois emendada para inclu\u00edr os suplementos de calcio e vitamina D, desde o 1 de xaneiro de 2010. Exemplos de frases que se permiten son as de m\u00e1is abaixo. Para poder inclu\u00edr estas frases un suplemento diet\u00e9tico debe conter polo menos un 20% da Inxesta Dietaria de Referencia, que para o calcio \u00e9 de polo menos 260\u00a0mg/porci\u00f3n.\nEn 2005 a FDA aprobou que se pod\u00eda inclu\u00edr a seguinte afirmaci\u00f3n sobre o calcio e a hipertensi\u00f3n: \"Algunhas evidencias cient\u00edficas suxiren que os suplementos de calcio poden reducir o risco de hipertensi\u00f3n. Por\u00e9n, a FDA determinou que as evidencias son inconsistentes e non conclu\u00edntes.\" As evidencias sobre a hipertensi\u00f3n inducida polo embarazo e a preeclampsia foron consideradas non conclu\u00edntes. O mesmo ano aprobouse outra afirmaci\u00f3n sobre o calcio e o cancro de colon, que era: \"Algunhas evidencias suxiren que os suplementos de calcio poden reducir o risco de cancro de colon/recto, por\u00e9n, a FDA determinou que estas evidencias son limitadas e non clnclu\u00edntes.\" As evidencias similares para os cancros de mama e pr\u00f3stata foron consideradas non conclu\u00edntes. Tam\u00e9n se rexeitaron afirmaci\u00f3ns sobre a protecci\u00f3n que daba o calcio ante a formaci\u00f3n de c\u00e1lculos renais e trastornos ou dores menstruais.\nContido nos alimentos.\nUnha t\u00e1boa completa do contido en calcio de diversos alimentos (n miligramos) pode consultarse na p\u00e1xina web do Departamento de Agricultura dos Estados Unidos, para medidas com\u00fans como por cada 100 gramos ou por cada raci\u00f3n normal.\nMedida no sangue.\nA cantidade de calcio no plasma sangu\u00edneo pode medirse como \"calcio total\", que incl\u00fae tanto o calcio unido a prote\u00ednas coma o libre. En contraste, o \"calcio ionizado\" \u00e9 unha medida do calcio libre. Un nivel anormalmente alto de calcio no plasma demom\u00ednase hipercalcemia e un nivel anormalmente baixo, hipocalcemia, onde \"anormal\" se refire xeralmente a valores f\u00f3ra do rango de referencia.\nOs m\u00e9todos principais para medir o calcio s\u00e9rico son:\nA cantidade total de Ca2+ presente nun tecido pode medirse usando espectroscop\u00eda de absorci\u00f3n at\u00f3mica, na cal o tecido \u00e9 vaporizado e queimado. Para medir a concentraci\u00f3n de Ca2+ ou a distribuci\u00f3n espacial dentro do citoplasma da c\u00e9lula in vivo ou in vitro, poden utilizarse diversos reporteiros fluorescentes. Entre estes est\u00e1n tinguiduras fluorescentes que se unen ao calcio permeables na c\u00e9lula, como Fura-2 ou variantes de preparadas por enxe\u00f1ar\u00eda xen\u00e9tica da prote\u00edna fluorescente verde (GFP) como o denominado Cameleon.\nCalcio corrixido.\nComo o acceso ao calcio ionizado non sempre \u00e9 posible, pode utilizarse no seu lugar o calcio corrixido. Para calcular o calcio corrixido en mmol/L t\u00f3mase o calcio total en mmol/L e s\u00famase a (40 menos a albumina s\u00e9rica en g/L) multiplicada por 0,2). Por\u00e9n, hai certa discusi\u00f3n sobre a utilidade da medida de calcio corrixido, xa que poder\u00eda non ser mellor que a do caclcio total.\nOutros animais.\nVertebrados.\nEn vertebrados os i\u00f3ns calcio, igual que outros i\u00f3ns, son de vital importancia en moitos procesos fisiol\u00f3xicos, polo que a s\u00faa concentraci\u00f3n se mant\u00e9n dentro de l\u00edmites espec\u00edficos para asegurar unha axeitada homeostase. Isto \u00e9 evidente co calcio do plasma sangu\u00edneo humano, que \u00e9 unha das variables fisiol\u00f3xicas que est\u00e1 m\u00e1is estreitamente regulada no corpo humano. Os niveis normais en plasma non var\u00edan m\u00e1is de 1-2%. Aproximadamente a metade de todo o calcio ionizado circula en forma non unida a outras mol\u00e9culas, e a outra metade est\u00e1 en complexo con prote\u00ednas do plasma como a albumina s\u00e9rica, e tam\u00e9n unido a ani\u00f3ns como o bicarbonato, citrato, fosfato e sulfato.\nDiferentes tecidos conte\u00f1en calcio en diferentes concentraci\u00f3ns. Por exemplo, o Ca2+ (principalmente fosfato c\u00e1lcico e algo de sulfato c\u00e1lcico) \u00e9 o compo\u00f1ente m\u00e1is importante (e espec\u00edfico) do \u00f3so e da cartilaxe calcificada. Nos humanos, o contido corporal total de calcio est\u00e1 presente maiormente en forma de mineral do \u00f3so (un 99%). Neste estado, practicamente non est\u00e1 dispo\u00f1ible para o intercambio/biodispo\u00f1ibilidade. A maneira de sortear esta limitaci\u00f3n \u00e9 o proceso da reabsorci\u00f3n \u00f3sea, na cal o calcio se libera \u00e1 circulaci\u00f3n sangu\u00ednea pola acci\u00f3n dunhas c\u00e9lulas do tecido \u00f3seo chamadas osteoclastos. O resto do calcio est\u00e1 presente nos flu\u00eddos extracelulares e intracelulares.\nNunha c\u00e9lula t\u00edpica a concentraci\u00f3n intracelular de i\u00f3n calcio \u00e9 aproximadamente 100 nM, pero sofre incrementos multiplic\u00e1ndose por de 10 a 100 durante a realizaci\u00f3n de varias funci\u00f3ns celulares. O calcio intracelular mantense relativamente baixo con respecto ao flu\u00eddo extracelular, nunha magnitude de aproximadamente 12000 veces menos. Este gradiente mantense grazas a bombas de calcio da membrana plasm\u00e1tica que utilizan a enerx\u00eda do ATP, e un almacenamento aprezable dentro de compartimentos intracelulares. En c\u00e9lulas excitables electricamente, como os m\u00fasculos esquel\u00e9ticos e card\u00edacos e neuronas, a despolarizaci\u00f3n da membrana orixina unha entrada transitoria de Ca2+ e as concentraci\u00f3ns citos\u00f3licas de Ca2+ alcanzan 1 uM. As mitocondrias poden secuestrar e almacenar parte dese Ca2+. Estimouse que a concentraci\u00f3n de calcio libre da matriz mitocondrial sobe a decenas de micromoles in situ durante a actividade neuronal.\nEfectos.\nOs efectos do calcio en c\u00e9lulas humanas son espec\u00edficas, o que significa que diferentes tipos de c\u00e9lulas responden de distintas maneiras. Por\u00e9n, en certas circunstancias, a s\u00faa acci\u00f3n pode ser m\u00e1is xeral. Os i\u00f3ns Ca2+ son un dos segundos mensaxeiros m\u00e1is com\u00fans usados en transduci\u00f3n de sinais. Entran no citoplasma desde o exterior da c\u00e9lula a trav\u00e9s da membrana plasm\u00e1tica por medio de canles de calcio (como as prote\u00ednas ligadoras do calcio ou canles de calcio reguladas por voltaxe), ou desde alg\u00fan almac\u00e9n de calcio interno, como o ret\u00edculo endoplasm\u00e1tico e as mitocondrias. Os niveis de calcio intracelular est\u00e1n regulados por prote\u00ednas de transporte que o retiran da c\u00e9lula. Por exemplo, o intecambiador de sodio-calcio usa enerx\u00eda do gradiente electroqu\u00edmico de sodio acoplando o fluxo de sodio que entra na c\u00e9lula (a favor do seu gradiente de concentraci\u00f3n) co transporte de calcio f\u00f3ra da c\u00e9lula. Ademais, a ATPase de Ca2+ da membrana plasm\u00e1tica obt\u00e9n enerx\u00eda para bombear o calcio f\u00f3ra da c\u00e9lula ao hidrolizar o adenos\u00edn trifosfato (ATP). En neuronas, canles i\u00f3nicas selectivas para o calcio dependentes de voltaxe son importantes para a transmisi\u00f3n sin\u00e1ptica por medio da liberaci\u00f3n de neurotransmisores na fenda sin\u00e1ptica por fusi\u00f3n vesicular de ves\u00edculas sin\u00e1pticas.\nA funci\u00f3n do calcio na contracci\u00f3n muscular descubriuna xa en 1882 Ringer. Posteriores investigaci\u00f3ns revelar\u00edan o seu papel como mensaxeiro un s\u00e9culo m\u00e1is tarde. Como a s\u00faa acci\u00f3n est\u00e1 interconectada co AMP c\u00edclico, denom\u00ednanse mensaxeiros sin\u00e1rquicos. O calcio pode unirse a varias prote\u00ednas moduladas polo calcio como a troponina-C (a primeira que se identificou) e a calmodulina, prote\u00ednas que c\u00f3mpren para promover a contacci\u00f3n muscular.\nNas c\u00e9lulas endoteliais que tapizan o interior dos vasos sangu\u00edneos, os i\u00f3ns Ca2+ poden regular varias v\u00edas de sinalizaci\u00f3n, que causan que o m\u00fasculo liso que rodea os vasos sangu\u00edneos se relaxe. Algunhas destas v\u00edas activadas polo Ca2+ son a estimulaci\u00f3n do enzima eNOS para producir \u00f3xido n\u00edtrico, e a estimulaci\u00f3n de canles de Kca para o efluxo de K+ que causan a hiperpolarizaci\u00f3n da membrana celular. Tanto o \u00f3xido n\u00edtrico coma a hiperpolarizaci\u00f3n causan que o m\u00fasculo liso se relaxe para regular a cantidade de ton dos vasos sangu\u00edneos. Por\u00e9n, a disfunci\u00f3n nestas v\u00edas activadas polo Ca2+ pode levar a un incremento do ton muscular causado pola contracci\u00f3n do m\u00fasculo liso non regulada. Este tipo de disfunci\u00f3n pode observarse en doenzas cardiovasculares, hipertensi\u00f3n arterial e diabetes.\nA coordinaci\u00f3n do calcio xoga un importante papel en definir a estrutura e funci\u00f3n das prote\u00ednas. Un exemplo dunha prote\u00edna con coordinaci\u00f3n co calcio \u00e9 o factor de von Willebrand, que ten un papel esencial na formaci\u00f3n de co\u00e1gulos de sangue. Descubriuse usando medidas de pinzas \u00f3pticas dunha soa mol\u00e9cula, que o facor de von Willebrand unido ao calcio act\u00faa como un sensor da forza de cizalladura no sangue. Esta forza causa o despregamento do dominio A2 do factor de von Willebrand, cuxa velocidade de despregamento \u00e9 drasticamente aumentada en presenza de calcio.\nAdaptaci\u00f3n.\nO fluxo de i\u00f3n Ca2+ regula varios sistemas de segundo mensaxeiro na adaptaci\u00f3n neural nos sistemas visual, auditivo e olfactico. Pode con frecuencia unirse \u00e1 calmodulinacomo ocorre no sistema olfactivo para potenciar ou reprimir as canles de cati\u00f3ns. Outras veces o cambio do nivel de calcio pode en realidade liberar aguanilil ciclase da inhibici\u00f3n, como no sistema fotorreceptor. O i\u00f3n Ca2+ pode tam\u00e9n determinar a velocidade de adaptaci\u00f3n nun sistema neural dependendo dos receptores e prote\u00ednas que variaron a afinidade para detectar os niveis de calcio para abrir ou pechar canles a alta e baixa concentraci\u00f3n de calcio na c\u00e9lula nese momento.\nEfectos negativos e patolox\u00eda.\nUn decrecemento substancial no Ca2+ extracelular pode orixinar unha condici\u00f3n co\u00f1ecida como tetania hipocalc\u00e9mica, que est\u00e1 marcada pola descarga espont\u00e1nea de motoneuronas. Ademais, a hipocalcemia grave empezar\u00e1 a afectar aspectos da coagulaci\u00f3n do sangue e transduci\u00f3n de sinais.\nOs i\u00f3ns Ca2+ podenn danar as c\u00e9lulas se entran en excesiva cantidade (por exemplo, no caso de excitotoxicidade, ou sobreexcitaci\u00f3n de circu\u00edtos neurais, que pode ocorrer nas enfermidades nerodexenrativas, ou despois de lesi\u00f3ns como traumas cerebrais ou accidentes cerebrovasculares). A entrada excesiva de calcio nunha c\u00e9lula pode danala ou mesmo causar que sufra apoptose, ou morte por necrose. O calcio tam\u00e9n act\u00faa como un dos reguladores primarios do estr\u00e9s osm\u00f3tico (shock osm\u00f3tico). O calcio plasm\u00e1tico cronicamente elevado (hipercalcemia) est\u00e1 asociado coas arritmias card\u00edacas e un decrecemento da excitabilidade neuromuscular. Unha causa da hipercalcemia \u00e9 unha condici\u00f3n co\u00f1ecida como hiperparatiroidismo.\nInvertebrados.\nAlg\u00fans invertebrados usan compostos de calcio para constru\u00edr o seu exoesqueleto (cunchas de carbonato c\u00e1lcico e cascas de quitina e carbonato c\u00e1lcico) ou dermatoesqueletos (placas de equinodermos) e as esp\u00edculas calcarias de certos por\u00edferos (noutros son sil\u00edcicas).\nPlantas.\nPeche de estomas.\nCando o \u00e1cido absc\u00edsico sinaliza \u00e1s c\u00e9lulas oclusivas dos estomas, o Ca2+ libre entra no citosol desde f\u00f3ra da c\u00e9lula e desde almac\u00e9ns internos, revertendo o gradiente de concentraci\u00f3n polo que o K+ empeza a sa\u00edr da c\u00e9lula. A perda de solutos fai a c\u00e9lula m\u00e1is fl\u00e1cida e pecha os poros estom\u00e1ticos.\nDivisi\u00f3n celular.\nO calcio \u00e9 un i\u00f3n necesario na formaci\u00f3n do fuso mit\u00f3tico. Sen o fuso mit\u00f3tico, a mitose non pode ocorrer. A\u00ednda que as follas novas te\u00f1en unha maior necesidade de calcio, as follas vellas conte\u00f1en maiores cantidades de calcio porque o calcio \u00e9 relativamente inm\u00f3bil no corpo da planta. Non se transporta polo floema porque pode unirse a outros i\u00f3ns nutrientes e precipitar f\u00f3ra das soluci\u00f3ns l\u00edquidas.\nFunci\u00f3ns estruturais.\nO Ca2+ \u00e9 un compo\u00f1ente esencial da parede celular e membrana celular das plantas, e \u00e9 utilizado como un cati\u00f3n para equilibrar os ani\u00f3ns org\u00e1nicos no vac\u00faolo das plantas. A concentraci\u00f3n de Ca2+ do vac\u00faolo pode alcanzar niveis milimolares. O uso m\u00e1is sorprendente do Ca2+ como elemento estrutural nas algas ocorre nos cocolit\u00f3foros mari\u00f1os, que utilizan o Ca2+ para formar as placas de carbonato c\u00e1lcico, coas que est\u00e1n cubertos.\nO calcio c\u00f3mpre tam\u00e9n para formar as pectinas na l\u00e1mina media das c\u00e9lulas acabadas de dividirse.\nO calcio \u00e9 necesario para estabilizar a permeabilidade da membrana plasm\u00e1tica. Sen calcio, as paredes celulares non poden estabilizarse e manter o seu contido. Isto \u00e9 particularmente importante en froitos en desenvolvemento. Sen calcio, as paredes celulares son febles e incapaces de reter os contidos do froito.\nAlgunhas plantas acumulan calcio nos seus tecidos, o que as fai m\u00e1is firmes. O calcio \u00e9 almacenado nos plastidios como cristais de oxalato de calcio.\nSinalizaci\u00f3n celular.\nOs i\u00f3ns Ca2+ mant\u00e9\u00f1ense usualmente a niveis nanomolares no citosol das c\u00e9lulas vexetais e act\u00faan en diversas v\u00edas de transduci\u00f3n de sinais como segundos mensaxeiros."}
{"id": "494306", "revid": "27155", "url": "https://gl.wikipedia.org/wiki?curid=494306", "title": "Calcio en biolox\u00eda", "text": ""}
{"id": "494317", "revid": "23204", "url": "https://gl.wikipedia.org/wiki?curid=494317", "title": "Klaus-Dietrich Flade", "text": "Klaus-Dietrich Flade, nado en Buedesheim o 23 de agosto de 1952, \u00e9 un astronauta alem\u00e1n que formou parte das misi\u00f3ns Soiuz TM-14 e Soiuz TM-13.\nTraxectoria.\nFlade graduouse na escola para oficiais da Forza A\u00e9rea de Alema\u00f1a en 1976. Graduouse en tecnolox\u00eda aeroespacial e en enxe\u00f1er\u00eda e qu\u00edmica en 1980 na Universidade de M\u00fanic. Participou nas misi\u00f3n Soiuz TM-14 e Soiuz TM-13 en 1992, pasando un total de 7,91 d\u00edas no espazo."}
{"id": "494318", "revid": "25871", "url": "https://gl.wikipedia.org/wiki?curid=494318", "title": "Felipe Criado Mart\u00edn", "text": "Felipe Criado Mart\u00edn, nado en Xix\u00f3n o 8 de xaneiro de 1928 e finado en Mera (Oleiros) o 22 de novembro de 2013 foi un pintor, profesor e cr\u00edtico de arte espa\u00f1ol da posguerra, destacado polas s\u00faas obras en distintos soportes e polo seu dominio do debuxo.\nTraxectoria.\nFillo de pais castel\u00e1ns, Felipe Criado naceu en Xix\u00f3n, mais debido \u00e1 carreira militar do seu pai, carabineiro, vive a s\u00faa nenez en Asturias, Catalu\u00f1a e Santander antes de instalarse en Galicia. Comezou a carreira de medicina na Universidade de Santiago de Compostela, pero abandonou os estudos para aprender modelado no obradoiro do escultor Francisco Asorey e na Escola de Artes e Oficios de Santiago. En 1954 ingresou na Escola da Academia de Belas Artes de San Fernando en Madrid (1954-1959), onde compartiu formaci\u00f3n con pintores como Antonio L\u00f3pez, Lucio Mu\u00f1oz, Amalia Avia ou Isabel Quintanilla. De volta na capital galega, colaborou como cr\u00edtico de arte no peri\u00f3dico La Noche. En 1961 ga\u00f1ou a c\u00e1tedra de Anatom\u00eda Art\u00edstica na Escola de Artes e Oficios compostel\u00e1 e dous anos despois, a c\u00e1tedra de Debuxo para centros de ensino medio. Desenvolveu a s\u00faa actividade docente en Santiago e posteriormente na Coru\u00f1a, onde se instala en 1967.\nAo longo da s\u00faa traxectoria realizou varias exposici\u00f3ns individuais e colectivas, tanto en Galicia (Museo do Pobo Galego, Fundaci\u00f3n Caixa Galicia, Galer\u00eda Ceibe, Sala Giannini, etc.) coma noutras cidades espa\u00f1olas e estranxeiras (Madrid, M\u00e1laga, Oviedo, Huesca, Xix\u00f3n, Barcelona, Os \u00c1nxeles, Santiago de Chile, R\u00edo de Xaneiro, etc.). As obras de Felipe Criado p\u00f3dense atopar en distintos espazos expositivos como o Museo do Pobo Galego, o Centro Galego de Arte Contempor\u00e1nea, o Instituto Cervantes, o Museo de Belas Artes da Coru\u00f1a, o Museo Provincial de Lugo, o Museo Qui\u00f1ones de Le\u00f3n e a Real Academia Galega de Belas Artes, entre outros.\nFoi membro da Real Academia Galega de Belas Artes desde 1996 e recibiu importantes galard\u00f3ns como a medalla de prata da Exposici\u00f3n Trienal de Pintura de Santiago.\nObra.\nA pintura de Felipe Criado pertence ao expresionismo neobarroquista; \u00e9 l\u00fadica, alegre, expresiva, e ten como base un magn\u00edfico dese\u00f1o e unha paleta rica e quente. Paisaxista nas s\u00faas primeiras obras, foi incorporando co tempo a figura humana, en especial a feminina, sobre a que \"equilibra a realidade e a fantas\u00eda\", \"o mundo tanxible\" e \"o mundo irreal\" dos so\u00f1os. Sinoptiza as s\u00faas criaturas nun alarde de curvas de excelente composici\u00f3n r\u00edtmica, dot\u00e1ndoas dunha iron\u00eda moi peculiar .\nAmais de distinguirse no debuxo e a pintura, traballou o mural, o gravado e o dese\u00f1o de cer\u00e1mica."}
{"id": "494319", "revid": "72012", "url": "https://gl.wikipedia.org/wiki?curid=494319", "title": "Atlas SLV-3D", "text": ""}
{"id": "494320", "revid": "22570", "url": "https://gl.wikipedia.org/wiki?curid=494320", "title": "FLTSATCOM", "text": "FLTSATCOM (acr\u00f3nimo de \"Fleet Satellite Communications System\") \u00e9 o nome dunha serie de sat\u00e9lites de comunicaci\u00f3ns militares dos Estados Unidos constru\u00eddos por TRW para a Armada. Lanz\u00e1ronse oito entre 1978 e 1989, todos desde Cabo Ca\u00f1averal, e dos cales dous fallaron. O sistema de sat\u00e9lites proporcionaba unha cobertura global na banda de UHF entre aeronaves, buques, submarinos, instalaci\u00f3ns en terra e o Mando A\u00e9reo Estrat\u00e9xico. Os sat\u00e9lites poden dividirse en dous bloques: o primeiro, que abarca os cinco primeiros sat\u00e9lites, eran m\u00e1is lixeiros e con menos capacidades que os do segundo bloque. Os sat\u00e9lites FLTSATCOM foron substitu\u00eddos polos sat\u00e9lites UFO.\nFLTSATCOM 1, 2, 3, 4 e 5 (Bloque 1).\nOs sat\u00e9lites do primeiro bloque ti\u00f1an unha masa duns 1880\u00a0kg e unha esperanza de vida de 12 anos en \u00f3rbita. Usaban 12 transpondedores en UHF e se alimentaban mediante paneis solares. Ti\u00f1an unha antena principal duns 3 m de di\u00e1metro. Os cinco foron lanzados mediante foguetes Atlas SLV-3D, co \u00faltimo inoperativo debido a un problema durante o lanzamento.\nFLTSATCOM 6, 7 e 8 (Bloque 2).\nOs sat\u00e9lites do segundo bloque ti\u00f1an unha maior masa, ata uns 2300\u00a0kg, unha esperanza de vida de 12 anos en \u00f3rbita e tam\u00e9n 12 transpondedores, as\u00ed como a mesma antena de 3 metros de di\u00e1metro. Adicionalmente levaban unha antena helicoidal de case 4 m de longo. Os paneis solares lles proporcionaban ata 1200 W de potencia. A bordo levaban tam\u00e9n equipamento para a banda EHF a modo de proba, para novos terminais en desenvolvemento. Os tres foron lanzados mediante foguetes Atlas G, co \u00faltimo inoperativo debido a un problema durante o lanzamento."}
{"id": "494321", "revid": "72012", "url": "https://gl.wikipedia.org/wiki?curid=494321", "title": "Fleet Satellite Communications System", "text": ""}
{"id": "494322", "revid": "72012", "url": "https://gl.wikipedia.org/wiki?curid=494322", "title": "FLTSATCOM 7", "text": ""}
{"id": "494323", "revid": "72012", "url": "https://gl.wikipedia.org/wiki?curid=494323", "title": "FLTSATCOM 6", "text": ""}
{"id": "494324", "revid": "72012", "url": "https://gl.wikipedia.org/wiki?curid=494324", "title": "FLTSATCOM 8", "text": ""}
{"id": "494325", "revid": "72012", "url": "https://gl.wikipedia.org/wiki?curid=494325", "title": "FLTSATCOM 5", "text": ""}
{"id": "494326", "revid": "72012", "url": "https://gl.wikipedia.org/wiki?curid=494326", "title": "FLTSATCOM 1", "text": ""}
{"id": "494327", "revid": "72012", "url": "https://gl.wikipedia.org/wiki?curid=494327", "title": "FLTSATCOM 2", "text": ""}
{"id": "494328", "revid": "72012", "url": "https://gl.wikipedia.org/wiki?curid=494328", "title": "FLTSATCOM 3", "text": ""}
{"id": "494329", "revid": "72012", "url": "https://gl.wikipedia.org/wiki?curid=494329", "title": "FLTSATCOM 4", "text": ""}
{"id": "494332", "revid": "98629", "url": "https://gl.wikipedia.org/wiki?curid=494332", "title": "Edith Anne Stoney", "text": "Edith Anne Stoney, nada en Dubl\u00edn o 6 de xaneiro de 1869 e finada o 25 de xu\u00f1o de 1938, foi unha f\u00edsica nada no seo dunha familia anglo-irlandesa de tradici\u00f3n cient\u00edfica. \u00c9 considerada a primeira muller f\u00edsica m\u00e9dica.\nTraxectoria.\nEdith Stoney era filla de George Johnstone Stoney, un f\u00edsico eminente que acu\u00f1ou o termo electr\u00f3n en 1891 como a \"unidade fundamental de cantidade de electricidade\", e a s\u00faa esposa e curm\u00e1, Margaret Sophia Stoney. Un dos seus dous irm\u00e1ns, George Gerald, era enxe\u00f1eiro e membro da Royal Society . Unha das s\u00faas d\u00faas irm\u00e1s, Florence Stoney, era radi\u00f3loga e recibiu unha OBE. O seu primo era o f\u00edsico dublin\u00e9s George Francis FitzGerald , e o seu t\u00edo Bindon Blood Stoney era enxe\u00f1eiro do porto de Dubl\u00edn, famoso por constru\u00edr varios das principais pontes de Dubl\u00edn e desenvolver o Quasyde.\nEdith Stoney demostrou un considerable talento matem\u00e1tico e obtivo unha bolsa no Newnham College, Cambridge, onde conseguiu o primeiro posto no exame\u00a0Tripos arte I en 1893. Con todo, non se lle concedeu un t\u00edtulo da Universidade de Cambridge, xa que as mulleres foron exclu\u00eddas da gradaci\u00f3n ata 1948. Durante a s\u00faa estancia en Newnham, estivo a cargo do telescopio do College. M\u00e1is tarde conced\u00e9uselle unha licenciatura e un m\u00e1ster do Trinity College de Dubl\u00edn, despois de que aceptasen mulleres en 1904.\nDespois de traballar brevemente nos c\u00e1lculos das turbinas a gas e no dese\u00f1o dos reflectores para Sir Charles Algernon Parsons, ocupou un posto de profesora de matem\u00e1ticas no Colexio de Damas de Cheltenham.\nLondon School of Medicine for Women.\nPor mor da Lei M\u00e9dica de 1876, era ilegal que as instituci\u00f3ns acad\u00e9micas impedisen o acceso \u00e1 educaci\u00f3n m\u00e9dica por motivos de x\u00e9nero. A primeira escola de medicina para mulleres en Gran Breta\u00f1a foi establecida en 1874 pola Dra. Sophia Jex-Blake en previsi\u00f3n desta lei. A London School of Medicine for Women pasou rapidamente a formar parte da Universidade de Londres, con ensino cl\u00ednico no Royal Free Hospital. Florence, a irm\u00e1 de Edith, era estudante da escola, graduouse en medicina con honras en 1895 e obtivo o seu doutoramento en 1898. Mentres tanto, Edith obtivo un nomeamento como profesora de f\u00edsica na escola en 1899. As s\u00faas primeiras tarefas foron establecer un laboratorio de f\u00edsica e dese\u00f1ar o curso de f\u00edsica. O laboratorio planificouse para 20 estudantes, e o contido do curso era f\u00edsica pura, como o requiren as regulaci\u00f3ns da universidade; inclu\u00eda mec\u00e1nica, magnetismo, electricidade, \u00f3ptica, son, calor e enerx\u00eda.\nEn 1901, o Royal Free Hospital nomeou a Florencia nun novo posto a tempo parcial. En abril seguinte, as d\u00faas irm\u00e1s abriron un novo servizo de raios X no departamento el\u00e9ctrico.\nDurante a s\u00faa estancia no Royal Free Hospital, as d\u00faas irm\u00e1s apoiaron activamente o movemento polo sufraxio feminino, a\u00ednda que se opuxeron \u00e1 acci\u00f3n violenta directa coa que m\u00e1is tarde se asociou.\nDurante a s\u00faa estancia na escola, tam\u00e9n desempe\u00f1ou un papel central na Federaci\u00f3n Brit\u00e1nica de Mulleres Universitarias (BFUW). Foi elixida tesoureira, na s\u00faa ausencia, na primeira reuni\u00f3n executiva do 9 de outubro de 1909, cargo que ocupou ata finais de maio de 1915. Comprometeuse cada vez m\u00e1is co lobby pol\u00edtico da Federaci\u00f3n. Na reuni\u00f3n executiva do 19 de outubro de 1912, propuxo os nomes de dous membros dun subcomit\u00e9 para asegurar a aprobaci\u00f3n como lei dun proxecto de lei que permitise \u00e1s mulleres converterse en avogadas, procuradoras ou axentes parlamentarias. A lexislaci\u00f3n foi finalmente promulgada despois da guerra dentro da Lei de Descualificaci\u00f3n (Remoci\u00f3n) de Sexo de 1919.\nEdith Stoney renunciou ao seu posto na escola en marzo de 1915. A Edith Stoney ofrec\u00e9ronlle 300 libras ao presentar a s\u00faa renuncia.\nA primeira guerra mundial.\nTanto Florence como Edith ofreceron os seus servizos \u00e1 Cruz Vermella Brit\u00e1nica na Oficina de Guerra de Londres, para proporcionar un servizo radiol\u00f3xico de apoio \u00e1s tropas en Europa, o d\u00eda en que Gran Breta\u00f1a declarou a guerra. A s\u00faa oferta foi rexeitada, porque eran mulleres. Florence creou a s\u00faa propia unidade coa Women\u2019s Imperial Service League e pasou os seguintes 6 meses en Europa. Edith organizou as subministraci\u00f3ns desde Londres, onde tam\u00e9n serviu no comit\u00e9 da liga. Florence volveu a Londres cando Edith renunciou \u00e1 Escola de Medicina para Mulleres de Londres. Edith p\u00faxose en contacto cos Hospitais de Mulleres Escocesas (SWH), unha organizaci\u00f3n formada en 1914 para dar apoio m\u00e9dico no campo de batalla e financiada polo movemento de sufraxio feminino. A organizaci\u00f3n obtivera un acordo para establecer un novo hospital en tendas de campa\u00f1a de 250 camas no Domaine de Chanteloup, Sainte-Savine, preto de Troyes (Francia), financiado polos colexios femininos de Cambridge de Girton e Newnham. Al\u00ed Edith estableceu a estereoscop\u00eda para localizar balas e metralla e introduciu o uso dos raios X no diagn\u00f3stico da gangrena gasosa.\nM\u00e1is tarde foi asignada ao Corpo Expedicionario de Oriente con orde de trasladarse a Serbia. Tras embarcar no buque de vapor Mossoul en Marsella, chegaron a Sal\u00f3nica (co\u00f1ecida como Tesal\u00f3nica na Grecia moderna) o 3 de novembro, onde tomaron o tren nocturno cara ao norte, a Ghevgheli (hoxe Gevgelija na moderna Rep\u00fablica de Macedonia), no lado serbio da fronteira grega. Estableceron un hospital nunha f\u00e1brica de seda non utilizada onde trataron a 100 pacientes con feridas que \u00edan desde a conxelaci\u00f3n ata graves feridas os pulm\u00f3ns e a cabeza. Tras as derrotas a mans das forzas b\u00falgaras, Edith e o seu persoal retir\u00e1ronse a Sal\u00f3nica o 6 de decembro de 1916. Once d\u00edas m\u00e1is tarde, restableceran o hospital nun pantano baixo drenado xunto ao mar, e para o d\u00eda de Ano Novo de 1917 Edith ti\u00f1a as luces acesas e os raios X funcionando. A pesar da falta de equipo e recursos, estableceu un departamento de electroterapia e varios equipos para a rehabilitaci\u00f3n muscular dos soldados ao seu cargo Tam\u00e9n axudou nos problemas de dous barcos hospitalarios brit\u00e1nicos, nos que os sistemas de raios X foran danados durante unha treboada, e prestou apoio \u00e1 unidade SWH en Ostrovo (actualmente Arnissa no lago Vegoritida, antigo lago Ostrovo no norte de Grecia), que chegou durante setembro de 1916. Tivo unha pausa por enfermidade en decembro de 1917 e regresou o ver\u00e1n seguinte. Solicitou un nomeamento como radi\u00f3loga dun campamento do ex\u00e9rcito en Sal\u00f3nica, pero a s\u00faa demanda foi bloqueada pola Oficina de Guerra.\nEn outubro de 1917, regresou a Francia para dirixir os departamentos de raios X dos hospitais SWH de Royaumont e Villers-Cotter\u00eats. En marzo de 1918, tivo que supervisar o peche dun campo e retirouse por terceira vez, cando Villers-Cotter\u00eats foi invadido polas tropas alem\u00e1s. Durante os \u00faltimos meses da guerra intensific\u00e1ronse os combates e houbo un grande aumento da carga de traballo; s\u00f3 no mes de xu\u00f1o a carga de traballo de raios X alcanzou un m\u00e1ximo de m\u00e1is de 1.300, en parte debido a un maior uso da fluoroscopia.\nO seu servizo de guerra foi reco\u00f1ecido por varios pa\u00edses e recibiu a \"M\u00e9daille deas \u00e9pid\u00e9mies du minist\u00e8re da Guerre\" e a Croix de Guerre de Francia, a Orde de St Sava de Serbia e as Medallas da Vitoria e da Guerra Brit\u00e1nica de Gran Breta\u00f1a\nPer\u00edodo posguerra e xubilaci\u00f3n.\nAo seu regreso a Inglaterra, Edith Stoney ocupou un posto de profesora de f\u00edsica no departamento de Ciencias Sociais e do Fogar do King's College for Women, que ocupou ata a s\u00faa xubilaci\u00f3n en 1925. Tras deixar o King's trasladouse a Bournemouth, onde viviu coa s\u00faa irm\u00e1 Florence, que sufr\u00eda de cancro de columna (e morreu en 1932).\nDurante a s\u00faa xubilaci\u00f3n, renovou o seu traballo coa BFUW, da que fora a primeira tesoureira antes da guerra. Converteuse nunha das primeiras (e m\u00e1is antigas) membros da Women's Engineering Society e desempe\u00f1ou un papel activo na organizaci\u00f3n ata pouco antes da s\u00faa morte. Viaxou moito e, en 1934, falou coa Federaci\u00f3n Australiana de Mulleres Universitarias sobre o tema das mulleres na enxe\u00f1ar\u00eda, destacando a contribuci\u00f3n das mulleres traballadoras durante a guerra. En 1936, estableceu a bolsa Johnstone e Florence Stoney na BFUW, para \"a investigaci\u00f3n en ciencias biol\u00f3xicas, xeol\u00f3xicas, meteorol\u00f3xicas ou radiol\u00f3xicas realizada preferentemente en Australia, Nova Zelandia ou Sud\u00e1frica\". A bolsa est\u00e1 agora administrada polo Newnham College, Cambridge, e apoia aos estudantes de medicamento cl\u00ednico que van ao estranxeiro para o seu per\u00edodo de pr\u00e1cticas. A declaraci\u00f3n de fideicomiso foi datada o 11 de febreiro de 1942 e a Johnstone And Florence Stoney Studentship Fund Charity (non. 273043) foi rexistrada o 25 de marzo de 1976.\nEdith Stoney morreu, \u00e1 idade de 69 anos, o 25 de xu\u00f1o de 1938, e os obituarios imprim\u00edronse na prensa cient\u00edfica e m\u00e9dica e nos xornais nacionais de Inglaterra, e Australia. \nLegado.\nStoney foi lembrada pola s\u00faa considerable valent\u00eda e enxe\u00f1o ante o perigo extremo, e a s\u00faa imaxinaci\u00f3n para contribu\u00edr \u00e1 atenci\u00f3n cl\u00ednica nas condici\u00f3ns m\u00e1is dif\u00edciles da guerra. Como firme defensora da educaci\u00f3n da muller, permitiu que mozas licenciadas pasasen tempo en investigaci\u00f3n no estranxeiro e outra que permitise aos f\u00edsicos entrar na facultade de medicina grazas ao fondo que creou. A trav\u00e9s do seu traballo e os seus compromisos, Edith Stoney foi lembrada como unha pioneira da f\u00edsica m\u00e9dica."}
{"id": "494339", "revid": "89787", "url": "https://gl.wikipedia.org/wiki?curid=494339", "title": "Laura Lechuga", "text": "Laura M. Lechuga G\u00f3mez, nada en Sevilla en 1962, \u00e9 unha microbi\u00f3loga investigadora e profesora espa\u00f1ola. \u00c9 l\u00edder do grupo Networking Biomedical Research Center (CIBER) e directora da Divisi\u00f3n de Nanobiosensores e Bioanal\u00edtica do Instituto Catal\u00e1n de Nanociencia e Nanotecnolox\u00eda (ICN2). Foi Directora do Departamento de Sensores e Biosensores do Consello Superior de Investigaci\u00f3ns Cient\u00edficas (CSIC) de Espa\u00f1a.\n\u00c9 autora de m\u00e1is de 200 publicaci\u00f3ns cient\u00edficas e de 8 familias de patentes, das que sete foron transferidas \u00e1 industria a trav\u00e9s das empresas \"spin-off\" SENSIA, S.L. e BIOD, S.L. Participou en case 60 proxectos de investigaci\u00f3n, maioritariamente internacionais, e \u00e9 unha activa divulgadora cient\u00edfica.\nDurante a pandemia de enfermidade por coronavirus 2019-2020, Lechuga desenvolveu un biosensor \u00f3ptico simple, de baixo custo e r\u00e1pido para detectar o COVID-19.\nTraxectoria.\nLaura Lechuga interesouse na biolox\u00eda molecular cando estaba na escola secundaria. Finalmente estudou a Licenciatura de Qu\u00edmica na Universidade de C\u00e1diz, onde se inspirou para seguir a s\u00faa carreira pola v\u00eda da investigaci\u00f3n.\nLechuga completou a s\u00faa investigaci\u00f3n doutoral na Universidade Complutense de Madrid. A s\u00faa tese doutoral foi \"III-V semiconductor Schottky diodes for gas sensing and biosensing\". Pasou os dous anos posteriores ao doutoramento na Universidade de Twente (Pa\u00edses Baixos) e despois, cando regresou a Espa\u00f1a en 1995, incorporouse ao Centro Nacional de Microelectr\u00f3nica do CSIC en Madrid, nomeada para o Instituto de Nanotecnolox\u00eda MESA+.\nInvestigaci\u00f3n e carreira profesional.\nDesde 1995, traballou no Centro Nacional de Microelectr\u00f3nica do CSIC en Madrid. En 2002 foi nomeada xefa do Departamento de Sensores e Biosensores do Consello Superior de Investigaci\u00f3ns Cient\u00edficas (CSIC).\nEn 2008 uniuse \u00e1 facultade do Instituto Catal\u00e1n de Nanociencia e Nanotecnolox\u00eda (ICN2) e \u00e9 l\u00edder do grupo Networking Biomedical Research Center (CIBER). En 2012 foi nomeada profesora adxunta na Universidade de Troms\u00f8 (Noruega), tam\u00e9n co\u00f1ecida como Universidade do \u00c1rtico, e en 2013 profesora visitante distinguida na Facultade de Enxe\u00f1ar\u00eda El\u00e9ctrica e Ciencias da Computaci\u00f3n da Universidade Estatal de Campinas (Brasil).\nLechuga desenvolve biosensores baseados en silicio que poden ser integrados nunha plataforma \"lab-on-a-chip\". Desenvolveu diferentes tipos de sensores, inclu\u00edndo: biosensores fot\u00f3nicos, interfer\u00f3metros Mach-Zehnder, sensores opto-nano-mec\u00e1nicos e sensores magnetoplasm\u00f3nicos. Busca aplicar estes sensores en contornas cl\u00ednicas, para o diagn\u00f3stico de cancro e outras enfermidades, as\u00ed como para a vixilancia do medio ambiente. En 2018 presentou un dispositivo de punto de atenci\u00f3n baseado na interferometr\u00eda para a cuantificaci\u00f3n r\u00e1pida e sensible de \"Escherichia coli\". O dispositivo conti\u00f1a micromatrices impresas en substratos nanoplasm\u00f3nicos de alto rendemento, e mesmo pod\u00eda ser utilizado por persoal non experto.\nDurante a pandemia de coronavirus 2019-20, Lechuga desenvolveu un sistema de probas COVID-19 simple, de baixo custo e r\u00e1pido. A s\u00faa proposta xurdiu dun plan de subvenci\u00f3ns r\u00e1pidas que a Comisi\u00f3n Europea estableceu a finais de xaneiro de 2020 nun esforzo por facer fronte \u00e1 pandemia emerxente. Lechuga desenvolveu a idea en dez d\u00edas, aproveitando a s\u00faa experiencia na construci\u00f3n de biosensores \u00f3pticos. A proba bas\u00e9ase nun sensor \u00f3ptico a nanoescala e incl\u00fae unha prote\u00edna receptora (anticorpo) que \u00e9 capaz de detectar o coronavirus. O sensor en si mesmo consiste nun interfer\u00f3metro de gu\u00eda de ondas. Utiliza unha mostra de saliva ou esputo para detectar a presenza do SARS-CoV-2. Se a saliva cont\u00e9n SARS-CoV-2, unirase aos anticorpos e, \u00e1 s\u00faa vez, cambiar\u00e1 a transmisi\u00f3n dun raio de luz que pasa a trav\u00e9s do sensor \u00f3ptico. Unha vez analizada a luz, o resultado transmitirase a un tel\u00e9fono intelixente ou a unha tableta, nun proceso que dura menos de 30 minutos. Probas de ADN complementarias identificar\u00e1n o ARN viral sen necesidade de usar unha reacci\u00f3n en cadea da polimerase (PCR).\n\u00c9 unha divulgadora cient\u00edfica moi activa."}
{"id": "494341", "revid": "56817", "url": "https://gl.wikipedia.org/wiki?curid=494341", "title": "Julio Rasilla Salgado", "text": "Julio Rasilla Salgado, finado en Santander en marzo de 1967, foi un empresario e pol\u00edtico galego.\nTraxectoria.\nContratista de obras. Logo do golpe de Estado do 18 de xullo de 1936 foi nomeado presidente da xestora do Carballi\u00f1o en 1938.\nVida persoal.\nCasou en Vilagarc\u00eda de Arousa con Mar\u00eda Buhigas Novo en 1923."}
{"id": "494342", "revid": "98629", "url": "https://gl.wikipedia.org/wiki?curid=494342", "title": "The Kissing Booth", "text": "The Kissing Booth \u00e9 un filme estadounidense de 2018 escrito e dirixido por Vince Marcello, baseado na novela hom\u00f3nima de Wattpad escrita por Beth Reekles. Est\u00e1 protagonizado por Joey King, Jacob Elordi, Joel Courtney e Molly Ringwald.\n\"The Kissing Booth\" estreouse a trav\u00e9s de Netflix o 11 de maio de 2018. Malia recibir cr\u00edticas maioritariamente negativas, especialmente polo seu argumento, tem\u00e1tica mis\u00f3xina, o filme foi considerado como un \u00e9xito comercial por Netflix en base \u00f3 n\u00famero de espectadores. Estreouse unha secuela, \"The Kissing Booth 2\", no ano 2020.\nSinopse.\nO filme conta a historia de Elle (King) unha adolescente que ten un romance de instituto cun mozo maior, Noah (Elordi) que \u00e9 o irm\u00e1n do seu mellor amigo Lee (Courtney)."}
{"id": "494343", "revid": "1888", "url": "https://gl.wikipedia.org/wiki?curid=494343", "title": "Bernardino Gonz\u00e1lez \u00c1lvarez", "text": "Bernardino Gonz\u00e1lez \u00c1lvarez, nado o 10 de outubro de 1894 en finado no Carballi\u00f1o a principio dos anos setenta, foi un mestre e pol\u00edtico galego.\nTraxectoria.\nMestre en Cameixa, en 1932 foi trasladado \u00e1 Escola Graduada do Carballi\u00f1o. Logo do golpe de Estado do 18 de xullo de 1936 foi nomeado presidente da xestora do Carballi\u00f1o en 1936. Volveu ser alcalde do carballi\u00f1o de 1943 a 1949. Foi director da Escola Graduada do Carballi\u00f1o e xubilouse como mestre en 1964. Colaborou en \"Ambiente\" e nos anos sesenta foi correspondente de \"Faro de Vigo\" no Carballi\u00f1o.\nReco\u00f1ecementos.\nFoille concedida a medalla de ouro da Orde de Cisneros ao m\u00e9rito pol\u00edtico en 1949."}
{"id": "494344", "revid": "98629", "url": "https://gl.wikipedia.org/wiki?curid=494344", "title": "The Ruins", "text": "The Ruins \u00e9 un filme estadounidense-australiano de 2008 dirixido por Carter Smith e protagonizado por Jonathan Tucker, Jena Malone, Shawn Ashmore, Laura Ramsey e Joe Anderson. Bas\u00e9ase na novela hom\u00f3nima de 2006 escrita por Scott Smith, quen tam\u00e9n escribiu o gui\u00f3n."}
{"id": "494346", "revid": "895", "url": "https://gl.wikipedia.org/wiki?curid=494346", "title": "Millwall F.C.", "text": "O Millwall Football Club \u00e9 un equipo de f\u00fatbol profesional de Bermondsey, Gran Londres, Inglaterra. O equipo foi fundado en 1885. Xogan os seus partidos como local en The Den, e actualmente compite na EFL Championship.\nXogadores.\nCadro actual.\nCadro actualizado a 27 de xaneiro de 2020."}
{"id": "494347", "revid": "7523", "url": "https://gl.wikipedia.org/wiki?curid=494347", "title": "Millwall FC", "text": ""}
{"id": "494348", "revid": "7523", "url": "https://gl.wikipedia.org/wiki?curid=494348", "title": "Millwall Football Club", "text": ""}
{"id": "494350", "revid": "88215", "url": "https://gl.wikipedia.org/wiki?curid=494350", "title": "Butch Johnson", "text": "Richard Andrew \"Butch\" Johnson, nado o 30 de agosto de 1955 en Worcester, Massachusetts \u00e9 un arqueiro norteamericano.\nTraxectoria.\nResidente en Woodstock, no estado de Connecticut. Competiu nas olimp\u00edadas cinco veces, e foi parte do equipo estadounidense que logrou a medalla de ouro nos Xogos Ol\u00edmpicos de 1996 e a de bronce nos do ano 2000. Comezou a destacar en competici\u00f3ns nacionais en 1973 ao ga\u00f1ar o campionato nacional en pista cuberta.\nOlimp\u00edadas de 1992.\nParticipou por primeira volta nuns xogos ol\u00edmpicos en Barcelona 1992 con 36 anos, acabou 18\u00ba na competici\u00f3n individual e competiu tam\u00e9n co equipo norteamericano canda Rick McKinney e Jay Barrs que quedou na sexta praza.\nOlimp\u00edadas de 1996.\nNas olimp\u00edadas de 1996 de Atlanta ga\u00f1ou na medalla de ouro por equipos, con Justin Huish e Rod White. Na competici\u00f3n individual finalizou en d\u00e9cimo primeira posici\u00f3n.\nOlimp\u00edadas de 2000.\nXa na tempada anterior \u00e1s olimp\u00edadas lograra nos campionatos mundiais de 1999 celebrados na localidade francesa de Riom a medalla de bronce en equipos, con Jay Barrs, Vic Wunderle e Jason McKittrick. Xa nas olimp\u00edadas volveu repetir posto, o terceiro, en equipos desta volta con Rod White e Vic Wunderle. Na competici\u00f3n individual foi d\u00e9cimo noveno.\nOlimp\u00edadas 2004.\nNo xogos Ol\u00edmpicos de 2004 eliminouno por sorpresa Ron van der Hoff con 135-145 na rolda 64\u00aa, situ\u00e1ndose no 52\u00aa da clasificaci\u00f3n individual masculina de tiro con arco. M\u00e1is tarde, quedou 4\u00aa como membro do equipo norteamericano.\nOlimp\u00edadas de 2008.\nNo Xogos Ol\u00edmpicos de 2008 celebrados en Pequ\u00edn Johnson rematou na rolda de clasificaci\u00f3n cun total de 653 puntos, que lle deu 40 para a competici\u00f3n final contra Andrey Abramov na primeira rolda. \u00c1mbolos dous marcaron 109 puntos e tiveron unha rolda extra, na que Abramov marcou 25 puntos, mentres Johnson pasou para \u00e1 seguinte fase, con 26 puntos. Enfrontouse con Im Dong-Hyun, que o superou 115-106.\nXunto con Brady Ellison e Vic Wunderle tam\u00e9n tomou parte na competici\u00f3n por equipos. Cos seus 653 puntos da rolda de clasificaci\u00f3n combinados cos 664 de Ellison e os 652 de Wunderle os norteamericanos quedaron en 10\u00aa posici\u00f3n tras a rolda de valoraci\u00f3n. Na primeira rolda non foron quen de superar o equipo da China Taipei que ga\u00f1ou o enfrontamento por 222-218.\nDespois das Olimp\u00edadas.\nFoi segundo no Campionato Nacional de Tiro con arco de 2012 e logrou unha medalla de prata no a no 2012 Hoyt World Open, perdendo s\u00f3 co n\u00famero un mundial, Brady Ellison. Traballa como responsable dunha tenda de material de tiro con arco. Foi un dos colaboradores do libro \"Archery. The Ultimate Resource for Recurve and Compound Archers\" editado en 2012 por USA Archery."}
{"id": "494351", "revid": "23204", "url": "https://gl.wikipedia.org/wiki?curid=494351", "title": "Isabel Sola Gurpegui", "text": "Isabel Sola Gurpegui, nada en San Adri\u00e1n (Navarra) en 1967, \u00e9 unha cient\u00edfica espa\u00f1ola experta en coronavirus.\nTraxectoria.\nGraduouse en Biolox\u00eda pola Universidade de Navarra, onde obtivo o Premio Extraordinario de Licenciatura. Posteriormente fixo un m\u00e1ster en Enxe\u00f1ar\u00eda Biom\u00e9dica. Realizou a s\u00faa tese doutoral sobre o coronavirus, na Universidade Aut\u00f3noma de Madrid. A s\u00faa tese obtivo o Premio de Laboratorios Hipra \u00e1 mellor tese doutoral en Sanidade Animal.\nTraxectoria profesional.\n\u00c9 coinventora de tres patentes sobre o desenvolvemento de vectores infectivos derivados de coronavirus e as s\u00faas aplicaci\u00f3ns, unha das cales foi premiada no I Concurso de Patentes Madrid+D. Desde 1998 \u00e9 investigadora do Centro Nacional de Biotecnolox\u00eda (CSIC-UAMC). Tam\u00e9n \u00e9 profesora dos cursos de doutoramento no programa de Biolox\u00eda Molecular da Universidade Aut\u00f3noma de Madrid.\n\u00c9 unha das persoas que m\u00e1is sabe de coronavirus en Espa\u00f1a. \u00c9 codirectora do grupo do coronavirus do Centro Nacional de Biotec, adscrito ao CSIC, \u00fanico laboratorio de Espa\u00f1a que investiga cos coronavirus. O seu traballo c\u00e9ntrase en identificar, analizar e descubrir virus e investigar como facerlles fronte. A fin de saber que facer e como reaccionar cando aparece un virus mortal, ou potencialmente perigoso."}
{"id": "494352", "revid": "23204", "url": "https://gl.wikipedia.org/wiki?curid=494352", "title": "Alexandra Lucas Coelho", "text": "Alexandra Lucas Coello, nada en Lisboa en 1967, \u00e9 unha xornalista e escritora portuguesa.\nTraxectoria.\nNacida en Lisboa en 1967, estivo a piques de nacer na Illa do Sal, en Cabo Verde.\nEstudou teatro no IFICT e Ciencias da Comunicaci\u00f3n na Universidade Nova de Lisboa, traballou como correspondente do xornal \"P\u00fablico\", viaxando polo Oriente Medio e Asia Central. A experiencia foi retratada nos seus primeiros libros, os relatos de viaxe \"Oriente Pr\u00f3ximo\" e \"Caderno Afeg\u00e3o\". Exerceu de xornalista desde 1987. Viviu en Xerusal\u00e9n e no R\u00edo de Xaneiro de 2011 a 2014.\nComo reporteira cubriu lugares como a URSS e Europa do leste, Bosnia, Afganist\u00e1n, Paquist\u00e1n, o L\u00edbano, Siria, Exipto, Turqu\u00eda, Israel/Palestina, a India, Mozambique, Sur\u00e1frica, M\u00e9xico e o Brasil. Durante dez anos traballou na radio, colaborando tam\u00e7en coa RDP.\nPublicou en 2012 a s\u00faa primeira novela, \"E a noite roda\".\nTraballo no Oriente Medio.\nEn 2001 Coello comezou a viaxar regularmente para o Oriente Medio e Asia Central, e entre 2005 e 2006 pasou seis meses en Xerusal\u00e9n como correspondente estranxeira do \"P\u00fablico\". Estas experiencias foron a base dos seus primeiros dous libros, \"Oriente Pr\u00f3ximo\" e \"Caderno Afg\u00e1n\". \"Viva M\u00e9xico\", publicado en 2010, cobre a viaxe dela polo M\u00e9xico.\nAlexandra Lucas Coello tam\u00e9n contribu\u00edu para a conservaci\u00f3n da cultura do Oriente Medio. En maio de 2015, acompa\u00f1ou un equipo de arque\u00f3logos ao norte do Iraq para rescatar artefactos da Mesopot\u00e1mia, ameazados de seren destru\u00eddos polo Estado Isl\u00e1mico, co\u00f1ecido como ISIS. Esta expedici\u00f3n ocorreu na campo de batalla do territorio do ISIS nas antigas ru\u00ednas de Palmira, Patrimonio Mundial da UNESCO en Siria. A campa\u00f1a do ISIS culminou coa destruci\u00f3n dos monumentos milenares de Palmira, e tam\u00e9n coa captura e decapitaci\u00f3n do arque\u00f3logo xefe nesta \u00e1rea, Khaled al-Asaad. Coelho escribe sobre a s\u00faa experiencia na divisi\u00f3n kurda e xihadista no ensaio \"Saving Mesopotamia\" que foi traducido por Jethro Soutar, un escritor ingl\u00e9s e tradutor de espa\u00f1ol e portugu\u00e9s."}
{"id": "494353", "revid": "65337", "url": "https://gl.wikipedia.org/wiki?curid=494353", "title": "Coroa brit\u00e1nica (moeda)", "text": "A coroa brit\u00e1nica (en ingl\u00e9s: \"british crown\"), inicialmente co\u00f1ecida como coroa inglesa (\"english crown\") ou coroa da dobre rosa (\"crown of the double-rose\"), foi unha moeda introducida en Inglaterra en 1526 pola reforma monetaria de Henrique VIII (1509-1547), cun valor de 5 xilins ou, o que \u00e9 o mesmo, a cuarta parte dunha libra esterlina. As derradeiras coroas cu\u00f1\u00e1ronse en 1965.\nHistoria.\nCoroa inglesa.\nAs primeiras coroas foron cu\u00f1adas en ouro de 22 quilates a nome de Henrique VIII. As m\u00e1is tradicionais coroas de prata comezaron a emitirse en 1551, durante o curto reinado de Eduardo VI de Inglaterra (1547-1553), e conviviron na circulaci\u00f3n coas coroas de ouro ata 1662. Baixo o reinado de Mar\u00eda I (1553-1558) non se cu\u00f1ou este valor, a\u00ednda que a s\u00faa sucesora, Isabel I (1558-1603), retomou a s\u00faa produci\u00f3n en ambos os metais. Ata a \u00e9poca da Commonwealth de Inglaterra seguiu a ser habitual a cu\u00f1axe de coroas tanto de ouro como de prata, polo que ambas as versi\u00f3ns se poden atopar en tempos de Xacobe I (1603-1625) e de Carlos I (1625-1649).\nA existencia da coroa de prata enc\u00e1drase nunha denominaci\u00f3n com\u00fan de varias moedas de prata de diversas naci\u00f3ns europeas aparecidas no s\u00e9culo XVI, como o escudo franc\u00e9s ou o real de oito espa\u00f1ol, coa caracter\u00edstica com\u00fan de teren un di\u00e1metro aproximado de 38 mil\u00edmetros e un peso de arredor dunha onza, o que favorec\u00eda o seu intercambio e o seu uso no comercio internacional. As coroas de prata inglesas foron cu\u00f1adas en todos os reinados a partir do de Isabel I.\nA composici\u00f3n da aliaxe das coroas de prata era a est\u00e1ndar da prata esterlina, cun 92,5 % de prata e un 7,5 % de cobre, establecida no s\u00e9culo XII por Henrique II (1154-1189). Esta aliaxe, malia ser m\u00e1is pobre que a prata pura, acheg\u00e1balle m\u00e1is dureza \u00e1s moedas, o que dificultaba en gran mediada o recorte ou a cisallaxe dos bordos, o que se tornou a\u00ednda m\u00e1is complicado coa introduci\u00f3n dos cantos estriados.\nCoa creaci\u00f3n do Reino de Gran Breta\u00f1a (1707-1801), a coroa inglesa foi substitu\u00edda pola coroa brit\u00e1nica.\nCoroa brit\u00e1nica.\nA coroa brit\u00e1nica, nada por mor da uni\u00f3n de Inglaterra e Escocia nun \u00fanico reino en 1707, \u00e9, pois, sucesora da coroa inglesa e tam\u00e9n do d\u00f3lar escoc\u00e9s. O seu valor seguiu a ser equivalente a cinco xilins.\nOs cu\u00f1os para as moedas dos dous primeiros soberanos de Gran Breta\u00f1a, Ana (1707-1714) e Xurxo I (1714-1727) foron obra de John Croker, un gravador proveniente de Dresden, no ducado de Saxonia.\nA partir de 1818 tomouse como dese\u00f1o habitual dos reversos unha imaxe de San Xurxo e o Drag\u00f3n creada polo italiano Benedetto Pistrucci (1784-1855), gravador da \"Royal Mint\". Levan estes motivo todas as coroas cu\u00f1adas durante os reinados de Xurxo III (1760-1801) e de Xurxo IV (1820-1830) cu\u00f1adas ata 1822, as\u00ed como as de Vitoria (1837-1901) producidas entre 1887 e 1900, as de Eduardo VII (en 1902) e as de Xurxo VI (1936-1952) cu\u00f1adas en 1951. Esta imaxe tam\u00e9n se usou para os reversos dos soberanos a partir de 1817.\nA coroa brit\u00e1nica ti\u00f1a un tama\u00f1o habitual para as moedas de prata do s\u00e9culo XIX, pero no s\u00e9culo XX as s\u00faas dimensi\u00f3ns supu\u00f1an xa un impedimento para a s\u00faa circulaci\u00f3n. No entanto, mant\u00edvose a tradici\u00f3n de cu\u00f1alas no primeiro ano de coroaci\u00f3n dun novo monarca, o que ocorreu desde Xurxo IV ata Isabel II (1953), coa \u00fanica excepci\u00f3n de Xurxo V (1910-1936).\nPor mor do seu excesivo tama\u00f1o para a circulaci\u00f3n moitas das coroas emitidas no s\u00e9culo XX tiveron un car\u00e1cter fundamentalmente conmemorativo. En 1935 conmemorouse o 25 aniversario de reinado de Xurxo V; a emisi\u00f3n de 1951 dedicouse \u00e1 exposici\u00f3n nacional \"Festival of Britain\" e s\u00f3 se emitiu para os coleccionistas; a de 1953 celebraba a coroaci\u00f3n de Isabel II, en tanto que a de 1960 conmemoraba a Exposici\u00f3n Brit\u00e1nica de Nova York. A emisi\u00f3n de 1965 levaba a imaxe de Winston Churchill, a primeira vez que unha moeda brit\u00e1nica amosaba o busto dalqu\u00e9n alleo \u00e1 familia real.\nA coroa como moeda de prata con valor de cinco xilins (e cada un deles composto de 12 peniques) mantivo a s\u00faa vixencia ata a decimalizaci\u00f3n do sistema monetario brit\u00e1nico en 1971, a\u00ednda que a de 1965 foi a derradeira en emitirse.\nA coroa no sistema decimal.\nNo momento da decimalizaci\u00f3n, en febreiro de 1971, seguiu a utilizarse a deneminaci\u00f3n de coroa para unha moeda de id\u00e9ntico formato co valor reconvertido a 25 peniques (peniques do sistema decimal), e \u00e1s pezas cu\u00f1adas a partir de 1818 reco\u00f1ec\u00e9uselles o curso legal por esa cantidade. A partir de a\u00ed, seguiron a cu\u00f1arse co novo valor de 25 peniques (a\u00ednda que non apareza expreso), dotadas de curso legal a\u00ednda que con car\u00e1cter exclusivamente conmemorativo.\nEn 1990, o valor nominal das coroas cu\u00f1adas a partir desa data subiuse a cinco libras, para harmonizar a relaci\u00f3n entre o seu tama\u00f1o, o seu valor nominal, os custos de produci\u00f3n e os beneficios da \"Royal Mint\" pola s\u00faa comercializaci\u00f3n."}
{"id": "494354", "revid": "98629", "url": "https://gl.wikipedia.org/wiki?curid=494354", "title": "Dan Bricklin", "text": "Daniel Singer \"Dan\" Bricklin, nado en Filadelfia o 16 de xullo de 1951, \u00e9 un inform\u00e1tico estadounidense, co\u00f1ecido como o \"pai das follas de c\u00e1lculo\", cocreador con Bob Frankston, do programa VisiCalc. Fundou tam\u00e9n Software Garden, Inc., da que \u00e9 presidente e Trellix Corporation. \u00c9 ademais oficial xefe de tecnolox\u00eda de Alpha Software.\nO seu libro \"Bricklin on Technology\" foi publicado por Wiley en maio de 2009.\nTraxectoria.\nBricklin naceu nunha familia xud\u00eda en Filadelfia, onde asistiu \u00e1 Akiba Hebrew Academy durante os seus anos de escola secundaria. Comezou a s\u00faa carreira universitaria como un destacado matem\u00e1tico, mais axi\u00f1a se cambiou \u00e1 inform\u00e1tica.\nObtivo unha licenciatura en enxe\u00f1ar\u00eda el\u00e9ctrica e ciencias da computaci\u00f3n polo Instituto de Tecnolox\u00eda de Massachusetts en 1973, onde foi residente do Bexley Hall.\nAo graduarse do MIT, Bricklin traballou para Digital Equipment Corporation (DEC) ata 1976, cando comezou a traballar para FasFax, fabricante de caixas rexistradoras. En 1977 decidiu volver aos estudos e en 1979 obtivo un MBA pola Universidade Harvard.\nMentres era alumno da Harvard Business School, Bricklin codesenvolveu VisiCalc en 1979, primeira folla de c\u00e1lculo electr\u00f3nica dispo\u00f1ible para o seu uso no fogar e na oficina. Funcionaba nun computador Apple II e foi considerado un programa de cuarta xeraci\u00f3n. VisiCalc est\u00e1 reco\u00f1ecido por proporcionar un crecemento r\u00e1pido \u00e1 industria do computador persoal. En lugar de facer proxecci\u00f3ns financeiras con follas de c\u00e1lculo manuais e ter que facer operaci\u00f3ns aritm\u00e9ticas con cada cela individual, VisiCalc permit\u00eda ao usuario cambiar calquera cela, ademais de que toda a folla se pod\u00eda calcular automaticamente. Isto deixaba atr\u00e1s vinte horas de traballo, que pasaban a s\u00f3 ocupar quince minutos, as\u00ed como permitir m\u00e1is creatividade.\nEn 1979, Bricklin e Bob Frankston fundaron Software Arts, Inc., e comezaron a vender VisiCalc, mediante unha empresa separada chamada VisiCorp. Xunto co cofundador, comezou a escribir versi\u00f3ns do programa para Tandy TRS-80, Commodore PET e Atari 800. Pouco despois do lanzamento, VisiCalc converteuse nun programa moi vendido por 100 d\u00f3lares.\nBricklin recibiu en 1981 o Grace Murray Hopper Award por VisiCalc. Bricklin non o puido patentar porque nesa \u00e9poca o software non era elixible para a protecci\u00f3n por patente.\nEn 1985, fundou Software Garden, unha pequena consultor\u00eda e desenvolvedora de aplicaci\u00f3ns de software. En 1995, fundou Trellix Corporation, bautizada por \"Trellix Site Builder\". Trellix foi comprada por Interland en 2003."}
{"id": "494355", "revid": "65337", "url": "https://gl.wikipedia.org/wiki?curid=494355", "title": "Coroa inglesa (moeda)", "text": ""}
{"id": "494356", "revid": "65337", "url": "https://gl.wikipedia.org/wiki?curid=494356", "title": "Coroa (moeda inglesa)", "text": ""}
{"id": "494357", "revid": "65337", "url": "https://gl.wikipedia.org/wiki?curid=494357", "title": "Crown (moeda)", "text": ""}
{"id": "494358", "revid": "15490", "url": "https://gl.wikipedia.org/wiki?curid=494358", "title": "O 2 de maio en Madrid", "text": ""}
{"id": "494365", "revid": "1131", "url": "https://gl.wikipedia.org/wiki?curid=494365", "title": "Carlos Franco", "text": "O nome Carlos Franco pode referirse a:"}
{"id": "494367", "revid": "98629", "url": "https://gl.wikipedia.org/wiki?curid=494367", "title": "Carlos Franco Iribarnegaray", "text": "Carlos Franco Iribarnegaray, nado en Ferrol o 30 de agosto de 1912 e finado en Madrid o 11 de decembro de 1982, foi un militar e pol\u00edtico galego.\nTraxectoria.\nEn 1929 ingresou na Academia Xeral Militar de Zaragoza, e en 1931 na Academia de Artiller\u00eda de Segovia. Tras licenciarse como tenente en xullo de 1933 foi destinado ao rexemento de Artiller\u00eda de Costa n.\u00ba 2 (Ferrol), na 1.\u00aa bater\u00eda. Logo do golpe de Estado do 18 de xullo de 1936 uniuse \u00e1s tropas sublevadas. En outubro de 1937, como capit\u00e1n, tomou o mando dunha bater\u00eda antia\u00e9rea.\nPasou a Aviaci\u00f3n, e entre 1945 e 1947 foi alumno da Escola de Estado Maior do Ex\u00e9rcito do Aire, como comandante. Ampliou estudos coas Forzas A\u00e9reas dos Estados Unidos, nos Estudos Superiores da Defensa Nacional e na Escola de Altos Estudos Militares. Foi profesor da Academia do Aire de Le\u00f3n, xefe dos Servizos A\u00e9reos da base de Rota e profesor da Escola Superior do Ex\u00e9rcito (1965). En 1966 foi nomeado director deste centro, e posteriormente director da Escola Superior do Aire. Xa como xeneral de divisi\u00f3n ascendeu a director xeral de Aviaci\u00f3n Civil, pasando m\u00e1is tarde \u00e1 xefatura da Ala 37. Como tenente xeneral foi ascendido a xefe da zona a\u00e9rea das Canarias e da III Rexi\u00f3n A\u00e9rea.\nFoi procurador en Cortes durante a X lexislatura (1971-1976). O 12 de novembro de 1975 foi nomeado ministro do Aire de Espa\u00f1a, cargo que ocupou at\u00e9 o 4 de xullo de 1977, cando o seu departamento se integrou no Ministerio de Defensa.\nFoi presidente do Padroado do Instituto Nacional de T\u00e9cnica Aeroespacial Esteban Terradas e da Comisi\u00f3n Nacional de Investigaci\u00f3n do Espazo.\nReco\u00f1ecementos.\nEn 1977 recibiu a Gran Cruz da Orde de Carlos III."}
{"id": "494368", "revid": "88215", "url": "https://gl.wikipedia.org/wiki?curid=494368", "title": "Uni\u00f3n Internacional de Triatl\u00f3n", "text": ""}
{"id": "494369", "revid": "98629", "url": "https://gl.wikipedia.org/wiki?curid=494369", "title": "Berta Karlik", "text": "Berta Karlik, nada en Viena (Imperio austroh\u00fangaro) o 24 de xaneiro de 1904 e finada o 4 de febreiro de 1990, foi unha f\u00edsica austriaca. Traballou para a Universidade de Viena, na que foi a primeira muller profesora. Publicou con Ernst Foyn un artigo sobre a radioactividade da auga de mar. Descubriu que o elemento 85, o \u00e1stato, \u00e9 un produto de procesos de decaemento naturais. O elemento foi sintetizado por primeira vez en 1940 por Dale R. Corson, K. R. MacKenzie e Emilio Segr\u00e8, tras a s\u00faa procura en balde por varios cient\u00edficos en minerais radioactivos.\nTraxectoria.\nBerta Karlik naceu nunha familia de clase alta e recibiu a primeira educaci\u00f3n na casa. Durante a s\u00faa educaci\u00f3n aprendeu a tocar o piano, as\u00ed como a falar e escribir franc\u00e9s, neerland\u00e9s e ingl\u00e9s. Entre 1919 e 1923 asistiu ao Reform-Realgymnasium e tras graduarse en 1923 foi aceptada como estudante regular na facultade de filosof\u00eda da Universidade de Viena at\u00e9 1928, cando recibiu o seu doutoramento.\nSendo estudante universitaria, Karlik converteuse nun membro esencial do grupo de investigaci\u00f3n de Hans Pettersson no Instituto do Radio, estando especializada no contador de escintilaci\u00f3ns. Karlik tam\u00e9n recibiu unha bolsa da Federaci\u00f3n Internacional de Mulleres Universitarias que requir\u00eda que viaxase mentres traballaba para o Instituto do Radio.\nTras recibir o seu grao en f\u00edsica, Karlik aceptou un posto de profesora no Realgymnasium en Viena, onde ela mesma estudara.\nEn 1930 Karlik atopou un traballo nun laboratorio dirixido por William Bragg en Londres. Al\u00ed traballou en cristalograf\u00eda e usou raios X para estudar a estrutura de cristais. O co\u00f1ecemento en radiof\u00edsica de Karlik atraeu a atenci\u00f3n das destacadas cristal\u00f3grafas Ellie Knaggs e Helen Gilchrist. O mesmo ano que formou un grupo con estas d\u00faas mulleres foi o mesmo ano que visitou por primeira vez o laboratorio de Marie Curie en Par\u00eds, onde comezou a s\u00faa longa correspondencia con outras varias famosas f\u00edsicas.\nKarlik mandaba ocasionalmente cartas a Marie Curie e mantivo correspondencia regular con outras f\u00edsicas notables como Ellen Gleditsch e Eva Resmtedt, d\u00faas das investigadoras de Curie, as\u00ed como con Lise Meitner, que estivo moi pr\u00f3xima a Karlik durante case toda a s\u00faa vida. Ao longo da s\u00faa vida concertou encontros con Meitner, que traballou no descubrimento da fisi\u00f3n nuclear.\nInvestigaci\u00f3n.\nTras estudar en Par\u00eds e Londres empezou a traballar no Institut f\u00fcr Radiumforschung (Instituto para a Investigaci\u00f3n do Radio) en Viena en 1931. Desde 1937 permit\u00eduselle dar clases, e avanzou lentamente na xerarqu\u00eda do instituto.\nSimultaneamente Karlik uniuse a un grupo de investigaci\u00f3n da auga de mar liderado polo f\u00edsico sueco Hans Pettersson. Unindo o seu co\u00f1ecemento en oceanograf\u00eda e radioactividade, Karlik axudou a espertar a inquietude polo problema biol\u00f3xico da contaminaci\u00f3n de uranio na auga de mar.\nDurante a segunda guerra mundial fixo o seu descubrimento m\u00e1is importante, que o elemento con n\u00famero at\u00f3mico 85, o \u00e1stato, era produto de decaemento natural. O principal uso do \u00e1stato \u00e9 en radioterapia para eliminar c\u00e9lulas cancer\u00edxenas. Debido ao descubrimento, Karlik obtivo o premio Haitinger de qu\u00edmica da Academia Austr\u00edaca de Ciencias en 1947.\nConverteuse en directora provisional do instituto en 1945 e oficial en 1947 tralo descubrimento da existencia do \u00e1stato. Karlik foi a primeira muller en ser catedr\u00e1tica (\"ordentliche professur\") na Universidade de Viena en 1956. Retirouse en 1974 pero seguiu traballando no instituto at\u00e9 a s\u00faa morte en 1990."}
{"id": "494374", "revid": "98629", "url": "https://gl.wikipedia.org/wiki?curid=494374", "title": "Isabel Preysler", "text": "Mar\u00eda Isabel Preysler Arrast\u00eda, nada en Manila o 18 de febreiro de 1951 \u00e9 unha presentadora de televisi\u00f3n hispano-filipina e membro da elite social en Espa\u00f1a. \u00c9 a nai dos cantantes Enrique Iglesias e Julio Iglesias Jr. e da xornalista Chabeli Iglesias.\nTraxectoria.\nPrimeiros anos e familia.\nPreysler naceu en Manila, Filipinas, terceira de seis fillos dunha familia adi\u00f1eirada de ascendencia espa\u00f1ola e kapampangan. O seu pai, Carlos Preysler y P\u00e9rez de Tagle, era director executivo de Philippine Airlines e formaba parte da directiva do Banco Espa\u00f1ol de Manila, mentres que a s\u00faa nai, Mar\u00eda Beatriz Arrastia y Reynares, era a dona dunha compa\u00f1\u00eda de bens inmobles en Manila. \u00c9 sobri\u00f1a da actriz Neile Adams, media irm\u00e1 da s\u00faa nai, e prima do actor estadounidense Steven R. McQueen, neto de Neile.\nA familia P\u00e9rez de Tagle, ramo cadete da dinast\u00eda espa\u00f1ola que ti\u00f1a o marquesado de Altamira dende o s\u00e9culo XVI, produc\u00eda abac\u00e1 e copra. A familia Arrast\u00eda \u00e9 da provincia de Pampanga. A s\u00faa cidade era Lubao, lugar da antiga catedral de San Nicolao Tolentino.\nCarreira.\nPreysler asistiu a unha escola cat\u00f3lica privada. Durante a s\u00faa mocidade, foi modelo e participou en concursos de beleza e eventos de caridade. Aos dezaseis anos, marchou a Madrid para vivir co seu t\u00edo e a s\u00faa t\u00eda e estudar no Mary Ward College, instituci\u00f3n cat\u00f3lica irlandesa, onde estudou contabilidade.\nPreysler comezou a traballar como xornalista na revista do coraz\u00f3n espa\u00f1ola \"\u00a1Hola!\" en 1970, e o seu primeiro entrevistado foi o seu futuro marido Julio Iglesias. En 1984, presentou un programa de televisi\u00f3n de estilo de vida \"Hoy en Casa\" e dende ent\u00f3n presentou varios programas. En maio de 2001 foi convidada de honra do pr\u00edncipe Carlos na apertura do seu xard\u00edn espa\u00f1ol no Chelsea Flower Show en Inglaterra. De novo foi a s\u00faa convidada de honra en 2005 nunha festa durante unhas vacaci\u00f3ns en Espa\u00f1a. En 2004, Preysler deu a benvida a Espa\u00f1a a David e Victoria Beckham cando preparou unha festa de benvida na s\u00faa casa para a parella de celebridades. Trabou amizade con Victoria e foi fotografada habitualmente indo de compras con ela mentres viviu en Madrid.\nPreysler contin\u00faa a ser a voceira para Espa\u00f1a de Ferrero Rocher, a xoiar\u00eda Su\u00e1rez, Manolo Blahnik, Chrysler e Porcelanosa.\nOs lectores da revista \"\u00a1Hola!\" votaron a Preysler como a muller m\u00e1is elegante e mellor vestida de Espa\u00f1a en 1991, 2002, 2006 e 2007.\nEn 2006, Preysler foi honrada xunto con Hillary Clinton, Shakira e Yoko Ono entre outras co premio Women Together, outorgado polas s\u00faas contribuci\u00f3ns fil\u00e1ntropicas \u00e1s Naci\u00f3ns Unidas en Nova York, sendo a primeira muller de orixe filipina en recibilo.\nVida privada.\nEn 1970, Preysler foi presentada ao futbolista retirado Julio Iglesias, que acababa de asinar un contrato de gravaci\u00f3n para converterse en cantante. Iglesias convidouna a un concerto de Juan Pardo. A parella casou sete meses despois, o 29 de xaneiro de 1971. A parella tivo tres fillos, Mar\u00eda Isabel (nada en 1971), Julio Jos\u00e9 (nado en 1973) e Enrique Miguel (nado en 1975) e divorci\u00e1ronse en 1979.\nPreysler casou con Carlos Falc\u00f3, Marqu\u00e9s de Gri\u00f1\u00f3n o 23 de marzo de 1980. A parella tivo unha filla, Tamara Isabel Falc\u00f3 (nada en 1981).\nO seu terceiro matrimonio foi co exministro de econom\u00eda espa\u00f1ol Miguel Boyer. O matrimonio durou ata a morte del o 29 de setembro de 2014 e a parella tivo unha filla, Ana Isabel Boyer (nada en 1989).\nMant\u00e9n unha relaci\u00f3n co escritor peruano premio Nobel Mario Vargas Llosa."}
{"id": "494379", "revid": "23204", "url": "https://gl.wikipedia.org/wiki?curid=494379", "title": "Mar\u00eda Jos\u00e9 Dom\u00ednguez V\u00e1zquez", "text": "Mar\u00eda Jos\u00e9 Dom\u00ednguez V\u00e1zquez, nada en 1972 nas Pontes de Garc\u00eda Rodr\u00edguez, \u00e9 unha fil\u00f3loga e profesora universitaria galega.\nTraxectoria.\nFoi a primeira doutora europea en Filolox\u00eda Alem\u00e1 de Galicia e Premio Extraordinario de Doutoramento. Dende 2008 \u00e9 profesora de Gram\u00e1tica Alem\u00e1 na Universidade de Santiago de Compostela. Dende 2017 ata 2020 foi vicedecana da Facultade de Filolox\u00eda de Santiago de Compostela..\n\u00c9 catedr\u00e1tica da Universidade de Santiago de Compostela dende o 2023.\nOs seus campos de investigaci\u00f3n son a Ling\u00fc\u00edstica Alem\u00e1, a Sem\u00e1ntica e a Lexicograf\u00eda e a Xeraci\u00f3n da Linguaxe Natural.\nCoordina o Mestrado Erasmus Mundus en Lexicograf\u00eda (EMLex), impartido por un Consorcio de 16 instituci\u00f3ns internacionais. Lidera diferentes grupos de investigaci\u00f3n nacionais e internacionais, os cales desenvolveron proxectos de referencia, como, por exemplo, PORTLEX, MultiGenera, MultiComb e ESMAS-ES+ .\nEntre os recursos actuais m\u00e1is salientables destacan os xeradores da linguaxe natural: Xera ofrece datos sobre a estrutura dos nomes en espa\u00f1ol, alem\u00e1n e franc\u00e9s, XeraWord amosa combinaci\u00f3ns nominais para o portugu\u00e9s e o galego, Combinatoria aporta frases nominais en tres linguas (alem\u00e1n, franc\u00e9s e espa\u00f1ol) e CombiContext achega o contexto frasal e oracional para substantivos. \nTraballa tam\u00e9n en ling\u00fc\u00edstica contrastiva, did\u00e1ctica da lexicograf\u00eda, usuario e informaci\u00f3n dixital e no campo da lexicograf\u00eda colaborativa e cidad\u00e1, no que destaca o dicionario Mulleres na Lexicograf\u00eda / Women in Lexicography un recurso en construci\u00f3n en aberto.\nVida persoal.\n\u00c9 filla do futbolista, adestrador e xornalista Jos\u00e9 Manuel Dom\u00ednguez Canosa."}
{"id": "494381", "revid": "65337", "url": "https://gl.wikipedia.org/wiki?curid=494381", "title": "Coroa (moeda brit\u00e1nica)", "text": ""}
{"id": "494382", "revid": "56817", "url": "https://gl.wikipedia.org/wiki?curid=494382", "title": "R\u00edo M\u016bk\u0117", "text": "M\u016bk\u0117 \u00e9 un r\u00edo de Lituania localizado no distrito de Raseiniaie e afluente pola esquerda do Dubysa. A s\u00faa cabeceira est\u00e1 en Pry\u0161mantai, fl\u00fae cara ao oeste, e cara \u00e1 metade do seu percorrido, logo da s\u00faa confluencia co D\u016bdupis, vira contra do sur flu\u00edndo polo estanque de Berte\u0161ki\u0173 (13,6 ha.) e logo de recoller as augas do Srautas, no seu tramo inferior chega ao Parque Rexional do Dubysa e desemboca no Dubysa a 48\u00a0km da s\u00faa foz, en Maslauski\u0161kiai.\nO seu nome, tam\u00e9n co\u00f1ecido como Muk\u0117, deriva da palabra \"mukti\" (\"caer\", \"descender\") ou \"mukus\" (\"viscoso\"). Atravesa as localidades de Gedvydai, \u016aturiai, Berte\u0161k\u0117s, Po\u0161ka\u010diai e Zarosl\u0117"}
{"id": "494383", "revid": "85894", "url": "https://gl.wikipedia.org/wiki?curid=494383", "title": "Michael Foale", "text": "Colin Michael Foale, nado en Louth (Reino Unido) o 6 de xaneiro de 1957, \u00e9 un astronauta brit\u00e1nico-estadounidense retirado que formou parte das misi\u00f3ns STS-45, STS-56, STS-63, STS-84, STS-86, STS-103 e Soiuz TMA-3, e ademais foi membro da Expedici\u00f3n 8 \u00e1 Estaci\u00f3n Espacial Internacional.\nTraxectoria.\nFoale graduouse en f\u00edsica pola Universidade de Cambridge en 1978, completando o seu doutoramento en astrof\u00edsica nos Laboratorios Cavendish en 1982.\nFoi seleccionado pola NASA como astronauta en xu\u00f1o de 1987, participando nas misi\u00f3ns STS-45, STS-56, STS-63, STS-84, STS-86, STS-103 e Soiuz TMA-3, e sendo membro da Expedici\u00f3n 8 \u00e1 Estaci\u00f3n Espacial Internacional. Pasou un total de 373,760 d\u00edas no espazo. Retirouse da NASA en 2013."}
{"id": "494384", "revid": "25871", "url": "https://gl.wikipedia.org/wiki?curid=494384", "title": "Kevin Ford", "text": "Kevin Anthony Ford, nado en Portland (Indiana) o 7 de xullo de 1960, \u00e9 un astronauta estadounidense que formou parte das misi\u00f3ns STS-128 e Soiuz TMA-06M, e ademais foi membro das expedici\u00f3ns 33 e 34 \u00e1 Estaci\u00f3n Espacial Internacional.\nTraxectoria.\nFord graduouse en enxe\u00f1er\u00eda aeroespacial pola Universidade de Notre Dame en 1982 e \u00e9 m\u00e1ster en Relaci\u00f3ns Internacionais pola Universidade do Estado de Troy en 1989, m\u00e1ster en enxe\u00f1er\u00eda aeroespacial pola Universidade de Florida en 1994 e doutor en enxe\u00f1er\u00eda astron\u00e1utica polo Instituto de Tecnolox\u00eda da Forza A\u00e9rea en 1997.\nFoi seleccionado pola NASA como astronauta en agosto de 2000, participando nas misi\u00f3ns STS-128 e Soiuz TMA-06M e sendo membro das Expedici\u00f3ns 33 e 34 \u00e1 Estaci\u00f3n Espacial Internacional. Pasou un total de 157,55 d\u00edas no espazo."}
{"id": "494385", "revid": "72012", "url": "https://gl.wikipedia.org/wiki?curid=494385", "title": "Kevin A. Ford", "text": ""}
{"id": "494386", "revid": "25871", "url": "https://gl.wikipedia.org/wiki?curid=494386", "title": "Michael Foreman", "text": "Michael James Foreman, nado en Columbus (Ohio) o 29 de marzo de 1957, \u00e9 un astronauta estadounidense que formou parte das misi\u00f3ns STS-123 e STS-129.\nTraxectoria.\nForeman graduouse en enxe\u00f1er\u00eda aeroespacial pola Academia da Armada dos Estados Unidos en 1979 e \u00e9 m\u00e1ster en enxe\u00f1er\u00eda aeron\u00e1utica pola Escola de Posgraduados da Armada dos Estados Unidos en 1986.\nFoi seleccionado pola NASA como astronauta en xu\u00f1o de 1998, participando nas misi\u00f3ns STS-123 e STS-129. Pasou un total de 26,56 d\u00edas no espazo."}
{"id": "494387", "revid": "89787", "url": "https://gl.wikipedia.org/wiki?curid=494387", "title": "Patrick Forrester", "text": "Patrick Graham Forrester, nado en El Paso (Texas) o 31 de marzo de 1957, \u00e9 un astronauta estadounidense retirado que formou parte das misi\u00f3ns STS-105, STS-128 e STS-117.\nTraxectoria.\nForrester graduouse en ciencias aplicadas e enxe\u00f1er\u00eda pola Academia Militar de West Point en 1979 e \u00e9 m\u00e1ster en enxe\u00f1er\u00eda mec\u00e1nica e aeroespacial pola Universidade de Virxinia en 1989.\nEntrou a traballar na NASA en xullo de 1993 e foi seleccionado como astronauta en maio de 1996, participando nas misi\u00f3ns STS-105, STS-128 e STS-117. Pasou un total de 39,60 d\u00edas no espazo."}
{"id": "494388", "revid": "72012", "url": "https://gl.wikipedia.org/wiki?curid=494388", "title": "Patrick Graham Forrester", "text": ""}
{"id": "494389", "revid": "89787", "url": "https://gl.wikipedia.org/wiki?curid=494389", "title": "Miguel Bo\u00f3", "text": "Xos\u00e9 Miguel Alonso Bo\u00f3, m\u00e1is co\u00f1ecido como Miguel Bo\u00f3, nado en Donostia o 13 de xullo de 1955, \u00e9 un xornalista galego.\nTraxectoria.\nLicenciado Ciencias da Informaci\u00f3n pola Universidade de Navarra, foi redactor xefe do \"Diario de Galicia\" e dirixiu o \"Diario 16 de Galicia\" e a s\u00faa Biblioteca de Autores Galegos.\nFoi presidente da Asociaci\u00f3n da Prensa de Santiago, director de teatro e fundador, cantante e compositor do grupo musical Esguince de Frenillo, m\u00e1is recentemente rebautizado como Esguince Paleo Rock Band.\nEn decembro de 2006 fundou a Asociaci\u00f3n Galega de Amizade con Israel, da que \u00e9 secretario xeral. En maio de 2012 doutorouse en comunicaci\u00f3n pola Universidade de Vigo."}
{"id": "494390", "revid": "5863", "url": "https://gl.wikipedia.org/wiki?curid=494390", "title": "Xos\u00e9 Miguel Alonso Bo\u00f3", "text": ""}
{"id": "494391", "revid": "5863", "url": "https://gl.wikipedia.org/wiki?curid=494391", "title": "Xos\u00e9 Miguel Alonso Boo", "text": ""}
{"id": "494392", "revid": "5863", "url": "https://gl.wikipedia.org/wiki?curid=494392", "title": "Miguel Boo", "text": ""}
{"id": "494393", "revid": "5863", "url": "https://gl.wikipedia.org/wiki?curid=494393", "title": "Miguel Alonso Bo\u00f3", "text": ""}
{"id": "494394", "revid": "5863", "url": "https://gl.wikipedia.org/wiki?curid=494394", "title": "Miguel Alonso Boo", "text": ""}
{"id": "494396", "revid": "98629", "url": "https://gl.wikipedia.org/wiki?curid=494396", "title": "Sandra Faber", "text": "Sandra Moore Faber, nada en Boston (Estados Unidos) o 28 de decembro de 1944, \u00e9 unha f\u00edsica e doutora en astronom\u00eda dedicada ao estudo da formaci\u00f3n e evoluci\u00f3n das galaxias, e da evoluci\u00f3n da estrutura do universo. Ademais traballa como profesora Universitaria en Astronom\u00eda. \u00c9 coautora da relaci\u00f3n Faber-Jackson.\nTraxectoria.\nEstudou a licenciatura en f\u00edsica na Universidade de Swarthmore e recibiu o seu grao en 1966, logo continuou a s\u00faa carreira cun doutoramento en astronom\u00eda por Harvard en 1972. A partir dese ano comezou o seu traballo no Observatorio Lick da Universidade de California, en Santa Cruz (UCSC). D\u00faas das s\u00faas grandes contribuci\u00f3ns son a instalaci\u00f3n do Observatorio Keck en Hawai, as\u00ed como formar parte do equipo de dese\u00f1o do Wide-Field Camera do telescopio espacial Hubble, e mesmo axudou a identificar un problema na lente do Hubble que puxo en risco o seu uso xa que as fotos sa\u00edan con aberraci\u00f3ns esf\u00e9ricas. O seu traballo tivo grande influencia sobre a teor\u00eda do Big Bang. \u00c9 reco\u00f1ecida no seu campo polas s\u00faas achegas ao dese\u00f1o e uso de grandes telescopios.\nA Relaci\u00f3n Faber-Jackson, desenvolvida en colaboraci\u00f3n con Robert Jackson no Observatorio Lick, relaciona o tama\u00f1o das galaxias el\u00edpticas coas velocidades orbitais internas das estrelas que as compo\u00f1en. \u00c9 unha lei do movemento das galaxias e proporcionou unha f\u00f3rmula para determinar a distancia das galaxias.\nEn 1984 escribiu xunto a John Gallaher un artigo expo\u00f1endo que as galaxias estaban rodeadas de enormes nubes de materia sen luz, fr\u00eda e invisible, denominada \"materia escura\". Ti\u00f1an a hip\u00f3tese de que as galaxias foran formadas a partir desta materia, o cal apoia o punto de vista de que o universo est\u00e1 constitu\u00eddo de materia quente formada por neutrinos.\nFaber tam\u00e9n formou parte do grupo de cient\u00edficos (co\u00f1ecidos como \"os sete samur\u00e1is\") que identificou o \"Gran Atractor\", unha concentraci\u00f3n de galaxias cuxa forza gravitacional afecta a unha zona de 100 mill\u00f3ns de anos luz, o cal parece contradicir o modelo expansionista do universo.\nEntre os proxectos nos que participou, axudou a crear o proxecto CANDELS, que foi a mostra estat\u00edstica m\u00e1is grande que tomou o telescopio Hubble do universo.\n\u00c9 a investigadora principal do proxecto DEIMOS (Deep-Imaging Multiobject Spectrograph).\n\u00c9 membro do n\u00facleo do proxecto DEEP (Deep Extragalactic Evolutionary Probe), un estudo a grande escala de galaxias de campo distantes e d\u00e9biles utilizando os telescopios xemelos Keck e o telescopio espacial Hubble.\nActualmente dedica o seu tempo de traballo no Lick Observatory.\nPremios e reco\u00f1ecementos.\nNa s\u00faa traxectoria recibiu numerosos premios e reco\u00f1ecementos, entre eles:"}
{"id": "494397", "revid": "5863", "url": "https://gl.wikipedia.org/wiki?curid=494397", "title": "Blogspot", "text": ""}
{"id": "494398", "revid": "89787", "url": "https://gl.wikipedia.org/wiki?curid=494398", "title": "Michael Fossum", "text": "Michael Edward Fossum, nado en Sioux Falls (Dacota do Sur) o 19 de decembro de 1957, \u00e9 un astronauta estadounidense que formou parte das misi\u00f3ns STS-121, STS-124 e Soiuz TMA-02M e foi membro da Expedici\u00f3n 28 e da Expedici\u00f3n 29 \u00e1 Estaci\u00f3n Espacial Internacional.\nTraxectoria.\nFossum graduouse en enxe\u00f1er\u00eda mec\u00e1nica pola Universidade A&amp;M de Texas en 1980 e \u00e9 m\u00e1ster en enxe\u00f1er\u00eda de sistemas polo Instituto de Tecnolox\u00eda da Forza A\u00e9rea en 1981, as\u00ed como m\u00e1ster en f\u00edsica pola Universidade de Houston en 1997.\nFoi seleccionado como astronauta pola NASA en xu\u00f1o de 1998, participando nas misi\u00f3ns STS-121, STS-124 e Soiuz TMA-02M, e sendo membro das expedici\u00f3n 28 e 29 \u00e1 Estaci\u00f3n Espacial Internacional. Pasou un total de 193,79 d\u00edas no espazo."}
{"id": "494399", "revid": "72012", "url": "https://gl.wikipedia.org/wiki?curid=494399", "title": "Michael Edward Fossum", "text": ""}
{"id": "494401", "revid": "98629", "url": "https://gl.wikipedia.org/wiki?curid=494401", "title": "Rafael G\u00f3mez Nieto", "text": "Rafael G\u00f3mez Nieto, nado en Adra o 29 de xaneiro de 1921 e finado en Estrasburgo o 31 de marzo de 2020, foi un militar espa\u00f1ol do s\u00e9culo XX.\nTraxectoria.\nRafael G\u00f3mez participou na Guerra civil espa\u00f1ola, chaamado a filas pola chamada \"Leva do Biber\u00f3n\", loitando no Ex\u00e9rcito Republicano Espa\u00f1ol, participando na Batalla do Ebro.\n\u00d3 rematar a guerra, pasou a Francia, quedando internado no Campo de internamento de Saint-Cyprien. Catro meses despois chegou a Alxeria co seu pai, internado en Argel\u00e8s. Despois da Campa\u00f1a en \u00c1frica Occidental da segunda guerra mundial polos Aliados formou parte da 9.\u00aa Compa\u00f1\u00eda da 2.\u00aa Divisi\u00f3n Blindada de Francia que, integrada por republicanos espa\u00f1ois, foi a primeira unidade militar aliada que entrou en Par\u00eds tras a s\u00faa reconquista.\nMorreu nunha residencia de anci\u00e1ns en Estrasburgo (Francia), cidade na que viv\u00eda dende 1955, polo COVID-19. Foi o \u00faltimo supervivente dos membros da 9.\u00aa Compa\u00f1\u00eda que entraron en Par\u00eds."}
{"id": "494402", "revid": "89787", "url": "https://gl.wikipedia.org/wiki?curid=494402", "title": "Ana Margarida de Carvalho", "text": "Ana Margarida Taborda Duarte Martins de Carvalho, co\u00f1ecida como Ana Margarida de Carvalho, nada en Lisboa en 1969, \u00e9 unha escritora e xornalista portuguesa.\nTraxectoria.\n\u00c9 filla do escritor M\u00e1rio de Carvalho. Nada en Lisboa en 1969, licenciouse en Dereito pola Facultade de Dereito da Universidade de Lisboa. Ten 2 fillos.\nEn 2017, foille atribu\u00edda unha bolsa anual de creaci\u00f3n literaria pola Direcci\u00f3n Xeral do Libro, Arquivos e Bibliotecas (DGLAB).\nRealizou varios obradoiros e workshops na \u00e1rea da literatura e da escrita creativa.\nXornalista, foi distinguida con 7 premios de reportaxe. Traballou durante 25 anos na Revista \"Vis\u00e3o\", onde foi editora e grande Reporteira. Colaborou con diversas publicaci\u00f3ns: \"Jornal de Letras\", Revista \"Ler\", \"Marie Claire\", \"Ego\u00edsta\", \"Col\u00f3quio Letras\" as\u00ed como coa canle televisiva SIC.\nFixo cr\u00edtica cinematogr\u00e1fica no blog \"Final Cut\" (do cal foi fundadora) e na Revista \"Vis\u00e3o\". Integrou, en diversos anos, o panel de xurado do ICA (Instituto do Cinema e do Audiovisual) para asignaci\u00f3n de subsidios nos concursos de produci\u00f3n de longametraxes, documentais e desenvolvemento de gui\u00f3n. Durante dous anos, asinou a cr\u00f3nica semanal \u00abConversas de Ascensor\u00bb, no sitio web da Revista \"Vis\u00e3o\".\nTres dos seus gui\u00f3ns cinematogr\u00e1ficos (documental e ficci\u00f3n) quedaron clasificados nos primeiros lugares en concursos do ICA, obtendo o respectivo financiamento.\nEstreouse na novela co seu primeiro libro en 2013, \"Que Importa a Furia do Mar\", ao que seguiu en 2016 \"N\u00e3o se Pode Morar nos Olhos de Um Gato\" que foi editada, no Brasil, a primeira edici\u00f3n en 2018.. Publicou en 2017 o seu primeiro libro de contos, \"Pequenos Del\u00edrios Dom\u00e9sticos.\"\n\u00c9 autora do prefacio de \"Alexandra Alpha\", de Jos\u00e9 Cardoso Pires, nunha reedi\u00e7\u00e3o da Reloxo D'Auga, en 2015.\n\u00danica a recibir sucesivamente o gran Premio da Asociaci\u00f3n Portuguesa de Escritores (APE/DGLB) por cada unha das s\u00faas tres obras de ficci\u00f3n (d\u00faas novelas e un libro de contos).\nObras.\nLibros colectivos.\n\"Uma Terra Prometida. Contos Sobre Refugiados\" (2016). Filomena Marona Beja, Carlos Vale Ferraz, Cristina Carvalho, S\u00e9rgio Lu\u00eds de Carvalho, Jos\u00e9 Fanha, Afonso Cruz, Nuno Camarneiro, Ana Margarida de Carvalho e Miguel Real. IN. 192 p\u00e1xs."}
{"id": "494403", "revid": "89787", "url": "https://gl.wikipedia.org/wiki?curid=494403", "title": "Willie Hobbs Moore", "text": "Willie Hobbs Moore, nada en Atlantic City (Nova Jersey) o 23 de maio de 1934 e finada en Ann Arbor (M\u00edchigan) o 14 de marzo de 1994, foi unha f\u00edsica e enxe\u00f1eira estadounidense. Foi a primeira muller afroamericana que obtivo un doutoramento en f\u00edsica.\nTraxectoria.\nMoore trasladouse a Ann Arbor (M\u00edchigan) en 1952 para asistir \u00e1 Universidade de M\u00edchigan. Obtivo unha licenciatura en enxe\u00f1ar\u00eda el\u00e9ctrica na Universidade de M\u00edchigan en 1958 e unha mestr\u00eda en 1961. Mentres cursaba o seu doutoramento, tam\u00e9n ocupou cargos en empresas de tecnolox\u00eda en Ann Arbor, como KMS Industries e Datamax Corporation. Tam\u00e9n ocupou postos de enxe\u00f1ar\u00eda en Bendix Aerospace Systems, Barnes Engineering e Sensor Dynamics, onde foi responsable da an\u00e1lise te\u00f3rica. Moore completou a s\u00faa tese, \"A Vibrational Analysis of Secondary Chlorides\", baixo a supervisi\u00f3n de Samuel Krimm na Universidade de M\u00edchigan en 1972. Este traballo foi aplicable a cuesti\u00f3ns importantes no estudo vibracional de macromol\u00e9culas.\nDespois de recibir o seu doutoramento, Moore traballou na Universidade de M\u00edchigan como cient\u00edfica investigadora ata 1977, continuando o traballo espectrosc\u00f3pico sobre as prote\u00ednas. No cinco anos seguintes \u00e1 s\u00faa tese, publicou m\u00e1is de trinta artigos con Krimm e colaboradores. Foi contratada pola Ford Motor Company en 1977 como enxe\u00f1eira de montaxe. Moore ampliou o uso de m\u00e9todos de enxe\u00f1ar\u00eda e fabricaci\u00f3n xaponeses por parte de Ford nos anos 80. En 1991, a revista Ebony nomeou a Moore como unha das s\u00faas 100 \"mulleres negras m\u00e1is prometedoras da Am\u00e9rica corporativa\". A Universidade de M\u00edchigan estableceu o premio Willie Hobbs Moore na s\u00faa honra."}
{"id": "494404", "revid": "56817", "url": "https://gl.wikipedia.org/wiki?curid=494404", "title": "Foton (sat\u00e9lites)", "text": "Foton \u00e9 o nome dunha serie de sat\u00e9lites sovi\u00e9ticos e posteriormente rusos adicados \u00e1 investigaci\u00f3n de materiais.\nCaracter\u00edsticas.\nO programa Foton foi desenvolvido para estudar o efecto da exposici\u00f3n \u00e1s condici\u00f3ns do espazo de diversos materiais. Inicialmente as naves Foton eran un derivado das usadas no programa Bion, \u00e1 s\u00faa vez descendentes das naves tripuladas Vostok e dos sat\u00e9lites de reco\u00f1ecemento Zenit. As tres primeiras naveces Foton foron prototipos que foron nomeados Kosmos 1645, Kosmos 1744 e Kosmos 1841. A primeira nave Foton operativa foi lanzada o 14 de abril de 1988, e tras ela lanz\u00e1ronse oito m\u00e1is.\nAs naves Foton ti\u00f1an uns 6200\u00a0kg de masa, unha altura de 6,2 m e un di\u00e1metro m\u00e1ximo de 2,5 m. Estaban divididas en tres secci\u00f3ns: o m\u00f3dulo de servizo e retropropulsi\u00f3n, a c\u00e1psula recuperable coa carga \u00fatil e m\u00f3dulo de equipamento. A c\u00e1psula recuperable pod\u00eda albergar ata 700\u00a0kg de carga e ti\u00f1a un volume interno de 4,7 m3. A enerx\u00eda el\u00e9ctrica era proporcionada por bater\u00edas, subministrando ata 400 W de potencia ao d\u00eda. As naves non levaban paneis solares e os voos duraban entre 13 e 16 d\u00edas. T\u00f3dalas naves Foton foron lanzadas mediante foguetes Soiuz U. O programa continuou coas naves Foton M."}
{"id": "494406", "revid": "5863", "url": "https://gl.wikipedia.org/wiki?curid=494406", "title": "Jos\u00e9 Miguel Alonso Bo\u00f3", "text": ""}
{"id": "494407", "revid": "5863", "url": "https://gl.wikipedia.org/wiki?curid=494407", "title": "Jos\u00e9 Miguel Alonso Boo", "text": ""}
{"id": "494410", "revid": "88215", "url": "https://gl.wikipedia.org/wiki?curid=494410", "title": "Campi\u00f3n do mundo de tr\u00edatlon", "text": ""}
{"id": "494411", "revid": "98629", "url": "https://gl.wikipedia.org/wiki?curid=494411", "title": "Rebelde sen causa", "text": "Rebelde sen causa (en ) \u00e9 un filme estadounidense de 1955 sobre un grupo de adolescentes confusos nun suburbio de clase media. Rodado no novo formato CinemaScope e dirixido por Nicholas Ray, ofreceu un comentario social as\u00ed como unha alternativa aos filmes previos que mostraban delincuentes nun ambiente deprimido. O filme est\u00e1 protagonizado por James Dean, Sal Mineo e Natalie Wood.\nO filme foi un intento innovador de retratar a decadencia moral da mocidade estadounidense, unha cr\u00edtica ao estilo paternal e unha exploraci\u00f3n do conflito interxeracional. O t\u00edtulo prov\u00e9n do libro de 1944 do psiquiatra Robert M. Lindner \"Rebel Without a Cause: The Hypnoanalysis of a Criminal Psychopath\". Non obstante, no filme non hai referencias de ning\u00fan tipo ao libro de Lindner. O filme foi estreado o 27 de outubro de 1955 case un mes despois da morte de Dean nun accidente de tr\u00e1fico o 30 de setembro de 1955.\nEn 1990, \"Rebelde sen causa\" foi engadido ao National Film Registry da Biblioteca do Congreso dos Estados Unidos de Am\u00e9rica por ser \"cultural, hist\u00f3rico e esteticamente significativo\".\nFoi estreado en galego pola Televisi\u00f3n de Galicia o 31 de decembro de 2001.\nArgumento.\nJim Stark \u00e9 un inadaptado estudante de secundaria que chegou aos \u00c1nxeles e busca encaixar entre os seus novos compa\u00f1eiros. Por\u00e9n, non o consegue e rapidamente se inimiza con Buzz e a s\u00faa banda ao tempo que queda engaiolado por Judy, moza do seu rival.\nNeste contexto de enfrontamentos, Jim traba amizade con Plato, un rapaz solitario que se converte no seu secuaz. Entre as repetidas contendas cada vez m\u00e1is graves, Jim, Plato e Judy quedan envoltos nun conflito que rematar\u00e1 con mortes."}
{"id": "494412", "revid": "25871", "url": "https://gl.wikipedia.org/wiki?curid=494412", "title": "Deborah Ajakaiye", "text": "Deborah Enilo Ajakaiye, nada na cidade de Jos (Plateau) en 1940, \u00e9 unha xeof\u00edsica nixeriana. \u00c9 a primeira muller profesora de f\u00edsica en \u00c1frica e o seu traballo en xeof\u00edsica xogou un papel importante na miner\u00eda en Nixeria.\nTraxectoria.\nAjakaiye foi a quinta de seis fillos. Os seus pais cr\u00edan na igualdade de educaci\u00f3n entre os sexos e distribu\u00edan as tarefas dom\u00e9sticas entre os nenos e as nenas. En 1962 graduouse na Universidade de Ibad\u00e1n cun t\u00edtulo en f\u00edsica. Obtivo unha mestr\u00eda na Universidade de Birmingham, en Inglaterra, e en 1970 obtivo un doutoramento en xeof\u00edsica na Universidade Ahmadu Belo, en Nixeria. Orixinalmente interesada nas matem\u00e1ticas, Ajakaiye di que elixiu estudar xeof\u00edsica porque cr\u00eda que pod\u00eda axudar ao seu pa\u00eds.\nEn 1980 converteuse na primeira muller profesora de f\u00edsica en \u00c1frica. Ensinou na Universidade Ahmadu Belo e na Universidade de Jos, sendo a decana de ciencias naturais nesta \u00faltima. O seu labor en materia de xeovisualizaci\u00f3n utilizouse para localizar tanto dep\u00f3sitos minerais como augas subterr\u00e1neas en Nixeria. Tam\u00e9n creou un mapa de gravidade de Nixeria, traballando con varias das s\u00faas estudantes femininas. Despois de xubilarse, dedicou o seu tempo a unha organizaci\u00f3n ben\u00e9fica con sede en Nixeria, CCWA, que fundara en 1991.\nPremios.\nAjakaiye foi reco\u00f1ecida tanto polos seus avances cient\u00edficos como pola s\u00faa axuda \u00e1 naci\u00f3n de Nixeria. A Sociedade de Miner\u00eda e Xeociencias de Nixeria honrouna polo seu traballo, convert\u00e9ndoa na primeira muller en recibir o premio. Tam\u00e9n foi a primeira africana negra en ser nomeada membro da Sociedade Xeol\u00f3xica de Londres."}
{"id": "494413", "revid": "54334", "url": "https://gl.wikipedia.org/wiki?curid=494413", "title": "Guadalupe Sabio Buzo", "text": ""}
{"id": "494418", "revid": "98629", "url": "https://gl.wikipedia.org/wiki?curid=494418", "title": "Paulo Varela Gomes", "text": "Paulo Varela Gomes, nado en Lisboa o 28 de outubro de 1952 e finado en Podentes, Penela, o 30 de abril de 2016, foi un cr\u00edtico, escritor, historiador de arquitectura e profesor universitario portugu\u00e9s.\nTraxectoria.\nEra fillo do coronel Varela Gomes, figura destacada na loita contra o r\u00e9xime ditatorial portugu\u00e9s. Estudou Historia na Facultade de Letras de Lisboa. Foi profesor dos ensinos secundario e universitario, investigador no CES-Centro de Estudos Sociais e docente do programa de doutoramento Patrim\u00f3nios da Influ\u00eancia Portuguesa ata xubilarse en 2012. Foi militante da UEC \u2013 Uni\u00e3o dos Estudantes comunistas- e do PCP, antes de integrar o grupo fundador do Movimento Pol\u00edtica XXI, unha das correntes que deu orixe ao Bloco de Esquerda.\nAutor de artigos e libros da s\u00faa \u00e1rea de especialidade (historia da arquitcetura e da arte), foi tam\u00e9n colaborador e cronista permanente de varios xornais e revistas, sobre todo o \"P\u00fablico.\"\nFoi coautor e presentador da serie documental \"O Mundo de C\u00e1\", emitida pola RTP durante os anos 90, que trataba sobre a presenza portuguesa no Oriente na \u00e9poca da Expansi\u00f3n. Tam\u00e9n de \"Malta Portuguesa\" (2002).\nFaleceu en 2016 v\u00edtima de cancro na otofarinxe, que sufr\u00eda desde 2012."}
{"id": "494421", "revid": "98629", "url": "https://gl.wikipedia.org/wiki?curid=494421", "title": "Camilo N\u00f3voa Gonz\u00e1lez", "text": "Camilo N\u00f3voa Gonz\u00e1lez, nado no Carballi\u00f1o, foi un avogado e pol\u00edtico galego.\nTraxectoria.\nNo franquismo foi nomeado alcalde do Carballi\u00f1o en febreiro de 1949, permanecendo no cargo at\u00e9 1953. Foi deputado provincial."}
{"id": "494423", "revid": "1888", "url": "https://gl.wikipedia.org/wiki?curid=494423", "title": "Pepe Esteir\u00e1n", "text": ""}
{"id": "494427", "revid": "4817", "url": "https://gl.wikipedia.org/wiki?curid=494427", "title": "Foton M", "text": "Foton M \u00e9 o nome dunha serie de sat\u00e9lites sovi\u00e9ticos e posteriormente rusos adicados \u00e1 investigaci\u00f3n de materiais e sucesores dos sat\u00e9lites Foton. O programa Foton foi desenvolvido para estudar o efecto da exposici\u00f3n \u00e1s condici\u00f3ns do espazo de diversos materiais. Os Foton M est\u00e1n formados en realidade \u00e1 s\u00faa vez por d\u00faas familias de sat\u00e9lites, os modelo 34KS e os 34 KSM.\nFoton-M 34KS.\nOs Foton M 34KS son unha versi\u00f3n mellorada dos Foton, con bater\u00edas melloradas, un mellor control t\u00e9rmico e melloras na telemetr\u00eda e nas telecomunicaci\u00f3ns para mellorar a capacidade de transmisi\u00f3n de datos para pasar ata 15 d\u00edas no espazo. Lanz\u00e1rose tres entre 2002 e 2007, todos a bordo de Soiuz U, co primeiro non chegando a \u00f3rbita pola explosi\u00f3n do foguete durante o lanzamento. Ti\u00f1an unha masa de 6410\u00a0kg.\nFoton-M 34KSM.\nOs Foton M 34KSM sustit\u00faen o m\u00f3dulo de propulsi\u00f3n t\u00edpico dos Foton por un m\u00f3dulo Yantar que permite misi\u00f3ns m\u00e1is longas, de ata seis meses, para o cal, a diferenza dos modelos anteriores, necesitan usar paneis solares. A carga \u00fatil que poden levar a bordo incrementouse en 100\u00a0kg. A masa total deste modelo \u00e9 de 6840\u00a0kg."}
{"id": "494428", "revid": "72012", "url": "https://gl.wikipedia.org/wiki?curid=494428", "title": "Kosmos 1841", "text": ""}
{"id": "494429", "revid": "72012", "url": "https://gl.wikipedia.org/wiki?curid=494429", "title": "Kosmos 1744", "text": ""}
{"id": "494430", "revid": "72012", "url": "https://gl.wikipedia.org/wiki?curid=494430", "title": "Kosmos 1645", "text": ""}
{"id": "494433", "revid": "72012", "url": "https://gl.wikipedia.org/wiki?curid=494433", "title": "Foton 9", "text": ""}
{"id": "494434", "revid": "72012", "url": "https://gl.wikipedia.org/wiki?curid=494434", "title": "Foton 8", "text": ""}
{"id": "494435", "revid": "72012", "url": "https://gl.wikipedia.org/wiki?curid=494435", "title": "Foton 7", "text": ""}
{"id": "494436", "revid": "72012", "url": "https://gl.wikipedia.org/wiki?curid=494436", "title": "Foton 6", "text": ""}
{"id": "494437", "revid": "72012", "url": "https://gl.wikipedia.org/wiki?curid=494437", "title": "Foton 5", "text": ""}
{"id": "494438", "revid": "72012", "url": "https://gl.wikipedia.org/wiki?curid=494438", "title": "Foton 4", "text": ""}
{"id": "494439", "revid": "72012", "url": "https://gl.wikipedia.org/wiki?curid=494439", "title": "Foton 3", "text": ""}
{"id": "494440", "revid": "72012", "url": "https://gl.wikipedia.org/wiki?curid=494440", "title": "Foton 2", "text": ""}
{"id": "494441", "revid": "72012", "url": "https://gl.wikipedia.org/wiki?curid=494441", "title": "Foton 1", "text": ""}
{"id": "494442", "revid": "72012", "url": "https://gl.wikipedia.org/wiki?curid=494442", "title": "Foton-M 1", "text": ""}
{"id": "494443", "revid": "72012", "url": "https://gl.wikipedia.org/wiki?curid=494443", "title": "Foton-M 2", "text": ""}
{"id": "494444", "revid": "72012", "url": "https://gl.wikipedia.org/wiki?curid=494444", "title": "Foton-M 3", "text": ""}
{"id": "494445", "revid": "1576", "url": "https://gl.wikipedia.org/wiki?curid=494445", "title": "Alberto Vilanova (hom\u00f3nimos)", "text": "O nome Alberto Vilanova pode referirse a:"}
{"id": "494446", "revid": "1131", "url": "https://gl.wikipedia.org/wiki?curid=494446", "title": "Perfecto Conde", "text": "O nome Perfecto Conde pode referirse a:"}
{"id": "494448", "revid": "23204", "url": "https://gl.wikipedia.org/wiki?curid=494448", "title": "H\u00e9lder Gomes Cancela", "text": "H\u00e9lder Gomes Cancela, nado en Valongo do Vouga en 1967, \u00e9 un escritor portugu\u00e9s.\nBiograf\u00eda.\nH\u00e9lder Gomes Cancela naceu en 1967. Estudou filosof\u00eda na Facultade de Letras da Universidade de Co\u00edmbra, onde fixo o doutoramento, en filosof\u00eda contempor\u00e1nea. Desde o 2000 ensina na Facultade de Belas-Artes da Universidade do Porto, onde \u00e9 respons\u00e1bel da \u00e1rea cient\u00edfica de Est\u00e9tica. \u00c9 tam\u00e9n investigador no Instituto de Investigaci\u00f3n en Arte \"Design\" e Sociedade.\nDirixiu con Carlos Alberto Machado a colecci\u00f3n \"terceira margem\".\nEn entrevista concedida a Isabel Lucas en xullo de 2017, afirmava: \u00abPara min o esencial na literatura, n a novela, \u00e9 a construci\u00f3n dun espazo narrativo, a construci\u00f3n mesmo dun mundo. O mundo onde estamos e a partir do cal a realidade pareza veros\u00edmil, mesmo a m\u00e1is inveros\u00edmil.\u00bb"}
{"id": "494451", "revid": "98629", "url": "https://gl.wikipedia.org/wiki?curid=494451", "title": "H\u00e9lia Correia", "text": "H\u00e9lia Correia, nada en Lisboa en febreiro de 1949, \u00e9 unha escritora e tradutora portuguesa.\nTraxectoria.\nH\u00e9lia Correia naceu en Lisboa en febreiro de 1949, e creceu en Mafra, terra da familia materna, na cal frecuentou o ensino primario e secundario. Finalizou os estudos secundariosen Lisboa, cidade onde tam\u00e9n estudou na Facultade de Letras. Licenciouse en Filolox\u00eda Rom\u00e1nica, conclu\u00edndo, m\u00e1is tarde, unha posgraduaci\u00f3n en Teatro da Antig\u00fcidade Cl\u00e1sica. Foi profesora de Lingua Portuguesa do ensino secundario. Foi tam\u00e9n respons\u00e1bel de diversas traduci\u00f3ns.\nComezou a publicar poes\u00eda en p\u00e1xinas literarias de xornais (\"Di\u00e1rio de Lisboa, Rep\u00fablica\" e \"A Capital\"), revistas (V\u00e9rtice) e antolox\u00edas en 1968.\nEn 1981, estreouse na novel\u00edstica con \"O Separar das \u00c1guas.\" En 1982, foi a vez de \"O N\u00famero dos Vivos\". A novela \"Montedermo\", escenificada polo grupo O Bando, acabou por dar \u00e1 autora un certo renome. Enfoque ese que reflicte, desde moi cedo, o gusto da autora polo teatro e pola Grecia Cl\u00e1sica. Destacan tam\u00e9n, na s\u00faa produci\u00f3n literaria, as novelas \"Casa Eterna\" e \"Soma\". Xa en poes\u00eda, hai que salientar \"A Pequena Morte/Esse Eterno Canto\". En 2010, H\u00e9lia Correia publicou a novela biogr\u00e1fica \"Adoecer\", na que aborda a historia de amor entre Elisabeth Siddal e o poeta e pintor prerafaelista Dante Gabriel Rossetti. En 2012 publica a obra \"A Terceira Mis\u00e9ria\", que foi dobremente premiado na modalidade de Poes\u00eda.\nEn 2015 foi galardoada co Premio Cam\u00f5es.En 2017 foi distinguida pola Asociaci\u00f3n de Escritoras e Escritores en Lingua Galega como Escritora Galega Universal."}
{"id": "494452", "revid": "5863", "url": "https://gl.wikipedia.org/wiki?curid=494452", "title": "Laureano Caride Romero", "text": "Laureano Caride Romero foi un pol\u00edtico galego, exalcalde de Beariz.\nTraxectoria.\nFoi director da oficina da Caixa de Aforros Provincial de Ourense en Beariz. No franquismo foi nomeado alcalde de Beariz. Nas elecci\u00f3ns municipais de 1991 foi candidato de Converxencia Nacionalista Galega \u00e1 alcald\u00eda de Beariz.\nFoi xulgado en 1990 con Manuel Cend\u00f3n Ca\u00ed\u00f1a e C\u00e1ndido Cabanelas Barros acusados de falsificaci\u00f3n de documento p\u00fablico, para facilitar a afiliaci\u00f3n ao r\u00e9xime xeral agrario da Seguridade Social de vecinos de Beariz."}
{"id": "494453", "revid": "89787", "url": "https://gl.wikipedia.org/wiki?curid=494453", "title": "Wilhelm Neumann", "text": "Johann Wilhelm Carl Neumann, e m\u00e1is co\u00f1ecido na \u00e9poca contempor\u00e1nea en Letonia pola s\u00faa forma letonizada Vilhelms Neimanis, nado en Grevesm\u00fchlen o 5 de outubro de 1849 e finado en Riga o 6 de marzo de 1919, foi un arquitecto e historiador da arte xermano-b\u00e1ltico de Letonia. Arquitecto da cidade de Daugavpils (1878-1895), autor de varios proxectos de palacios historicistas let\u00f3ns e do edificio do Museo de Arte da Cidade de Riga, foi tam\u00e9n o seu primeiro director (1905-1919).\nTraxectoria.\nNaceu no seo dunha familia de comerciantes de Mecklenburg. Pasou boa parte da s\u00faa infancia en Krustpils, onde se trasladara coa s\u00faa familia. En 1864 traballou como aprendiz na oficina do arquitecto Paul Max Bertschy durante a construci\u00f3n da li\u00f1a ferroviaria de Riga a Daugavpils, e logo estudou no Polit\u00e9cnico de Riga e a partir de 1875 na Academia das Artes de San Petersburgo. \nEntre 1873-1874 participou no dese\u00f1o da estaci\u00f3n de ferrocarril da cidade de Daugavpils. En 1878 comezou a desempe\u00f1ar as funci\u00f3ns de arquitecto xefe de Daugavpils, dese\u00f1ou a Igrexa Evanx\u00e9lica Luterana Marti\u00f1o Lutero de Daugavpils (1889-1893) e a cat\u00f3lica Igrexa da Inmaculada Concepci\u00f3n da Virxe Mar\u00eda (1903\u20131905). En 1887, publicou en Tallin o seu primeiro libro, e que constit\u00fae tam\u00e9n a s\u00faa obra m\u00e1is relevante, considerada a primeira obra seria sobre a historia da \u00e1rte b\u00e1ltica, titulada \"Grundri\u00df einer Geschichte der bildenden K\u00fcnste und des Kunstgewerbes in Liv-, Est- und Kurland vom Ende des 12. bis zum Ausgang des 18. Jahrhunderts\". En 1895 mudouse a Riga, onde liderou a restauraci\u00f3n da Catedral de Riga. Seguindo os proxectos de Neumann constru\u00eduse o edificio do Museo Provincial de Kurzeme en estilo historicista (1898) en Jelgava, o edificio do Museo catedralicio de Riga (1898). O seu proxecto m\u00e1is importante foi a construci\u00f3n do edificio do Museo de Arte da Cidade de Riga (1903\u20131905), influenciado pola arquitectura do edificio do Museo Bode en Berl\u00edn.\nVilhelms Neumann foi autor de moitos palacios historicistas let\u00f3ns: L\u012bksna (1878-1780), Kalk\u016bni (1890-1892), Pel\u010di (1900\u20131904), Juzefova (1901), Taheva (1902). De 1899 a 1901 foi profesor axudante de historia da arte no Instituto Polit\u00e9cnico de Riga. En 1905 converteuse no director do Museo de Arte da Cidade de Riga e a partir de 1908 asumiu a xefatura da comisi\u00f3n de conservaci\u00f3n de monumentos hist\u00f3ricos, xa en 1888 avogara por crear un inventario de edificios hist\u00f3ricos nas provincias do B\u00e1ltico, e Neumann decidiu preparar un inventorio sistem\u00e1tico de arte e arquitectura. Non obstante, por mor da guerra o inventorio non se puido rematar e destru\u00edrono \u00e1 mantenta en 1919 os bolxeviques let\u00f3ns da primeira Rep\u00fablica Sovi\u00e9tica Socialista de Letonia. Neumann sempre se amosou partidario de conservar e restaurar os edificios seguindo o modelo orixinal .\nMorreu durante a Guerra de Independencia Letoa o 6 de marzo de 1919."}
{"id": "494454", "revid": "85894", "url": "https://gl.wikipedia.org/wiki?curid=494454", "title": "Jos\u00e9 Mar\u00eda Fortes Lamas", "text": "Jos\u00e9 Mar\u00eda Fortes Lamas, nado en Beariz cara a 1917 e finado no mesmo concello o 17 de abril de 2011, foi un pol\u00edtico galego.\nTraxectoria.\nEmigrante retornado. Foi nomeado alcalde de Beariz en outubro de 1961. Foi impulsor da concentraci\u00f3n parcelaria en 1969. Dimitiu debido \u00e1s ameazas dalg\u00fans veci\u00f1os, contrarios \u00e1 concentraci\u00f3n."}
{"id": "494457", "revid": "98629", "url": "https://gl.wikipedia.org/wiki?curid=494457", "title": "Domingo Antonio Merelles", "text": "Domingo Antonio Merelles nado na Hedreira (Avi\u00f3n), foi un avogado e pol\u00edtico galego.\nTraxectoria.\nEstudou leis na Universidade de Santiago de Compostela. Vencellado aos negocios mineiros, adquiriu bens desamortizados. Mercou o pazo de Porteli\u00f1a e estableceu a s\u00faa residencia en Beariz. Progresista radical, foi elixido deputado por Ourense en 1839 e 1841. Foi vogal da Xunta Superior Provisional de Goberno de Galicia presidida por P\u00edo Rodr\u00edguez Terrazo en 1846. Participou na construci\u00f3n do Bienio Progresista. Converxeu na Uni\u00f3n Liberal e volveu ser elixido deputado polo Carballi\u00f1o en 1858. Foi rexedor de Santiago de Compostela entre maio e decembro de 1866. Foi elixido senador pola provincia de Ourense en 1871. Foi nomeado gobernador civil de Ourense en 1881.\nVida persoal.\nCasou en Santiago de Compostela con Antonia Caula, irm\u00e1 de Pedro Caula e foi pai de Adolfo Merelles Caula."}
{"id": "494461", "revid": "81969", "url": "https://gl.wikipedia.org/wiki?curid=494461", "title": "TSG 1899 Hoffenheim", "text": "O Turn- und Sportgemeinschaft 1899 Hoffenheim e.V., co\u00f1ecido como TSG 1899 Hoffenheim, \u00e9 un equipo de f\u00fatbol profesional de Sinsheim, Baden-W\u00fcrttemberg, Alema\u00f1a. O equipo foi fundado en 1899. Xogan os seus partidos como local no PreZero Arena, e actualmente compiten na Fu\u00dfball-Bundesliga.\nXogadores.\nCadro actual.\nCadro actualizado a 31 de xaneiro de 2020."}
{"id": "494463", "revid": "54334", "url": "https://gl.wikipedia.org/wiki?curid=494463", "title": "Mara Dierssen Sotos", "text": ""}
{"id": "494466", "revid": "1410", "url": "https://gl.wikipedia.org/wiki?curid=494466", "title": "Pen\u00ednsula de Chukotka", "text": "A pen\u00ednsula de Chukotka (en ) ou Chukchi (en ) \u00e9 unha pen\u00ednsula que constit\u00fae o extremo nororiental de Siberia, de Rusia e do continente asi\u00e1tico. A pen\u00ednsula de Chukotka est\u00e1 enfrontada \u00e1 americana pen\u00ednsula de Seward, sendo ambas os extremos do estreito de Bering.\nAdministrativamente, a pen\u00ednsula forma parte do distrito aut\u00f3nomo de Chukotka da Federaci\u00f3n de Rusia.\nXeograf\u00eda.\nA pen\u00ednsula de Chukotka est\u00e1 ba\u00f1ada polas augas do mar de Chukchi ao norte, polo mar de Bering ao sur e polo estreito de Bering, ao leste. A pen\u00ednsula ten unha lonxitude m\u00e1xima duns 960\u00a0km en direcci\u00f3n SE-NW, cunha largura no istmo duns 500\u00a0km. A s\u00faa largura media \u00e9 de 300\u2013400\u00a0km, a\u00ednda que no extremo oriental ten unha subpen\u00ednsula duns 200\u00a0km de largo (cunha superficie aproximada duns 50\u00a0000\u00a0km\u00b2). \u00c1s veces, s\u00f3 esta subpen\u00ednsula \u00e9 considerada como a pen\u00ednsula de Chukotka.\nAs costas da pen\u00ednsula comezan, ao oeste, na desembocadura do r\u00edo Chaun (na ba\u00eda Chaunskaya) e finalizan, ao leste, na desembocadura do r\u00edo Anadyr (no golfo de Anadyr). Esas costas son unha das etapas da ruta do Mar do Norte ou paso do nord\u00e9s.\nNo extremo oriental da pen\u00ednsula est\u00e1 o cabo Dezhneva (preto do asentamento de Uelen), que \u00e9 o punto m\u00e1is oriental de Asia.\nA pen\u00ednsula foi tradicionalmente o fogar dos nativos chukchi, que contin\u00faan a vivir nela xunto con outros pobos, iupiks siberianos, koryaks, chuvans, evens, yukaghirs e alg\u00fans colonos rusos.\nA principal actividade econ\u00f3mica \u00e9 a minar\u00eda, con explotaci\u00f3ns de zinc, ouro e carb\u00f3n. Tam\u00e9n se practican a caza, fundamentalmente de renos, a pesca e o turismo de vida silvestre.\nHistoria.\nEn 1648, Semion Dezhniov e Fedot Alekseyev Popov lideraron unha expedici\u00f3n, de entre 90 e 105 persoas, que partindo da desembocadura do r\u00edo Kolyma alcanzou a desembocadura do r\u00edo Anadyr. A bordo de sete \"kochs\" (pequenas naves cosacas aptas para navegar na banquisa), levoulles dez semanas de navegaci\u00f3n acadar o esteiro do Anadyr tras bordear completamente a pen\u00ednsula de Chukotka. Esa expedici\u00f3n descubriu que Asia non estaba unida por terra con Alasca. A participaci\u00f3n de Dezhniov nesa parte da viaxe non est\u00e1 documentada, e s\u00f3 as actividades de Fedot Alekseyev poden documentarse.\nD\u00edxose que na pen\u00ednsula estaban situados o campo de prisioneiros e a mina onde Cornelius Rost afirmou que estivo preso, como se describe no libro \"As Far as My Feet Will Carry Me\" de Josef Martin Bauer. Non obstante, a existencia dun campo nesa \u00e9poca foi refutada."}
{"id": "494469", "revid": "47401", "url": "https://gl.wikipedia.org/wiki?curid=494469", "title": "Pen\u00ednsula de Chukchi", "text": ""}
{"id": "494470", "revid": "89787", "url": "https://gl.wikipedia.org/wiki?curid=494470", "title": "Pen\u00ednsula de Taimir", "text": "A pen\u00ednsula de Taimir (en ) \u00e9 unha pen\u00ednsula de Rusia, situada na zona de Siberia, que forma a parte m\u00e1is setentrional do continente asi\u00e1tico. Est\u00e1 delimitada polas augas do golfo do Ienisei ao oeste, as do mar de Kara ao norte e as do golfo de Jatanga do mar de Laptev, ao leste; polo sur, o seu l\u00edmite continental est\u00e1 formado polo curso do r\u00edo Jatanga.\nAdministrativamente, toda a pen\u00ednsula pertence ao Krai de Krasnoyarsk da Federaci\u00f3n de Rusia.\nNa pen\u00ednsula discorren alg\u00fans r\u00edos importantes que desaugan directamente ao mar de Kara, como o r\u00edo Taimir ou o r\u00edo Piassina.\nPoboaci\u00f3n.\nA situaci\u00f3n illada do pobo nganasan permitiulles manter as pr\u00e1cticas xam\u00e1nicas ata o s\u00e9culo XX.\nEconom\u00eda.\nA compa\u00f1\u00eda MMC Norilsk Nickel leva a cabo operaci\u00f3ns mineiras na zona, cunha fundici\u00f3n na cidade de Norilsk, preto da pen\u00ednsula. O concentrado de mineral de n\u00edquel e outros produtos da compa\u00f1\u00eda son transportados nun curto ferrocarril \u00e1 cidade portuaria de Dudinka, na beira do r\u00edo Ienisei, e dende al\u00ed por barco cara a Murmansk e outros portos.\nFauna e flora.\nNo norte de Siberia, a fauna e a flora te\u00f1en s\u00f3 un per\u00edodo de dous meses ao ano para garantir a s\u00faa reproduci\u00f3n. Cada ver\u00e1n, o sol de medianoite xunta multitudes de especies. Os renos emigran e re\u00fanense con milleiros de osos polares e focas. \u00c1 s\u00faa vez, aves de Europa, \u00c1frica e Asia van a Taimir, a maior concentraci\u00f3n de aves salvaxes do mundo.\nEsta zona \u00e9 unha ecorrexi\u00f3n da ecozona pale\u00e1rtica da World Wide Fund for Nature, a \u00abTundra de Siberia Central e pen\u00ednsula de Taimir\u00bb.\nA pen\u00ednsula \u00e9 o \u00faltimo lugar natural co\u00f1ecido onde habitou o boi almiscreiro f\u00f3ra de Am\u00e9rica do Norte, desaparecido dous mil anos antes. Foron introducidos con \u00e9xito en 1975. A poboaci\u00f3n creceu ata 2500 animais en 2002, increment\u00e1ndose a 6500 en 2010."}
{"id": "494472", "revid": "47401", "url": "https://gl.wikipedia.org/wiki?curid=494472", "title": "Pen\u00ednsula de Taimyr", "text": ""}
{"id": "494473", "revid": "47401", "url": "https://gl.wikipedia.org/wiki?curid=494473", "title": "Pen\u00ednsula de Taymyr", "text": ""}
{"id": "494476", "revid": "27155", "url": "https://gl.wikipedia.org/wiki?curid=494476", "title": "Fusi\u00f3n vesicular", "text": ""}
{"id": "494480", "revid": "55340", "url": "https://gl.wikipedia.org/wiki?curid=494480", "title": "Vilhelms Neimanis", "text": ""}
{"id": "494481", "revid": "89787", "url": "https://gl.wikipedia.org/wiki?curid=494481", "title": "\u015a\u0101riputra", "text": "\u015a\u0101riputra (en ; en tibetano: \u0f64\u0f71\u0f0b\u0f62\u0f72\u0f60\u0f72\u0f0b\u0f56\u0f74\u0f0b, en ) (literalmente, \"o fillo de \u015a\u0101ri\"), nado como Upati\u1e63ya (en ), foi un dos principais disc\u00edpulos do Buda. Est\u00e1 considerado o primeiro dos dous disc\u00edpulos destacados do Buda xunto con Maudgaly\u0101yana . \u015a\u0101riputra tivo un papel clave como l\u00edder no ministerio do Buda e est\u00e1 considerado por moitas escolas budistas como fundamental no desenvolvemento do \"Abhidharma\". Aparece en varias sutras mahayana e nalgunhas \u00e9 empregado para representar a escola Hinayana do budismo\n\u015a\u0101riputra \u00e9 reco\u00f1ecido como un importante e sabio disc\u00edpulo do Buda, particularmente no budismo Theravada, en que se lle d\u00e1 un status pr\u00f3ximo ao dun segundo Buda. Na arte budista adoita ser representado cunto co Buda, habitualmente \u00e1 s\u00faa dereita. \u015a\u0101riputra foi co\u00f1ecido pola s\u00faa estrita adherencia as regras mon\u00e1sticas budistas, as\u00ed como pola s\u00faa sabedor\u00eda e habelencia para o ensino, o que lle proporcionou o t\u00edtulo de \"Xeneral do Dharma\" (en ; en ). \u015a\u0101riputra est\u00e1 considerado o disc\u00edpulo do Buda m\u00e1is sabio. A s\u00faa equivalente feminina foi K\u1e63em\u0101.\nTraxectoria.\n\u015a\u0101riputra naceu nunha familia de brahm\u00e1ns nos arredores de Rajagriha, capital do antigo reino indio de Magadha. He is described as having had a \"golden complexion\". Foi amigo de Maudgaly\u0101yana dende a infancia, e xuntos convert\u00e9ronse en disc\u00edpulos de Sanjaya Belattipputta, un asceta e un dos seis mestres non budistas.\nPouco despois da iluminaci\u00f3n de \u015a\u0101kyamuni, \u015a\u0101riputra atopouse en Rajagriha con A\u015bvajit (un dos disc\u00edpulos de \u015a\u0101kyamuni). A\u015bvajit faloulle e explicoulle a lei de causalidade, e \u015a\u0101riputra quedou tan impresionado polas implicaci\u00f3ns destas doutrinas e o comportamento nobre de A\u015bvajrit que de inmediato quixo converterse en disc\u00edpulo de \u015a\u0101kya Muni. Maudgaly\u0101yana seguiu o seu amigo e xuntos levaron os 250 restantes disc\u00edpulos de Sanjaya \u00e1 Orde Budista.\nDende os comezos na predicaci\u00f3n de \u015a\u0101kyamuni, \u015a\u0101riputra xunto a Maudgaly\u0101yana foron reco\u00f1ecidos como os principais disc\u00edpulos deste. Cando Devadatta provocou un cisma dentro da Orde Budista e levou con el uns cincocentes monxes, foron \u015a\u0101riputra e Maudgaly\u0101yana quen refutaron Devadatta e convenceron os cincocentos monxes para que regresasen xunto a \u015a\u0101kyamuni.\n\u015a\u0101riputra en particular era altamente estimado por \u015a\u0101kyamuni ata o punto de que \u015a\u0101kyamuni Buda o consideraba o seu sucesor. Isto non chegou a suceder, xa que \u015a\u0101riputra caeu enfermo e faleceu meses antes de que finase \u015a\u0101kyamuni na s\u00faa vila natal de Nalaka. Segundo o Canon P\u0101\u1e37i, \u015a\u0101riputra morreu tras lograr o \"paranirv\u0101\u1e47a\", e cando o seu axudante Cunda, lle comunicou o feito a \u0100nanda, este se conmoveu moito. El contou a noticia a Buda, quen permaneceu en paz e recriminou a reacci\u00f3n de \u0100nanda:\nNos sutras mah\u0101y\u0101na.\nNo \"Sutra do Loto\", s\u00f3 \u015a\u0101riputra constit\u00fae o primeiro grupo dos tres \u00abdos que escoita a voz\u00bb, porque entendeu as ensinanzas do Buda, debido a que comprendeu a intenci\u00f3n do Buda ao escoitalo predicar o verdadeiro aspecto de todos os fen\u00f3menos no cap\u00edtulo \u00abMedios H\u00e1biles do Sutra do Loto\u00bb. M\u00e1is adiante, no cap\u00edtulo \u00abSimilitudes e par\u00e1bolas\u00bb predise que el alcanzar\u00e1 a iluminaci\u00f3n nunha futura existencia e ser\u00e1 co\u00f1ecido como o Buda da Flor Brillante."}
{"id": "494482", "revid": "127505", "url": "https://gl.wikipedia.org/wiki?curid=494482", "title": "Kneecap", "text": "Kneecap (en ingl\u00e9s \"r\u00f3tula\") \u00e9 un tr\u00edo de hip hop orixinario de Belfast que fai m\u00fasica en lingua irlandesa. Os seus integrantes son M\u00f3gla\u00ed Bap e Mo Chara, cos que tam\u00e9n toca o DJ Prova\u00ed.\nTraxectoria.\nEn 2017 lanzaron o seu primeiro sinxelo, \"C.E.A.R.T.A\". Acadaron sona cando a Raidi\u00f3 Teilif\u00eds \u00c9ireann (a canle p\u00fablica irlandesa) censurou a canci\u00f3n. As s\u00faas letras falan sobre a precariedade laboral, as drogas, o sexo, a festa, pero tam\u00e9n sobre a presenza militar brit\u00e1nica en Irlanda do Norte ou a discriminaci\u00f3n ling\u00fc\u00edstica dos falantes de irland\u00e9s. A s\u00faa controversia prov\u00e9n do feito de que as s\u00faas canci\u00f3ns abordan de xeito expl\u00edcito esta tem\u00e1tica e con elas promoven o consumo de drogas, os actos antisociais e o insulto \u00e1s autoridades."}
{"id": "494483", "revid": "89787", "url": "https://gl.wikipedia.org/wiki?curid=494483", "title": "Clara Law", "text": "Clara Law Cheuk-yiu (en ; simplificado: \u7f57\u5353\u7476; pinyin: Lu\u00f3 Zhu\u00f3y\u00e1o; Jyutping: lo4 coek3 jiu4), nada en Macau o 29 de maio de 1957, \u00e9 unha directora da Segunda Vaga de Hong Kong establecida en Australia.\nTraxectoria.\nPrimeiros anos.\nClara Law naceu en Macau, mais os dez anos mudouse a Hong Kong. Estudou na Universidade de Hong Kong e graduouse en literatura inglesa.\nEn 1978 uniuse \u00e1 Radio Televisi\u00f3n de Hong Kong como axudante de produci\u00f3n e direcci\u00f3n. Durante ese tempo traballou en moitos aspectos da televisi\u00f3n, dende o gui\u00f3n \u00e1 direcci\u00f3n, dirixindo doce programas. En 1982 comezou a estudar direcci\u00f3n e escritura de cinema no National Film and Television School no Reino Unido. Ga\u00f1ou o Silver Plaque Award no Festival de Cinema de Chicago de 1985 polo seu filme de graduaci\u00f3n, \"They Say the Moon is Fuller Here\".\n1985\u20131994.\nEn 1985 volveu a Hong Kong e comezou a desenvolver a s\u00faa primeira longametraxe, \"Wo ai tai kong ren\", estreada en 1988. Dende a s\u00faa volta, traballou con Eddie Fong en todos os seus proxectos.\nEn 1989 realizou o seu segundo filme, \"Pan Jin Lian zhi qian shi jin sheng\", que se programou no Festival de Toronto e foi estreado comercialmente nos Estados Unidos. O ano seguinte dirixiu \"Ai zai bie xiang de ji jie\", que ga\u00f1ou o premio especial do xurado no Festival de Tur\u00edn e lle valeu unha candidatura \u00e1 mellor direcci\u00f3n nos Premios do Cinema de Hong Kong.\nEn 1992 dirixiu e produciu \"Qiu yue\", que foi un \u00e9xito no circu\u00edto de festivais. Posteriormente estreou \"You Seng\" e en 1994 finalizou un episodio do filme \"Erotique\" t\u00edtulado Wonton Soup. A finais dese mesmo ano, ela e Eddie Fong mud\u00e1ronse a Australia.\nDende 1994.\nO primeiro filme de Clara Law tras chegar a Australia foi \"Fu sheng\", completado en 1996, e que ga\u00f1ou premios no Festival de Locarno e recibiu tres candidaturas nos Australian Film Institute Awards inclu\u00eddos os de mellor direcci\u00f3n e mellor gui\u00f3n. \"Fu sheng\" foi o candidato australiano ao \u00d3scar ao mellor filme en lingua non inglesa. A continuaci\u00f3n rodou filmes como \"The Goddess of 1967\" e \"Ru meng\", que recibiu nove candidaturas aos Golden Horse Awards. Tam\u00e9n realizou a curtametraxe \"Red Earth\", que se proxectou no Festival de Cinema de Venecia de 2010."}
{"id": "494485", "revid": "56817", "url": "https://gl.wikipedia.org/wiki?curid=494485", "title": "Entroido de Samede", "text": "O Entroido de Samede \u00e9 unha celebraci\u00f3n popular e tradicional do entroido que se desenvolve na aldea de Samede da parroquia de San Xuli\u00e1n de Vigo, no concello coru\u00f1\u00e9s de Paderne, na bisbarra de Betanzos. Esquecido durante d\u00e9cadas, foi recuperado recentemente, convert\u00e9ndose nunha das referencias do entroido tradicional galego na provincia da Coru\u00f1a.\nHistoria do Entroido de Samede.\nO Entroido de Samede de finais do s\u00e9culo XIX a 1961.\nAs referencias m\u00e1is antigas que se te\u00f1en deste entroido ve\u00f1en de testemu\u00f1os orais de xente maior da aldea de Samede. Estes veci\u00f1os declaraban que os seus av\u00f3s xa o celebraban, o cal situar\u00eda a celebraci\u00f3n polo menos a finais do s\u00e9culo XIX. O veci\u00f1o identificado m\u00e1is antigo que se saiba con seguridade que participou no entroido naceu en 1910 e morreu en 1937 na guerra civil.\nPor mor da guerra civil, a celebraci\u00f3n suspendeuse e retomouse de novo no ano 1944. Os veci\u00f1os explican que en Samede se puido celebrar o entroido, a pesar de ser unha celebraci\u00f3n prohibida durante a ditadura do xeneral Franco, pola tolerancia coa festa do crego que naqueles tempos levaba a parroquia.\nDaqueles anos \u00e9 unha corneta que se mercou para anunciar o entroido que se segue a usar na actualidade coa mesma funci\u00f3n.\nA celebraci\u00f3n acadou moita sona naquela \u00e9poca e era moita xente das aldeas dos arredores e outros concellos da bisbarra a que se achegaba a Samede para ver o seu entroido.\nAs primeiras fotos que se conservan, a partir das cales se recuperaron os traxes, son de primeiros dos anos 50. A finais dese d\u00e9cada, o Entroido de Samede comezou a esmorecer polo \u00e9xodo rural cara \u00e1s cidades que baleiraba o lugar de xente moza, que era a que se encargaba da celebraci\u00f3n. Os veci\u00f1os eran conscientes da situaci\u00f3n e houbo unha proposta de ir \u00e1 Coru\u00f1a para que algu\u00e9n os gravase e quedase constancia da celebraci\u00f3n, pero ao final non se chegou a facer.\nNo ano 1961, a chegada dun novo p\u00e1rroco moito menos tolerante c\u00f3 anterior coa festa do entroido, provocou que se celebrase por \u00faltima vez so ameaza de excomu\u00f1\u00f3n. \nRecuperaci\u00f3n do entroido no ano 2015.\nNo ano 2014 o fillo dunha veci\u00f1a do lugar, Emilia Cagiao S\u00e1nchez, \u201cMiluca de Moreira\u201d, ti\u00f1a que facer un traballo escolar sobre celebraci\u00f3ns tradicionais na s\u00faa aldea. Coa idea de axudar o seu fillo, Emi foi falar cuns veci\u00f1os maiores da aldea. Nesa conversa sa\u00edu o tema do entroido que se celebraba al\u00ed de vello. A conversa continuou por a\u00ed e ao marcharen o veci\u00f1o dixo:\n\"Que pena que non haxa quen escriba sobre isto! Imos morrer os que a\u00ednda recordamos e vivimos aquela festa e xa se olvidar\u00e1 para sempre, pois ningu\u00e9n se acordar\u00e1 para contala\".\nImpresionada por estas palabras e polo entusiasmo co que os anci\u00e1ns falaron do entroido, Emi continuou a pescuda e entrevistou m\u00e1is veci\u00f1os.\nEn febreiro do 2015, Emi e un grupo de veci\u00f1os da aldea vest\u00edronse ao xeito das fotos antigas do Entroido de Samede para dar unha sorpresa aos veci\u00f1os maiores nas datas do entroido. Ese mesmo ano, Emi contactou coa A.C. Son d\u2019aqu\u00ed para tentar recuperar a Mui\u00f1eira Cruzada, un baile que se bailaba no entroido.\nEn febreiro do 2016 volveu celebrarse o Entroido de Samede con veci\u00f1os vestidos de entroido cantando polas casas da aldea. Ao longo dese ano, a A.C. Son d\u2019aqu\u00ed seguiu traballando na recuperaci\u00f3n da Mui\u00f1eira Cruzada, o cal estaba a ser bastante complicado pola falta de informantes, mais finalmente apareceu un veci\u00f1o que fora gu\u00eda do baile e recordaba a coreograf\u00eda.\nO 4 de marzo de 2017, 56 anos despois da \u00faltima vez, volveu bailarse a Mui\u00f1eira Cruzada no Entroido de Samede. As\u00ed mesmo, recuperouse a representaci\u00f3n do \u201cEnterro do Policarpio\u201d.\nEn febreiro do 2018 recuperouse a figura do \u201cvixigueiro ou contrario\u201d na celebraci\u00f3n do entroido. Ese ano o Entroido de Samede, e o seu traballo de recuperaci\u00f3n, d\u00e9ronse a co\u00f1ecer en diversos encontros de entroidos tradicionais como o \u201cVI Encuentro Astur-luso de Mascaradas\u201d en Valdesoto (Asturias), o \u201cXIII Festival Internacional da M\u00e1scara Ib\u00e9rica\u201d en Bel\u00e9m, Lisboa (Portugal), o \u201cIII Encontro de Entroidos en Cobres\u201d en Cobres (Pontevedra) ou o \u201cII Encuentro Internacional de Mascarada Ib\u00e9rica\u201d en San Mart\u00edn de Casta\u00f1eda (Zamora).\nNo ano 2019 constitu\u00eduse a ACDR \u201cEntroido de Samede\u201d e o entroido exhibiuse en varios encontros, destacando a s\u00faa presentaci\u00f3n internacional en Bulgaria. As\u00ed mesmo, a A.C. Son d\u2019aqu\u00ed, levou a Mui\u00f1eira Cruzada do entroido no Festival Interfolk de Ploz\u00e9vet (Francia).\nO Entroido de Samede contin\u00faa a celebrarse, collendo cada vez m\u00e1is sona e sendo un referente dos entroidos do norte de Galicia.\nA celebraci\u00f3n do entroido na aldea de Samede.\nUn mes antes das datas do entroido, os veci\u00f1os mozos da aldea de Samede xunt\u00e1banse e pola noite \u00edan roubar unha \u00e1rbore alta, normalmente un pi\u00f1eiro ou un eucalipto, \u00e1s aldeas dos arredores. O tronco chant\u00e1base nun cruzamento de cami\u00f1os e nel colg\u00e1base un meco ao que chamaban Policarpio ou Policarpo. A venda deste tronco, cando remataba o entroido, axudaba a pagar os gastos da festa. Hoxe en d\u00eda o tronco \u00e9 cedido por un veci\u00f1o e pl\u00e1ntase \u00e1 luz do d\u00eda.\nA festa en si duraba catro d\u00edas, do domingo ao M\u00e9rcores de Cinsa e cada d\u00eda lev\u00e1base a cabo un acto distinto.\nO domingo \u00e1 tarde xunt\u00e1banse os veci\u00f1os, aparec\u00edan os vixigueiros, e \u00edan todos polas casas da aldea acompa\u00f1ados de m\u00fasicos. Os vixigueiros contaban chistes e gastaban bromas. Nas casas, convid\u00e1banos a algo e logo segu\u00edan a ruta cara \u00e1 casa seguinte. Ao anoitecer, despois de cear, xunt\u00e1banse nun pendello dalgunha casa da aldea e bailaban e fac\u00edan festa pola noite.\nO luns era o d\u00eda das m\u00e1scaras. Pola tarde xunt\u00e1banse doce ou catorce parellas de mozos e mozas vestidos de m\u00e1scaras e pod\u00eda, ou non, unirse xente vestida de carolos. Sa\u00edan da capela de San Mamede cos m\u00fasicos, precedidos por unha persoa levando a bandeira de Espa\u00f1a e outra levando o ramo ou estandarte. Deste colgaban cousas como rosquillas ou unha botella de co\u00f1ac.\nAo chegaren a unha casa, as m\u00e1scaras bailaban na aira o chamado \u201cPunto das Airas\u201d, que \u00e9 a primeira parte das catro das que consta a Mui\u00f1eira Cruzada. Na casa convid\u00e1baselles a tomar algo, e logo segu\u00edan ata a seguinte casa. Deste xeito, percorr\u00edan todas as casas da aldea ata que, ao chegar \u00e1 \u00faltima casa, bailaban a Mui\u00f1eira Cruzada enteira. Este baile pod\u00eda durar ata d\u00faas horas. Despois, as parellas \u00edan cear, os mozos \u00e1s casas das mozas. Rematada a cea, deixaban nesa casa a parte da roupa m\u00e1is inc\u00f3moda de levar e volv\u00edan xuntarse todos para facer festa nalgunha palleira da aldea.\n\u00c1s veces, ese d\u00eda hab\u00eda competencia entre as m\u00e1scaras pequenas e as m\u00e1scaras, a ver quen atra\u00eda m\u00e1is xente.\nO martes de entroido pola tarde volv\u00edan xuntarse os veci\u00f1os onda a capela, alg\u00fans deles disfrazados e outros de vixigueiros, e sa\u00edan de al\u00ed volvendo percorrer a aldea casa por casa, contando chistes e facendo bromas. Logo de cear, xunt\u00e1banse de novo para facer festa.\nO m\u00e9rcores de cinsa, tam\u00e9n pola tarde, descolg\u00e1base o meco e representab\u00e1se o Enterro do Policarpio, dando por finalizado o entroido. Esta representaci\u00f3n ti\u00f1a moita sona na contorna pola graza e a retranca coas que se fac\u00eda e atra\u00eda un gran n\u00famero de visitantes dos arredores.\nNa celebraci\u00f3n recuperada, segue \u00edndose polas airas das casas da aldea o domingo previo ao martes de entroido, pero o resto dos actos cel\u00e9branse todos xuntos o domingo seguinte, domingo de pi\u00f1ata. Outra diferenza do antigo entroido coa nova celebraci\u00f3n \u00e9 que gran parte da xente que participa non \u00e9 veci\u00f1a de Samede. O escaso n\u00famero de veci\u00f1os e a s\u00faa elevada media de idade fai que haxa que recorrer a xente doutros lugares pr\u00f3ximos ou mesmo da Coru\u00f1a, moitos deles a trav\u00e9s da A.C. Son d\u2019aqu\u00ed.\nA Mui\u00f1eira Cruzada.\nA Mui\u00f1eira Cruzada \u00e9 unha danza \u00fanica e caracter\u00edstica que bailan as m\u00e1scaras e os carolos do Entroido de Samede.\nA danza consta de catro partes ben diferenciadas:\nA Mui\u00f1eira Cruzada \u00e9 un baile que non require de gran destreza unha vez se ten clara a coreograf\u00eda. O que se lles pide aos bailadores \u00e9 entusiasmo e ganas de pasalo ben, e en funci\u00f3n diso l\u00f3uvanse e d\u00e1nselles azos aos bailadores. Os puntos que se executan son, con preferencia, recuperados de bailadores da zona e non te\u00f1en gran complicaci\u00f3n.\nO gran n\u00famero de parellas que participan e a coreograf\u00eda da danza fan que a Mui\u00f1eira Cruzada sexa un baile que dura moito tempo. Dende a recuperaci\u00f3n, o ano que m\u00e1is durou achegouse a unha hora, pero segundo os m\u00e1is vellos do lugar, antigamente chegaba a durar d\u00faas horas.\nTradicionalmente, unhas semanas antes do entroido, os mozos \u00edan \u00e1s casas das mozas coas que quer\u00edan bailar para pedirlles permiso aos pais. Se llelo daban, as parellas xunt\u00e1banse para ensaiar na casa da moza. As\u00ed mesmo, o luns de entroido, despois de bailar a Mui\u00f1eira Cruzada, o mozo \u00eda cear \u00e1 casa da moza.\nO Enterro do Policarpio.\nO Enterro do Policarpio, \u00e9 unha representaci\u00f3n sat\u00edrica que pon fin ao Entroido de Samede, represent\u00e1ndose a morte do Policarpio, o meco de Samede.\nO d\u00eda que remata o Entroido, b\u00e1ixase o Policarpio do tronco onde leva un mes colgado e repres\u00e9ntase a s\u00faa agon\u00eda, morte e descenso ao inferno.\nA representaci\u00f3n comeza co Policarpio na cama e os seus pais \u00e1 s\u00faa beira preocupados pola s\u00faa sa\u00fade. Debaixo da cama un veci\u00f1o ponlle voz ao meco e vai desenvolv\u00e9ndose unha actuaci\u00f3n con moita graza e improvisaci\u00f3n na que se fai un repaso sat\u00edrico a todo o acontecido na aldea ao longo do ano.\nDurante a obra, van aparecendo diversos personaxes como o m\u00e9dico que diagnostica que vai morrer, o notario que v\u00e9n facerlle o testamento (no cal o Policarpio reparte con moita retranca entre os veci\u00f1os leiras que non son s\u00faas) e o crego para darlle a extrema unci\u00f3n. Logo aparece a \u201cmorte gada\u00f1a\u201d que o mata e a s\u00faa alma \u00e9 disputada entre demos que o queren levar ao inferno e anxos que o queren levar ao ceo. Os demos adoitan ser os homes m\u00e1is fortes da aldea e os anxos nenos e mulleres, polo cal, o Policarpio sempre remata no inferno, onde se queima, d\u00e1ndose por rematado o entroido.\nPersonaxes do Entroido de Samede.\nAs m\u00e1scaras ou bonitos.\nSon os personaxes que bailan a Mui\u00f1eira Cruzada. Todos levan un sombreiro de palla adornado con plumas, fitas, flores... habendo certa competencia en quen fai o sombreiro m\u00e1is espectacular.\nOs homes levan camisa de colo branca, gravata ou lazo, pantal\u00f3n branco, zapatos e unha faixa que adoita ser vermella. A camisa est\u00e1 tam\u00e9n adornada con fitas de cores cosidas por toda ela e colgando dos pu\u00f1os. Antigamente o pantal\u00f3n era o que se usaba no servizo na Mari\u00f1a, e cando non o pod\u00edan conseguir, pu\u00f1an un pantal\u00f3n escuro.\nAs mulleres levan camisa branca, enagua, saia, mandil e mant\u00f3n. A roupa das mulleres adoitaba ser de boa calidade e o mant\u00f3n, de manila, se non se ti\u00f1a na casa o home encarg\u00e1base de atopalo ou alugalo en Betanzos.\nComo adorno as mulleres levan fitas colgadas dos pu\u00f1os e moitos colares.\nHomes e mulleres levan casta\u00f1etas, tam\u00e9n adornadas con fitas de cores, coas que acompa\u00f1an o baile.\nOs carolos.\nSon uns personaxes, homes ou mulleres, totalmente vestidos de branco e coa cara cuberta que tam\u00e9n bailan a Mui\u00f1eira Cruzada. Se levan sombreiro, adoita ir sen plumas ou con algunha pluma branca. Os colares das mulleres son de grao de millo.\nOs carolos pod\u00edan aparecer ou non, e ata que remataba o baile, ningu\u00e9n sab\u00eda quen eran os carolos.\nBailar cun carolo, se aparec\u00edan impares, era motivo de burla. Isto, unido \u00e1 sinxeleza do traxe e \u00e1 cara tapada, apoia a teor\u00eda de que o traxe do carolo foi o traxe primixenio do Entroido de Samede. Logo, coa chegada de mant\u00f3ns e teas de f\u00f3ra, m\u00e1is caras, acabar\u00eda sendo o traxe dos pobres que avergo\u00f1aba a quen o levaban.\nAs m\u00e1scaras pequenas.\n\u00c9 como se chama aos nenos que se visten de m\u00e1scaras. O traxe \u00e9 o mesmo c\u00f3 das m\u00e1scaras.\nVixigueiros ou contrarios.\nSon personaxes m\u00e1is festivos que tentan atraer a atenci\u00f3n da xente que mira as m\u00e1scaras. Gastan bromas, m\u00e9tense coa xente, contan chistes e baten con vexigas inchadas a xente que non est\u00e1 disfrazada.\nO traxe dos vixigueiros faise coa roupa vella que haxa na casa. Non hai norma que diga como ten que ser. Van provistos de chocas e vexigas inchadas.\nNa actualidade, alg\u00fans vixigueiros levan m\u00e1scaras feitas de vimbio que xa forman parte da imaxe do Entroido de Samede.\nO Policarpio ou Policarpo.\n\u00c9 o nome que se lle d\u00e1 ao meco do Entroido de Samede. Consta dun busto ou m\u00e1scara, que se volve usar dun ano a outro, unido a un corpo que se queima ao final do entroido. Unha caracter\u00edstica do Policarpio era que se lle pu\u00f1a un nabo por baixo dos pantal\u00f3ns a xeito de falo. Hoxe en d\u00eda, o falo \u00e9 de madeira e sobresae explicitamente da entreperna do Policarpio, gard\u00e1ndose dun ano ao outro.\nO nome de Policarpio p\u00e9nsase que procede dun prestamista bastante odiado que viviu en Betanzos a primeiros do s\u00e9culo XX. Po\u00f1erllo ao meco ser\u00eda un xeito de burlarse dese prestamista a quen se lle ti\u00f1a tanta xenreira."}
{"id": "494486", "revid": "5863", "url": "https://gl.wikipedia.org/wiki?curid=494486", "title": "Premios da Asociaci\u00f3n Portuguesa de Escritores", "text": "Premios da Asociaci\u00f3n Portuguesa de Escritores (\"Pr\u00e9mios da Associa\u00e7\u00e3o Portuguesa de Escritores, APE\", en portugu\u00e9s)\nPremio de Novela (\"Grande Pr\u00e9mio de Romance e Novela APE/DGLAB\", en portugu\u00e9s).\n&lt;poem&gt;\n37. H\u00e9lia Correia (\"Um Bailarino na Batalha\"), 2018\n36. H\u00e9lder Gomes Cancela (\"As Pessoas do Drama\"), 2017\n35. Ana Margarida de Carvalho (\"N\u00e3o se pode morar nos olhos de um gato\"), 2016\n34. Paulo Varela Gomes (\"Era Uma Vez em Goa\"), 2015\n33. M\u00e1rio Cl\u00e1udio (\"Retrato de Rapaz),\" 2014\n32. Ana Margarida de Carvalho (\"Que Importa da F\u00faria do Mar\"), 2013\n31. Alexandra Lucas Coelho (\"E a Noite Roda\"), 2012\n30. Ana Teresa Pereira (\"O Lago\"), 2011\n29. Gon\u00e7alo M. Tavares \"(Uma Viagem \u00e0 \u00cdndia),\" 2010\n28. Rui Cardoso Martins (\"Deixem Passar o Homem Invis\u00edvel),\" 2009\n27. Julieta Monginho (\"A Terceira M\u00e3e\"), 2008\n26. Filomena Marona Beja (\"A Cova do Lagarto\"), 2007\n25. Maria Gabriela Llansol, pela segunda vez (\"Amigo e Amiga\"), 2006\n24. Francisco Jos\u00e9 Viegas (\"Longe de Manaus),\" 2005\n23. Vasco Gra\u00e7a Moura (\"Por Detr\u00e1s da Magn\u00f3lia\"), 2004\n22. Mafalda Ivo Cruz (\"Vermelho\"), 2003\n21. L\u00eddia Jorge (\"O Vento Assobiando nas Gruas\"), 2002\n20. Agustina Bessa-Lu\u00eds (\"O Princ\u00edpio da Incerteza \u2013 J\u00f3ia de Fam\u00edlia\"), 2001\n19. Maria Velho da Costa (\"Irene ou o Contrato Social\"), 2000\n18. Ant\u00f3nio Lobo Antunes (\"Exorta\u00e7\u00e3o aos Crocodilos\"), 1999\n17. Fernanda Botelho (\"As Contadoras de Hist\u00f3rias\"), 1998\n16. Rui Nunes (\"Grito\"), 1997\n15. Augusto Abelaira (\"Outrora Agora\"), 1996\n14. Teolinda Gers\u00e3o (\"A Casa da Cabe\u00e7a de Cavalo\"), 1995\n13. M\u00e1rio de Carvalho (\"Um Deus Passeando Pela Brisa da Tarde\"), 1994\n12. Verg\u00edlio Ferreira (\"Na Tua Face\"), 1993\n11. Helena Marques (\"O \u00daltimo Cais\"), 1992\n10. Jos\u00e9 Saramago (\"O Evangelho Segundo Jesus Cristo\"), 1991\n9. Maria Gabriela Llansol (\"Um Beijo Dado Mais Tarde\"), 1990\n8. Paulo Castilho (\"Fora de Horas\"), 1989\n7. Jo\u00e3o de Melo (\"Gente Feliz com L\u00e1grimas\"), 1988\n6. Verg\u00edlio Ferreira (\"At\u00e9 ao Fim\"), 1987\n5. David Mour\u00e3o-Ferreira (\"Um Amor Feliz\"), 1986\n4. Ant\u00f3nio Lobo Antunes (\"O Auto dos Danados\"), 1985\n3. M\u00e1rio Cl\u00e1udio (\"Amadeo\"), 1984\n2. Agustina Bessa-Lu\u00eds (\"Os Meninos de Ouro\"), 1983\n1. Jos\u00e9 Cardoso Pires (\"Balada da Praia dos C\u00e3es\"), 1982\n&lt;/poem&gt;\nPremio de Relato (\"Grande Pr\u00e9mio de Conto \"Camilo Castelo Branco\" C. M. de Vila Nova de Famalic\u00e3o/APE,\" en portugu\u00e9s).\n&lt;poem&gt;\n27. Jos\u00e9 Viale Moutinho (\"Monstruosidades do Tempo do Infort\u00fanio\"), 2018\n26. Ana Margarida de Carvalho (\"Pequenos Del\u00edrios Dom\u00e9sticos),\" 2017\n25. Teolinda Gers\u00e3o (\"Prantos, amores e outros desvarios\"), 2016\n24. Teresa Veiga (\"Gente Melancolicamente Louca\"), 2015\n23. H\u00e9lia Correia (\"Vinte Degraus e Outros Contos\"), 2014\n22. M\u00e1rio de Carvalho (\"A Liberdade de P\u00e1tio\"), 2012/2013\n21. Eduardo Palaio (\"Caixa Baixa\"), 2011\n20. A. M. Pires Cabral (\"O Porco de Erimanto\"), 2010\n19. Afonso Cruz (\"Enciclop\u00e9dia da Est\u00f3ria Universal\"), 2009\n18. Teresa Veiga (\"Uma Aventura Secreta do Marqu\u00eas de Bradom\u00edn\"), 2008\n17. Ondjaki (\"Os da minha rua\"), 2007\n16. Gon\u00e7alo M. Tavares (\"\u00c1gua, C\u00e3o, Cavalo, Cabe\u00e7a\"), 2006\n15. Paulo Kellerman (\"Gastar Palavras\"), 2005\n14. Manuel Jorge Marmelo (\"O Sil\u00eancio de um Homem S\u00f3\"), 2004\n13. Urbano Tavares Rodrigues (\"A Esta\u00e7\u00e3o Dourada\"), 2003\n12. Teolinda Gers\u00e3o (\"Hist\u00f3rias de Ver e Andar\"), 2002\n11. Ant\u00f3nio Mega Ferreira (\"A Express\u00e3o dos Afectos\"), 2001\n10. Jos\u00e9 Viale Moutinho (\"Cenas de Vida de um Minotauro\"), 2000\n9. Jos\u00e9 Eduardo Agualusa (\"Fronteiras Perdidas\"), 1999\n8. Jos\u00e9 Jorge Letria (\"A M\u00e3o Esquerda de Cervantes\"), 1998\n7. Lu\u00edsa Costa Gomes (\"Contos Outra Vez\"), 1997\n6. Miguel Miranda (\"Contos \u00e0 Moda do Porto\"), 1996\n5. Judite de Carvalho (\"Seta Despedida\"), 1995\n4. Maria Velho da Costa (\"Dores\"), 1994\n3. Maria Isabel Barreno (\"Os Sensos Incomuns\"), 1993\n2. Teresa Veiga (\"Hist\u00f3ria da Bela Fria\"), 1992\n1. M\u00e1rio de Carvalho (\"Quatrocentos Mil Sest\u00e9rcios seguido de O Conde Jano\"), 1991\n&lt;/poem&gt;\nPremio de Poes\u00eda (\"Grande\u00a0 Pr\u00e9mio\u00a0 de\u00a0 Poesia\u00a0 Teixeira de Pascoaes APE/C\u00e2mara Municipal de Amarante e Grande\u00a0 Pr\u00e9mio\u00a0 de\u00a0 Poesia\u00a0 Maria Am\u00e1lia Vaz de Carvalho APE/C\u00e2mara Municipal de Loures\" , en portugu\u00e9s).\nGrande Pr\u00e9mio de Poesia Maria Am\u00e1lia Vaz de Carvalho APE/ CM de Loures.\n&lt;poem&gt;\n1. Gast\u00e3o Cruz (\"Exist\u00eancia\"), 2017/2018\n&lt;/poem&gt;\nGrande Pr\u00e9mio de Poesia Ant\u00f3nio Feij\u00f3 C\u00e2mara Municipal Ponte de Lima.\n&lt;poem&gt;\n2. Helder Moura Pereira (\"Golpe de Teatro\"), 2016\n1. Armando Silva Carvalho (\"A sombra do mar\"), 2015\n&lt;/poem&gt;\nGrande Pr\u00e9mio de Poesia Teixeira de Pascoaes APE/ C\u00e2mara Municipal de Amarante.\n&lt;poem&gt;\n5. Ant\u00f3nio Carlos Cortez (\"A dor concreta\"), 2017\n4. Lu\u00eds Quintais (\"Arrancar Penas a um Canto do Cisne\"), 2016\n3. Jos\u00e9 Tolentino Mendon\u00e7a (\"A noite abre meus olhos\"), 2015\n2. Daniel Jonas (\"N\u00f3\"), 2014\n1. Fernando Guimar\u00e3es (\"Os Caminhos Habitados\"), 2011, 2012, 2013\n&lt;/poem&gt;\nGrande Pr\u00e9mio de Poesia CTT - Correios de Portugal.\n&lt;poem&gt;\n23. Pedro Tamen (\"O Livro do Sapateiro\"), 2010\n22. Fernando Echevarr\u00eda (\"Lugar de Estudo\"), 2009\n21. Armando Silva Carvalho (\"O Amante Japon\u00eas\"), 2008\n20. Ana Lu\u00edsa Amaral (\"Entre Dois Rios e Outras Noites\"), 2007\n19. Fernando Guimar\u00e3es (\"Na Voz de Um Nome\"), 2006\n18. Ant\u00f3nio Ramos Rosa (\"G\u00e9nese\"), 2005\n17. Jos\u00e9 Agostinho Baptista (\"Esta Voz \u00e9 Quase o Vento\"), 2004\n16. Manuel Ant\u00f3nio Pina (\"Os Livros\"), 2003\n15. Gast\u00e3o Cruz (\"Rua de Portugal\"), 2002\n14. Manuel Gusm\u00e3o (\"Teatros do Tempo\"), 2001\n13. Fiama Hasse Pais Brand\u00e3o (\"Cenas Vivas\"), 2000\n12. Ant\u00f3nio Franco Alexandre (\"Quatro Caprichos\"), 1999\n11. Vasco Gra\u00e7a Moura (\"Uma Carta no Inverno\"), 1998\n10. Manuel Alegre (\"Senhora das Tempestades\"), 1997\n9. Fiama Hasse Pais Brand\u00e3o (\"Ep\u00edstolas e Memorandos\"), 1996\n8. Egito Gon\u00e7alves (\"E No Entanto Move-se\"), 1995\n7. Nuno J\u00fadice (\"Medita\u00e7\u00e3o Sobre Ru\u00ednas\"), 199)\n6. Joaquim Manuel Magalh\u00e3es (\"A Poeira Levada pelo Vento\"), 1993\n5. Fernando Guimar\u00e3es (\"O Anel D\u00e9bil\"), 1992\n4. Fernando Echevarr\u00eda (Sobre os Mortos), 1991\n3. Nat\u00e1lia Correia (Sonetos Rom\u00e2nticos), 1990\n2. Ant\u00f3nio Ramos Rosa (Acordes), 1989\n1. Eug\u00e9nio de Andrade (\"O Outro Nome da Terra\"), 1988\n&lt;/poem&gt;\nPremio de Ensaio (\"Grande Pr\u00e9mio de Ensaio \u201cEduardo Prado Coelho\u201d C. M. de Vila Nova de Famalic\u00e3o/APE,\" en portugu\u00e9s).\n&lt;poem&gt;\n9. H\u00e9lder Macedo (\"Cam\u00f5es e Outros Contempor\u00e2neos\"), 2017\n8. Isabel Cristina Rodrigues (\"A Palavra Submersa. Sil\u00eancio e Produ\u00e7\u00e3o de Sentido em Verg\u00edlio Ferreira\"), 2016\n7. Jos\u00e9 Carlos Seabra Pereira (\"O Delta Liter\u00e1rio de Macau\"), 2015\n6. Manuel Frias Martins (\"A Espiritualidade Clandestina de Jos\u00e9 Saramago\"), 2014\n5. Jos\u00e9 Gil (\"Cansa\u00e7o, T\u00e9dio, Desassossego\"), 2013\n4. Rosa Maria Martelo \"(O Cinema da Poesia\"), 2012\n3. Jo\u00e3o Barrento (\"O Mundo est\u00e1 cheio de Deuses \u2013 Crise e Cr\u00edticas do Contenpor\u00e2neo\"), 2011\n2. Manuel Gusm\u00e3o (\"Tatuagem Palimpsesto \u2013 da poesia em alguns poetas e poemas\"), 2010\n1. Vitor Aguiar e Silva (\"Jorge de Sena e Cam\u00f5es - Trinta Anos de Amor e Melancolia\"), 2009\n&lt;/poem&gt;\nPremio de Cr\u00f3nica (\"Grande Pr\u00e9mio de Cr\u00f3nica APE/C. M. de Loul\u00e9\", en portugu\u00e9s).\n&lt;poem&gt;\n4. Pedro Mexia (\"L\u00e1 Fora\"), 2018\n3. M\u00e1rio Cl\u00e1udio (\"A Alma Vagueante\"), 2017\n2. Rui Cardoso Martins (\"Levante-se o r\u00e9u outra vez\"), 2016\n1. Jos\u00e9 Tolentino Mendon\u00e7a (\"A noite abre meus olhos\"), 2015\n&lt;/poem&gt;\nPremio de Literatura Biogr\u00e1fica (\"Grande Pr\u00e9mio de Literatura Biogr\u00e1fica APE /C. M. de Castelo Branco\", en portugu\u00e9s).\n&lt;poem&gt;\n6. Joel Neto (A Vida no Campo), 2016/2018\n5. Marcello Duarte Mathias (D\"i\u00e1rio da Abuxarda 2007-2014\"), 2014/2015\n4. Eug\u00e9nio Lisboa (\"Acta Est Fabula - Mem\u00f3rias I - Louren\u00e7o Marques\")\n3. J. Rentes de Carvalho (\"Tempo Contado\"), 2010/2011\n2. A. Campos Matos \"(E\u00e7a de Queiroz - Uma Biografias\", 2008/2009\n1. Jo\u00e3o Bigotte Chor\u00e3o (\"Di\u00e1rio Quase Completo\"), 2000/2007\n&lt;/poem&gt;\nPremio de Literatura de viaxes (\"Grande Pr\u00e9mio de Literatura de Viagens Maria Ondina Braga APE/C. M. Braga\", en portugu\u00e9s).\n&lt;poem&gt;\n2. Afonso Cruz (\"Jalan Jalan\"), 2018\n1. Paulo Moura (\"Extremo Ocidental \u2013 Uma Viagem de Moto pela Costa Portuguesa, de Caminha a Monte Gordo\"), 2017\n&lt;/poem&gt;"}
{"id": "494488", "revid": "1131", "url": "https://gl.wikipedia.org/wiki?curid=494488", "title": "A Florida, Vigo", "text": "Santo Antonio da Florida \u00e9 unha parroquia que se localiza no concello pontevedr\u00e9s de Vigo, na comarca de Vigo. Eclesiasticamente pertence ao arciprestado de Vigo-Fragoso. \nOrganizaci\u00f3n administrativa.\nSegundo os datos do Nomencl\u00e1tor de Galicia, \u00e9 unha parroquia civil; tam\u00e9n \u00e9 unha parroquia eclesi\u00e1stica dende o 31 de xullo de 1958, tras unha reorganizaci\u00f3n parroquial. Abrangue, \"grosso modo\", o espazo que se sit\u00faa arredor da avenida hom\u00f3nima. Escindiuse da vella parroquia de Coia e, polo tanto, o sentimento de pertenza a esta \u00faltima fregues\u00eda a\u00ednda se advirte na veci\u00f1anza.\nPor\u00e9n, non aparece no censo de poboaci\u00f3n do IGE nin no \"Nomencl\u00e1tor: Poblaci\u00f3n del Padr\u00f3n Continuo por Unidad Poblacional\" do INE. Ten cinco entidades de poboaci\u00f3n. \nToponimia.\nPosibelmente deba o seu nome a unha casa de indianos que hab\u00eda no lugar, cuxo nome era \"La Florida\"."}
{"id": "494492", "revid": "89787", "url": "https://gl.wikipedia.org/wiki?curid=494492", "title": "Super Smash Bros.", "text": "Super Smash Bros., co\u00f1ecido no Xap\u00f3n como , \u00e9 un videoxogo de loita desenvolvido por HAL Laboratory e distribu\u00eddo por Nintendo para a Nintendo 64. Foi lanzado no Xap\u00f3n o 21 de xaneiro de 1999, en Am\u00e9rica do Norte o 26 de abril de 1999, e en Europa o 19 de novembro de 1999. \"Super Smash Bros\". \u00e9 o primeiro xogo da saga \"Super Smash Bros\"., e foi seguido por \"Super Smash Bros Melee\" para a Nintendo GameCube en 2001, \"Super Smash Bros Brawl\" para a Wii en 2008, \"Super Smash Bros. para Nintendo 3DS e Wii U\" en 2014, e \"Super Smash Bros Ultimate\" para Nintendo Switch en 2018. \"Super Smash Bros\". foi lanzado para a Consola Virtual de Wii no Xap\u00f3n o 20 de xaneiro de 2009, en Europa o 12 de xu\u00f1o de 2009 e en Am\u00e9rica do Norte o 21 de decembro de 2009.\nO xogo pertence ao x\u00e9nero de loita, sendo tam\u00e9n un \"crossover\" de diversos e variados personaxes de diversas franqu\u00edas de Nintendo, sendo estas as series de \"Mario\", \"Donkey Kong\", \"The Legend of Zelda\", \"Kirby\", \"\", \"Star Fox\", \"Pok\u00e9mon\", \"Metroid\", \"F-Zero\" e \"EarthBound\". Nas partidas xogan de 2 a 4 personaxes, xa sexan controlados por persoas ou pola propia consola (CPU), e competindo nun escenario aberto, no cal se se superan os l\u00edmites establecidos, p\u00e9rdese unha vida ou un punto (dependendo do modo de xogo no que se xogue). Ademais incl\u00faense varios modos multixogador e outros para un s\u00f3 xogador.\nRecibiu boas cr\u00edticas desde os medios e chegaron a vender 8,7 mill\u00f3ns de copias, 2,93 mill\u00f3ns delas en Estados Unidos, e 1,97 mill\u00f3ns no Xap\u00f3n.\nSistema de xogo.\n\"Super Smash Bros\". utiliza un sistema de batalla distinto ao dos tradicionais xogos de loita. 2 ou m\u00e1is xogadores (at\u00e9 4) elixen personaxe, tralo cal pelexan en diferentes escenarios mentres tratan de sacar aos seus opo\u00f1entes do escenario. No canto de usar barras de enerx\u00eda como a maior\u00eda dos xogos de loita, este xogo presenta medidores de porcentaxe. Estes medidores comezan en 0%, e increm\u00e9ntanse cando os personaxes reciben dano, chegando a un l\u00edmite de 999%. A medida que a porcentaxe dun personaxe incrementa, este pode ser guindado m\u00e1is lonxe con maior facilidade. Cando un personaxe \u00e9 guindado f\u00f3ra dos l\u00edmites da pantalla perde unha vida ou un punto dependendo do modo de xogo en que se estea participando. Os xogadores poden usar ataques ou outras t\u00e9cnicas para volver ao escenario (xeralmente a combinaci\u00f3n de bot\u00f3ns \u2191+B), ou como alg\u00fans saltos de certos personaxes, que te\u00f1en un maior alcance ou maior repetici\u00f3n, e que poden facer que a recuperaci\u00f3n sexa m\u00e1is f\u00e1cil. Ademais, alg\u00fans personaxes son m\u00e1is pesados que outros, facendo m\u00e1is dif\u00edcil para un adversario conseguir sacalo do escenario, pero facendo m\u00e1is dif\u00edcil a recuperaci\u00f3n. Os personaxes poden pelexar usando unha gran variedade de ataques resultantes de combinar os bot\u00f3ns A e B do control coa direcci\u00f3n que se d\u00e1 \u00e1 panca de control.\nO xogo cont\u00e9n 9 escenarios distintos. Os escenarios son areas de tres dimensi\u00f3ns, baseadas en niveis das distintas sagas de Nintendo e son interactivos co xogador. A\u00ednda que os escenarios est\u00e1n debuxados en tres dimensi\u00f3ns, os personaxes s\u00f3 se poden mover nun plano bidimensional. Non todos os escenarios est\u00e1n dispo\u00f1ibles desde o inicio; un escenario est\u00e1 oculto, e pode ser desbloqueado se se seguen uns requirimentos. Os escenarios van desde plataformas flotantes at\u00e9 \u00e1reas de terra firme. Cada escenario pos\u00fae un l\u00edmite, o cal se \u00e9 traspasado far\u00e1 que o personaxe perda unha vida ou punto. Ademais, diversos obxectos aparecen de forma aleatoria e de distintas formas e consecuencias ao usalo, como bates de b\u00e9isbol, cunchas, martelos, e o seu uso comprende desde recuperar enerx\u00eda ata darlla ao contrario.\nOs controis de \"Super Smash Bros\". son bastante simplificados respecto doutros xogos de loita. Mentres os xogos de loita tradicionais como \"Street Fighter\" ou \"Tekken\" requiren que o xogador memorice combinaci\u00f3ns de bot\u00f3ns (algunhas veces longas e complicadas, ou espec\u00edficas a cada personaxe), \"Smash Bros\" usa unha combinaci\u00f3n simplificada de ataques cun bot\u00f3n xunto coa panca de control. Os personaxes non te\u00f1en por que estar fronte a fronte co seu opo\u00f1ente, poden pasear libremente polo escenario. \"Super Smash Bros\". tam\u00e9n implementa o bloqueo e formas de esquivar os ataques. Tam\u00e9n se pode agarrar e lanzar aos adversarios, o que permite unha gran variedade de formas de ataque.\nUn xogador.\nA\u00ednda que o xogador pode elixir entre cinco niveis de dificultade, o modo dun xogador sempre segue a mesma secuencia de opo\u00f1entes. Nas secuelas subsecuentes, a este modo co\u00f1\u00e9ceselle como Modo Cl\u00e1sico. Este modo tam\u00e9n presenta dous escenarios Bonus espec\u00edficos para cada personaxe, ademais doutro escenario \"Bonus\" que \u00e9 igual para todos. O modo dun xogador incl\u00fae ademais o modo \"Training\", onde o xogador pode probar as s\u00faas habilidades en calquera dos escenarios dispo\u00f1ibles e contra calquera dos personaxes dispo\u00f1ibles. Ademais, cada personaxe disp\u00f3n de dous escenarios propios para dous modos de xogo para un xogador inclu\u00eddos no xogo. O modo dun xogador principal termina cando o xefe final \u00e9 derrotado, a\u00ednda que se o xogador completou alg\u00fans requisitos especiais, enfrontarase cun personaxe desbloqueable (a condici\u00f3n de que a\u00ednda non o desbloqueara). Se logra vencer a este personaxe, o xogador ter\u00e1 a posibilidade de utilizalo en calquera dos modos de xogo.\nMultixogador.\nO modo multixogador permite xogar ata a catro persoas seguindo as regras espec\u00edficas predeterminadas polos xogadores. Hai dous modos de xogo: con tempo e con vidas. Nas batallas con tempo cada xogador pode ser enviado f\u00f3ra do escenario infinitas veces mentres dure o tempo establecido, mentres que no modo por vidas o xogo pode durar un tempo indeterminado ata que s\u00f3 quede un xogador con vida. Cando o tempo predeterminado polos xogadores remata, determ\u00ednanse as puntuaci\u00f3ns de cada un subtraendo as ca\u00eddas de cada xogador dos seus KOs. Se existe un empate, os xogadores regresan \u00e1 area de batalla no modo Sudden Death (Morte S\u00fabita), onde cada un comeza con 300% de dano inicial, podendo ser derrubados cara a f\u00f3ra do escenario facilmente. O ga\u00f1ador do modo Sudden Death (Morte S\u00fabita) \u00e9 o ga\u00f1ador absoluto da pelexa. Nas batallas con vidas, cada xogador pode ser derrubado f\u00f3ra do escenario unha predeterminada cantidade de veces, e non hai l\u00edmite de tempo. O ga\u00f1ador do xogo \u00e9 o \u00faltimo xogador que quede en p\u00e9, ou o que sexa o \u00fanico sobrevivente da batalla, a\u00ednda que nas batallas con vidas, ou con tempo, dependendo cantas ca\u00eddas, ou KOs fixo, raramente cando os xogadores reciben KO iguais, e quedaron sen vidas, o xogo termina, pero o sistema do xogo, non est\u00e1 programado para o desempate de batalla con vidas, ga\u00f1a sempre a CPU ou PNX, a maior\u00eda sucede iso, igual en batalla con tempo na \"Morte S\u00fabita\" como non hai l\u00edmite de tempo, se pasa o mesmo de que se reciben os xogadores KO iguais, \u00e9 igual ga\u00f1a a CPU ou PNX. Nas batallas con vidas ou de tempo se xogan 2, 3 ou 4 xogadores, e realizan o falado, algunhas veces ga\u00f1a o segundo xogador ou o cuarto, ou at\u00e9 o terceiro, e case nunca o primeiro xogador. \u00c9 igual en equipo se queda, por exemplo un PNX, contra 3 xogadores (porque est\u00e1 en equipo, ent\u00f3n os 3 xogadores derrotan ao PNX, xa que \u00e9 o \u00fanico inimigo) e sucede o falado posiblemente e a maior\u00eda de veces ga\u00f1e o PNX.\nCando un opo\u00f1ente se ausenta durante unha semana deber\u00e1 ceder a totalidade das s\u00faas medallas aos seus opo\u00f1entes, inclu\u00edda a inframundo.\nTam\u00e9n \u00e9 posible xogar batallas en equipo, tanto no modo con tempo como no modo con vidas. Estas batallas en equipo te\u00f1en as mesmas regras que os modos mencionados anteriormente, coa diferenza de que os xogadores poden escoller os seus equipos e compa\u00f1eiros de equipo para traballar cooperativamente co fin de ga\u00f1ar a partida. No modo con tempo, cando termina a partida contabil\u00edzanse as puntuaci\u00f3ns de cada membro do equipo e s\u00famanse como un todo, co fin de declarar ao equipo ga\u00f1ador. O dano por personaxes do mesmo equipo est\u00e1 desactivado por defecto, pero pode activarse. Todos os modos mencionados anteriormente poden ser xogados tam\u00e9n contra a consola.\nPersonaxes controlables.\nPersonaxes xogables.\nExisten doce personaxes controlables en \"Super Smash Bros\"., todos eles provenientes de xogos desenvolvidos por Nintendo. Ao comezo do xogo hai oito personaxes dispo\u00f1ibles, mentres que os outros catro poden ser desbloqueados tras completar certos requisitos dentro do xogo. Todos os personaxes est\u00e1n asociados a un s\u00edmbolo para poder identificalos durante as batallas. Os s\u00edmbolos indican a franqu\u00eda da cal prov\u00e9n cada personaxe, un sistema que continuou vixente nos xogos \"Super Smash Bros\". posteriores. Por exemplo, todos os personaxes da saga \"Pok\u00e9mon\" te\u00f1en un s\u00edmbolo de Pok\u00e9 Ball, mentres que todos os personaxes da saga \"The Legend of Zelda\" te\u00f1en un s\u00edmbolo de Triforza. Hai oito personaxes dispo\u00f1ibles desde o inicio do xogo e catro secretos:\nAo cumprir os requisitos establecidos para desbloquear a cada personaxe, enfrontarase a unha pelexa un a un contra dito personaxe e se \u00e9 vencido cons\u00e9guese desbloquear.\nPersonaxes non xogables.\nEn \"Super Smash Bros\"., hai tres personaxes que non son xogables (sen inclu\u00edr o equipo poligonal cuxos personaxes est\u00e1n simplificados mediante formas p\u00farpura), un deles \u00e9 , como o xefe final do modo para un xogador. Os outros dous personaxes son Giant DK e Metal Mario (todos atopados no modo para un xogador como xefes).\nDesenvolvemento.\n\"Super Smash Bros\". foi desenvolvido por HAL Laboratory, un desenvolvedor \"second-party\" de Nintendo, durante 1998. A s\u00faa vida comezou como un prototipo creado por Masahiro Sakurai e Satoru Iwata no seu tempo libre e ao que titularon . Orixinalmente non conti\u00f1a personaxes de Nintendo, pero Sakurai (creador de Kirby) propuxo a idea de inclu\u00edlos. Sabendo que non poder\u00eda obter o permiso, Sakurai fixo un prototipo de xogo e non informou aos desenvolvedores ata que estivo seguro de que estaba ben equilibrado. Para o prototipo usou a Mario, Donkey Kong, Samus e Fox. A idea terminou sendo aprobada. O xogo tivo un baixo orzamento e pouca promoci\u00f3n e foi orixinalmente un lanzamento exclusivo para Xap\u00f3n, pero grazas ao seu \u00e9xito puido ser lanzado en todo o mundo.\nOs debuxos promocionais do xogo est\u00e1n feitos nun estilo de c\u00f3mic e os personaxes foron retratados como bonecos que cobran vida para loitar. Este estilo de presentaci\u00f3n foi omitido nas secuelas, optando por un estilo de debuxo m\u00e1is serio (como usar para a promoci\u00f3n os mesmos modelos dos personaxes dentro do xogo no canto de debuxos feitos a man) e substitu\u00edndo aos bonecos por trofeos.\nM\u00fasica.\n\"Super Smash Bros\". incl\u00fae melod\u00edas dalgunhas das franqu\u00edas de Nintendo. Mentres que unhas tiveron diversos arranxos, outras pezas foron tomadas de forma directa e non foron modificadas. A m\u00fasica para \"Super Smash Bros.\" foi composta por Hirokazu Ando, quen m\u00e1is tarde participou como director de son en \"Super Smash Bros Melee\". A banda sonora completa do xogo foi lanzada no Xap\u00f3n por Teichiku Records no ano 2000.\nRecepci\u00f3n.\n\"Super Smash Bros\". tivo grandes vendas, e converteuse rapidamente nun t\u00edtulo Player's Choice. No Xap\u00f3n, vend\u00e9ronse 1,97 mill\u00f3ns de copias, e 2,93 vend\u00e9ronse nos Estados Unidos ata o ano 2008.&lt;\nResposta da cr\u00edtica.\nAs cr\u00edticas de \"Super Smash Bros\". foron positivas, sendo o modo multixogador a secci\u00f3n m\u00e1is encomiada do xogo. O anterior director editorial de GameSpot, Jeff Gerstmann, dixo que o modo para un xogador \u00abexactamente non durar\u00e1 moito tempo\u00bb. No seu lugar, eloxiou o modo multixogador, dicindo que \u00e9 \u00abextremadamente f\u00e1cil de aprender\u00bb. Tam\u00e9n eloxiou a banda sonora do xogo, dicindo dela que era \u00abimpresionante\u00bb. Peer Schneider, de IGN, estivo conforme, chamando ao modo multixogador \u00abo punto principal para a venda do xogo\u00bb, mentres en GameCritics.com describiron a \"Super Smash Bros\". como \u00abo xogo de loita m\u00e1is orixinal do mercado e posiblemente o mellor xogo multixogador en calquera sistema\u00bb. Brad Penniment de Allgame dixo que o xogo estaba dese\u00f1ado para as partidas multixogador, encomiando os sinxelos controis e a diversi\u00f3n do xogo. Con todo, existiron cr\u00edticas negativas, como o feito de que \u00e9 dif\u00edcil seguir as puntuaci\u00f3ns do xogo. Ademais, o modo para un xogador foi criticado pola s\u00faa dificultade percibida e a falta de caracter\u00edsticas. Schneider chamou a \"Super Smash Bros\". \u00abunha excelente opci\u00f3n para os xogadores que buscan un xogo de loita digno\u00bb. Matt Casamassina de IGN describiuno como \u00abun incrible e aditivo xogo multixogador\u00bb, pero criticou o modo dun xogador por non ofrecer demasiados desaf\u00edos. Obtivo o premio \u00abElecci\u00f3n dos editores\u00bb de IGN.\nLegado.\n\"Super Smash Bros\". \u00e9 a primeira entrega da saga \"Super Smash Bros\". A s\u00faa secuela, \"Super Smash Bros Melee\" foi lanzada dous anos despois. Nintendo presentou o xogo no E3 do 2001 como unha demostraci\u00f3n xogable. A seguinte grande exposici\u00f3n do xogo tivo lugar en agosto de 2001 no Spaceworld, cando Nintendo mostrou unha demo xogable que fora actualizada respecto da anterior demo que se presentou no E3. Nintendo ofreceu un torneo xogable do xogo para fans do mesmo onde unha GameCube e unha copia de \"Super Smash Bros.\" \"Melee\" eran senllos premios para o ga\u00f1ador.\nNunha conferencia previa ao E3 de 2005, Nintendo anunciou a secuela de \"Melee\", \"Super Smash Bros Brawl\". Trala conferencia, o presidente de Nintendo, Satoru Iwata pediu a Masahiro Sakurai que fose o director do novo xogo. O xogo conserva algunhas das caracter\u00edsticas de xogo dos seus predecesores mentres ten algunhas melloras importantes, como un modo dun xogador m\u00e1is substancial e o poder xogar en li\u00f1a a trav\u00e9s da Conexi\u00f3n Wi-Fi de Nintendo.\nA diferenza de \"Melee\", o xogo ten catro formas de control distintas, inclu\u00edndo o uso do Mando de Wii, o Nunchuk, o mando de Nintendo GameCube e o Mando Cl\u00e1sico. Como Melee, o xogo fai referencia a xogos e franqu\u00edas, inclu\u00eddos os que apareceron despois do lanzamento de \"Melee\"; por exemplo, o dese\u00f1o de Link est\u00e1 tomado de \"\" e un cadelo \"Nintendogs\" aparece como un Axudante (un novo elemento que fai aparecer a personaxes de diferentes sagas para participar brevemente na loita)."}
{"id": "494494", "revid": "98629", "url": "https://gl.wikipedia.org/wiki?curid=494494", "title": "Raduan Nassar", "text": "Raduan Nassar, nado en Pindorama o 27 de novembro de 1935, \u00e9 un escritor brasileiro galardoado co Premio Cam\u00f5es en 2016.\nTraxectoria.\nNa adolescencia foi para S\u00e3o Paulo coa familia onde cursou dereito e filosof\u00eda na Universidade de S\u00e3o Paulo (USP). Estreouse na literatura en 1975, coa novela \"Lavoura Arcaica\". En 1978 foi publicada a novela \"Un Copo de C\u00f3lera\", que f\u00f3ra escrita en 1970. En 1997 foi publicada a obra \"Menina a caminho\", reunindo os seus contos dos anos 1960 e 1970.\nCon s\u00f3 tres libros publicados foi considerado pola cr\u00edtica como un grande escritor e comparado a nomes consagrados da literatura brasileira, como Clarice Lispector e Guimar\u00e3es Rosa. Todo iso grazas \u00e1 extraordinaria calidade da s\u00faa linguaxe e forza po\u00e9tica da s\u00faa prosa. Adorado por un pequeno c\u00edrculo de lectores, Raduan tornouse m\u00e1is co\u00f1ecido polo p\u00fablico en xeral coas versi\u00f3ns cinematogr\u00e1ficas \"Um copo de c\u00f3lera\" e \"Lavoura arcaica\".\nTras a s\u00faa estrea na literatura, deixou de escribir en 1984, e mudouse para o seu sitio na s\u00faa cidade natal. Despois viviu na cidade de Buri, no interior de S\u00e3o Paulo. En 2010, anunciou a doaz\u00f3n dunha facenda de 643 hect\u00e1reas en Buri para a Universidade Federal de San Carlos (UFSCar). A facenda Lagoa da Camp\u00e1 tornouse sede do cuarto \"campus\" da UFSCar, inaugurada en marzo de 2014."}
{"id": "494495", "revid": "15490", "url": "https://gl.wikipedia.org/wiki?curid=494495", "title": "El Mot\u00edn", "text": "El Mot\u00edn foi unha publicaci\u00f3n espa\u00f1ola de finais do s\u00e9culo XIX e comezos do XX, que tivo unha longa vida para a s\u00faa \u00e9poca: desde a s\u00faa fundaci\u00f3n o 10 de abril de 1881 ata o 6 de novembro de 1926 . Trat\u00e1base dun semanario sat\u00edrico, republicano e anticlerical, que nun principio s\u00f3 publicaba catro p\u00e1xinas, inclu\u00eddo un comentario da actualidade, un poema e algunhas novas, ademais dun gravado nas p\u00e1xinas centrais.\nEntre os seus obxectivos atop\u00e1base a cr\u00edtica aos conservadores, a defensa da unidade do partido republicano e a loita contra o poder do clero. O fundador e alma do xornal foi Jos\u00e9 Nakens, at\u00e9 o punto de que a historia da publicaci\u00f3n est\u00e1 intimamente ligada \u00e1 s\u00faa vida. Doutra banda, foronmoi destacados no semanario os debuxos e caricaturas de Dem\u00f3crito (o pseud\u00f3nimo de Eduardo Sojo).\nTraxectoria.\nOs inicios.\nO domingo 10 de abril de 1881 sa\u00edu \u00e1 venda o primeiro n\u00famero de \"El Mot\u00edn\", fundado por Jos\u00e9 Nakens e Juan Vallejo. No texto de presentaci\u00f3n dic\u00edase:\n\"El Mot\u00edn\" comezou a se publicar aproveitando a maior liberdade de prensa que liderara o novo goberno liberal encabezado por Pr\u00e1xedes Mateo Sagasta, despois de seis anos de goberno dos conservadores de Antonio C\u00e1novas del Castillo. \"O Mot\u00edn\" \"era unha modesta publicaci\u00f3n de catro p\u00e1xinas, dividida entre un comentario actual, un poema e algunhas novas breves, ademais dun gravado - en principio, unha caricatura de personaxes e sucesos pol\u00edticos - nas p\u00e1xinas centrais\".\nOs obxectivos do mesmo eran defender a unidade dos republicanos nun \u00fanico partido e a loita contra o conservadorismo e o clericalismo, coa secci\u00f3n \"Manojo de flores m\u00edsticas\" que se xustificaba do seguinte xeito: \"Xesucristo azoutou os comerciantes do templo; n\u00f3s, humildes pecadores, \u00edmolo procurar, fustigando semanalmente a aqueles que esquecen a s\u00faa lei\". Foi esta secci\u00f3n, a noticia da que se fixo nas edici\u00f3ns de libros: o primeiro titulado \"Espejo moral de cl\u00e9rigos. Para que los malos se espanten y los buenos perseveren\"- o que fixo famoso ao semanario. \nA\u00ednda que \"El Mot\u00edn\" foi considerado o peri\u00f3dico anticlerical por excelencia, especialmente do anticlericalismo popular m\u00e1is groso, en realidade foi m\u00e1is un semanario pol\u00edtico dedicado a criticar a conservadores e liberais que se \"alternaban\" no goberno de Restauraci\u00f3n e defend\u00eda a unidade dos republicanos apostando pola v\u00eda insurreccional, ent\u00f3n defendida por Manuel Ruiz Zorrilla no exilio parisiense, o que o levou a criticar duramente a outros l\u00edderes republicanos: Emilio Castelar (de quen se chegou a cuestionar a s\u00faa virilidade e a quen se lle chamou prostituto despois dun pronunciar un serm\u00f3n nunha igrexa), Francesc Pi i Margall (quen era cuestionado polo seu republicanismo federalista fronte \u00e1 visi\u00f3n m\u00e1is centralista de Zorrilla ou Salmer\u00f3n; finalmente, as cr\u00edticas contra o pol\u00edtico catal\u00e1n reduc\u00edronse depsois de que Nakens visitase a Zorrila en Par\u00eds e este lle pedise que limitase os seus ataques contra outros pol\u00edticos republicanos) e Nicol\u00e1s Salmer\u00f3n.\nA mediados da d\u00e9cada dos noventa, o peri\u00f3dico ti\u00f1a graves problemas econ\u00f3micos porque, ademais das cuantiosas multas impostas por delitos de impresi\u00f3n, as vendas diminu\u00edron, entre outras raz\u00f3ns porque alg\u00fans sectores republicanos pensaban que un anticlericalismo virulento, -como o de \"Los Dominicales del Libre Pensamiento\"- prexudicaba a causa da Rep\u00fablica e criticaban as s\u00faas \"bromas de mal gusto\" e a s\u00faa insistencia nos relatos de amor il\u00edcito entre \"cregos luxurioxos e amantes voluptuosas\"-. A\u00ednda que Nakens reduciu o prezo do xornal, os problemas continuaron e a principios do s\u00e9culo XX en canto foi lido. Segundo Nakens, a culpa foi da \"incomprensi\u00f3n\" dos republicanos que non entend\u00edan que o seu obxectivo era \"quitar a autoridade ao clero para que non puidese usala para beneficio de D. Carlos\". \"Pouco me importa que os curas te\u00f1an amantes e estes rapaces non perden o comando que segue o quinto, cos fregueses prest\u00e1ndose\", dixo a Luis Bonafoux.\nDespois da morte de Ruiz Zorrilla en 1895, Castelar en 1899 e Pi e Margall en 1902, \"El Mot\u00edn\" pasou a apoiar a Nicol\u00e1s Salmer\u00f3n, o \u00fanico l\u00edder hist\u00f3rico do republicanismo espa\u00f1ol que permaneceu vivo. Por\u00e9n, en 1905 separouse de Salmer\u00f3n, posto que este sempre se manifestaba en contra de calquera acci\u00f3n revolucionaria radical; sobre todo, despois do intento de asasinato de Afonso XIII en 1906 no que a participaci\u00f3n -tratada m\u00e1is abaixo- de Nakens deixou a este \"completamente desacreditado\u00bb politicamente.\nMultas e procesos.\nAo longo da s\u00faa traxectoria \"El Mot\u00edn\" sufriu numerosos procesos por presuntos delitos de imprenta que lle supuxeron m\u00faltiples multas, encarceraci\u00f3n de diversos directores -entre outros, un dos fundadores, Juan Vallejo- e de distribuidores do xornal, especialmente cando gobernaban os conservadores. Por exemplo, entre xaneiro de 1884 e novembro de 1885, sufriu 84 procesos por delitos de imprenta e catorce multas de 500 pesetas. Ademais, varios bispos emitiron non menos de 47 excomu\u00f1\u00f3ns contra os seus redactores -que, \u00e1 s\u00faa vez, excomunicaron aos bispos en nome de \"Frei Mot\u00edn, bispo da relixi\u00f3n do Traballo na diocese de sentido com\u00fan-\". Doutra banda empregaron todo tipo de astucias para evitar o secuestro dos exemplares por parte da polic\u00eda. A mediados dos anos 1880, o semanario realizou cr\u00edticas recorrentes contra o xornal carlista \"El Siglo Futuro\". O xornal logrou sobrevivir milagrosamente, a pesar das s\u00faas escasas subscrici\u00f3ns e das dificultades de distribuci\u00f3n, xa que dificilmente se pod\u00eda vender na r\u00faa.\nEn 1898, o goberno conservador aproveitou a suspensi\u00f3n das garant\u00edas constitucionais con motivo da guerra de Cuba para que a censura se cebara con \"El Mot\u00edn\", a pesar de que apoiara a guerra e amosara un patriotismo exacerbado. As\u00ed, eliminouse un artigo sobre o reinado de Fernando VII porque denominaba a Fernando como \"miserable\", \"lixeira\" \u00e1 s\u00faa nai e \"malo e inmoral\" ao seu irm\u00e1n Carlos Mar\u00eda Isidro. A resposta de Nakens foi suspender a publicaci\u00f3n ata que se recuperaran as garant\u00edas constitucionais en 1899.\n\"El Mot\u00edn\" deixou de publicarse entre 1906 e 1908 porque Nakens foi condenado a dez anos de prisi\u00f3n por \"encobrir\" ao anarquista Mateu Morral, que lanzara unha bomba no rei Afonso XIII o 31 de maio de 1906 e a s\u00faa muller cami\u00f1o da Calle Mayor de Madrid e que se suicidara ao d\u00eda seguinte. Sa\u00edu da prisi\u00f3n cedo debido ao prestixio e popularidade que ga\u00f1ou polos artigos publicados no xornal republicano \"El Pa\u00eds,\" nos que denunciaba as condici\u00f3ns inhumanas nas que viv\u00edan os presos e apoiou as reformas introducidas polo novo director da Prisi\u00f3n Modelo de Madrid, o que obrigou ao goberno de Antonio Maura a indultalo. \nEsplendor e decadencia.\nA\u00ednda que ti\u00f1a setenta e sete anos cando sa\u00edu da prisi\u00f3n, Nakens volveu publicar \"El Mot\u00edn\". Grazas ao prestixio ga\u00f1ado durante o seu encarceramento -aqueles que antes o chamaran o \"inquisidor inverso\" e \"vello decr\u00e9pito\" conseider\u00e1bano, daquela, \"gran home\", como o chamaba Ramiro de Maeztu-, o semanario, neste segundo per\u00edodo, ga\u00f1ou moitos lectores, acadando tiradas de m\u00e1is de 20.000 exemplares e aumentando o seu tama\u00f1o: en 1910 alcanzou as dezaseis p\u00e1xinas. Tam\u00e9n melloraron o aspecto do xornal e o n\u00famero de publicaci\u00f3ns promovidas por Nakens aumentou en n\u00famero e difusi\u00f3n: os panfletos da \"Biblioteca del Apostolado de la Verdad\" e unha denominadas \"Hojitas piadosas,\" cuxas tiradas chegaron \u00f3 incrible n\u00famero de cen mil exemplares. Tam\u00e9n publicou unha ducia de libros recompilando os miles de artigos que escribira.\nSen abandonar, en absoluto. o seu republicanismo, durante este segundo per\u00edodo \"El Mot\u00edn\" acentuou o seu anticlericalismo nun momento no que os asuntos relixiosos estaban \u00e1 fronte da vida pol\u00edtica espa\u00f1ola debido aos acontecementos da Semana Tr\u00e1xica e pola Lei do cadeado proposta polo goberno liberal de Jos\u00e9 Canalejas.\nDe novo, volveu ter problemas coa xustiza, especialmente debido \u00e1s s\u00faas caricaturas. Na primeira, representaba unha imaxe de Cristo na cruz, a car\u00f3n dun un bispo, un xesu\u00edta e un frade que se ench\u00edan fart\u00e1ndose de gali\u00f1as compradas cos estipendos de misas e levaba como lenda: \u00abQuen trouxo as gali\u00f1as e quen as come\u00bb. Na segunda, que leva o lema \"Sagrada Familia!\", un sacerdote sosti\u00f1a o biber\u00f3n que unha se\u00f1ora estaba a piques de dar a un beb\u00e9. Foi denunciado por un xesu\u00edta e condenado por delitos contra a moral cat\u00f3lica; o que foi unha verdadeira sorpresa porque nos trinta e un anos de \"El Mot\u00edn\" ningu\u00e9n denunciara as s\u00faas caricaturas. En 1914, foi denunciado de novo e condenado por insultar a un crego. Respondeu coa publicaci\u00f3n dun \"Almanaque de la Inquisici\u00f3n,\" que recoll\u00eda autos de fe e l\u00e1minas coas torturas que aplicaba o Santo Oficio, \"este monstruoso tribunal creado, apoiado e defendido pola Igrexa cat\u00f3lica, para acumular riquezas, satisface-las vinganzas e imporse aos pobos mediante o terror\", como se dic\u00eda no \"Almanaque.\" Tam\u00e9n publicou un \"Almanaque c\u00f3mico del carlismo para los a\u00f1os 1914 a 1999,\" que foi respondido, polos carlistas, coa colocaci\u00f3n dun petardo no corredor da administraci\u00f3n do semanario\".\"\nCon todo, \"El Mot\u00edn\" comezou a perder lectores (uns seis mil entre 1911 e 1914). En 1915, tivo que reduci-las s\u00faas p\u00e1xinas a oito e a catro en 1918. Este ano Nakens, que ti\u00f1a ent\u00f3n setenta e sete nos, enfermou da visi\u00f3n, o que lle impediu escribir, nun momento no que era o \u00fanico editor da publicaci\u00f3n. A\u00ednda que Nakens atribu\u00edu o seu declive \u00e1 s\u00faa guerra continuada contra \"os fetiches que lles gustan a xente\", a raz\u00f3n da ca\u00edda das vendas debeuse en gran parte, segundo o historiador Manuel P\u00e9rez Ledesma, \u00e1 \"monoton\u00eda do semanario\" -dedicado, en gran medida, a reproducir artigos antigos e copiar textos doutros xornais e [pola] s\u00faa falta de atenci\u00f3n da actualidade\". As\u00ed, en 1920, a circulaci\u00f3n reduciuse a uns seis mil exemplares. Ent\u00f3n, por iniciativa dun lector fiel, organizouse unha subscrici\u00f3n para publicar un n\u00famero extraordinario de homenaxe a Nakens, que foi publicado en xaneiro de 1923 e que contou con eminentes republicanos como Emilio Men\u00e9ndez Pallar\u00e9s, Roberto Castrovido Sanz ou Hermenegildo Giner de los R\u00edos e os m\u00e1is novos Marcelino Domingo, \u00c1lvaro de Albornoz ou Gabriel Alomar. Neste n\u00famero publicouse unha \"Sonata en on\" de Luis de Tapia, que dic\u00eda:\nA finais de 1924, varios xornalistas e intelectuais -como Gregorio Mara\u00f1\u00f3n, Rafael Altamira, Ram\u00f3n P\u00e9rez de Ayala ou Luis Araquist\u00e1in- mobiliz\u00e1ronse para recadar axudas para Nakens que estaba consumido polas d\u00e9bedas e a mediados de 1925 a Asociaci\u00f3n da Prensa de Madrid, presidida por Jos\u00e9 Francos Rodr\u00edguez, concedeulle unha pensi\u00f3n vitalicia de 150 pesetas ao mes, \"\u00e1 vista dos m\u00e9ritos contra\u00eddos na s\u00faa longa e limpa carreira de xornalista\", e meses despois conced\u00e9uselle o Premio \u00e1 Vellez dotado con 5 000 pesetas. O 12 de setembro de 1926, o xornalista republicano octoxenario morreu por un derramo cerebral. O derradeiro n\u00famero de \"El Mot\u00edn\" foi publicado poucos d\u00edas despois, o 6 de novembro de 1926.\nTres meses despois da s\u00faa morte, a filla de Nakens, Isabel, que fora a s\u00faa maior colaboradora nos \u00faltimos anos, reeditou \"El Mot\u00edn\" co t\u00edtulo \"Reflejos de \u00abEl Mot\u00edn\u00bb,\" que se subtitulou \"semanario literario\" para burla-la censura da Ditadura de Primo de Rivera, a\u00ednda que o seu prop\u00f3sito era claro: \"hoxe, coma onte, este xornal \u00e9 e ser\u00e1 a prol da uni\u00f3n republicana e anticlerical de t\u00f3dalas relixi\u00f3ns\". De feito, o xornal promoveu unha caixa ben\u00e9fica prolaicista para recompensar aos que substit\u00faan os ritos cat\u00f3licos de bautismo, voda ou enterro por outros civ\u00eds. O xornal tivo que pechar en xu\u00f1o de 1929 por problemas econ\u00f3micos e a despedida consistiu en enviar, aos seus suscriptores, un n\u00famero antigo de \"El Mot\u00edn\". Dous anos despois proclamouse a Rep\u00fablica en Espa\u00f1a.\nColaboradores.\nEn \"El Mot\u00edn\" escribiron textos tanto Jos\u00e9 Nakens como Juan Vallejo Larriaga. Contou, tam\u00e9n, durante os primeiros anos, con ilustraci\u00f3ns, a mi\u00fado a cores, de Eduardo Sojo m\u00e1is co\u00f1ecido polo alcume de \"Dem\u00f3crito\", un artista que tam\u00e9n foi responsable da primeira cabeceira da publicaci\u00f3n. Os debuxos da revista, segundo Nakens nun n\u00famero de \"El Mot\u00edn\", foron realizados despois por Antonio Macipe entre 1884 e polo menos, xu\u00f1o de 1915. Outros participantes foron: Segismundo Pey Ordeix e Miguel Sawa."}
{"id": "494498", "revid": "55340", "url": "https://gl.wikipedia.org/wiki?curid=494498", "title": "The Baltic Times", "text": "The Baltic Times \u00e9 un peri\u00f3dico mensual en lingua inglesa que cobre o conxunto dos pa\u00edses b\u00e1lticos: Estonia, Letonia e mais Lituania . \nCaracter\u00edsticas.\nA publicaci\u00f3n orixinouse en 1996 como resultado da fusi\u00f3n de dous peri\u00f3dicos anteriores: \"The Baltic Independent\" ( fundado en 1991 como \"The Estonian Independent\") e \"The Baltic Observer\" que operaban dende 1992. Ata o ano 2012 public\u00e1base unha vez \u00e1 semana, logo pasou a se publicar d\u00faas veces ao mes e dende setembro de 2013 sae unha vez ao mes.\nConta con oficinas en Tal\u00edn e Vilnius e a s\u00faa sede central est\u00e1 en Riga e constit\u00fae o \u00fanico peri\u00f3dico en papel de lingua inglesa que cobre os tres estados b\u00e1lticos."}
{"id": "494499", "revid": "98629", "url": "https://gl.wikipedia.org/wiki?curid=494499", "title": "Coroa estoniana", "text": "A coroa estoniana (e estoniano: \"eesti kroon\") foi a moeda oficial de Estonia entre os anos 1928 e 1940 e, posteriormente, entre 1992 e 2011, cando foi substitu\u00edda polo euro. Divid\u00edase en 100 senti (singular \"sent\").\nA coroa estoniana sucedeu na circulaci\u00f3n o marco estoniano en 1928 e utilizouse, nun primeiro momento, ata a invasi\u00f3n sovi\u00e9tica de 1940, cando comezou a utilizarse o rublo ruso. Nun segundo momento, a coroa reintroduciuse como moeda oficial logo da s\u00faa independencia da Uni\u00f3n Sovi\u00e9tica en 1991.\nHistoria.\nPrimeira coroa (1928-1940).\nA coroa introduciuse en Estonia o 1 de setembro de 1928 para substitu\u00edr o anterior marco estoniano, cunha taxa de troco de 100 marcos por coroa. Como moeda divisionaria estableceuse o sent (\"c\u00e9ntimo\").\nXa desde 1924, a coroa estoniana utiliz\u00e1base como unidade de conta (malia non existir a s\u00faa especie f\u00edsica), cunha relaci\u00f3n \u00e1 par con respecto \u00e1 coroa sueca, ambas baseadas no padr\u00f3n ouro, a raz\u00f3n de 2.480 coroas por cada quilogramo de ouro puro. O baseamento nas reservas de ouro no Banco Central deulle unha cobertura real ao nacemento da nova moeda e, para asegurar a s\u00faa credibilidade nos mercados, estableceuse un cambio oficial con respecto \u00e1 moeda estranxeira.\nDurante a Gran Depresi\u00f3n, en 1933, a coroa estoniana abandonou o padr\u00f3n ouro, desvalorizouse o 35 % e acadou unha vinculaci\u00f3n monetaria coa libra esterlina a raz\u00f3n de 18,35 coroas por libra.\nEsta situaci\u00f3n mant\u00edvose ata o inicio da ocupaci\u00f3n sovi\u00e9tica de Estonia en 1940. A coroa estoniana foi cambiada polo rublo sovi\u00e9tico cunha taxa dun rublo = 0,8 coroas. Ata a independencia de Estonia en 1991, logo da ca\u00edda do Pano de Aceiro, o rublo seguiu a ser a moeda oficial da rep\u00fablica.\nSegunda coroa (1992-2011).\nLiberada do xugo sovi\u00e9tico, a coroa foi reintroducida as Estonia o 20 de xu\u00f1o de 1992, en substituci\u00f3n do rublo sovi\u00e9tico, a raz\u00f3n dunha coroa por cada 10 rublos. O cambio entre as moedas foi limitado, de xeito que cada persoa s\u00f3 puido cambiar ata un m\u00e1ximo de 1500 rublos a 150 coroas.\nInicialmente, a nova coroa estoniana mantivo unha vinculaci\u00f3n co marco alem\u00e1n, cunha taxa fixa de oito coroas por marco. Logo da introduci\u00f3n do euro na Eurozona (\u00e1 que pertenc\u00eda Alema\u00f1a), o tipo de cambio fixo de 1,95583 marcos reconverteuse en 15,64664 coroas por euro. O 27 de xu\u00f1o de 2004, cando Estonia se uniu ao Mecanismo de Tipos de Cambio (ERM II), a paridade central da coroa estoniana revalorizouse lixeiramente, ata as 15,6466 coroas por euro.\nO 1 de xaneiro de 2011 acabou finalmente por substitu\u00edr a coroa estoniana como moeda oficial da Rep\u00fablica de Estonia. Ambas as moedas circularon conxuntamente ata o 15 de xaneiro, momento en que a coroa deixou de ter curso legal. No entanto, o Banco de Estonia anunciou que cambiar\u00eda moedas e billetes de coroas estonianas polo seu equivalente en euros sen l\u00edmite de tempos.\nMoedas.\nPrimeira coroa.\nEn 1928, as primeiras moedas en sa\u00edr \u00e1 circulaci\u00f3n foron as de 25 senti, cu\u00f1adas nunha aliaxe de n\u00edquel e bronce. A esta primeira emisi\u00f3n seguiuna a dun sent, de bronce, en 1929; as d\u00faas coroas, de prata, en 1930; os cinco senti de bronce e os 10 senti de n\u00edquel-bronce en 1931; a coroa de prata en 1933; os dous senti de bronce e a coroa de aluminio e bronce en 1934; os 20 senti de n\u00edquel-bronce en 1935 e, finalmente, os 50 senti na mesma aliaxe en 1936.\nO 25 de xullo de 1940, catro d\u00edas despois da fundaci\u00f3n da Rep\u00fablica Socialista Sovi\u00e9tica de Estonia, emitiuse a derradeira moeda estoniana anterior \u00e1 segunda guerra mundial, a nova moeda dun sent, que amosaba a data de 1939.\nSegunda coroa.\nEn 1992 introduc\u00edronse as moedas cos valores faciais de 5, 10, 20 e 50 senti (algunhas datadas en 1991), nunha aliaxe de aluminio e bronce, as\u00ed como as dunha coroa, en cupron\u00edquel. No entanto, en 1997, a moeda de 20 senti substitu\u00eduse por outra de id\u00e9ntico dese\u00f1o en aceiro niquelado, e o ano seguinte a dunha coroa pasou a cu\u00f1arse an aliaxe de aluminio e bronce (o chamado ouro n\u00f3rdico).\nAs moedas de 5 senti deixaron de cu\u00f1arse a partir de 1994, a\u00ednda que mantiveron o seu curso legal ata a desaparici\u00f3n do sistema da coroa. As moedas dunha coroa de cupron\u00edquel cu\u00f1adas en 1992, 1993 e 1995 foron retiradas da circulaci\u00f3n o 31 de maio de 1998, por mor da s\u00faa similitude en peso e composici\u00f3n coas moedas do marco alem\u00e1n. Pola s\u00faa banda, as moedas de cinco coroas ti\u00f1an car\u00e1cter conmemorativo e, malia teren curso legal, non era doado velas na circulaci\u00f3n coti\u00e1.\nAdemais destas, Estonia emitiu, a partir de 1992, moedas de colecci\u00f3n de prata e de ouro en coroas estonianas en relaci\u00f3n con sucesos deportivos, culturais ou nacionais, con valores como 10, 15,65 (a equivalencia co euro), 25, 50, 100 e 500 coroas.\nBilletes.\nPrimeira coroa.\nEn 1927, antes da introduci\u00f3n da coroa como unidade monetaria oficial do estado estoniano, estaban xa en circulaci\u00f3n billetes con valor facial de 100 marcos estonianos coa sobreimpesi\u00f3n (\"unha coroa\").\nO Banco de Estonia emitiu billetes de 10 coroas en 1928, seguidos dos de 5 e 50 coroas en 1929, os de 20 coroas en 1932 e, finalmente, os de 100 coroas en 1935.\nSegunda coroa.\nEn 1992 entraron en circulaci\u00f3n os billetes de 1, 2, 5, 10, 25, 100 e 500 coroas. Alg\u00fans dos billetes de 5, 10, 25, 100 e 500 coroas estaban datados en 1991. En 1994 a serie completouse coa introduci\u00f3n do billete de 50 coroas. De xeito diferente ao resto dos valores, os billetes de unha e de cinco coroas tiveron unha \u00fanica emisi\u00f3n."}
{"id": "494500", "revid": "65337", "url": "https://gl.wikipedia.org/wiki?curid=494500", "title": "Coroa de Estonia", "text": ""}
{"id": "494501", "revid": "65337", "url": "https://gl.wikipedia.org/wiki?curid=494501", "title": "Kroon estoniana", "text": ""}
{"id": "494502", "revid": "65337", "url": "https://gl.wikipedia.org/wiki?curid=494502", "title": "Kroon de Estonia", "text": ""}
{"id": "494503", "revid": "65337", "url": "https://gl.wikipedia.org/wiki?curid=494503", "title": "EEK", "text": ""}
{"id": "494504", "revid": "65337", "url": "https://gl.wikipedia.org/wiki?curid=494504", "title": "Eesti kroon", "text": ""}
{"id": "494507", "revid": "27155", "url": "https://gl.wikipedia.org/wiki?curid=494507", "title": "ATPase de Ca2+ da membrana plasm\u00e1tica", "text": "A ATPase de Ca2+ da membrana plasm\u00e1tica (PMCA polas s\u00faas siglas en ingl\u00e9s) \u00e9 unha prote\u00edna de transporte situada na membrana plasm\u00e1tica das c\u00e9lulas que funciona retirando o i\u00f3n calcio (Ca2+) da c\u00e9lula. A PMCA funciona como unha bomba de calcio vital para regular a cantidade de Ca2+ que hai dentro das c\u00e9lulas eucariotas. Nas c\u00e9lulas existe un gran gradiente electroqu\u00edmico transmembrana de Ca2+ que impulsa a entrada deste i\u00f3n cara ao interior das c\u00e9lulas, pero \u00e9 moi importante que as c\u00e9lulas mante\u00f1an unha baixa concentraci\u00f3n de Ca2+ para que se produza unha correcta sinalizaci\u00f3n celular. As\u00ed, \u00e9 necesario que as c\u00e9lulas empreguen bombas i\u00f3nicas para retirar o Ca2+. A PMCA e o interdambiador de sodio calcio (NCX) son os dous principais reguladores das concentraci\u00f3ns intracelulares de Ca2+. Como transporta Ca2+ ao espazo extracelular, a PMCA \u00e9 tam\u00e9n importante par regular as concentraci\u00f3ns de calcio no espazo extracelular.\nAs PMCAs pertencen \u00e1 familia das ATPases de transporte de i\u00f3ns de tipo P, que forman intermediarios de aspartil fosfato.\nEn diferentes tecidos expr\u00e9sanse varias formas de PMCAs, inclu\u00edndo o cerebro.\nAcci\u00f3ns.\nEsta bomba est\u00e1 impulsada pola hidr\u00f3lise de adenos\u00edn trifosfato (ATP), cunha estequiometr\u00eda dun i\u00f3n Ca2+ retirado por cada mol\u00e9cula de ATP hidrolizado. \u00danese estreitamente aos i\u00f3ns Ca2+ (ten unha alta afinidade, cunha Km de 100 a 200 nM) pero non retira o Ca2+ a moita velocidade. Isto contrasta co NCX, que ten unha baixa afinidade e unha alta capacidade. As\u00ed, a PMCA \u00e9 efectiva para unirse ao Ca2+ mesmo cando as s\u00faas concentraci\u00f3ns dentro da c\u00e9lula son moi baixas, polo que \u00e9 axeitada para manter o Ca2+ ao seu nivel normal moi baixo. O calcio \u00e9 un segundo mensaxeiro importante, polo que os seus niveis deben manterse baixos nas c\u00e9lulas para previr o \"ru\u00eddo\" e manter unha axeitada sinalizaci\u00f3n. O NCX \u00e9 m\u00e1is adecuada para retirar grandes cantidades de Ca2+ rapidamente, como c\u00f3mpre facer nas neuronas despois dun potecial de acci\u00f3n. As\u00ed, as actividades dos dous tipos de bombas complem\u00e9ntanse.\nA PMCA funciona de maneira similar a outras bombas i\u00f3nicas de tipo P. O ATP transfire un fosfato \u00e1 PMCA, que forma un intermediario fosforilado.\nA Ca2+/calmodulina \u00fanese e activa adicionalmente a PMCA, incrementando a afinidade do sitio de uni\u00f3n do Ca2+ da prote\u00edna de 20 a 30 veces. A calmodulina tam\u00e9n incrementa a velocidade \u00e1 que a bomba expulsa o Ca2+ da c\u00e9lula, posiblemente multiplic\u00e1ndoa por dez.\nNo tecido cerebral postulouse que certos tipos de PMCA son importantes para regular a actividade sin\u00e1ptica, xa que a PMCA est\u00e1 implicada na regulaci\u00f3n da cantidade de calcio dentro da c\u00e9lula na sinapse, e o Ca2+ est\u00e1 implicado na liberaci\u00f3n de ves\u00edculas sin\u00e1pticas. Adicionalmente, demostrouse que a actividade da PMCA est\u00e1 modulada e parcialmente impulsada pola glic\u00f3lise en somas neuronais e dendritas. Presumiblemente, debido \u00e1 proximidade da PMCA aos transportadores de glicosa na membrana plasm\u00e1tica.\nEstrutura.\nA estrutura da PMCA \u00e9 similar \u00e1 das bombas de calcio SERCA, que son responsables de retirar o calcio do citoplasma cara ao lume do ret\u00edculo sarcopl\u00e1smico. P\u00e9nsase que a bomba PMCA ten 10 segmentos que cruzan a membrana plasm\u00e1tica, e tanto o C-terminal coma o N-terminal est\u00e1n no interior da c\u00e9lula. No C-terminal hai unha longa \"cola\" de entre 70 e 200 amino\u00e1cidos de lonxitude. Esta cola p\u00e9nsase que \u00e9 a responsable da regulaci\u00f3n da bomba.\nIsoformas.\nHai catro isoformas de PMCA, chamadas PMCA 1 a 4.\nCada isoforma est\u00e1 codificada por un xene diferente e expr\u00e9sase en diferentes \u00e1reas do corpo. O empalme alternativo dos transcritos de ARNm destes xenes resulta en diferentes subtipos destas isoformas. Ata agora identific\u00e1ronse unhas 20 variantes de empalme.\nNo cerebro aparecen tres isoformas de PMCA, a PMCA1, PMCA2 e PMCA3 con variada distribuci\u00f3n. A PMCA1 aparece en todos os tecidos humanos, e sen ela o embri\u00f3n non sobrevive. Con falta de PMCA4, que \u00e9 tam\u00e9n moi com\u00fan en moitos tecidos, p\u00f3dese sobrevivir, pero causa infertilidade en machos. As PMCA de tipo 2 e 3 son activadas m\u00e1is rapidamente e son, por tanto, m\u00e1is axeitadas para tipos de c\u00e9lulas excitables como as dos tecidos nervioso e muscular, as cales experimentan grandes influxos de Ca2+ cando se excitan. As PMCA de tipo 1, 2 e 4 atop\u00e1ronse nas c\u00e9lulas gliais chamadas astrocitos en mam\u00edferos, a\u00ednda que antes se pensaba que na glia s\u00f3 estaba presente o NCX. Os astrocitos axudan a manter o equilibrio i\u00f3nico no espaza extracelular no cerebro.\nOs knock-out de PMCA2 causan problemas no o\u00eddo interno, inclu\u00edndo a perda de o\u00eddo e problemas co sentido do equilibrio.\nA PMCA4 enc\u00f3ntrase nas caveolas. A isoforma PMCA4b interacciona coa \u00f3xido n\u00edtrico sintase e reduce a s\u00edntese do \u00f3xido n\u00edtrico por ese enzima.\nA isoforma 4 da PMCA ten un peso molecular de 134\u00a0683, calculados a partir da s\u00faa secuencia. Isto concorda ben cos resultados de electroforese en xel SDS.\nPatolox\u00eda.\nCando a PMCA deixa de funcionar adecuadamente pode orixinarse unha enfermidade. O mal funcionamento das prote\u00ednas PMCA est\u00e1 asociado coa xordeira sensoneural, diabetes e hipertensi\u00f3n arterial.\nNa excitotoxicidade, un proceso no cal as cantidades excesivas do neurotransmisor glutamato sobreactivan as neuronas, resultando no influxo excesivo do Ca2+ nas c\u00e9lulas, a actividade da PMCA pode ser insuficiente para eliminar o exceso de Ca2+.\nNo tecido da mama, as c\u00e9lulas do epitelio mamario expresan a PMCA2, que transporta o calcio a trav\u00e9s da superficie apical das c\u00e9lulas ao leite. A expresi\u00f3n do PMCA2 cae co destete, causando a apoptose inducida por calcio e a involuci\u00f3n das gl\u00e1ndulas mamarias. A expresi\u00f3n persistente da PMCA2 en certos cancros de mama dimin\u00fae os niveis de calcio dentro das c\u00e9lulas malignas, permit\u00edndolles que eviten a apoptose. Estes tumores son xeralmente positivos para as prote\u00ednas HER2, tenden a afectar a ganglios linf\u00e1ticos, e son m\u00e1is com\u00fans entre as mulleres novas, o que pode explicar o seu peor progn\u00f3stico comparado co das mulleres posmenop\u00e1usicas.\nHistoria.\nAs PMCAs foron descubertas na d\u00e9cada de 1960 nas membranas dos gl\u00f3bulos vermellos do sangue. A presenza dunha ATPase foi descuberta nas membranas en 1961, e despois en 1966 descubr\u00edronse estas ATPases bombeaban Ca2+ f\u00f3ra do citosol.\nA PMCA foi purificada das membranas dos gl\u00f3bulos vermellos en 1979."}
{"id": "494508", "revid": "98629", "url": "https://gl.wikipedia.org/wiki?curid=494508", "title": "L\u00faa de papel", "text": "L\u00faa de papel (en ) \u00e9 un filme estadounidense 1973 dirixido por Peter Bogdanovich a partir dun gui\u00f3n de Alvin Sargent baseado na novela \"Addie Pray\" de Joe David Brown. O filme, rodado en branco e negro, est\u00e1 ambientado en Kansas e Missouri durante a Gran Depresi\u00f3n. Est\u00e1 protagonizado por Ryan e Tatum O'Neal, pai e filla na vida real. Tatum O'Neal recibiu eloxios pola s\u00faa interpretaci\u00f3n como Addie e ga\u00f1ou o \u00d3scar \u00e1 mellor actriz secundaria, convert\u00e9ndose na m\u00e1is nova ga\u00f1adora dun \u00d3scar en categor\u00eda competitiva.\nFoi estreado en galego pola Televisi\u00f3n de Galicia o 22 de miao de 1991.\nArgumento.\nEn Gorham, Kansas, arredor de 1936, o estafador Moses Pray co\u00f1ece a nena de nove anos Addie Loggins no servizo funerario da s\u00faa nai, e os veci\u00f1os sospeitan que el \u00e9 o pai de Addie. El n\u00e9gao, mais acepta levar a orfa a casa da s\u00faa t\u00eda en St. Joseph, Missouri."}
{"id": "494509", "revid": "47401", "url": "https://gl.wikipedia.org/wiki?curid=494509", "title": "Paper Moon", "text": ""}
{"id": "494510", "revid": "98629", "url": "https://gl.wikipedia.org/wiki?curid=494510", "title": "Alberto da Costa e Silva", "text": "Alberto Vasconcellos da Costa e Silva, nado en S\u00e3o Paulo o 12 de maio de 1931, \u00e9 un diplom\u00e1tico, poeta, ensa\u00edsta, memorialista e historiador brasileiro.\nBiograf\u00eda.\n\u00c9 fillo do poeta Ant\u00f4nio Francisco da Costa e Silva e de Creusa Fontenelle de Vasconcellos da Costa e Silva.\nFormado polo Instituto R\u00edo Branco en 1957, Alberto da Costa e Silva serviu como diplom\u00e1tico en Lisboa, Caracas, Washington, Madrid e Roma, antes de ser embaixador na Nixeria e no Benim, en Portugal, na Colombia e no Paraguai.\nFoi embaixador en Lisboa de 1989 a 1992, en Bogot\u00e1 de 1992 a 1994 e en Asunci\u00f3n at\u00e9 1995.\nFoi elixido para a cadeira 9 da Academia Brasileira de Letras, en 27 de xullo de 2000. Foi presidente da entidade os anos de 2002 e 2003. En 2004 foi escollido pola Uni\u00f3n Brasileira de Escritores (UBE) como o \"Intelectual do Ano\". Alberto da Costa e Silva \u00e9, tam\u00e9n, \"acad\u00e9mico correspondente\" da Academia das Ciencias de Lisboa.\nDoutor \"Honoris Causa\" en Letras pola Universidade Obafemi Awolowo (ex-Uni\u00adversidade de If\u00e9), de Nixeria, en 1986, e en Historia pola Universidade Federal Fluminense, en 2009, e pola Universidade Federal da Bahia, en 2012.\nCasado con Vira Queiroz da Costa e Silva, tradutora premiada pola traduci\u00f3n de O \"Mundo se Despeda\u00e7a\" de Chinua Achebe.\nEn 2014 recibiu o \"Premio Cam\u00f5es\" polo conxunto da s\u00faa obra."}
{"id": "494513", "revid": "865", "url": "https://gl.wikipedia.org/wiki?curid=494513", "title": "What You Are", "text": "\"What You Are\" \u00e9 unha canci\u00f3n da banda estadounidense de rock alternativo Audioslave. Foi editada o 2 de marzo de 2004 como quinto \u00e9 derradeiro sinxelo do seu \u00e1lbum de estrea \"Audioslave\". O tema chegou ao n\u00famero 17 na lista estadounidense \"Alternative Songs\" e ao 8 da \"Mainstream Songs\"."}
{"id": "494514", "revid": "98629", "url": "https://gl.wikipedia.org/wiki?curid=494514", "title": "Bakesale", "text": "Bakesale \u00e9 o quinto \u00e1lbum de estudio da banda estadounidense de indie rock Sebadoh, publicado o 23 de agosto de 1994 a trav\u00e9s do selo Sub Pop Records. \u00c9 o primeiro disco de Sebadoh lanzado tras a marcha do membro fundador Eric Gaffney, a\u00ednda que gravou a bater\u00eda en catro dos temas do traballo nunha sesi\u00f3n con Bob Weston como enxe\u00f1eiro. Tara Jane O'Neil colaborou coa bater\u00eda en tres canci\u00f3ns. Bob Fay, que anteriormente substitu\u00edra a Gaffney, uniuse oficialmente \u00e1 banda para este \u00e1lbum. A portada \u00e9 unha fotograf\u00eda de Lou Barlow nu cando ti\u00f1a un ano de idade sacada pola s\u00faa nai."}
{"id": "494515", "revid": "89787", "url": "https://gl.wikipedia.org/wiki?curid=494515", "title": "Marie Wawa", "text": "Marie Wawa, nada na vila de Yakel na illa de Tanna, provincia de Tafea, \u00e9 unha actriz de cinema vanuatiana.\nTraxectoria.\nEn 2015 protagonizou \"Tanna\", un filme australiano-vanuatiano no que se conta a historia dunha parella que decide casar por amor, contradicindo os desexos dos seus pais. O filme, que foi o primeiro enteiramente rodado en Vanuatu, ga\u00f1ou dous premios no Festival Internacional de Cine de Venecia e tam\u00e9n foi escollido como o candidato australiano \u00f3 \u00d3scar \u00f3 mellor filme en lingua non inglesa na 89\u00aa edici\u00f3n dos premios, Wawa aparece como coprotagonista xunto con Mungau Dain.\nWawa, ao igual que o resto do elenco de \"Tanna\", non ti\u00f1a experiencia previa na interpretaci\u00f3n antes do seu casting. A trama conta unha tr\u00e1xica historia de amor e o filme foi rodado preto da vila de Yakel. Marie Wawa foi elixida para interpretar a Wawa, unha moza que se ve forzada a casar por matrimonio concertado para selar a paz con outra tribo. Por\u00e9n, fica namorada do neto do seu xefe, interpretado por Mungau Dain. As s\u00faas familias rexeitan a uni\u00f3n e a parella finalmente acaba por suicidarse, ao igual que aconteceu nos anos 1980 na historia real dunha parella de Tanna. O desenlace fatal fixo que os anci\u00e1ns permitisen o matrimonio por amor."}
{"id": "494516", "revid": "56817", "url": "https://gl.wikipedia.org/wiki?curid=494516", "title": "Gigaton", "text": "Gigaton \u00e9 o d\u00e9cimo primeiro \u00e1lbum de estudio da banda estadounidense de rock alternativo Pearl Jam, publicado o 27 de marzo de 2020 a trav\u00e9s dos selos Monkeywrench Records e Republic Records. O disco foi precedido polos sinxelos \"Dance of the Clairvoyants\", \"Superblood Wolfmoon\" e \"Quick Escape\". Tr\u00e1tase do primeiro disco de estudio do grupo en sete anos. A listaxe de canci\u00f3ns foi confirmada polo grupo o 20 de xaneiro de 2020. O seu lanzamento foi programado para coincidir cunha nova xira da banda. Por\u00e9n, a parte norteamericana da xira foi adiada debido \u00e1 pandemia por coronavirus de 2019-2020."}
{"id": "494517", "revid": "89787", "url": "https://gl.wikipedia.org/wiki?curid=494517", "title": "Carballo Tamme-Lauri", "text": "O Carballo de Tamme-Lauri (en estoniano: \"Tamme-Lauri tamm\"; en v\u00f5ro: \"Tamm\u00f5-Lauri tamm\") \u00e9 a \u00e1rbore m\u00e1is grosa e m\u00e1is antiga de Estonia e est\u00e1 situada no municipio rural de Antsla, no condado de V\u00f5ru.\nCaracterizaci\u00f3n.\nO carballo ten unha altura de 19 metros, a s\u00faa circunferencia mide 821 cent\u00edmetros (medida a 130 cent\u00edmetros de altura desde o chan).\nSegundo c\u00e1lculos dos investigadores, a \u00e1rbore foi plantada arredor de 1326.\nHistoria.\nEste carballo foi alcanzado por raios en varias ocasi\u00f3ns, o que danou varias das s\u00faas p\u00f3las e baleirou o centro do seu tronco, a\u00ednda que segue a ser viable. Durante a s\u00faa restauraci\u00f3n na d\u00e9cada de 1970 atopouse dentro del un acocho antigo dos \"Irm\u00e1ns do Bosque\" (\"metsavennad\"), un movemento de resistencia contra a ocupaci\u00f3n sovi\u00e9tica, no que pod\u00edan estar de p\u00e9 sete persoas. Finalmente, o oco encheuse con oito toneladas de cemento.\nO carballo goza de protecci\u00f3n oficial desde 1939. O terreo onde se atopa foi adquirido polo Ministerio do Ambiente de Estonia en 2006 por 400.000 coroas estonianas.\nA denominaci\u00f3n de Carballo Tamme-Lauri v\u00e9nlle da granxa hom\u00f3nima que, pola s\u00faa vez, recibiu o seu nome dun esp\u00edrito que antigamente se pensaba que habitaba na \u00e1rbore, portador \u00e1s veces de mala sorte e \u00e1s veces de boa; era o esp\u00edrito do lume e o seu nome era Laurits.\nO Carballo Tamme-Lauri aparece representado nos reversos dos billetes de dez coroas estonianas."}
{"id": "494519", "revid": "85894", "url": "https://gl.wikipedia.org/wiki?curid=494519", "title": "Antonio Villaverde Hermida", "text": "Antonio Villaverde Hermida, nado en Cerponz\u00f3ns (Pontevedra) cara a 1906 e finado en Pontevedra o 28 de novembro de 1936, foi un pol\u00edtico galego.\nTraxectoria.\nVeci\u00f1o de Bueu, onde traballaba como chofer dunha camioneta de transporte de mercanc\u00edas entre Pontevedra e Bueu ou Cangas. Vogal da secretar\u00eda de propaganda das JSU. Foi detido en setembro de 1935 por orde da Subdelegaco\u00f3n Mar\u00edtima de Mar\u00edn. Cando se produciu o golpe de Estado do 18 de xullo de 1936 estaba alistado como soldado na 2\u00aa compa\u00f1\u00eda do Batall\u00f3n de Voluntarios de Pontevedra. O 21 de agosto foi detido logo dun permiso do xefe do batall\u00f3n. Xulgado en Pontevedra en consello de guerra o 17 de novembro, foi condenado a pena de morte por un delito de rebeli\u00f3n coa agravante de perversidade debido a \u201csu destacada actuaci\u00f3n revolucionaria y de sus antecedentes\u201d. Ademais foi condenado a abonar ao Estado 25.000 pesetas en concepto de responsabilidade civil. Foi fusilado na Caeira \u00e1s sete da ma\u00f1\u00e1 do 28 de novembro."}
{"id": "494521", "revid": "785", "url": "https://gl.wikipedia.org/wiki?curid=494521", "title": "Liga Gallega na Cru\u00f1a", "text": ""}
{"id": "494523", "revid": "1888", "url": "https://gl.wikipedia.org/wiki?curid=494523", "title": "Arturo R. Gallego Cruces", "text": ""}
{"id": "494524", "revid": "89787", "url": "https://gl.wikipedia.org/wiki?curid=494524", "title": "Resorci\u00f3n \u00f3sea", "text": "A resorci\u00f3n \u00f3sea ou reabsorci\u00f3n \u00f3sea \u00e9 a reabsorci\u00f3n do tecido \u00f3seo, \u00e9 dicir, o proceso no que un tipo de c\u00e9ulas \u00f3seas chamadas osteoclastos destr\u00faen o tecido do \u00f3so e liberan os minerais, que ten como resultado unha transferencia de calcio desde o tecido \u00f3seo ao sangue.\nOs osteoclastos son c\u00e9lulas multinucleadas que conte\u00f1en numerosas mitocondrias e lisosomas. Estas son as c\u00e9lulas responsables da reabsorci\u00f3n do \u00f3so. Os osteoclastos est\u00e1n presentes xeralmente na capa externa do \u00f3so, xusto por debaixo do peri\u00f3steo. A adhesi\u00f3n dos osteoclastos \u00e1 osteona empeza o proceso. O osteoclasto despois induce un pregamento cara ao interior da s\u00faa membrana plasm\u00e1tica e segrega colaxenase e outros enzimas importantes no proceso de resorci\u00f3n. Lib\u00e9ranse ao flu\u00eddo extracelular altos niveis de calcio, magnesio, fosfato e produtos do col\u00e1xeno a medida que os osteoclastos fan t\u00faneles no \u00f3so mineralizado. Os osteoclastos son prominentes na destruci\u00f3n de tecido que se observa na artrite psori\u00e1tica e en trastornos reumatol\u00f3xicos.\nO corpo humano est\u00e1 nun constante estado de remodelaci\u00f3n do \u00f3so. A remodelaci\u00f3n \u00f3sea \u00e9 un proceso que mant\u00e9n a fortaleza do \u00f3so e a homeostase i\u00f3nica ao substitu\u00edr partes discretas do \u00f3so vello por paquetes de matriz protein\u00e1cea de nova s\u00edntese. O \u00f3so \u00e9 reabsorbido polos osteoclastos e \u00e9 depositado polos osteoblastos nun proceso chamado osificaci\u00f3n. A actividade dos osteocitos xoga un papel neste proceso. As condici\u00f3ns que te\u00f1en como resultado un decrecemento da masa \u00f3sea poden ser causadas por un incremento da resorci\u00f3n ou unha diminuci\u00f3n da osificaci\u00f3n. Durante a nenez, a formaci\u00f3n do \u00f3so excede a resorci\u00f3n. A medida que ten lugar o proceso de envellecemento, a resorci\u00f3n excede a formaci\u00f3n.\nA velocidade de resorci\u00f3n \u00f3sea \u00e9 moito maior nas mulleres vellas posmenop\u00e1usicas debido \u00e1 deficiencia de estr\u00f3xenos relacionada coa menopausa. Os tratamentos com\u00fans incl\u00faen f\u00e1rmacos que incrementan a densidade mineral. Os bisfosfonatos, inhibidores de RANKL, moduladores do receptor de estr\u00f3xeno selectivos (SERMs), terapia de substituci\u00f3n hormonal e a calcitonina son alg\u00fans dos tratamentos com\u00fans. O exercicio para manter o peso corporal baixo tende a eliminar os efectos negativos da resorci\u00f3n \u00f3sea.\nRegulaci\u00f3n.\nA resorci\u00f3n \u00f3sea est\u00e1 moi estimulada ou inhibida por sinais procedentes doutras partes do corpo, dependendo da demanda de calcio.\nOs receptores de membrana sensibles ao calcio da gl\u00e1ndula paratiroide monitorizan os niveis de calcio no flu\u00eddo extracelular. Os baixos niveis de calcio estimulan a liberaci\u00f3n de hormona paratiroide (PTH) polas c\u00e9lulas principais da gl\u00e1ndula paratiroide. Ademais dos seus efectos sobre os riles e intestino, a PTH fai incrementar o n\u00fameo e actividade dos osteoclastos. O incremento da actividade dos osteoclastos xa existentes \u00e9 o efecto inicial da PTH e empeza en minutos e increm\u00e9ntase en poucas horas. A elevaci\u00f3n continua dos niveis de PTH incrementa a abundancia de osteoclastos. Isto causa unha maior resorci\u00f3n dos i\u00f3ns calcio e fosfato.\nPor outra parte, os altos niveis de calcio no sangue orixinan un decrecemento da liberaci\u00f3n de PTH desde a gl\u00e1ndula paratiroide, diminu\u00edndo a cantidade e actividade dos osteoclastos, e o resultado \u00e9 unha menor resorci\u00f3n \u00f3sea. A vitamina D incrementa a absorci\u00f3n de calcio e fosfato no tracto intestinal, elevando os niveis plasm\u00e1ticos de calcio, e as\u00ed diminu\u00edndo a resorci\u00f3n osea.\nO calcitriol (1,25-dihidroxicolecalciferol) \u00e9 a forma activa da vitamina D3. Ten numerosas funci\u00f3ns implicadas nos niveis de calcio sangu\u00edneos. Investigaci\u00f3ns recentes indican que o calcitriol causa unha reduci\u00f3n na formaci\u00f3n de osteoclastos e a resorci\u00f3n \u00f3sea. Un incremento da inxesta de vitamina D3 deber\u00eda causar unha diminuci\u00f3n da resorci\u00f3n \u00f3sea, pero observouse que a administraci\u00f3n oral de vitamina D non est\u00e1 corelacionada linearmente co incremento dos niveis s\u00e9ricos de calcifediol, o precursor do calcitriol.\nA calcitonina \u00e9 unha hormona segregada pola tiroide en humanos. A calcitonina fai diminu\u00edr a actividade dos oseoclastos e dimin\u00fae a formaci\u00f3n de osteoclastos, tendo como resultado un decrecemento da resorci\u00f3n. A calcitonina ten un maior efecto en nenos pequenos que en adultos e xoga un papel m\u00e1is pequeno na remodelaci\u00f3n que a PTH.\nNalg\u00fans casos nos que a resorci\u00f3n supera a osificaci\u00f3n, o \u00f3so \u00e9 degradado moito m\u00e1is rapidamente do que pode ser renovado. O \u00f3so faise m\u00e1is poroso e fr\u00e1xil, expo\u00f1endo \u00e1 xente ao risco de fracturas. Dependendo de onde ocorre a reabsorci\u00f3n \u00f3sea, poden orixinarse problemas adicionais como a perda de dentes. Isto pode ser causado por condici\u00f3ns como o hiperparatiroidismo e a hipovitaminose D ou incluso a diminuci\u00f3n da produci\u00f3n hormonal nos anci\u00e1ns. Algunhas doenzas con sintomas de diminuci\u00f3n da densidade son a osteoporose e o raquitismo.\nAlgunhas persoas que experimentaron un incremento da resorci\u00f3n \u00f3sea e un decrecemento da formaci\u00f3n \u00f3sea son os astronautas. Debido a encontrarse nun ambiente de gravidade cero, os astronautas non necesitan facer traballar o seu sistema musculoesquel\u00e9tico tan duramente coma estando na Terra. A osificaci\u00f3n dimin\u00fae debido \u00e1 falta de estr\u00e9s, mentres que a resorci\u00f3n increm\u00e9ntase, o que leva a un decrecemento neto da densidade \u00f3sea.\nAlcoholismo.\nOs efectos do alcohol sobre a densidade mineral \u00f3sea son ben co\u00f1ecidos e est\u00e1n ben estudados en poboaci\u00f3ns animais e humanas. Por v\u00edas directas e indirectas, a exposici\u00f3n prolongada ao etanol incrementa o risco de fractura ao diminu\u00edr a densidade mineral \u00f3sea e favorecer a osteoporose. Os efectos indirectos do abuso do alcohol ocorren por medio da hormona do crecemento, esteroides sexuais e estr\u00e9s oxidativo.\nA hormona do crcemento \u00e9 un importante regulador do crecemento e remodelaci\u00f3n \u00f3sea en adultos e act\u00faa a trav\u00e9s do factor de crecemento similar \u00e1 insulina 1 (IGF1) para estimular a diferenciaci\u00f3n osteobl\u00e1stica. O alcoholismo cr\u00f3nico fai diminu\u00edr os niveis de IGF1, que suprimen a capacidade da hormona do crecemento de incrementar a densidade mineral \u00f3sea.\nO incremento do consumo de alcohol est\u00e1 ligado ao decrecemento dos niveis de testosterona e estradiol s\u00e9ricos, o que \u00e1 s\u00faa vez leva \u00e1 activaci\u00f3n da prote\u00edna RANK (un receptor de TNF) que promove a formaci\u00f3n de osteoclastos. O estr\u00e9s oxidativo prod\u00facese cando o etanol induce a formaci\u00f3n de NOX, causando a produci\u00f3n de especies reactivas do ox\u00edxeno nos osteoblastos, que poden finalmente orixinar a senescencia celular. Os efectos directos do alcoholismo cr\u00f3nico son aparentes nos osteoblastos, osteoclastos e osteocitos. O etanol suprime a actividade e a diferenciaci\u00f3n dos osteoblastos.\nAo mesmo tempo, ten un efecto directo sobre a actividade dos osteoclastos. Isto ten como resultado un incremento da velocidade de resorci\u00f3n \u00f3sea e unha diminuci\u00f3n da densidade mineral \u00f3sea debido ao incremento do n\u00famero de ocos e \u00e1reas con ocos no \u00f3so. Os osteocitos viables (outro tipo de c\u00e9lula \u00f3sea) poden previr a osteoclastox\u00e9nese, mentres que os osteocitos apopt\u00f3ticos tenden a inducir a estimulaci\u00f3n dos osteoclastos. A estimulaci\u00f3n da apoptose de osteocitos pola exposici\u00f3n ao alcohol pode explicar o descenso da densidade mineral \u00f3sea en bebedores cr\u00f3nicos."}
{"id": "494525", "revid": "27155", "url": "https://gl.wikipedia.org/wiki?curid=494525", "title": "Reabsorci\u00f3n \u00f3sea", "text": ""}
{"id": "494529", "revid": "1576", "url": "https://gl.wikipedia.org/wiki?curid=494529", "title": "Alberto Vilanova Rodr\u00edguez", "text": ""}
{"id": "494530", "revid": "1576", "url": "https://gl.wikipedia.org/wiki?curid=494530", "title": "Antifascista", "text": ""}
{"id": "494531", "revid": "1576", "url": "https://gl.wikipedia.org/wiki?curid=494531", "title": "La Casa de Papel", "text": ""}
{"id": "494536", "revid": "1131", "url": "https://gl.wikipedia.org/wiki?curid=494536", "title": "Tom\u00e1s de Aquino", "text": ""}
{"id": "494542", "revid": "1410", "url": "https://gl.wikipedia.org/wiki?curid=494542", "title": "MBC", "text": "A MBC ou Munhwa Broadcasting Corporation ( en coreano \ubb38\ud654\ubc29\uc1a1\uc8fc\uc2dd\ud68c\uc0ac Munhwa Bangsong Jusikhoesa) \u00e9 unha compa\u00f1\u00eda p\u00fablica de radiotelevisi\u00f3n de Corea do Sur que se estableceu o 21 de febreiro de 1961 comezou a emitir o 2 de decembro dese ano. Est\u00e1 participada dende 1988 maioritariamente por unha fundaci\u00f3n p\u00fablica e conta cunha rede con 16 estaci\u00f3ns locais.\nHistoria.\nEra radiof\u00f3nica (1961-1968).\nO 2 de decembro de 1961 comezou a emitir dende Se\u00fal a emisora de radio da MBC so o indicativo HLKV como emisora privada. O 12 de abril de 1963 estableceu oficinas rexionais nas principais cidades: Busan, Daegu, Gwangju, Daejeon e Jeonju que con Se\u00fal conformaron unha rede nacional a partir de 1964.\nEra da televisi\u00f3n en branco e negro (1969-1980).\nO 8 de agosto de 1969 comezou a transmitir sinais de televisi\u00f3n, co indicativo HLAC-TV e o 5 de outubro de 1970 principio a emitir o seu telexornal, o MBC Newsdesk e tras chegar a acordos con sete estaci\u00f3ns comerciais, en Ulsan, Jinju, Gangnueng, Chuncheon, Mokpo, Jeju e Masan ao longo de 1968 e 1969, comezou a emitir para toda Corea do Sur cunha rede de 13 estaci\u00f3ns rexionais. En 1974 principiou as emisi\u00f3ns de radio en FM e aliouse co xornal \"Kyunghyang Shinmun\".\nEra da televisi\u00f3n en cor (1980-1990).\nEn 1980 o goberno de Chun Doo-hwan estatilizou a compa\u00f1\u00eda tras a promulgaci\u00f3n da lei b\u00e1sica de prensa e desf\u00edxose a sociedade que ti\u00f1a co \"Kyunghyang Shinmun\" e o 65% das s\u00faas acci\u00f3ns pasaron \u00e1 compa\u00f1\u00eda p\u00fablica KBS. O 22 de decembro de 1981 comezou a emitir en cor para Se\u00fal e o 1 de xaneiro de 1981 para o resto do pa\u00eds. En 1981 a MBC fundou o equipo profesional de b\u00e9isbol, o MBC Cheongryong. Dous acontecementos deportivos celebrados en Se\u00fal na d\u00e9cada de 1980 marcaron os avances tecnol\u00f3xicos na cadea, os Xogos de Asia de 1986 e os Xogos Ol\u00edmpicos de 1988.\nEra multimedia (1991-2000).\nLogo de medrar rapidamente ata se converter nunha gran corporaci\u00f3n que cubr\u00eda a meirande parte dos acontecementos internacionais, a MBC estableceu compa\u00f1\u00edas especializadas: MBC Production, MBC Media Tech, MBC Broadcast Culture Center, MBC Arts Company, MBC Arts Center convert\u00e9ndoas en subsidiarias para competir mellor nunha \u00e9poca que estaba mudando en multimedia.\nEra dixital (dende 2001).\nComo a converxencia entre radiodifusi\u00f3n e comunicaci\u00f3n prosegu\u00eda a s\u00faa aceleraci\u00f3n, MBC fixo \u00e1 s\u00faa subsidiaria para internet, iMBC, unha corporaci\u00f3n independente. Comezou a operar por cable (MBC Plus Media), sat\u00e9lite, DMB e a emitir as 24 horas pola televisi\u00f3n terrestre. En 2007 estableceu un centro de produci\u00f3n dixital, o Ilsan Dream Center e en setembro de 2014 rematou a construci\u00f3n da s\u00faa nova sede central. \nEn 2007 constitu\u00edu unha nova subsidiaria, MBC America, con sede nos \u00c1nxeles para distribu\u00edr a s\u00faa programaci\u00f3n polos Estados Unidos e o 1 de agosto de 2008 creou MBC-D, unha rede de televisi\u00f3n para transmitir en subcanles dixitais de varias estaci\u00f3ns de televisi\u00f3n dese pa\u00eds."}
{"id": "494544", "revid": "98629", "url": "https://gl.wikipedia.org/wiki?curid=494544", "title": "Dalton Trevisan", "text": "Dalton J\u00e9rson Trevisan, nado en Curitiba o 14 de xu\u00f1o de 1925, \u00e9 un escritor brasileiro, famoso polos seus libros de contos, especialmente \"O Vampiro de Curitiba\" (1965), e pola s\u00faa natureza reservada.\nTraxectoria.\nTrevisan traballou durante a s\u00faa xuventude na f\u00e1brica de vidros da s\u00faa familia e chegou a exercer a avogac\u00eda durante 7 anos, despois de se licenciar na Facultade de Dereito do Paran\u00e1 (actual UFPR). Cando era estudante de Dereito, Trevisan acostumaba lanzar os seus contos en modestos folletos. Liderou o grupo literario que publicou, entre 1946 e 1948, a revista \"Joaquim\". O nome, segundo el, era \"unha homenaxe a todos os Joaquins do Brasil\". A publicaci\u00f3n tornouse voceira dunha xeraci\u00f3n de escritores, cr\u00edticos e poetas. Reun\u00eda ensaios asinados por Antonio C\u00e2ndido, M\u00e1rio de Andrade e Otto Maria Carpeaux e poemas at\u00e9 ent\u00f3n in\u00e9ditos, como \"O Caso do Vestido\", de Carlos Drummond de Andrade. A revista tam\u00e9n tra\u00eda traduci\u00f3ns de Joyce, Proust, Kafka, Sartre e Gide e era ilustrada por artistas como Poty, Di Cavalcanti e Heitor dos Praceres. A publicaci\u00f3n, que circulou at\u00e9 decembro de 1948, conti\u00f1a o material dos seus primeiros libros de ficci\u00f3n, inclu\u00edndo \"Sonata ao Luar\" (1945) e \"Sete Anos de Pastor\" (1948) - d\u00faas obras das que renegou o autor-. En 1954 publicou o \"Guia Hist\u00f3rico de Curitiba\", \"Cr\u00f4nicas da Prov\u00edncia de Curitiba\", \"O Dia de Marcos\" e \"Os Domingos\" ou \"Ao Armaz\u00e9m do Lucas\", edici\u00f3ns populares \u00e1 maneira dos folletos de feira.\nInspirado nos habitantes da cidade, creou personaxes e situaci\u00f3ns de significado universal, en que as tramas psicol\u00f3xicas e os costumes son recriados por medio dunha linguaxe concisa e popular, que valoriza os incidentes do coti\u00e1n sufrido e angustiante. Publicou tam\u00e9n \"Novelas Nada Exemplares\" (1959) e ga\u00f1ou o Premio Jabuti da C\u00e1mara Brasileira do Libro. Como era de esperar, non asistiu, enviou un representante para recibilo. \"Morte na Pra\u00e7a\" (1964), \"Cemiterio de Elefantes\" (1964) e \"O Vampiro de Curitiba\" (1965). Illado dos medios intelectuais e concorrendo so pseud\u00f4nimo, Trevisan conquistou o primeiro lugar do \"I Concurso Nacional de Contos do Estado do Paran\u00e1\", en 1968. Escribiu despois \"A Guerra Conjugal\" (1969), posteriormente transformada nun premiado filme, dirixido por Joaquim Pedro de Andrade, \"Crimes da Paix\u00e3o\" (1978) e \"Lincha Tarado\" (1980). En 1994 publicou \"Ah, \u00e9?\", obra prima do estilo minimalista. A s\u00faa \u00fanica novela publicada \u00e9 \"A Polaquinha\".\n\u00c9 reco\u00f1ecido como un importante contista da literatura brasileira por gran parte dos cr\u00edticos do pa\u00eds. Non obstante, \u00e9 remiso a entrevistas e exposici\u00f3ns en \u00f3rganos de comunicaci\u00f3n social, creando unha atmosfera de misterio en torno do seu nome. Por ese motivo recibiu o alcume de \"Vampiro de Curitiba\", nome dun dos seus libros. Asina s\u00f3 \"D. Trevis\" e non recibe a visita de estra\u00f1os.\nFoi elixido por unanimidade vencedor do Premio Cam\u00f5es de 2012, ano en que tam\u00e9n recibiu o Premio Machado de Assis, da Academia Brasileira de Letras, polo conxunto da s\u00faa obra.\nObras publicadas.\nRenegados polo autor.\nPrimeiros libros publicados, dos que o autor renegou. Editores desco\u00f1ecidos.\nNo exterior.\nEn espa\u00f1ol.\nContos en antolox\u00edas alem\u00e1s (1967 e 1968), arxentinas (1972 e 1978), americanas (1976 e 1977), polacas (1976 e 1977), sueca (1963), venezolana (1969), danesa (1972) e portuguesa (1972).\nFilme.\n\"Guerra Conjugal\" (1974), historias e di\u00e1logos do autor, gui\u00f3n e direcci\u00f3n de Joaquim Pedro de Andrade."}
{"id": "494546", "revid": "1131", "url": "https://gl.wikipedia.org/wiki?curid=494546", "title": "Elena Est\u00e9vez Freire", "text": "Elena Est\u00e9vez Freire, nada en Bueu o 20 de abril de 1970, \u00e9 unha pol\u00edtica galega do PPdG.\nTraxectoria.\nLicenciada en Dereito, entrou a formar parte da corporaci\u00f3n municipal de Bueu no ano 1999, tras unhas elecci\u00f3ns que lle deron unha maior\u00eda absoluta ao PPdG, sendo elixido alcalde Tom\u00e1s Barreiro Sotelo. No per\u00edodo 1999-2003, Est\u00e9vez ocupou responsabilidades en Educaci\u00f3n e Persoal.\nNas elecci\u00f3ns municipais do ano 2003 os populares perderon a maior\u00eda absoluta, obtendo 7 dos 17 concelleiros. F\u00e9lix Juncal (BNG), quen lograra 6 actas nas elecci\u00f3ns, foi elixido alcalde co apoio de IBueu e PSdG-PSOE. Dirixiu un goberno en minor\u00eda integrado polos concelleiros do Bloque e de Independentes.\nA renuncia do candidato do Partido Popular, Santiago Barros, deixou a Est\u00e9vez, que ocupaba o segundo posto nas listas, como portavoz do partido. O 19 de xullo de 2004, despois dunhas tensas relaci\u00f3ns entre os socios de goberno, foi aprobada unha moci\u00f3n de censura que apartou a Juncal do mando municipal. Nomeada alcaldesa, Elena Est\u00e9vez desempe\u00f1ou o cargo cun goberno en minor\u00eda at\u00e9 o 2007, ano en que se retirou da pol\u00edtica activa.\nEn novembro de 2018, foi elixida polo partido como candidata \u00e1s elecci\u00f3ns municipais de maio do 2019, regresando as\u00ed \u00e1 vida pol\u00edtica. Nos comicios, o PPdG subiu de 1196 votos a 1957, pasando de 3 a 6 actas. Ap\u00f3s estes resultados, Est\u00e9vez obtivo acta de concelleira en Bueu (exercendo de l\u00edder da oposici\u00f3n), as\u00ed como de deputada na Deputaci\u00f3n de Pontevedra.\nEn novembro de 2022 confirmouse a s\u00faa candidatura \u00e1 alcald\u00eda do concello de Bueu \u00e1s elecci\u00f3ns municipais de maio de 2023."}
{"id": "494548", "revid": "23204", "url": "https://gl.wikipedia.org/wiki?curid=494548", "title": "Albert Serra", "text": "Albert Serra, nado en Banyoles en 1975, \u00e9 un artista e director de cinema independente catal\u00e1n. Tras estudos de filolox\u00eda e literatura comparada, comeza cunha produci\u00f3n audiovisual que ga\u00f1a reco\u00f1ecemento internacional coa s\u00faa segunda longametraxe \"Honor de cavalleria\", presentada na Quincena dos Realizadores de Cannes no ano 2006. En 2013 recibe o Leopardo de Ouro en Locarno polo traballo en \"Hist\u00f2ria de la meva mort\". No seu s\u00e9timo filme \"La mort de Louis XIV\", foi convidado \u00e1 Selecci\u00f3n Oficial de Cannes en 2016. \"Libert\u00e9\" \u00e9 a recreaci\u00f3n cinematogr\u00e1fica da s\u00faa obra de teatro presentada en 2018 no sal\u00f3n principal do Berlin Volksb\u00fchne.\nTraxectoria.\nSerra obtivo unha licenciatura en filolox\u00eda hisp\u00e1nica e teor\u00eda da literatura comparada expedido pola Universidade de Barcelona. Traballa como guionista, director e produtor nas s\u00faas obras, na s\u00faa maior\u00eda centradas nos mitos e literatura europea. No ano 2001, Serra cofunda a produtora Andergraun Films. \"Honor de cavalleria\" foi seleccionada por Cahiers du Cin\u00e9ma como un dos dez mellores filmes do ano 2007. En 2013, unha retrospectiva do seu traballo foi presentada no Centro Pompidou. Por \"La mort de Louis XIV\", Serra recibiu o Prix Jean Vigo en 2016."}
{"id": "494549", "revid": "5863", "url": "https://gl.wikipedia.org/wiki?curid=494549", "title": "Manuel Ant\u00f3nio Pina", "text": "Manuel Ant\u00f3nio Pina, nado en Sabugal o 18 de novembro 1943 e finado no Porto o 19 de outubro de 2012, foi un xornalista e escritor portugu\u00e9s, premiado en 2011 co Premio Cam\u00f5es.\nTraxectoria.\nManuel Ant\u00f3nio Pina naceu o 18 de novembro de 1943 no Sabugal, distrito da Garda, na Beira Alta, fillo de Manuel Pina e Ester Moto. Desde os 17 anos pasou a vivir na cidade do Porto.\nLicenciouse en Dereito na Facultade de Dereito da Universidade de Co\u00edmbra, exerceu a avogac\u00eda e foi t\u00e9cnico de publicidade. Foi xornalista do \"Jornal de Not\u00edcias\" durante tres d\u00e9cadas, sendo despois cronista do mesmo \"Jornal de M\u00fasica\" e da revista \"Not\u00edcias Magazine\".\nA obra de Manuel Ant\u00f3nio Pina incidiu principalmente na poes\u00eda e na literatura infanto-xuvenil a\u00ednda que escribise tam\u00e9n diversas pezas de teatro e de obras de ficci\u00f3n e cr\u00f3nica. Algunhas desas obras foron adaptadas ao cinema e televisi\u00f3n e editadas en disco. Escribiu \"Hist\u00f3rias Com P\u00e9s e Cabe\u00e7a\" (1979), \"Os Andrades\" (1994) e \"O Meu, o Teu e o Nosso\" (1999).\nA s\u00faa obra difundiuse en pa\u00edses como Francia (Franc\u00e9s e Corso), Estados Unidos, Espa\u00f1a (Castel\u00e1n, Galego e Catal\u00e1n), Dinamarca, Alema\u00f1a, Pa\u00edses Baixos, Rusia, Croacia e Bulgaria.\nEn 2005, o 9 de maio, foi feito Comendador da Orde do Infante D. Henrique.\nManuel Ant\u00f3nio Pina faleceu o d\u00eda 19 de outubro de 2012 no Hospital de Santo Ant\u00f3nio, no Porto."}
{"id": "494551", "revid": "27155", "url": "https://gl.wikipedia.org/wiki?curid=494551", "title": "IGF1", "text": ""}
{"id": "494552", "revid": "85894", "url": "https://gl.wikipedia.org/wiki?curid=494552", "title": "Kenneth Copeland", "text": "Kenneth Max Copeland, nado en Lubbock, Texas, o 6 de decembro de 1936, \u00e9 un teleevanxelista estadounidense e autor asociado co Movemento Carism\u00e1tico, predicador da teolox\u00eda da prosperidade. Foi obxecto de varias controversias polo uso das doaz\u00f3ns recibidas para financiar mansi\u00f3ns, jets privados, un aeroporto e outras adquisici\u00f3ns persoais.\nNo ano 2020, durante a pandemia de COVID-19, Copeland f\u00edxose notable no \u00e1mbito nacional dos Estados Unidos polos seus comentarios e acci\u00f3ns con respecto \u00e1 pandemia. Afirmou repetidamente que a pandemia supor\u00eda a fin do mundo, que el pod\u00eda curar os seus seguidores, e que estes deber\u00edan seguir pag\u00e1ndolle d\u00e9cimos a\u00ednda que perdesen o seu traballo durante a crise econ\u00f3mica provocada pola pandemia."}
{"id": "494553", "revid": "89787", "url": "https://gl.wikipedia.org/wiki?curid=494553", "title": "Shelley McNamara", "text": "Shelley McNamara, nada en Lisdoonvarna, Condado de Clare en 1952, \u00e9 unha arquitecta e acad\u00e9mica irlandesa. \u00c9 co-fundadora de Grafton Architects con Yvonne Farrell en 1978. Grafton colleu relevancia a inicios da d\u00e9cada de 2010, especializ\u00e1ndose na construci\u00f3n de edificios voluminosos, austeros mais espazosos para o ensino superior. McNamara ensina arquitectura na University College Dublin desde 1976 e, tam\u00e9n, noutras universidades.\nGrafton recibiu en 2020 a Medalla de Ouro do RIBA e o seu edificio para a Universidade de Enxe\u00f1ar\u00eda e Tecnolox\u00eda de Lima obtivo o Premio Internacional RIBA en 2016 como o mellor edificio do mundo constru\u00eddo nese ano. Comparte con Farrell o Premio Pritzker 2020, o premio m\u00e1is prestixioso en arquitectura.\nTraxectoria.\nGrafton Architects.\nXunto con Yvonne Farrell, McNamara estabeleceu Grafton Architects en Dubl\u00edn, Irlanda en 1978. A s\u00faa arquitectura abarca todas as escalas e programas a\u00ednda que sobresa\u00edron polos seus proxectos de edificios p\u00fablicos e educativos tanto no \u00e1mbito local como internacional. Farrell e McNamara son conscientes de que o exercicio da arquitectura non \u00e9 o produto dun s\u00f3 xenio; a arquitectura, afirman, \u00e9 moito m\u00e1is grande que iso, \u00e9 un traballo colectivo onde a cr\u00edtica e a discusi\u00f3n das ideas son estritamente necesarias. O ensino de proxectos cumpre un papel de vital importancia no seu propio desenvolvemento como profesionais, onde aprenden, teorizan e obte\u00f1en o contrapunto ao traballo na pr\u00e1ctica.\nApostan por unha filosof\u00eda do dese\u00f1o proxectual baseada no encontro das palabras e as ideas, a \u00e9tica e a funci\u00f3n p\u00fablica da arquitectura. A s\u00faa motivaci\u00f3n \u00e9 lograr unha arquitectura que conxugue a s\u00faa dimensi\u00f3n art\u00edstica coa s\u00faa misi\u00f3n de satisfacer necesidades humanas, materiais e simb\u00f3licas. Consideran a arquitectura como unha profesi\u00f3n que ten que escoitar (o que se di e o que non) para sintonizar cos requirimentos do lugar, tanto f\u00edsicos como culturais.\nAcademia.\nMcNamara traballou na Escola de Arquitectura en UCD desde 1976. Pouco despois de graduarse empezou ensinar no University College de Dubl\u00edn, xunto con Yvonne Farrell, onde ensinou entre 1976 e 2002. En 2015, McNamara alcanzou o grao de profesor adxunto na UCD.\nAdemais McNamara foi profesora visitante da Accademia d'Archittettura da Oxford Books University, e da Accademia dei Architettura, Mendrisio (2008- 2010), Oslo, EPFL e Lausanne (2010-2011). Foi profesora a tempo completo en Mendrisio en 2013. En 2010, McNamara ocupou a C\u00e1tedra Kenz\u014d Tange na Harvard Graduate School of Design e a C\u00e1tedra Louis Kahn na Universidade Yale no outono de 2011. Actuou como un xurado externo na Universidade de Cambridge e na London Metropolitan School of Architecture. Ademais de ensinar, McNamara deu moitas conferencias en Escolas europeas e norteamericanas de Arquitectura.\nPublicaci\u00f3ns.\nMcNamara, xunto con Yvonne Farrell, publicou o libro \"Dialogue and Translation: Grafton Architects\" en 2014. Este libro comprende o traballo da firma e unha colecci\u00f3n de conferencias que ditaron na Escola de Arquitectura, Planificaci\u00f3n e Preservaci\u00f3n da Universidade de Columbia. Incl\u00fae un comentario cr\u00edtico de Kenneth Frampton.\nCuradur\u00eda.\nGrafton Architects foron as curadoras da edici\u00f3n de 2018 da Bienal de Arquitectura de Venecia."}
{"id": "494556", "revid": "98629", "url": "https://gl.wikipedia.org/wiki?curid=494556", "title": "FR 1", "text": "FR 1, co\u00f1ecido tam\u00e9n como France 1, foi un sat\u00e9lite artificial de Francia lanzado o 6 de decembro de 1965 mediante un foguete Scout X-4 desde a Base Vandenberg da Forza A\u00e9rea.\nCaracter\u00edsticas.\nA misi\u00f3n de FR 1 foi estudar a ionosfera e a magnetosfera terrestres. Para iso levaba a bordo dous experimentos: un receptor de ondas VLF emitidas desde transmisores en terra e unha sonda para medir a densidade de electr\u00f3ns.\nO sat\u00e9lite est\u00e1 formado por d\u00faas pir\u00e1mides octogonais truncadas unidas pola base por un prisma octogonal, cunha lonxitude m\u00e1xima de 68,6\u00a0cm de esquina a esquina e unha altura de 71,2\u00a0cm. A superficie do sat\u00e9lite estaba cuberta de c\u00e9lulas solares. Da base do sat\u00e9lite estend\u00edase a sonda de electr\u00f3ns, de 48,3\u00a0cm de longo, e cara a arriba atop\u00e1base a antena para medir o campo magn\u00e9tico, de 71,2\u00a0cm de longo. Da base da antena estend\u00edanse, en diagonal e cara a arriba, catro antenas para telemetr\u00eda, e catro mastros de 198\u00a0cm de longo se estend\u00edan desde o corpo do sat\u00e9lite para medir o campo el\u00e9ctrico. FR 1 estaliz\u00e1base mediante xiro e contralaba a s\u00faa actitude mediante un sensor solar e tres magnet\u00f3metros de porta de fluxo. Non levaba grabadora de a bordo, polo que as observaci\u00f3ns ti\u00f1an que facerse en tempo real. FR 1 estivo funcionando ata agosto de 1968."}
{"id": "494557", "revid": "72012", "url": "https://gl.wikipedia.org/wiki?curid=494557", "title": "France 1", "text": ""}
{"id": "494560", "revid": "89787", "url": "https://gl.wikipedia.org/wiki?curid=494560", "title": "Ferreira Gullar", "text": "Ferreira Gullar, pseud\u00f3nimo de Jos\u00e9 Ribamar Ferreira, nado en San Lu\u00eds o 10 de setembro de 1930 e finado no R\u00edo de Xaneiro o 4 de decembro de 2016, foi un escritor, poeta, cr\u00edtico de arte, bi\u00f3grafo, tradutor, memorialista e ensa\u00edsta brasileiro e un dos fundadores do neoconcretismo. Forma parte da Academia Brasileira de Letras, na vaga deixada por Ivan Junqueira, da cal tomou posesi\u00f3n o 5 de decembro de 2014.\nBiograf\u00eda.\nFerreira Gullar naceu en San Lu\u00eds, o 10 de setembro de 1930, co nome de Jos\u00e9 Ribamar Ferreira. \u00c9 un dos once fillos da parella Newton Ferreira e Alzira Ribeiro Goulart.\nSobre o pseud\u00f3nimo, o poeta declarou o seguinte: \"Gullar \u00e9 un dos sobrenomes de mi\u00f1a nai, o nome dela \u00e9 Alzira Ribeiro Goulart, e Ferreira \u00e9 o sobrenome da familia, eu ent\u00f3n me chamo Jos\u00e9 Ribamar Ferreira; mais como todo o mundo no Maranh\u00e3o \u00e9 Ribamar, eu decid\u00edn mudar o meu nome e fixen iso, usei o Ferreira que \u00e9 do meu pai e o Gullar que \u00e9 de mi\u00f1a nai, s\u00f3 que eu mudei a graf\u00eda porque o Gullar de mi\u00f1a nai \u00e9 o Goulart franc\u00e9s; \u00e9 un nome inventado, como a vida \u00e9 inventada eu inventei o meu nome\".\nSegundo Mauricio Vaitsman, ao lado de Bandeira Tribuzi, Lucy Teixeira, Lago Burnett, Jos\u00e9 Bento, Jos\u00e9 Sarney e outros escritores, formou parte dun movemento literario difundido a trav\u00e9s da revista que lanzou o posmodernismo no Maranh\u00e3o, \"A Illa\", da cal foi un dos fundadores. At\u00e9 a s\u00faa morte, moitos o consideraban o maior poeta vivo do Brasil e non ser\u00eda esaxero dicir que, durante s\u00faas seis d\u00e9cadas de produci\u00f3n art\u00edstica, Ferreira Gullar pasou por todos os acontecementos m\u00e1is importantes da poes\u00eda brasileira e participou deles.\nMorando no R\u00edo de Xaneiro, participou do movemento da poes\u00eda concreta, sendo ent\u00f3n un poeta extremamente innovador, escribindo os seus poemas, por exemplo, en placas de madeira, grav\u00e1ndoos.\nEn 1956 participou da exposici\u00f3n concretista que \u00e9 considerada o marco oficial do inicio da poes\u00eda concreta, tendo se afastado desta en 1959, creando, xunto con L\u00edgia Clark e H\u00e9lio Oiticica, o neoconcretismo, que valoriza a expresi\u00f3n e a subxectividade en oposici\u00f3n ao concretismo ortodoxo. Posteriormente, a\u00ednda no inicio dos anos de 1960, afastarase deste grupo tam\u00e9n, por conclu\u00edr que o movemento levar\u00eda ao abandono do v\u00ednculo entre a palabra e a poes\u00eda, pasando a producir unha poes\u00eda comprometida e envolv\u00e9ndose cos Centros Populares de Cultura (CPCs).\nEn 2014, foi considerado un inmortal na Academia Brasileira de Letras.\nFerreira Gullar morreu o 4 de decembro de 2016, na cidade do R\u00edo de Xaneiro no transcurso de varios problemas respiratorios que culminaron nunha pneumon\u00eda. O velorio do escritor foi realizado inicialmente na Biblioteca Nacional, pois ese era un desexo de Gullar. Dali, o corpo foi levado nun cortexo f\u00fanebre at\u00e9 a Academia Brasileira de Letras no R\u00edo de Xaneiro. Unha semana antes de morrer, Ferreira Gullar pediu \u00e1 filla Luciana para que o levase at\u00e9 a Praia de Ipanema. O enterro foi no Cemiterio de San Jo\u00e3o Batista en Botafogo no R\u00edo. Gullar ocupaba a tr\u00edx\u00e9sima s\u00e9tima cadeira da ABL.\nMilitancia pol\u00edtica.\nFerreira Gullar foi militante do Partido Comunista Brasileiro e, exiliado pola ditadura militar, viviu na Uni\u00f3n Sovi\u00e9tica, na Arxentina e Chile. El comentou que \"bacharelou en subvers\u00e3o\" en Moscova durante o seu exilio, mais que ao longo do tempo e debido a correctos traxes hist\u00f3ricos, se desilusionou do socialismo, sustentando en 2014 que o socialismo non fac\u00eda m\u00e1is sentido, pois fracasou.\nPremios e indicaci\u00f3ns.\nGa\u00f1ou o concurso de poes\u00eda promovido polo Jornal de Letras co seu poema \"O Galo\" en 1950. Os premios Moli\u00e8re, o Saci e outros premios do teatro en 1966 con \"Se correr o bicho pega, se ficar o bicho come\", que \u00e9 considerada unha obra prima do teatro moderno brasileiro.\nEn 2002, foi indicado por nove profesores dos Estados Unidos, do Brasil e de Portugal para o Premio Nobel de Literatura. En 2007, seu libro \"Resmungos\" ga\u00f1ou o Premio Jabuti de mellor libro de ficci\u00f3n do ano. O libro, editado pola Imprensa Oficial do Estado de S\u00e3o Paulo, re\u00fane cr\u00f3nicas de Gullar publicadas no xornal Folla de S. Paulo o ano de 2005. Foi considerado pola \"Revista \u00c9poca\" un dos 100 brasileiros m\u00e1is influentes do ano de 2009.\nFoi agraciado co Premio Cam\u00f5es en 2010.\nO 15 de outubro de 2010, foi contemplado co t\u00edtulo de Doutor \"Honoris causa\", na Facultade de Letras da UFRJ.\nEn Imperatriz, ga\u00f1ou na s\u00faa homenaxe o teatro Ferreira Gullar.\nEn 1999 \u00e9 inaugurada en San Lu\u00eds a Avenida Ferreira Gullar.\nEn 20 de outubro de 2011, ga\u00f1ou o Premio Jabuti co libro de poes\u00eda \"Em Alguma Parte Alguma\", que foi considerado \"O Libro do Ano\" de ficci\u00f3n.\nEn 2011, a obra \"Poema Sujio\" inspirou a v\u00eddeo instalaci\u00f3n \"H\u00e1 muitas noites na noite\", dirixida por Silvio Tendler. En 2015, o poema inspirou unha serie documental, tam\u00e9n denominada: \"H\u00e1 muitas noites na noite\", con sete episodios con 26 minutos cada, exhibida na TV Brasil entre decembro de 2015 e xaneiro de 2016, tam\u00e9n dirixida por Silvio Tendler."}
{"id": "494562", "revid": "35560", "url": "https://gl.wikipedia.org/wiki?curid=494562", "title": "Fregat", "text": "Fregat \u00e9 o nome dun foguete espacial de Rusia en servizo desde 2000. \u00dasase como etapa final de varios modelos de foguetes, como o Soiuz U, Soiuz FG, Soiuz 2-1a, Soiuz 2-1b e Zenit 3F, para aumentar a capacidade e flexibilidade do lanzador. Fregat reutiliza varios sistemas e compo\u00f1entes usados noutras etapas para abaratar custos e acelerar o seu desenvolvemento. O foguete consiste en seis tanques esf\u00e9ricos (catro con propeplente e dous coa avi\u00f3nica) dispostos en c\u00edrculo. \u00c9 independente do resto do foguete, contando co seu propio sistema de navegaci\u00f3n, a s\u00faa avi\u00f3nica e os seus sistemas de control, seguimento e telemetr\u00eda. Como propelentes utiliza tetr\u00f3xido de nitr\u00f3xeno e UDMH e \u00e9 capaz de 20 reacendidos."}
{"id": "494568", "revid": "89787", "url": "https://gl.wikipedia.org/wiki?curid=494568", "title": "Gallego &amp; Rey", "text": "Gallego &amp; Rey \u00e9 un d\u00fao de humoristas gr\u00e1ficos madrile\u00f1os formado por Jos\u00e9 Mar\u00eda Gallego L\u00f3pez (Madrid, 1955) e Julio Rey Melijosa (Madrid, 1955).\nTraxectoria.\nCoincidiron en \"Diario 16\", onde Pedro J. Ram\u00edrez os puxo xuntos, un encarg\u00e1ndose dos gui\u00f3ns e o outro dos debuxos. Desde ent\u00f3n (1981), traballaron xuntos, convert\u00e9ndose nunha das firmas m\u00e1is importantes do panorama do humor gr\u00e1fico de Espa\u00f1a.\nEn 1985, idearon unha serie de humor gr\u00e1fico para \"Diario 16\" que chamaron \"16, Rue del Pecesbarba\" baseada nos c\u00f3mics de Francisco Ib\u00e1\u00f1ez \"13, Rue del Percebe\". O seu dese\u00f1o, a unha p\u00e1xina, inclu\u00eda o edificio do Congreso dos Deputados coa fachada seccionada do mesmo xeito que os c\u00f3mics de Ib\u00e1\u00f1ez, onde se pod\u00edan ver varias caricaturas de personaxes pol\u00edticos: Felipe Gonz\u00e1lez, Alfonso Guerra, Manuel Fraga, Santiago Carrillo\u2026 A serie tivo tal repercusi\u00f3n, que o fabricante de xoguetes catal\u00e1n Tom\u00e1s Fanjul comercializou uns bonequi\u00f1os de PVC baseados nesas caricaturas, co nome de Los Monclis, que constou de oito figuras e dous especiais representando aos sindicalistas Nicol\u00e1s Redondo Urbieta e Marcelino Camacho.\nA serie volver\u00eda entre 1987 e 1988 co nome dos bonequi\u00f1os, Los Monclis, e volver\u00edan m\u00e1is figuri\u00f1as de pol\u00edticos at\u00e9 ben entrados os anos 90.\nDe \"Diario 16\" pasaron a \"El Pa\u00eds\" (1989), pero o deixaron aos poucos meses para volver ao seu diario orixinal, que abandonan de novo para ir a \"El Mundo\", que acababa de fundar Pedro J.\nTam\u00e9n debuxaron unha vi\u00f1eta nos informativos de Telecinco e colaboran habitualmente con \"El Jueves\", \"Marca\" e outras publicaci\u00f3ns.\nForon galardoados co Premio da Asociaci\u00f3n Nacional de Informadores Gr\u00e1ficos de Prensa, o Premio Tono, o Premio Internacional de Humor Gat Perich, e son profesores de honra da Universidade de Alcal\u00e1.\nObra de Gallego &amp; Rey \u00e9 o debuxo das portadas da Biblioteca de Autores Galegos do \"Diario 16 de Galicia\", que representa a Rosal\u00eda de Castro, Ram\u00f3n Cabanillas, Manuel Curros Enr\u00edquez, Eduardo Pondal e Alfonso Daniel Rodr\u00edguez Castelao ao redor dun enorme libro no que est\u00e1n a pintar con pintura azul a Bandeira de Galicia."}
{"id": "494570", "revid": "5863", "url": "https://gl.wikipedia.org/wiki?curid=494570", "title": "13, rue del Percebe", "text": ""}
{"id": "494573", "revid": "56817", "url": "https://gl.wikipedia.org/wiki?curid=494573", "title": "Liga dos Comunistas de Eslovenia", "text": "A Liga dos comunistas de Eslovenia (en , ZKS e en ) foi a rama eslovena da Liga dos Comunistas de Iugoslavia, o \u00fanico partido legal de Iugoslavia entre 1945 e 1989. Estableceuse en abril de 1937 como o Partido Comunista de Eslovenia, como a primeira rama subnacional aut\u00f3noma do Partido Comunista Iugoslavo. A s\u00faa autonom\u00eda inicial amplificouse a\u00ednda m\u00e1is coa constituci\u00f3n iugoslava de 1974, que transferiu maior poder \u00e1s distintas ramas a nivel de rep\u00fablica.\nHistoria.\nEn 1989 Eslovenia aprobou emendas \u00e1 s\u00faa constituci\u00f3n que afirmaban a s\u00faa soberan\u00eda sobre a federaci\u00f3n e o seu dereito \u00e1 secesi\u00f3n. Estas modificaci\u00f3ns afrontaron unha dura oposici\u00f3n do liderado de Serbia, con Slobodan Milo\u0161evi\u0107 \u00e1 cabeza. O 23 de xaneiro de 1990, a delegaci\u00f3n eslovena, dirixida por Mil\u00e1n Ku\u010dan, abandonou o Congreso da Liga dos Comunistas de Iugoslavia, o que provocou o colapso do partido pan-iugoslavo.\nO 4 de febreiro de 1990 a Liga dos Comunistas de Eslovenia cambiou o seu nome polo Partido da Reforma Democr\u00e1tica (\"Stranka demokrati\u010dne prenove\" - SDP), e pouco despois comezaron as negociaci\u00f3ns coa oposici\u00f3n para o establecemento dun sistema multipartidista. En abril de 1990, os comunistas da reforma perderon as elecci\u00f3ns fronte \u00e1 coalici\u00f3n DEMOS . En 1992 deixaron de ser o maior partido de esquerda e entraron nun per\u00edodo de transformaci\u00f3n radical, que ga\u00f1ou forza coa elecci\u00f3n de Borut Pahor como presidente do partido. Os seus sucesores legais son os Socialdem\u00f3cratas (SD).\nL\u00edderes do partido.\nOutros l\u00edderes influentes"}
{"id": "494576", "revid": "88215", "url": "https://gl.wikipedia.org/wiki?curid=494576", "title": "Zveza komunistov Slovenije", "text": ""}
{"id": "494582", "revid": "47401", "url": "https://gl.wikipedia.org/wiki?curid=494582", "title": "Charade (filme)", "text": ""}
{"id": "494584", "revid": "47401", "url": "https://gl.wikipedia.org/wiki?curid=494584", "title": "La decima vittima", "text": ""}
{"id": "494586", "revid": "47401", "url": "https://gl.wikipedia.org/wiki?curid=494586", "title": "Midnight Express (filme)", "text": ""}
{"id": "494588", "revid": "89787", "url": "https://gl.wikipedia.org/wiki?curid=494588", "title": "RANK", "text": "O receptor activador do factor nuclear \u03ba B (RANK), tam\u00e9n chamado receptor de TRANCE ou TNFRSF11A, \u00e9 unha prote\u00edna membro da subfamilia molecular do receptor do factor de necrose tumoral (TNFR). RANK \u00e9 o receptor do \"ligando de RANK\" (RANKL) que forma parte da v\u00eda de sinalizaci\u00f3n RANK/RANKL/OPG que regula a diferenciaci\u00f3n e activaci\u00f3n dos osteoclastos. Est\u00e1 asociado coa reparaci\u00f3n e remodelaci\u00f3n dos \u00f3sos, a funci\u00f3n celular inmunitaria, o desenvolvemento de ganglios linf\u00e1ticos, a regulaci\u00f3n t\u00e9rmica, e o desenvolvemento das gl\u00e1ndulas mamarias. A osteoprotexerina (OPG) \u00e9 un receptor reclamo para RANK, e regula a estimulaci\u00f3n da v\u00eda de sinalizaci\u00f3n de RANK ao competir por RANKL. O dominio citoplasm\u00e1tico de RANK \u00fanese aos TRAFs 1, 2, 3, 5 e 6, que transmiten sinais a dianas situadas augas abaixo como NF-\u03baB e JNK.\nRANK expr\u00e9sase constitutivamente no m\u00fasculo esquel\u00e9tico, timo, f\u00edgado, colon, intestino delgado, gl\u00e1ndulas adrenais, osteoclastos, c\u00e9lulas do epitelio das gl\u00e1ndulas mamarias, pr\u00f3stata, c\u00e9lulas vasculares, e p\u00e1ncreas. Normalmente, a activaci\u00f3n de NF-\u03baB est\u00e1 mediado por RANKL, pero a sobreexpresi\u00f3n soamente de RANK \u00e9 dabondo par activar a v\u00eda NF-\u03baB.\nRANKL (ligando do receptor activador do factor nuclear \u03ba B) enc\u00f3ntrase na superficie de c\u00e9lulas estrom\u00e1ticas, osteoblastos e c\u00e9lulas T.\nEstrutura.\nRANK \u00e9 unha prote\u00edna transmembrana de tipo I de 616 amino\u00e1cidos. O seu dominio extracelular consta de 184 amino\u00e1cidos, o seu dominio trnsmembrana ten 21 amino\u00e1cidos e o seu dominio citoplasm\u00e1tico consta de 383 amino\u00e1cidos. Como outros membros da familis do TNFR, ten catro dominios extracelulares de pseudorrepetici\u00f3ns ricas en ciste\u00edna (CRDs). Comparte un 40% de identidade de amino\u00e1cidos con CD40. RANK est\u00e1 codificado no cromosoma 18 humano na posici\u00f3n 18q22.1. Mostra un 85% de homolox\u00eda entre hom\u00f3logos de rato e humanos.\nHai dous mon\u00f3meros de RANK relacionados con simetr\u00eda de 2 pregamentos non cristalogr\u00e1fica perpendicular ao eixe longo das mol\u00e9culas na unidade asim\u00e9trica. RANK cont\u00e9n catro CRDs que abranguen unha lonxitude de 100 \u00e1ngstroms, polo que \u00e9 o membro m\u00e1is longo da familia do TNFR co\u00f1ecido.\nA uni\u00f3n de RANKL a RANK trimeriza o receptor e activa unha v\u00eda de sinalizaci\u00f3n. O complexo RANK-RANKL \u00e9 heterohexam\u00e9rico. S\u00f3 dous dos catro CRDs de RANK est\u00e1n en contacto directo con RANKL cando esta mol\u00e9cula est\u00e1 unida. A maior\u00eda dos residuos do complexo son hidr\u00f3filos. A diferenza doutros membros do TNFSF, cada interacci\u00f3n de superficie en RANK-RANKL \u00e9 continua.\nFunci\u00f3n.\nOsteoclastox\u00e9nese.\nTRAF6 \u00e9 imprescindible para a v\u00eda de osteoclastox\u00e9nese relacionada con RANK. RANKL \u00fanese a RANK, que despois se une a TRAF6. A prote\u00edna TRAF6 estimula a activaci\u00f3n das v\u00edas da quinase N-terminal c-jun (JNK) e do factor nuclear kappa-b (NF-kB), que desencadean a diferenciaci\u00f3n e a activaci\u00f3n de osteoclastos. Este sistema est\u00e1 equilibrado pola expresi\u00f3n relativa de OPG respecto a RANKL, que est\u00e1n altamente reguladas por moitos factores inclu\u00edndo hormonas, sinais inmunitarios e factores de crecemento. Unha sobreexpresi\u00f3n de RANKL pode causar unha sobreproduci\u00f3n e activaci\u00f3n dos osteoclastos, que degradan o \u00f3so. O equilibrio entre RANKL e OPG \u00e9 unha diana para a terapia en moitas doenzas, como a osteoporose asociada \u00e1 deficiencia de estr\u00f3xenos, artrite reumatoide, enfermidade de Paget, enfermidade periodontal e tumores \u00f3seos e malignidades.\nTermorregulaci\u00f3n.\nRANK tam\u00e9n mostrou ser clave na sinalizaci\u00f3n da termorregulaci\u00f3n en mulleres, que parece estar regulada polas hormonas sexuais ov\u00e1ricas. O RANK expr\u00e9sase en rexi\u00f3ns clave do cerebro asociada coa termorregulaci\u00f3n. A inactivaci\u00f3n do RANK nestas rexi\u00f3ns causa unha perda da resposta de febre a niveis incrementados de RANKL. Tam\u00e9n mostrou ser un mediador cr\u00edtico da resposta de febre na febre inducida polo lipopolisac\u00e1rido e citocinas proinflamatorias IL-1B e TNFa. Este papel crucial do sistema RANK-RANKL pode estar ligado \u00e1 osteoporose e as calores observadas como s\u00edntomas de cambios hormonais en mulleres postmenop\u00e1usicas.\nDesenvolvemento da gl\u00e1ndula mamaria.\nRANK expr\u00e9sase constitutivamente nos tecidos epiteliais mamarios. O calcio transferido da nai ao feto e neonato procede da degradaci\u00f3n do \u00f3so da muller por un incremento da actividade osteocl\u00e1stica, que est\u00e1 regulada polo eixe RANK/RANKL. RANKL tam\u00e9n funciona a trav\u00e9s de RANK para proporcionar sinais proliferativos e de supervivencia para promover as etapas finais do desenvolvemento da gl\u00e1ndulas mamaria lactante. A disfunci\u00f3n de RANK ou RANKL causa a detenci\u00f3n da diferenciaci\u00f3n e expansi\u00f3n das xemas alveolares en estruturas mamarias l\u00f3bulo-alveolares maduras, impedindo a produci\u00f3n de leite.\nImportancia cl\u00ednica.\nCancro.\nRANK e RANKL expr\u00e9sanse nalgunhas li\u00f1as celulares de cancros de mama e pr\u00f3stata. A expresi\u00f3n de RANKL en c\u00e9lulas T infiltradas en carcinomas mamarios activa as c\u00e9lulas epiteliais mamarias neopl\u00e1sticas que expresan RANK, que estimula a met\u00e1stase. A expresi\u00f3n de RANKL nestas c\u00e9lulas e a expresi\u00f3n de RANK en c\u00e9lulas \u00f3seas pode ser a presentaci\u00f3n biol\u00f3xica da idea da semente e a terra de Paget. A afinidade por RANK de RANKL pode ser a raz\u00f3n de que estes cancros tendea a metastatizarse no \u00f3so. Unha vez que o tumor est\u00e1 sementado no \u00f3so, as c\u00e9lulas tumorais estimulan a resorci\u00f3n \u00f3sea ao segregaren factores como RANKL ou promovendo que o estroma que o rodea exprese factores de crecemento. Estes factores de crecemento regulan \u00e1 alza despois a produci\u00f3n de RANKL, que conduce \u00e1 osteoclastox\u00e9nese e a destruci\u00f3n do \u00f3so. A destruci\u00f3n do \u00f3so libera m\u00e1is factores de crecemento e RANKL, o cal induce m\u00e1is osteoclastox\u00e9nese, desencadeando un ciclo vicioso de destruci\u00f3n de \u00f3so que se observa en tumores \u00f3seos metast\u00e1ticos.\nTerapias dirixidas a diana.\nA maior\u00eda das terapias que te\u00f1en como diana o eixe RANK/RANKL/OPG pretenden regular \u00e1 baixa a expresi\u00f3n de RANKL ou regular \u00e1 alza a expresi\u00f3n do receptor reclamo OPG. Por exemplo, denosumab \u00e9 un anticorpo monoclonal completamente humano que se dirixe contra RANKL. En ensaios en fase I e II, denosumab causa un decrecemento na resorci\u00f3n \u00f3sea en pacientes de mieloma m\u00faltiple e cancros de pr\u00f3stata e de mama. Outro estudo investigou o desenvolvemento de pequenos mimetismos baseados na estrutura de OPG que se une a RANK as\u00ed como a RANKL e causa o acoplamento efectivo entre ambos.\nInteracci\u00f3ns.\nRANK presenta interacci\u00f3ns con:"}
{"id": "494595", "revid": "47401", "url": "https://gl.wikipedia.org/wiki?curid=494595", "title": "Back to the Future Part II", "text": ""}
{"id": "494601", "revid": "5863", "url": "https://gl.wikipedia.org/wiki?curid=494601", "title": "Movemento antitaurino", "text": ""}
{"id": "494602", "revid": "89787", "url": "https://gl.wikipedia.org/wiki?curid=494602", "title": "Cultura da oler\u00eda de bandas", "text": "A cultura de oler\u00eda de bandas (\"Linearbandkeramik\"), abreviada LBK, constit\u00fae un horizonte arqueol\u00f3xico do Neol\u00edtico europeo, cuxo cumio data de c. 5500-4500 a.C. As s\u00faas concentraci\u00f3ns m\u00e1is densas at\u00f3panse no Danubio medio, e no Elba superior e medio, as\u00ed como nos sectores superior e medio do Rin.\nEstes grupos est\u00e1n relacionados coa introduci\u00f3n da agricultura en Europa Central. Os obxectos de cer\u00e1mica dos que procede o seu nome consisten en cuncas, xarras, potas e frascos de fabricaci\u00f3n simple, sen asas. Est\u00e1n decoradas con frisos superpostos con diversos motivos, destacando os meandros, volutas e formas angulares. M\u00e1is tarde, esta cer\u00e1mica adornouse con pequenas asas, bases e colos. Os grupos que o usaron viv\u00edan en aldeas fortificadas, algunhas delas de gran tama\u00f1o (ata 40 hect\u00e1reas).\nReco\u00f1\u00e9cense d\u00faas variantes da cultura da oler\u00eda de bandas temper\u00e1:\nTam\u00e9n se definen fases medias e tard\u00edas. Un bo n\u00famero de culturas substitu\u00edron finalmente a cultura de Cer\u00e1mica de bandas no seu rango, pero sen unha correspondencia unha a unha entre as s\u00faas variantes e as culturas que a substitu\u00edan. O mapa cultural, en cambio, \u00e9 complexo. Algunhas das culturas sucesoras son as culturas Hinkelstein, Gro\u00dfgartach, R\u00f6ssen, Lengyel, Cucuteni-Trypillian, e Boian-Maritza."}
{"id": "494604", "revid": "27155", "url": "https://gl.wikipedia.org/wiki?curid=494604", "title": "CD265", "text": ""}
{"id": "494605", "revid": "35560", "url": "https://gl.wikipedia.org/wiki?curid=494605", "title": "Billete", "text": ""}
{"id": "494606", "revid": "5863", "url": "https://gl.wikipedia.org/wiki?curid=494606", "title": "Elecci\u00f3ns xerais de marzo de 2000", "text": ""}
{"id": "494607", "revid": "98629", "url": "https://gl.wikipedia.org/wiki?curid=494607", "title": "Arm\u00e9nio Vieira", "text": "Arm\u00e9nio Adroaldo Vieira e Silva, co\u00f1ecido como Arm\u00e9nio Vieira, nado en Praia, Santiago, o 24 de xaneiro de 1941, \u00e9 un xornalista e escritor da lingua portuguesa cabo verdiano.\nBiograf\u00eda.\nElemento activo da xeraci\u00f3n de 1960, colaborou en \"SEL\u00d3 - folha dos nov\u00edssimos\", \"Boletim de Cabo Verde\", revista \"V\u00e9rtice\" (Co\u00edmbra), \"Ra\u00edzes\", \"Ponto &amp; V\u00edrgula\", \"Fragmentos\", \"Sopinha de Alfabeto\", entre outras publicaci\u00f3ns. Foi redactor do extinguido xornal \"Voz di Pobo\".\nEn 1981 lanzou o libro \"Poemas\".\nFoi o primeiro Cabo-verdiano, en 2009, en ga\u00f1ar o Premio Cam\u00f5es.\nEn xu\u00f1o de 2013 publicou \"O Brum\u00e1rio\" e \"Deriva\u00e7\u00f5es do Brum\u00e1rio\". Inicio dunha serie con \"versos libres, notas po\u00e9ticas e miscel\u00e2neas\".\nTres poemas seus (\"Lisboa - 1971\", \"Quiproquo\" e \"Ser tigre\"), enc\u00f3ntranse no CD \"Poes\u00eda de Cabo Verde e sete poemas de Sebasti\u00e3o da Gama\", de Afonso D\u00edas."}
{"id": "494608", "revid": "56817", "url": "https://gl.wikipedia.org/wiki?curid=494608", "title": "Coroa de Fiume", "text": "A coroa de Fiume (en italiano: \"Corona Fiumana\"; en croata: \"Rije\u010dka kruna\"; en h\u00fangaro: \"Fiume korona\"), abreviado Cor. ou FIUK, foi a moeda oficial do Estado Libre de Fiume entre abril de 1919 e setembro de 1920.\nHistoria.\nContexto.\nLogo do colapso do Imperio Austroh\u00fangaro, o Banco Austroh\u00fangaro, administrado conxuntamente por Austria e Hungr\u00eda, continuou a emitir billetes de coroa austroh\u00fangara, que segu\u00eda a ser a moeda com\u00fan de Austria, Hungr\u00eda e Checoslovaquia, e que circulaba tam\u00e9n en territorios que formaban parte doutros estados. No entanto, a partir de 1919, os novos estados comezaron a crear os seus propios sistemas monetarios nacionais.\nA coroa de Fiume.\nO 18 de abril de 1919, o Consello Nacional Italiano de Fiume, que era a entidade que exerc\u00eda a autoridade na cidade, introduciu a denominada \"coroa de Fiume\", cuxa especie f\u00edsica consistiu no reselo dos billetes da coroa austroh\u00fangara, que circulara ata a data naquel territorio. Estes reselos eran de dous tipos: o escudo de armas de Savoia e a inscrici\u00f3n .\nLogo da ocupaci\u00f3n levada a cabo en setembro de 1919 polo poeta e pol\u00edtico italiano Gabriele D'Annunzio con preto dun cento de lexionarios italianos, selouse unha nova serie de billetes en nome do Instituto de Cr\u00e9dito do Consello Nacional (\"Istituto di Credito del Consiglio Nazionale\") segundo se dispuxo nun decreto do 6 de outubro. O reselo, nesta ocasi\u00f3n, era rectangular, de 45x60 mm, coa lenda .\nA coroa de Fiume foi a moeda oficial da cidade ata o 26 de setembro de 1920, cando, por un decreto do xeneral Amantea, comandante das tropas italianas en Fiume, se introduciu a lira italiana como moeda oficial do territorio.\nA coroa seguiu a circular ata a anexi\u00f3n da cidade a Italia en febreiro de 1924. O Real decreto 235 do 24 de febreiro de 1924 fixou a data concreta da conversi\u00f3n no 30 de abril dese mesmo ano,cunha taxa de cambio de 0,40 liras italianas por cada coroa de Fiume.\nTipos de cambio.\nEn novembro de 1919, unha coroa de Fiume equival\u00eda a tres coroas do Estado dos Eslovenos, Croatas e Serbios, e a 0,40 liras italianas. No entanto, no mercado negro, o cambio real situ\u00e1base nas 0,21 liras italianas."}
{"id": "494610", "revid": "65337", "url": "https://gl.wikipedia.org/wiki?curid=494610", "title": "Coroa fiumana", "text": ""}
{"id": "494612", "revid": "17467", "url": "https://gl.wikipedia.org/wiki?curid=494612", "title": "TNFa", "text": ""}
{"id": "494613", "revid": "54334", "url": "https://gl.wikipedia.org/wiki?curid=494613", "title": "Radia J. Perlman", "text": ""}
{"id": "494615", "revid": "5863", "url": "https://gl.wikipedia.org/wiki?curid=494615", "title": "Defensor do Pobo de Espa\u00f1a", "text": ""}
{"id": "494616", "revid": "1888", "url": "https://gl.wikipedia.org/wiki?curid=494616", "title": "V\u00edctor Valverde Mayo", "text": "V\u00edctor Valverde Mayo, nado no Porri\u00f1o cara a 1908 e finado en Guillarei (Tui) o 6 de agosto de 1936, foi un funcionario e pol\u00edtico galego.\nTraxectoria.\nFuncionario do Concello do Porri\u00f1o dende decembro de 1927 e oficial maior do Concello dende 1929. Correspondente de \"El Pueblo Gallego\" e \"Tribuna\" (onde asinaba como Miss Espanta) no Porri\u00f1o. Foi membro da directiva do Liceo Art\u00edstico do Porri\u00f1o e colaborador da Sociedad Fomento de Porri\u00f1o y su distrito e do seu bolet\u00edn. Presidente da Juventud Socialista e secretario da sociedade obreira do Porri\u00f1o, foi detido en abril de 1934, pola explosi\u00f3n dun petardo durante a procesi\u00f3n do Venres Santo. Co golpe de Estado do 18 de xullo de 1936 foi detido e sometido a un proceso militar. Estaba preso na cadea de Tui. Foi sacado da cadea e asasinado na Volta da Moura o 6 de agosto de 1936 con Jos\u00e9 Juan Teijeira Coto e Saturnino \u00c1lvarez Sotelino.\nVida persoal.\nCasou con Emilia Rodr\u00edguez Sequeiros en 1928, e foi pai de Emilia, V\u00edctor, Trinidad e Adoraci\u00f3n Valverde Rodr\u00edguez."}
{"id": "494618", "revid": "5863", "url": "https://gl.wikipedia.org/wiki?curid=494618", "title": "Valedor do Pobo de Galicia", "text": ""}
{"id": "494620", "revid": "27155", "url": "https://gl.wikipedia.org/wiki?curid=494620", "title": "Receptor activador do factor nuclear \u03ba B", "text": ""}
{"id": "494621", "revid": "5863", "url": "https://gl.wikipedia.org/wiki?curid=494621", "title": "Lei antitabaco de Espa\u00f1a de 2011", "text": ""}
{"id": "494622", "revid": "27155", "url": "https://gl.wikipedia.org/wiki?curid=494622", "title": "Receptor de TRANCE", "text": ""}
{"id": "494623", "revid": "27155", "url": "https://gl.wikipedia.org/wiki?curid=494623", "title": "TNFRSF11A", "text": ""}
{"id": "494624", "revid": "4817", "url": "https://gl.wikipedia.org/wiki?curid=494624", "title": "Stephen Frick", "text": "Stephen Nathaniel Frick, nado en Pittsburgh (Pensilvania) o 30 de setembro de 1964, \u00e9 un astronauta estadounidense retirado que formou parte das misi\u00f3ns STS-122 e STS-110.\nTraxectoria.\nFrick graduouse en enxe\u00f1er\u00eda aeroespacial pola Academia Naval dos Estados Unidos en 1986 e \u00e9 m\u00e1ster en enxe\u00f1er\u00eda aeron\u00e1utica pola Escola Naval de Posgraduados dos Estados Unidos en 1994.\nFoi seleccionado como astronauta pola NASA en abril de 1996, participando nas misi\u00f3ns STS-122 e STS-110. Pasou un total de 23,59 d\u00edas no espazo."}
{"id": "494625", "revid": "72012", "url": "https://gl.wikipedia.org/wiki?curid=494625", "title": "Stephen Nathaniel Frick", "text": ""}
{"id": "494630", "revid": "27155", "url": "https://gl.wikipedia.org/wiki?curid=494630", "title": "C\u00e9lula estrom\u00e1tica", "text": "As c\u00e9lulas estrom\u00e1ticas son c\u00e9lulas do tecido conectivo de calquera \u00f3rgano, por exemplo as da mucosa uterina (endometrio), pr\u00f3stata, medula \u00f3sea, ganglios linf\u00e1ticos e os ovarios. Son c\u00e9lulas que apoian a funci\u00f3n das c\u00e9lulas parenquim\u00e1ticas dese \u00f3rgano. A maior\u00eda das c\u00e9lulas estrom\u00e1ticas com\u00fans incl\u00faen os fibroblastos e pericitos. O termo \"estrom\u00e1tico\" procede do lat\u00edn \"stromat-\", \u201ccuberta da cama\u201d, do grego antigo \u03c3\u03c4\u03c1\u1ff6\u03bc\u03b1, \"str\u00f4ma\", 'cama'.\nA interacci\u00f3n entre as c\u00e9lulas estrom\u00e1ticas e as c\u00e9lulas tumorais s\u00e1bese que desempe\u00f1a un importante papel no crecemento e progresi\u00f3n do cancro. Ademais, ao regularen as redes de citocinas locais (por exemplo a M-CSF, LIF), as c\u00e9lulas estrom\u00e1ticas da medula \u00f3sea est\u00e1n implicadas na hematopoese humana e os procesos inflamatorios.\nAs c\u00e9lulas estrom\u00e1ticas (na capa da derme) baixo a epiderme (a capa superior da pel) liberan factores de crecemento que promocionan a divisi\u00f3n celular. Isto mant\u00e9n a rexeneraci\u00f3n da epiderme desde as capas profundas da pel, mentres que as c\u00e9lulas da capa superior sobre a epiderme est\u00e1n sendo constantemente desprend\u00e9ndose do corpo. Ademais, as c\u00e9lulas estrom\u00e1ticas xogan un papel nas respostas inflamatorias e controlan a cantidade de c\u00e9lulas que se acumulan nas rexi\u00f3ns inflamadas do tecido. Certos tipos de cancros de pel (carcinomas de c\u00e9lulas basal) non poden diseminarse polo corpo porque as c\u00e9lulas cancerosas necesitan c\u00e9lulas estrom\u00e1ticas pr\u00f3ximas para continuar a s\u00faa divisi\u00f3n. A perda destes factores de crecemento estrom\u00e1ticos cando o cancro se move polo corpo impide que o cancro invada outros \u00f3rganos.\nO estroma est\u00e1 formado por c\u00e9lulas non malignas, pero pode proporcionar unha matriz extracelular na cal as c\u00e9lulas tumorais poden crecer. As c\u00e9lulas estrom\u00e1ticas poden tam\u00e9n limitar a proliferaci\u00f3n de c\u00e9lulas T por medio da produci\u00f3n de \u00f3xido n\u00edtrico, dificultando a capacidade inmunitaria."}
{"id": "494634", "revid": "839", "url": "https://gl.wikipedia.org/wiki?curid=494634", "title": "Dirk Frimout", "text": "Dirk Dries David Damiaan, Viscount Frimout, nado en Poperinge (B\u00e9lxica) o 21 de marzo de 1941, \u00e9 o primeiro astronauta belga. Formou parte da misi\u00f3n STS-45.\nTraxectoria.\nFrimout graduouse en enxe\u00f1er\u00eda electr\u00f3nica en 1963 e se doutorou en f\u00edsica pola Universidade de Ghent en 1970. Traballou como posdoutorado no Laboratorio de F\u00edsica Espacial e Atmosf\u00e9rica de Colorado en 1972.\nFoi seleccionado como astronauta en 1977 e participou na misi\u00f3n STS-45 en 1992. Pasou un total de 8,92 d\u00edas no espazo."}
{"id": "494639", "revid": "25871", "url": "https://gl.wikipedia.org/wiki?curid=494639", "title": "Remu\u00ed\u00f1o, A Arnoia", "text": "Santo Ant\u00f3n de Remu\u00ed\u00f1o \u00e9 unha parroquia do concello da Arnoia, situada na provincia de Ourense. Ten unha \u00fanica entidade de poboaci\u00f3n."}
{"id": "494646", "revid": "56817", "url": "https://gl.wikipedia.org/wiki?curid=494646", "title": "Nemesio \u00c1lvarez Lorenzo", "text": "Nemesio \u00c1lvarez Lorenzo, nado na Guarda cara a 1899 e finado en Guillarei (Tui) o 12 de agosto de 1936, foi un sindicalista e pol\u00edtico galego.\nTraxectoria.\nDirectivo da Federaci\u00f3n obreira da Guarda da CNT. Co golpe de Estado do 18 de xullo de 1936 foi detido e asasinado na Volta da Moura o 12 de agosto de 1936. Foi xulgado por rebeli\u00f3n militar e declarado en rebeld\u00eda."}
{"id": "494647", "revid": "23204", "url": "https://gl.wikipedia.org/wiki?curid=494647", "title": "Paleface", "text": "Paleface, pseud\u00f3nimo art\u00edstico de Karri Pekka Matias Miettinen nado en J\u00e4rvenp\u00e4\u00e4 o 21 de abril de 1978 \u00e9 un artista de hip hop finland\u00e9s.\nTraxectoria.\nResidente en Helsinqui viviu tam\u00e9n en Tampere, Rauma e H\u00e4meenlinna. Paleface forma parte dos grupos Q-Continuum presents (This is) The Marienhof, Fat Beat Sound System e Conscious Youths. Tam\u00e9n act\u00faa como parte da banda Acoustic Journey do guitarrista ingl\u00e9s Jason Carter. Ademais da s\u00faa carreira como m\u00fasico, entre 2008 e 2009 foi un dos comentaristas habituais do programa de debates Popkult da canle de televisi\u00f3n Yle Teema. Presenta o programa semanal de radio \"Act Like You Know\" en Radio Helsinki.\nO seu cuarto \u00e1lbum foi o primeiro en lingua finesa, titulado \"Helsinki - Shangri-La\" foi todo un \u00e9xito, editado o 15 de setembro de 2010 polo selo de hip-hop XO Records , o \u00e1lbum foi disco de ouro en menos dun mes e chegou a platino con m\u00e1is de 20.000 discos vendidos. Levou o premio Etno-Emma en decembro de 2010 e tam\u00e9n foi o \u00e1lbum nacional do ano para a revista \"Soundi\" e mais figurou entre os 12 \u00e1lbums seleccionados para a rolda final do Premio da M\u00fasica N\u00f3rdica .\nPaleface foi un dos invitados polo presidente Tarja Halonen para as celebraci\u00f3ns do D\u00eda da Independencia en decembro de 2010. Na gala de 2011 dos premios Emma, recibiu o premio ao solista masculino do ano. En 2011, Paleface editou o \u00e1lbum aniversario da secci\u00f3n finlandesa de Amnist\u00eda Internacional \"Mit\u00e4 vapaus on\". Colaborou con artistas como Steen1, Pyhimus, Nopsajalka, Nieminen &amp; Litmanen ou Juno e foi tam\u00e9n un dos compo\u00f1entes do grupo colectivo GG Caravan. Publicou en 2011 o seu primeiro libro \"Rappiotaidetta Suomir\u00e4pin tekij\u00e4t\" sobre a historia e caracter\u00edsticas do rap finland\u00e9s . \nO quinto \u00e1lbum de Paleface, \"Maan tapa,\" sa\u00edu o 25 de abril de 2012, o que se extraeron dous sinxelos: \"Ikivanhat tekosyyt (kadotettujen mantra)\" e \"Miten historiaa luetaan?\". O 23 de novembro de 2012, Paleface lanzou un sinxelo en ingl\u00e9s \"Food for the Gods\" co rapeiro dos \u00c1nxeles Matre. Un \u00e1lbum hom\u00f3nimo apareceu o 8 de febreiro de 2013, de novo con temas en ingl\u00e9s .\nPaleface foi elixido membro en 2013 do consello que preparaba o centenario da independencia finlandesa. Un deputado dos Verdadeiros Finlandeses, Jussi Niinist\u00f6, preguntou por escrito sobre sobre esa participaci\u00f3n, ao considerar que non era axeitado por chamar a Mannerheim criminal de guerra.\nO 26 de outubro de 2015 apareceu a canci\u00f3n \"Mars Today\" en colaboraci\u00f3n co rapeiro Matre e a cantante tanzana Ashimba e en xu\u00f1o de 2016 deu a co\u00f1ecer o v\u00eddeo musical \"Emme suostu pelk\u00e4\u00e4m\u00e4\u00e4n\" en apoio de Loldiers of Odin, oposto \u00e1 organizaci\u00f3n de patrullas veci\u00f1ais organizadas polo grupo antiinmigraci\u00f3n Soldiers of Odin, o v\u00eddeo contou con preto de cen colaboradores."}
{"id": "494648", "revid": "1888", "url": "https://gl.wikipedia.org/wiki?curid=494648", "title": "Arturo Salo\u00f1a Muro", "text": "Arturo Salo\u00f1a Muro, nado en Areeta cara a 1905 e finado en Guillarei (Tui) o 15 de agosto de 1936, foi un pol\u00edtico espa\u00f1ol.\nTraxectoria.\nSindicalista vasco. Chegou o Porri\u00f1o co seu irm\u00e1n Antonio a comezos de 1935, e foron xerentes do matadoiro do Porri\u00f1o. Co golpe de Estado do 18 de xullo de 1936 acudiu a Lavadores para defender a Rep\u00fablica e foi un dos participantes no enfrontamento cun convoi militar en Tameiga. A s\u00faa muller quedou ferida de bala e foi ingresada nun hospital de Vigo. Foi detido e asasinado na Volta da Moura o 15 de agosto de 1936.\nVida persoal.\nCasou con Eva Chimeno e foi pai de Arturo Salo\u00f1a Chimeno."}
{"id": "494649", "revid": "54334", "url": "https://gl.wikipedia.org/wiki?curid=494649", "title": "D\u00eda da Cosmon\u00e1utica", "text": "O D\u00eda Mundial da Aviaci\u00f3n e a Cosmon\u00e1utica \u00e9 unha festividade que se celebra o 12 de abril, establecida para conmemorar a primeira viaxe espacial tripulada polo ser humano.\nO 12 de abril de 1961 o cosmonauta sovi\u00e9tico Iuri Gagarin, a bordo da nave espacial \"Vostok 1\", orbitou a Terra por vez primeira.\nEstablecemento da festividade.\nNa Uni\u00f3n Sovi\u00e9tica a festividade foi establecida o 9 de abril de 1962 polo Presidium do Soviet Supremo da URSS. Cel\u00e9brase baixo o nome de D\u00eda da Cosmon\u00e1utica (en ruso: \"\u0414\u0435\u043d\u044c \u043a\u043e\u0441\u043c\u043e\u043d\u0430\u0432\u0442\u0438\u043a\u0438\").\nA data foi establecida por decisi\u00f3n da Federaci\u00f3n Aeron\u00e1utica Internacional."}
{"id": "494650", "revid": "89787", "url": "https://gl.wikipedia.org/wiki?curid=494650", "title": "Domus do Mitreo de Lugo", "text": "A Domus do Mitreo \u00e9 unha antiga vivenda romana consagrada ao deus Mitra e situada na cidade de Lugo.\nCaracter\u00edsticas.\nA casa descubriuse durante unhas escavaci\u00f3ns arqueol\u00f3xicas no Pazo de Montenegro, adquirido pola Universidade de Santiago de Compostela a finais da d\u00e9cada de 1990. Atop\u00e1ronse os restos dunhas antigas construci\u00f3ns romanas que se inician no s\u00e9culo I. Rematadas as escavaci\u00f3ns, a parte baixa do vicerreitorado da USC en Lugo foi convertido en museo.\nO espazo foi musealizado, e agrupa diversos restos arqueol\u00f3xicos en tres espazos: o vest\u00edbulo, a planta subterr\u00e1nea (con pano da muralla orixinal e templo de Mitra) e o primeiro andar. O museo \u00e9 propiedade da USC e do Concello de Lugo, e est\u00e1 xestionado pola Universidade.\nHistoria.\nEn xullo de 1998, a Universidade de Santiago de Compostela adquire o Pazo de Montenegro e os edificios adxacentes, que estiveran deshabitados durante d\u00e9cadas, para rehabilitalos e urbanizalos de acordo cun proxecto arquitect\u00f3nico que proporcionar\u00eda \u00e1 cidade un inmoble para acoller a Vicerreitor\u00eda do Campus de Lugo e m\u00e1is outras instalaci\u00f3ns culturais.\nAs escavaci\u00f3ns acadaron unha superficie de 600 m\u00b2 e foron levadas a cabo durante varias campa\u00f1as entre 2000 e 2007 baixo a supervisi\u00f3n do arque\u00f3logo Celso Rodr\u00edguez Cao, a\u00ednda que non lle foi pemitido chegar m\u00e1is al\u00f3 da Porta de Santiago nin da Praza de P\u00edo XII, situada diante da Catedral, o que impediu co\u00f1ecer outros aspectos releventes da cronolox\u00eda dos restos arqueol\u00f3xicos.\nTrala construci\u00f3n do edificio, cuxo proxecto e direcci\u00f3n correu a cargo do arquiteccto Felipe Pe\u00f1a, o proxecto de musealizaci\u00f3n foi adiado durante varios anos, por mor do seu elevado custo. Finalmente, tras un investimento final, o Museo Universitario abriu as s\u00faas portas o 22 de marzo de 2018.\nEdificio.\nAs instalaci\u00f3ns do museo permiten o acceso \u00e1 escavaci\u00f3n arqueol\u00f3xica desde a planta baixa, e a un espazo expositivo situado no primeiro andar que explica a evoluci\u00f3n hist\u00f3rica desa \u00e1rea da cidade e dos edificios constru\u00eddos desde a Idade Media ata a actualidade. Existe tam\u00e9n unha sala de conferencias situada na planta baixa."}
{"id": "494651", "revid": "55340", "url": "https://gl.wikipedia.org/wiki?curid=494651", "title": "Joaqu\u00edn Alonso Granados", "text": "Joaqu\u00edn Alonso Granados, nado en Madrid cara a 1900 e finado en Guillarei (Tui) o 16 de agosto de 1936, foi un pol\u00edtico espa\u00f1ol.\nTraxectoria.\nOficial de Correos en Tui, despois foi oficial en Vigo. En 1930 foi trasladado ao Porri\u00f1o, onde foi administrador de Correos. En 1932 foi elixido presidente da Agrupaci\u00f3n Socialista do Porri\u00f1o. Representou a Agrupaci\u00f3n Socialista na reuni\u00f3n constitutiva do Comit\u00e9 de Izquierdas da Fronte Popular o 27 de xaneiro de 1936, do que foi elixido secretario. Co golpe de Estado do 18 de xullo de 1936 foi detido e asasinado na Volta da Moura o 16 de agosto de 1936 con Jos\u00e9 Fern\u00e1ndez Mini\u00f1o. Foi separado definitivamente do servizo e dado de baixa no Corpo de Correos en febreiro de 1937.\nVida persoal.\nCasou en Tui con Carmen Santolalla Iglesias en 1925, e foi pai de Fernanda, Joaqu\u00edn e Manuel Alonso Santolalla. Carmen Santolalla exiliouse en Chile."}
{"id": "494652", "revid": "5863", "url": "https://gl.wikipedia.org/wiki?curid=494652", "title": "Consorcio compostelano", "text": ""}
{"id": "494653", "revid": "98629", "url": "https://gl.wikipedia.org/wiki?curid=494653", "title": "Tall Girl", "text": "Tall Girl \u00e9 un filme estadounidense de 2019 dirixido por Nzingha Stewart, a partir dun gui\u00f3n escrito pot Sam Wolfson. Est\u00e1 protagonizado por Ava Michelle, Griffin Gluck, Sabrina Carpenter, Paris Berelc, Luke Eisner, Clara Wilsey, Anjelika Washington, Rico Paris, Angela Kinsey e Steve Zahn. Foi estreado a trav\u00e9s de Netflix o 13 de setembro de 2019.\nSinopse.\nJodi Kreyman \u00e9 unha moza de 16 anos acomplexada pola s\u00faa estatura (1,85 m). Ao ser a rapaza m\u00e1is alta do seu instituto, nunca se sentiu a gusto co seu corpo e sempre intentou pasar desapercibida, feito que se agravou polas burlas continuas dos seus compa\u00f1eiros. Todo cambia cando aparece Stig Mohlin, un mozo sueco cuxa estatura \u00e9 superior \u00e1 dela, e polo que sente grande atracci\u00f3n. A ra\u00edz disto, comezar\u00e1 o seu gran cambio, v\u00e9ndose enleada nun tri\u00e1ngulo amoroso."}
{"id": "494654", "revid": "98629", "url": "https://gl.wikipedia.org/wiki?curid=494654", "title": "El bar", "text": "El bar \u00e9 un filme coproducido entre Espa\u00f1a e a Arxentina dirixido por \u00c1lex de la Iglesia estreado no ano 2017. Contou cun orzamento de 5 mill\u00f3ns de euros e recadou en salas algo m\u00e1is de 3,5 mill\u00f3ns de euros. Estreouse f\u00f3ra de competici\u00f3n na 67\u00aa edici\u00f3n do Festival Internacional de Cinema de Berl\u00edn.\nSinopse.\nUn bar do centro de Madrid abre as s\u00faas portas \u00e1s 9 da ma\u00f1\u00e1 e o estabelecemento \u00e9nchese de persoas do m\u00e1is variadas. Unha delas sae con pr\u00e9sa, mais \u00f3 pisar a r\u00faa recibe un disparo na testa. Ning\u00fan dos demais clientes se atreven a socorrelo nin a fuxir. Atrapados no bar, comezar\u00e1n a confesar os seus pecados."}
{"id": "494655", "revid": "1093", "url": "https://gl.wikipedia.org/wiki?curid=494655", "title": "Evencio Ferrero Rodr\u00edguez", "text": ""}
{"id": "494657", "revid": "98629", "url": "https://gl.wikipedia.org/wiki?curid=494657", "title": "Il a d\u00e9j\u00e0 tes yeux", "text": "Il a d\u00e9j\u00e0 tes yeux \u00e9 un filme franco-belga de 2016 dirixido por Lucien Jean-Baptiste.\nSinopse.\nPaul e Sali son unha parella de franceses afrodescendentes (el de Martinica e ela de orixe senegalesa) que non pode ter fillos biol\u00f3xicos e levan agardando moito tempo para poder adoptar. Finalmente Sali recibe unha chamada na que lle din que a s\u00faa solicitude de adopci\u00f3n foi aceptada e que hai un meni\u00f1o branco de catro meses chamado Benjamin agardando por eles. Parece que nada poder\u00eda ir mal, ag\u00e1s polo feito de que os pais de Sali non aceptan que o seu neto sexa branco, e a traballadora social Claire Mallet far\u00e1 todo o que estea na s\u00faa man para evitar formalizar a adopci\u00f3n despois do per\u00edodo de proba."}
{"id": "494658", "revid": "98629", "url": "https://gl.wikipedia.org/wiki?curid=494658", "title": "Jo\u00e3o Ubaldo Ribeiro", "text": "Jo\u00e3o Ubaldo Os\u00f3rio Pimentel Ribeiro, co\u00f1ecido como Jo\u00e3o Ubaldo Ribeiro, nado na illa da Itaparica (Bahia) o 23 de xaneiro de 1941 e finado no R\u00edo de Xaneiro o 18 de xullo de 2014 foi un escritor brasileiro ga\u00f1ador do Premio Cam\u00f5es en 2008.\nTraxectoria.\nXuventude.\nNado en Ba\u00eda na casa do av\u00f3 materno, cando completou dous meses de idade a familia mudouse para Aracaju, Sergipe, onde pasou parte da infancia. Seu pai, Manuel Ribeiro, avogado de renome na capital, veu a ser o fundador e director dos estudos de Dereito da Universidade Cat\u00f3lica de Salvador. S\u00faa nai Maria Filipa Os\u00f3rio Pimentel deu \u00e1 luz dous fillos m\u00e1is: S\u00f4nia Maria e Manuel.\nIncentivado por seu pai leu autores como o Padre Ant\u00f4nio Vieira, o Padre Manuel Bernardes, Shakespeare, Homero, Miguel de Cervantes, Machado de Assis e Jos\u00e9 de Alencar, entre outros, que o influenciaron desde a tenra idade.\nFormaci\u00f3n.\nSeu pai, por ser profesor, non soportaba a idea de ter un fillo analfabeto e Jo\u00e3o iniciou os seus estudos cun profesor particular, en 1947. Alfabetizado, ingresou no Instituto Ipiranga, en 1948, ano en que leu moitos libros infant\u00eds, principalmente a obra de Monteiro Lobato. O pai de Jo\u00e3o sempre fora esixente, o que fixo que o neno se empe\u00f1ase intensamente nos estudos.\nEn 1951 ingresou no Colexio Estadual Atheneu Sergipense, en Aracaju. Prestaba ao pai, diariamente, contas sobre os textos que lera e algunhas veces era obrigado a resumir e traducir alg\u00fans dos seus fragmentos. Afirma ter feito esas tarefas con pracer e, nas vacaci\u00f3ns, estudaba tam\u00e9n o lat\u00edn. Seu pai era xefe da Polic\u00eda Militar, e nesa \u00e9poca, pasa a sufrir presi\u00f3ns pol\u00edticas, o que o fai trasladarse coa familia para Salvador. Na capital Jo\u00e3o Ubaldo \u00e9 matriculado no Colexio Sofia Costa Pito. En 1955 matriculouse no curso cl\u00e1sico do Colexio da Bahia, co\u00f1ecido como \"Colexio Central\", onde co\u00f1eceu o seu compa\u00f1eiro Glauber Rocha. En 1958 iniciou os estudos de Dereito na Universidade Federal da Bahia, que concluir\u00eda en 1962. En 1959, entrou para o curso do Centro de Preparaci\u00f3n de Oficiais da Reserva do Ex\u00e9rcito no CPOR da Bahia., mais non chegou a completalo: escollido para compor un grupo de estudantes convidado para unha viaxe para os Estados Unidos, na volta ao cuartel foi inxustamente desligado.\nEn 1964, Jo\u00e3o Ubaldo parte para os Estados Unidos cunha bolsa de estudos concedida polo goberno daquel pa\u00eds para facer seu mestrado en Ciencia Pol\u00edtica na Universidade do Sur da California.\nEn 1957 estr\u00e9ase no xornalismo, traballando como reporteiro no \"Jornal da Bahia\", sendo despois trasladado para a \"Tribuna da Bahia\", onde chegar\u00eda a exercer o posto de editor xefe. Editou xuntamente con Glauber Rocha, revistas e xornais culturais e participou do movemento estudantil (1958). A pesar de nunca exercer a profesi\u00f3n de avogado, foi alumno exemplar. Nesa mesma Universidade, conclu\u00eddo o curso de Dereito, fixo o posgrao en Administraci\u00f3n P\u00fablica.\nJo\u00e3\"o\" Ubaldo Ribeiro colaborou nos xornais \"O Globo\", \"Frankfurter Rundschau\" (na Alema\u00f1a), \"Jornal da Bahia\", \"Die Zeit\" (Alema\u00f1a), \"The Times Literary Supplement\" (Inglaterra), \"O Jornal\" (Portugal), \"Jornal de Letras\" (Portugal), \"O Estado de S. Paulo\", \"A Tarde e\" moitos outros, exteriores e brasileiros.\nVida persoal e viaxes.\nO seu primeiro casamento foi en 1960 con Maria Beatriz Moreira Caldas, a s\u00faa compa\u00f1eira na Facultade de Dereito. Separ\u00e1ronse tras nove anos de vida conxugal. Jo\u00e3o pasou boa parte da s\u00faa vida no exterior, en pa\u00edses como nos Estados Unidos (como estudante e, posteriormente, como profesor convidado), en Portugal (editando conxuntamente co xornalista Tarso de Castro a revista \"Careta\") e na Alema\u00f1a (publicando cr\u00f3nicas semanais para o xornal \"Frankfurter Rundschau\", al\u00e9n de producir pezas para o radio).\nEn 1964 partiu para os Estados Unidos, a trav\u00e9s dunha bolsa de estudos conseguida grazas \u00e1 Embaixada norteamericana, para facer o seu mestrado en Administraci\u00f3n P\u00fablica e Ciencia Pol\u00edtica na Universidade da California do Sur. Na s\u00faa ausencia, tivo at\u00e9 a s\u00faa fotograf\u00eda divulgada pola televisi\u00f3n baiana, marcada coa palabra \"Proc\u00farase\".\nVolveu ao Brasil en 1965 e comezou a explicar Ciencias Pol\u00edticas na Universidade Federal da Bahia. Al\u00ed permaneceu por seis anos, mais desistiu da carreira acad\u00e9mica e retornou ao xornalismo. En 1969 casou coa historiadora M\u00f4nica Maria Roters, con quen tivo d\u00faas fillas, Em\u00edlia e Manuela. O casamento acabar\u00eda en 1978. En 1980 casou coa psicanalista Berenice Batella, con quen tivo dous fillos, Bento e Francisca. Participou, en Cuba, do xurado do concurso Casa das Am\u00e9ricas, xuntamente co cr\u00edtico literario Ant\u00f4nio C\u00e2ndido e o actor e dramaturgo Gianfrancesco Guarnieri. O primeiro premio fora concedido \u00e1 brasileira Ana Maria Machado. Residindo en Portugal editou co xornalista Tarso de Castro, a revista \"Careta\".\nVolveu a residir no R\u00edo de Xaneiro en 1991 e, en 1994, \u00e9 elixido para a Academia Brasileira de Letras. Participou o mesmo ano na Feira do Libro de Frankfurt, Alema\u00f1a, recibindo o Premio Anna Seghers, concedido soamente a escritores alem\u00e1ns e latinoamericanos.\nCarreira literaria.\nEn 1959 participou da antolox\u00eda \"Panorama do Conto Baiano\", co conto \"Lugar e Circunst\u00e2ncia\"; a antolox\u00eda foi publicada pola Prensa Oficial da Bahia. Nese per\u00edodo traballou na Prefectura de Salvador como \"office-boy\" do Gabinete e inmediatamente como redactor do Departamento de Turismo. En 1961, participou da colect\u00e1nea de contos \"Reuni\u00e3o\", editada pola Universidade Federal da Bahia, cos contos \"Josefina\", \"Decali\u00e3o\" e \"O Campe\u00e3o\"\nEn 1963 escribiu a s\u00faa primeira novela, \"Setembro N\u00e3o Faz Sentido\", con prefacio do compa\u00f1eiro Glauber Rocha e apadri\u00f1amento de Jorge Amado. O t\u00edtulo orixinal ser\u00eda \"A Semana da P\u00e1tria\", mais por suxesti\u00f3n da editora, Jo\u00e3o alterou o t\u00edtulo. A Editora Civiliza\u00e7\u00e3o Brasileira lanza, en 1971, a novela \"Sargento Get\u00falio\", feito que garantiu a Jo\u00e3o o Premio Jabuti de 1972 concedido pola C\u00e1mara Brasileira do Libro, na categor\u00eda \"Revelaci\u00f3n de Autor\". Segundo a cr\u00edtica da \u00e9poca, o libro cont\u00e9n o mellor de Graciliano Ramos e o mellor de Guimar\u00e3es Rosa.\nPublicou, en 1974, o libro de contos \"Vencecavalo e o outro povo\", cuxo t\u00edtulo inicial era \"A guerra dos Pananagu\u00e1s\", na Editora Artenova. Con traduci\u00f3n feita polo propio autor, varias novelas fix\u00e9ronse famosas no exterior, entre elas o \"Sargento Get\u00falio\" que, lanzado nos Estados Unidos en 1978, ga\u00f1ou receptividade pola cr\u00edtica do pa\u00eds. En 1981 m\u00fadase para Lisboa, Portugal e, volvendo ao Brasil, publica \"Pol\u00edtica\" - libro a\u00ednda adoptado en facultades e republicado como \"J\u00e1 Podeis da P\u00e1tria Filhos\" -, al\u00e9n de iniciar a colaboraci\u00f3n no xornal \"O Globo\". A s\u00faa produci\u00f3n xornal\u00edstica nesa \u00e9poca foi reunida en 1988 no libro \"Sempre aos Domingos\".\nEn 1982 inicia a novela \"Viva o Pobo Brasileiro\" (titulado primeiramente como \"Alto al\u00ed, meu general\"). Ese ano participou do \"Festival Internacional de Escritores\", en Toronto, Canad\u00e1. \"Viva o povo Brasileiro\" \u00e9 finalmente editado en 1984, e recibe o Premio Jabuti na categor\u00eda \"Novela\" e o Golfinho de Ouro, do Goberno do R\u00edo de Xaneiro. Inicia a traduci\u00f3n do libro para a lingua inglesa, tarefa que lle consumiu dous anos de traballo, a partir do cal preferiu utilizar o computador. Ao lado dos escritores Jorge Luis Borges e Gabriel Garc\u00eda M\u00e1rquez, participa dunha serie de nove filmes producidos pola TV estatal canadense sobre a literatura na Am\u00e9rica Latina.\nEn 1983 estr\u00e9ase na literatura infanto-xuvenil co libro \"Vida e paix\u00e3o de Pandonar, o cruel\". En 1989 lanza a novela \"O sorriso do lagarto\". A s\u00faa segunda experiencia na literatura infanto-xuvenil pres\u00e9ntase en 1990 co libro \"A Vingan\u00e7a de Charles Tiburone\".\nEste ano Jo\u00e3o participa do xa citado \"Frankfurter Rundschau\" e, retornando en 1991 ao pa\u00eds de orixe, hosp\u00e9dase no R\u00edo de Xaneiro. En 1994 lanza o libro de cr\u00f3nicas \"Um brasileiro en Berlim\", sobre a s\u00faa estad\u00eda na cidade. Publica, en 1997, a novela \"Feiti\u00e7o da Ilha do Pav\u00e3o\", na Editora Nova Fronteira. O mesmo ano, antes da publicaci\u00f3n desta novela, Jo\u00e3o \u00e9 hospitalado con fortes dores de cabeza debido unha ca\u00edda. Fora escollido, en 1999, un dos escritores en todo o mundo para dar unha declaraci\u00f3n ao xornal franc\u00e9s \"Lib\u00e9ration\" sobre o milenio que se aproximaba na \u00e9poca.\nEn 2000, sa\u00edron varias reedici\u00f3ns dos seus libros en Alema\u00f1a, inclu\u00edndo unha nova edici\u00f3n de peto de \"Sargento Get\u00falio\". \"O sorriso do lagarto\" foi publicado na Francia. \"A casa dos Budas ditosos\" foi traducido para o ingl\u00e9s, nos Estados Unidos. \"Viva o povo brasileiro\" foi indicado para o exame de Agr\u00e9gation, un concurso nacional realizado en Francia para os aspirantes ao diploma de graduaci\u00f3n.\nAs s\u00faas principais novelas son \"Sargento Get\u00falio\", \"Viva o Povo Brasileiro\" e \"O Sorriso do Lagarto\", no cal expresa con bastante vivacidade e imaxinaci\u00f3n exuberante aspectos pol\u00edticos e sociais da vida nordestina e brasileira.\nFoi un dos grandes creadores de artigos xornal\u00edsticos no J\"ornal da Bahia\" e J\"ornal A Tarde\", onde eses al\u00e9n de seren cr\u00edticos-educativos, fortalecen a construci\u00f3n pol\u00edtica da sociedade que ten acceso aos seus materiais.\nMorte.\nMorreu na madrugada do d\u00eda 18 de xullo de 2014 na s\u00faa casa, no barrio do Leblon, na cidade do R\u00edo de Xaneiro. Sufriu unha embolia pulmonar. O d\u00eda 19 de xullo o corpo foi incinerado.\nReco\u00f1ecementos.\nJo\u00e3o foi detentor da c\u00e1tedra de \"Poetikdozentur\" (Docente en poes\u00eda) na Universidade de T\u00fcbigen, Alema\u00f1a e tam\u00e9n consagrado na Avenida Marqu\u00e9s de Sapuca\u00ed. O seu libro \"Viva o povo brasileiro\" foi escollido como samba-enredo da escola Imperio da Tijuca para o Entroido do ano de 1987. O 26 de novembro de 1987 foi feito Comendador da Orde do M\u00e9rito de Portugal. En 1993 foi elixido para a cadeira 34 da Academia Brasileira de Letras, na vaga aberta coa morte do xornalista Carlos Castello Branco. Participou en 1994 na Feira do Libro de Frankfurt, Alema\u00f1a, recibindo o Premio Anna Seghers, concedido soamente a escritores xerman\u00f3fonos e latinoamericanos. En 2008 recibiu o Premio Cam\u00f5es polo \"alto nivel de s\u00faa obra literaria\", \"especialmente densa das culturas portuguesa, africanas e dos habitantes orixinais do Brasil\". En outubro de 2014, a Secretaria de Conserva\u00e7\u00e3o e Servi\u00e7os P\u00fablicos do Rio de Janeiro anunciou a construci\u00f3n dunha estatua na s\u00faa homenaxe, quedar\u00eda na na praza Antero de Quental, no Leblon, barrio onde o acad\u00e9mico ti\u00f1a un apartamento.\nEstilo literario.\nO estilo literario de Jo\u00e3o Ubaldo Ribeiro \u00e9 basicamente trazado pola iron\u00eda e polo contexto social do Brasil, abranguendo tam\u00e9n cultura portuguesa e cultura africana. Ant\u00f4nio Olinto, escritor, cr\u00edtico literario, diplom\u00e1tico e tam\u00e9n membro da Academia Brasileira de Letras, di que Ubaldo constr\u00fae a s\u00faa estrutura moitas veces comezando a historia polo medio, como se ela xa existise antes. \"Mais como falar deste pa\u00eds sen o humor? En todo insere Jo\u00e3o Ubaldo a visi\u00f3n do humorista, que ve o que non aparece, identifica a nudez das xentes, entende os pensamentos ocultos\", di Olinto, no mesmo artigo. Segundo el, en Ubaldo Ribeiro o humor atinxe o seu auxe en \"Vencecavalo e o Outro Povo\".\nOlinto tam\u00e9n reforza que \"no fondo, chega Jo\u00e3o Ubaldo \u00e1 creaci\u00f3n dun pa\u00eds e dun pobo, pa\u00eds del e pobo del, mais tam\u00e9n pa\u00eds que existe f\u00f3ra das palabras e pobo que rin f\u00f3ra e dentro das palabras. As d\u00faas realidades - a real, que envolve o cami\u00f1o de cada brasileiro e a realidade non menos real, mais con outras vestiduras - mest\u00faranse na obra de Jo\u00e3o Ubaldo de tal maneira que el acaba promovendo unha invenci\u00f3n do Brasil e unha invenci\u00f3n de cada un de n\u00f3s. Niso provoca unha reacci\u00f3n de asombro e incredulidade.\" Para Antonio, Jo\u00e3o Ubaldo \u00e9 o \"voceiro\" do Brasil, debido os moitos materiais producidos por el canto \u00e1s condici\u00f3ns sociais que coinciden coa actualidade nacional. Esas an\u00e1lises, non s\u00f3 encontradas en libros, poden ser descubertas tam\u00e9n na grande gama de artigos escritos por Ubaldo en diversos xornais do pa\u00eds. No artigo, Olinto termina dicindo que \"inventando un pa\u00eds, Jo\u00e3o Ubaldo inventouse a si mesmo e foi elixido polos seus lectores o voceiro deste pa\u00eds.\"\nCinema e televisi\u00f3n.\nJo\u00e3o viu varias das s\u00faas obras adaptadas para o cinema e para a televisi\u00f3n, tendo, inclusive, participado no proceso de creaci\u00f3n delas:\nObras seleccionadas.\nOutros.\n\"Novas Seletas: Jo\u00e3o Ubaldo Ribeiro\" (2004). Editora Nova Fronteira. Organizada por Dom\u00edcio Proen\u00e7a Filho, escritor, cr\u00edtico e profesor de literatura brasileira, presenta ao leitor iniciante unha variada mostra da obra dun dos m\u00e1is importantes autores do Brasil."}
{"id": "494659", "revid": "98629", "url": "https://gl.wikipedia.org/wiki?curid=494659", "title": "Bienvenue \u00e0 Marly-Gomont", "text": "Bienvenue \u00e0 Marly-Gomont \u00e9 un filme franc\u00e9s de 2016 dirixido por Julien Rambaldi. Est\u00e1 protagonizado por Marc Zinga e A\u00efssa Ma\u00efga. Trata sobre a vida do pai do cantante Kamini Zantoko ap\u00f3s se instalar coa s\u00faa familia en Francia.\nSinopse.\nEn 1975, despois de graduarse como doutor na universidade de Lille, Seyolo Zantoko decide mudarse coa s\u00faa familia a Francia dende Zaire (a actual Rep\u00fablica Democr\u00e1tica do Congo) para traballar como m\u00e9dico e obter as\u00ed a cidadan\u00eda francesa.\nPor mor dun malentendido coa s\u00faa dona e os seus fillos, que cr\u00edan ir vivir a Par\u00eds, chegan \u00e1 pequena vila rural de Marly-Gomont (en Aisne), o que lles causar\u00e1 moita desilusi\u00f3n e problemas, xa que estaban afeitos \u00e1s comodidades dunha capital como Kinshasa. A situaci\u00f3n agravarase polo comportamento racista dos veci\u00f1os, xa que son a \u00fanica familia de orixe africana. Seyolo tenter\u00e1 integrarse na comunidade para ga\u00f1ar a s\u00faa confianza e que lle deixen exercer como m\u00e9dico."}
{"id": "494660", "revid": "98629", "url": "https://gl.wikipedia.org/wiki?curid=494660", "title": "El aviso", "text": "El aviso \u00e9 un filme espa\u00f1ol de 2018 de suspense dirixido por Daniel Calparsoro e est\u00e1 protagonizado por Ra\u00fal Ar\u00e9valo, Bel\u00e9n Cuesta, Aura Garrido, Aitor Luna e Hugo Arb\u00faes. Bas\u00e9ase na novela hom\u00f3nima, escrita por Paul Pen.\nSinopse.\nO filme conta a historia de Jon (Ra\u00fal Ar\u00e9valo), un mozo obsesionado cos n\u00fameros que tenta resolver un complexo enigma matem\u00e1tico. A soluci\u00f3n do mesmo poder\u00eda explicar unha serie de misteriosas mortes ocorridas nun mesmo lugar e que, \u00f3 parecer, gardan varios padr\u00f3ns en com\u00fan. De dar co resultado, destapar\u00eda unha trama enfermiza de asasinatos e axudar\u00eda a Nico, un mozo de dez anos que recibiu unha carta con ameazas de morte."}
{"id": "494661", "revid": "89787", "url": "https://gl.wikipedia.org/wiki?curid=494661", "title": "RANKL", "text": "O ligando do receptor activador do factor nuclear \u03ba-\u0392 (RANKL polas s\u00faas siglas en ingl\u00e9s), tam\u00e9n chamado membro 11 da superfamilia do ligando do factor de necrose tumoral (TNFSF11), citocina inducida pola activaci\u00f3n relacionada co TNF (TRANCE), ligando da osteoprotexerina (OPGL) e factor de diferenciaci\u00f3n dos osteoclastos (ODF), \u00e9 unha prote\u00edna que nos humanos est\u00e1 codificada polo xene \"TNFSF11\" do cromosoma 13.\nRANKL \u00e9 unha prote\u00edna de membrana de tipo II e \u00e9 membro da superfamilia do factor de necrose tumoral (TNF). Identificouse que RANKL afecta o sistema inmunitario e controla a rexeneraci\u00f3n e remodelaci\u00f3n do \u00f3so. RANKL \u00e9 un regulador da apoptose, unha mol\u00e9cula que se une \u00e1 osteoprotexerina (OPG), un ligando do receptor RANK e controla a proliferaci\u00f3n celular ao modificar os niveis de prote\u00ednas Id4, Id2 e ciclina D1. RANKL expr\u00e9sase en varios tecidos e \u00f3rganos como: m\u00fasculo esquel\u00e9tico, timo, f\u00edgado, colon, intestino delgado, gl\u00e1ndulas adrenais, osteoblastos, c\u00e9lulas epiteliais das gl\u00e1ndulas mamarias, pr\u00f3stata e p\u00e1ncreas. As variaci\u00f3ns na concentraci\u00f3n de RANKL en diversos \u00f3rganos reconfirma a importancia de RANKL no crecemento de tecidos (especialmente no crecemento do \u00f3so) e funci\u00f3ns inmunitarias no corpo.\nExpresi\u00f3n nos tecidos.\nO nivel de expresi\u00f3n de RANKL non se correlaciona linearmente co efecto deste ligando. Unha alta expresi\u00f3n proteica de RANKL det\u00e9ctase comunmente nos pulm\u00f3ns, timo e ganglios linf\u00e1ticos. Unha expresi\u00f3n proteica baixa de RANKL at\u00f3pase na medula \u00f3sea, o est\u00f3mago, sangue perif\u00e9rico, bazo, placenta, leucocitos, coraz\u00f3n, tiroide e m\u00fasculo esquel\u00e9tico. A\u00ednda que a medula \u00f3sea expresa baixos niveis de RANKL, RANKL xoga unha funci\u00f3n esencial para un adecuado metabolismo \u00f3seo. Esta mol\u00e9cula que se une \u00e1 superficie celular (tam\u00e9n chamada CD254), que se encontra nos osteoblastos, serve para activar os osteoclastos, que son fundamentais para a resorci\u00f3n \u00f3sea. A actividade dos osteoclastos desencad\u00e9ase por medio do RANKL unido \u00e1 superficie dos osteoblastos activando o receptor RANK da superficie dos osteoclastos. Estudos recentes suxiren que nos \u00f3sos posnatais, o osteocito \u00e9 a principal fonte de RANKL para regular a remodelaci\u00f3n \u00f3sea. O RANKL derivado doutros tipos celulares contrib\u00fae \u00e1 perda de \u00f3so en condici\u00f3ns que impliquen inflamaci\u00f3n como a atrite reumatoide e nas lesi\u00f3ns l\u00edticas causadas polo cancro, como no mieloma m\u00faltiple.\nXene e expresi\u00f3n.\nRANKL pode expresarse en tres formas moleculares diferentes que poden consistir en: (1) unha prote\u00edna transmembrana tr\u00edmera, (2) unha forma segregada primaria, e (3) un ectodominio truncado. RANKL identif\u00edcase como parte da familia do TNF; RANKL categor\u00edzase especificamente como TNFSF11, un membro da superfamilia do ligando do TNF. O RANKL est\u00e1 composto porf 314 amino\u00e1cidos e o seu xene, tal como foi descrito orixinalmente, cont\u00e9n 5 ex\u00f3ns. O ex\u00f3n 1 codifica os dominios proteicos transmembrana e intracelular e os ex\u00f3ns 2-5 codifican os dominios extracelulares. Os dominios extracelulares de RANKL son similares aos doutros membros da familia do TNF en canto \u00e1 s\u00faa homolox\u00eda estrutural e poden cortarse da superficie celular. A\u00ednda que a funci\u00f3n e importancia da prote\u00edna AKAP11 non se co\u00f1ece actualmente, esta prote\u00edna est\u00e1 inmediatamente augas arriba na v\u00eda de RANKL en todas as especies que te\u00f1en un xene de RANKL. A situaci\u00f3n augas arriba da v\u00eda de AKAP11 pode suxerir que hai un complexo proceso regulador que controla o nivel de expresi\u00f3n de RANKL.\nFunci\u00f3n.\nRANKL \u00e9 membro da familia de citocinas do factor de necrose tumoral (TNF), \u00fanese a RANK en c\u00e9lulas da li\u00f1axe mieloide e funciona como un factor clave para a diferenciaci\u00f3n e activaci\u00f3n dos osteoclastos. RANKL pode tam\u00e9n unirse \u00e1 osteoprotexerina, unha prote\u00edna segregda principalmente polas c\u00e9lulas da li\u00f1axe dos osteoblastos, que \u00e9 un potente inhibidor da formaci\u00f3n de osteoclastos ao impedir a uni\u00f3n de RANKL a RANK. RANKL tam\u00e9n ten unha funci\u00f3n no sistema inmunitario, onde o expresan as c\u00e9lulas T colaboradoras e p\u00e9nsase que est\u00e1 implicada na maduraci\u00f3n das c\u00e9lulas dendr\u00edticas. Esta prote\u00edna \u00e9 un factor de supervivencia para as c\u00e9lulas dendr\u00edticas e interv\u00e9n na regulaci\u00f3n das respostas inmunitarias dependentes de c\u00e9lulas T. A activaci\u00f3n de c\u00e9lulas T induce a expresi\u00f3n deste xene e leva a un incremento da osteoclastox\u00e9nese e perda de \u00f3so. Esta prote\u00edna activa a quinase antiapopt\u00f3tica AKT/PKB por medio dun complexo de sinalizaci\u00f3n que implica a quinase SRC e o factor 6 asociado ao receptor do factor de necrose tumoral (TRAF6), o cal indica que esta prote\u00edna pode ter un papel na regulaci\u00f3n da apoptose celular.\nModelos animais.\nA disrupci\u00f3n dirixida a diana do xene relacionado de ratos causa unha grave osteopetrose e unha falta de osteoclastos. Os ratos deficientes, cunha activaci\u00f3n de RANKL ou o seu receptor RANK, mostran defectos na diferenciaci\u00f3n temper\u00e1n dos linfocitos B e T e non poden formar as estruturas mamarias l\u00f3bulo-alveolares durante o embarazo. Observouse que durante o embarazo, a sinalizaci\u00f3n de RANK-RANKL xogaba un papel esencial na regulaci\u00f3n da liberaci\u00f3n de calcio do esqueleto; contribu\u00edndo \u00e1 resposta hormonal que estimula a proliferaci\u00f3n das c\u00e9lulas mamarias. Finalmente, a incorrecta formaci\u00f3n de estruturas mamarias l\u00f3bulo-alveolares ten como resultado a morte do feto. As persoas que sofren de osteoporose adoitan ter un defecto cardiovascular, como a insuficiencia card\u00edaca. Alg\u00fans estudos suxiren que como a v\u00eda de RANK-RANKL regula a liberaci\u00f3n e homeostase do calcio, o sinal de RANK-RANKL poder\u00eda invertidamente afectar ao sistema cardiovascular; as\u00ed, ser\u00eda unha explicaci\u00f3n para a correlaci\u00f3n positiva entre a osteoporose e as deficiencias cardiovasculares.\nPapel no cancro.\nOs tumores primarios crean frecuentemente met\u00e1stases no \u00f3so. Os cancros de mama e pr\u00f3stata tipicamente te\u00f1en unha maior probabilidade de inducir cancros secundarios no \u00f3so. A teor\u00eda da semente e a terra de Stephen Paget suxire que o microambiente que hai no \u00f3so crea unha \u2018terreo\u2019 suficiente para a instalaci\u00f3n e crecemento dos tumores secundarios. Alg\u00fans estudos indican que a expresi\u00f3n de RANKL permite as condici\u00f3ns microambientais suficientes para influ\u00edr na migraci\u00f3n da c\u00e9lula cancer\u00edxena (como na leucemia linfoc\u00edtica cr\u00f3nica e no mieloma m\u00faltiple). En pacientes con mieloma m\u00faltiple, a actividade de RANKL est\u00e1 xeralmente moi aumentada. De feito, informouse que a expresi\u00f3n en superficie de RANKL e a expresi\u00f3n de RANKL segregado est\u00e1n incrementadas, nun 80% e 50%, respectivamente. Por tanto, RANKL consid\u00e9rase un sinal regulador clave para a perda de tecido \u00f3seo inducido polo cancro.\nSegundo a hip\u00f3tese do c\u00edrculo vicioso, unha vez que as c\u00e9lulas de tumores secundarios migraron ao \u00f3so, a c\u00e9lula tumoral segrega citocinas e factores de crecemento que poden actuar sobre as c\u00e9lulas da li\u00f1axe dos osteoblastos. Como os osteoblastos controlan a regulaci\u00f3n de RANKL, a estimulaci\u00f3n por medio de citocinas e factores de crecemento estimular\u00e1 despois os osteoblastos para que incrementen a expresi\u00f3n de RANKL, a mi\u00fado mentres simultaneamente reducen a formaci\u00f3n de \u00f3so. A frecuencia e actividade de osteoclastos mediada por RANKL \u00e1 s\u00faa vez incrementa a secreci\u00f3n de factores de crecemento ou factores derivados de matriz, que poden finalmente incrementar o crecemento tumoral e a actividade destrutiva de \u00f3so.\nImportancia cl\u00ednica.\nRANKL, por medio da s\u00faa capacidade de estimular a formaci\u00f3n e actividade dos osteoclastos, \u00e9 un mediador fundamental da resorci\u00f3n \u00f3sea e da densidade \u00f3sea global. A sobreproduci\u00f3n de RANKL est\u00e1 implicada en diversas doenzas \u00f3seas dexenerativas, como a artrite reumatoide e a artrite psori\u00e1tica. Ademais das enfermidades \u00f3seas dexenerativas, as met\u00e1stases \u00f3seas poden tam\u00e9n inducir dor e outras complicai\u00f3ns anormais que poden reducir significativamente a calidade de vida dun paciente de cancro. Alg\u00fans exemplos destas complicaci\u00f3ns son: hipercalcemia, fracturas patol\u00f3xicas e compresi\u00f3n da medula espi\u00f1al. Alg\u00fans descubrimentos realizados parecen indicar que algunhas c\u00e9lulas cancerosas, e especialmente c\u00e9lulas de cancro de pr\u00f3stata, poden activar un incremento na remodelaci\u00f3n e finalmente un incremento da produci\u00f3n global de \u00f3so. Este incremento fai aumentar o crecemento global do \u00f3so metastatizado. O control global da remodelaci\u00f3n do \u00f3so est\u00e1 regulada pola uni\u00f3n de RANKL ao seu receptor ou ao seu receptor reclamo, que respectivamente, son RANK e OPG.\nDenosumab.\nDenosumab \u00e9 un anticorpo monoclonal totalmente humano aprobado pola FDA nortemericana para RANKL e durante os ensaios precl\u00ednicos foi utilizado primeiramente para tratar pacientes posmenop\u00e1usicas con osteoporose. Na terceira etapa dos ensaios cl\u00f3nicos da FDA do denosumab, observouse que: (1) diminu\u00eda a substituci\u00f3n do tecido \u00f3seo, (2) reduc\u00eda fracturas na poboaci\u00f3n con osteoporose posmenop\u00e1usica, e (3) incrementaba a densidade mineral \u00f3sea. O anticorpo antiRANKL, denosumab, tam\u00e9n foi aprobado para o seu uso no cancro, e nesas indicaci\u00f3ns, denom\u00ednase Xgeva. Tanto no cancro de pr\u00f3stata coma no de mama o denosumab reduce a perda de \u00f3so inducida polo tratamento do cancro.\nCancro de pr\u00f3stata.\nO ensaio sobre o cancro de pr\u00f3stata HALT (tam\u00e9n co\u00f1ecido como NCT00089674) inclu\u00edu 1468 pacientes de cancro de pr\u00f3stata metast\u00e1tico que estaban recibindo terapia de deprivaci\u00f3n de andr\u00f3xenos. Os pacientes seleccionados aleatoriamente recibiron ou ben 60\u00a0mg de denosumab ou ben suplementos de calcio e vitamina D. Isto f\u00edxose para medir a efectividade da perda de \u00f3so indicuda polo tratamento preventivo. Os pacientes que recibiron 60\u00a0mg de denosumab mostraron un incremento do +5,6% na densidade mineral e unha diminuci\u00f3n do 1,5% na taxa de fracturas \u00f3seas.\nOutro ensaio cl\u00ednico (NCT00321620) pretende determinar a seguridade e efectividade de usar denosumab en comparaci\u00f3n co \u00e1cido zoledr\u00f3nico. Neste ensaio utiliz\u00e1ronse 1901 pacientes de cancro de pr\u00f3stata metast\u00e1tico que tam\u00e9n padec\u00edan outras complicaci\u00f3ns de doenzas \u00f3seas. De novo, os pacientes foron aleatorizados e a alg\u00fans administr\u00f3uselles 120\u00a0mg de denosumab ou ben 4\u00a0mg de \u00e1cido zoledr\u00f3nico. Os pacientes aos que se lles deu 120\u00a0mg de denosumab (en comparaci\u00f3n cos que recibiran 4\u00a0mg de \u00e1cido zoledr\u00f3nico) mostraron un maior incremento da hipocalcemia, unha maior resistencia aos marcadores de substituci\u00f3n \u00f3sea uNTx, un atraso na resposta en fracturas patol\u00f3xicas e compresi\u00f3n da medula espi\u00f1al. Por\u00e9n, as taxas de supervivencia de ambos os grupos cl\u00ednicos eran comparables.\nCancro de mama.\nOs pacientes de cancro de mama positivos para o receptor de hormonas te\u00f1en un aumento do risco de complicaci\u00f3ns como osteopenia e osteoporose. Aproximadamente dous de cada tres pacientes de cancro de mama son positivos para o receptor de hormonas. Nos \u00faltimos anos, o denosumab foi utilizado en ensaios cl\u00ednicos, principalmente nunha gran poboaci\u00f3n afectada por complicaci\u00f3ns \u00f3seas entre os que te\u00f1en cancro de mama.\nNo ensaio cl\u00ednico HALT-BC (tam\u00e9n chamado NCT00089661) participaron 252 pacientes. Ademais de recibiren suplementos de vitamina D e de calcio, \u00e1 metade dos pacientes d\u00e9uselles aleatoriamente 60\u00a0mg de denosumab mentres que \u00e1 outra metade d\u00e9uselles un placebo. Os pacientes que recibiron denosumab te\u00f1en un incremento de densidade mineral \u00f3sea na columna lumbar, unha diminuci\u00f3n de marcadores de substituci\u00f3n do tecido, sen cambios significativos nas taxas de supervivencia.\nO NCT00321464 foi outro ensaio controlado aleatorizado en fase III. Foi similar ao NCT00321620 (para a pr\u00f3stata), este ensaio mediu a seguridade e eficacia do denosumab fronte ao \u00e1cido zoledr\u00f3nico. Ambos os grupos mostraron taxas de supervivencia e frecuencia de eventos adversos similares.\nMieloma m\u00faltiple.\nOs pacientes diagnosticados de mieloma m\u00faltiple te\u00f1en aproximadamente un 80-100% de posibilidades de desenvolver complicaci\u00f3ns \u00f3seas debido a un incremento da actividade e/ou a formaci\u00f3n de osteoclastos e unha diminuci\u00f3n da actividade dos osteoblastos. O denosumab, que est\u00e1 na fase II de ensaios cl\u00ednicos, dimin\u00fae os marcadores de substituci\u00f3n do tecido \u00f3seo ao bloquear a v\u00eda RANKL/RANK. Unha vez que se complete este ensaio, 1176 pacientes con mieloma m\u00faltiple ou con cancros avanzados entrar\u00e1n na fase III de ensaios cl\u00ednicos (co\u00f1ecida como NCT00330759). O principal obxectivo do ensaio NCT00330759 era comparar os efectos en pacientes aos que se lles administraron 120\u00a0mg de denosumab en comparaci\u00f3n con pacientes que recibiron 4\u00a0mg de \u00e1cido zoledr\u00f3nico. Como resultado deste ensaio, durante un per\u00edodo dun mes, os pacientes que recibiron denosumab tiveron un incremento de fracturas patol\u00f3xicas e compresi\u00f3n da medula espi\u00f1al; por\u00e9n, a medida que pasou o tempo comprobouse que o denosumab ti\u00f1an un atraso significativo das complicaci\u00f3ns \u00f3seas. Tanto nos cancros de mama coma de pr\u00f3stata, os pacientes tanto do grupo que recib\u00eda denosumab coma os de \u00e1cido zoledr\u00f3nico parec\u00edan ter eventos adversos e taxas de supervivencia comparables.\nAcetato de medroxiproxesterona.\nAs mulleres menop\u00e1usuicas adoitan ecibir terapias hormonais posmenop\u00e1usicas de varios tipos para previr a osteoporose e reducir os s\u00edntomas da menopausa. O acetato de medroxiproxesterona (MPA) \u00e9 unha proxestina sint\u00e9tica e foi utilizada comunmente como contraceptivo ou como unha terapia hormonal para a endometriose ou a osteoporose. Estudos recentes indican que o uso desta substancia incrementa o risco dos pacientes de desenvolver cancro de mama debido a un incremento da expresi\u00f3n de RANKL. O acetato de medroxiproxesterona causa unha induci\u00f3n substancial de RANKL nas c\u00e9lulas epiteliais da gl\u00e1ndula mamaria, mentres que a deleci\u00f3n de RANKL dimin\u00fae a incidencia do cancro de mama inducido polo acetato de medroxiproxesterona. Por tanto, a inhibici\u00f3n de RANKL ten un potencial na prevenci\u00f3n e tratamento do cancro de mama."}
{"id": "494662", "revid": "27155", "url": "https://gl.wikipedia.org/wiki?curid=494662", "title": "Ligando do receptor activador do factor nuclear \u03ba-\u0392", "text": ""}
{"id": "494663", "revid": "27155", "url": "https://gl.wikipedia.org/wiki?curid=494663", "title": "TNFSF11", "text": ""}
{"id": "494664", "revid": "27155", "url": "https://gl.wikipedia.org/wiki?curid=494664", "title": "TRANCE", "text": ""}
{"id": "494665", "revid": "27155", "url": "https://gl.wikipedia.org/wiki?curid=494665", "title": "OPGL", "text": ""}
{"id": "494666", "revid": "27155", "url": "https://gl.wikipedia.org/wiki?curid=494666", "title": "ODF", "text": ""}
{"id": "494667", "revid": "27155", "url": "https://gl.wikipedia.org/wiki?curid=494667", "title": "Ligando de RANK", "text": ""}
{"id": "494668", "revid": "27155", "url": "https://gl.wikipedia.org/wiki?curid=494668", "title": "CD254", "text": ""}
{"id": "494669", "revid": "23204", "url": "https://gl.wikipedia.org/wiki?curid=494669", "title": "Downton Abbey (filme)", "text": "Downton Abbey \u00e9 un filme brit\u00e1nico-estadounidense de 2019 escrito por Julian Fellowes, creador e escritor da serie televisiva hom\u00f3nima, producido por Gareth Neame, Liz Trubridge e Fellowes, e dirixido por Michael Engler. O filme \u00e9 unha produci\u00f3n de Carnival Films, xunto con Focus Features e Universal Pictures International na distribuci\u00f3n e contin\u00faa a li\u00f1a argumental da serie, contando coa maior\u00eda do elenco orixinal. O filme, ambientado en 1927, conta a visita do Rei e da Ra\u00ed\u00f1a brit\u00e1nicos \u00e1 casa de campo da familia Crawley en Yorkshire."}
{"id": "494672", "revid": "98629", "url": "https://gl.wikipedia.org/wiki?curid=494672", "title": "The House with a Clock in Its Walls (filme)", "text": "The House with a Clock in Its Walls \u00e9 un filme estadounidense de 2018 dirixido por Eli Roth. Est\u00e1 protagonizado por Jack Black, Cate Blanchett, Owen Vaccaro, Ren\u00e9e Elise Goldsberry, Sunny Suljic e Kyle MacLachlan. Bas\u00e9ase na novela hom\u00f3nima de 1973 escrita por John Bellairs, o cal foi a primeira dunha serie de 12 libros. O filme conta a historia dun rapaz, Lewis, que \u00e9 enviado a vivir co seu t\u00edo, Jonathan, nunha vella e fantasmag\u00f3rica casa. Axi\u00f1a descobre que anteriormente estivo habitado por un malvado feiticeiro."}
{"id": "494674", "revid": "98629", "url": "https://gl.wikipedia.org/wiki?curid=494674", "title": "All the Bright Places (filme)", "text": "All the Bright Places \u00e9 un filme estadounidense de 2020 dirixido por Brett Haley, a partir dun gui\u00f3n de Jennifer Niven e Liz Hannah. Bas\u00e9ase na novela hom\u00f3nima de Niven. Est\u00e1 protagonizado por Elle Fanning, Justice Smith, Alexandra Shipp, Kelli O'Hara, Lamar Johnson, Virginia Gardner, Felix Mallard, Sofia Hasmik, Keegan-Michael Key e Luke Wilson.\nEstreouse o 28 de febreiro de 2020 a trav\u00e9s de Netflix."}
{"id": "494677", "revid": "85894", "url": "https://gl.wikipedia.org/wiki?curid=494677", "title": "D\u00eda das doenzas raras", "text": ""}
{"id": "494678", "revid": "54334", "url": "https://gl.wikipedia.org/wiki?curid=494678", "title": "D\u00eda do pai", "text": ""}
{"id": "494681", "revid": "56817", "url": "https://gl.wikipedia.org/wiki?curid=494681", "title": "Cultura da oler\u00eda do peite", "text": "A cultura cer\u00e1mica do peite foi unha cultura europea do Neol\u00edtico, que existiu desde ao redor do 4200 a.C. ata o redor do 2000 a. C.. O nome deriva do tipo de decoraci\u00f3n m\u00e1is com\u00fan na s\u00faa oler\u00eda, que se asemella \u00e1s pegadas dun peite.\nDistribuci\u00f3n.\nA distribuci\u00f3n dos artefactos atopados incl\u00fae Finnmark (Noruega) no norte, o r\u00edo Kalix (Suecia) e o Golfo de Botnia (Finlandia) no oeste, e o r\u00edo V\u00edstula (Polonia) no sur. Ata chegar \u00f3s Montes Urais.\nIncl\u00fae a cultura de Narva, en Estonia e a cultura Sperrings en Finlandia, entre outros. Crese que prov\u00e9n esencialmente da econom\u00eda cazadores-recolectores, a\u00ednda que Narva amosa algunhas evidencias de agricultura.\nUnha parte desta rexi\u00f3n foi posteriormente absorbida polo horizonte da Cultura da oler\u00eda cordada.\nCer\u00e1mica.\nDiv\u00eddese nos seguintes per\u00edodos:\nNon obstante, as datas de radiocarbono calibradas para alg\u00fans fragmentos de cer\u00e1mica atopados no Istmo de Carelia dan datas entre 5600 a.C. e 2300 a.C.\nVivenda.\nOs asentamentos localiz\u00e1ronse na ribeira do mar ou na beira dos lagos, e a econom\u00eda base\u00e1base na caza, pesca e na recolecci\u00f3n de plantas. En Finlandia, foi unha cultura mar\u00edtima que se especializou na caza focas. A vivenda dominante \u00e9 o teepee de 30 metros cadrados, onde poder\u00edan vivir unhas 15 persoas. Houbo tam\u00e9n casas de madeira rectangulares, especialmente en Finlandia desde o 4000 a.C. As tumbas escavabanse dentro dos asentamentos e os mortos eran cubertos de ocre vermello.\nArte.\nA cultura caracterizouse pola presenza de pequenas figuras de arxila e cabezas de animais feitas de pedra. As cabezas de animais representan normalmente osos e alces e obtiv\u00e9ronse a partir de t\u00e9cnicas do mesol\u00edtico. Houbo tam\u00e9n moitas pinturas rupestres.\nIdioma.\nExiste unha hip\u00f3tese sobre a orixe ur\u00e1lica desta cultura. Crese que non falaban unha lingua indoeuropea."}
{"id": "494685", "revid": "98629", "url": "https://gl.wikipedia.org/wiki?curid=494685", "title": "Sotira, Limassol", "text": "Sotira (en grego \u03a3\u03c9\u03c4\u03ae\u03c1\u03b1) \u00e9 unha aldea situada parcialmente no distrito de Limasol en Chipre, e parcialmente no Territorio brit\u00e1nico de ultramar de Acrotiri e Dhekelia, ao oeste de Limasol, preto de Ep\u00edskopi.\nCultura Sotira.\nA cultura de Sotira (per\u00edodo cer\u00e1mico neol\u00edtico) 5000 - 4000 antes de Cristo cubriu o oco deixado polo abandono dos lugares da cultura Khirokitia. Parece que a cultura formouse preto de dous s\u00e9culos despois da primeira chegada da oler\u00eda \u00e1 illa, provocada por unha nova onda de colonos que chegou ao redor do 5250 a.C. Algunhas fontes sit\u00faan o ascenso de Sotira nunha data posterior, ao redor do 4500 a.C., pero a maior\u00eda parece estar de acordo en que houbo un oco de aproximadamente cincocentos anos entre a ca\u00edda de Khirokitia e a primeira aparici\u00f3n de Sotira. Malia a evidencia de colonos que trouxeron novas tecnolox\u00edas e t\u00e9cnicas con eles, non hai evidencia de ning\u00fan comercio exterior. Tam\u00e9n \u00e9 dif\u00edcil determinar esta estratificaci\u00f3n social durante este per\u00edodo relativamente curto.\nA cultura ga\u00f1ou o seu nome a trav\u00e9s do exame dun sitio t\u00edpico en Sotira-Teppes. No asentamento neol\u00edtico de Sot\u00edra at\u00f3pase un grupo fortemente repleto de cimentos de construci\u00f3n lixeira. Na s\u00faa forma variaban de circular a rectangular con \u00e1ngulos redondeados, as partes superiores dos muros eran evidentemente de ladrillos de barro e os tellados das casas rectangulares probablemente planos. Os pisos m\u00e1is altos est\u00e1n cubertos por unha capa de demolici\u00f3n que selou fogares ben conservados, buracos e outras caracter\u00edsticas. Estes pisos inferiores ti\u00f1an unha serie de utensilios infrecuentemente ricos, de s\u00edlex, pedra e \u00f3so, as\u00ed como cuncas e xerras da con adornos da cultura do peite.\nComo a maior\u00eda dos sitios oleiros neol\u00edticos, este situ\u00e1base preto da costa, nun terreo alto e facilmente defendible. Outro sitio clave est\u00e1 en Ayios Epiktitos-Vyrsi. Os xacementos de oler\u00eda s\u00f3 se atopan no leste da illa, o que demostra que estes recentemente chegados non chegaron nin ao oeste nin \u00e1 pen\u00ednsula de Karpass (o longo \"dedo\" da esquina nord\u00e9s de Chipre). Houbo diferenzas rexionais e melloras t\u00e9cnicas a medida que avanzaba a cultura. Das trinta aldeas que se co\u00f1ecen que foron fogar desta cultura, s\u00f3 algunhas quedaron habitadas no seguinte per\u00edodo pero, como sucedeu con Khirokitia antes, non se sabe por qu\u00e9 a maior\u00eda dos sitios de Sotira foron abandonados."}
{"id": "494687", "revid": "72012", "url": "https://gl.wikipedia.org/wiki?curid=494687", "title": "Gato das areas", "text": ""}
{"id": "494688", "revid": "5863", "url": "https://gl.wikipedia.org/wiki?curid=494688", "title": "Teor\u00eda da Evoluci\u00f3n", "text": ""}
{"id": "494689", "revid": "98629", "url": "https://gl.wikipedia.org/wiki?curid=494689", "title": "Marc Overmars", "text": "Marc Overmars, nado en Emst o 29 de marzo de 1973, \u00e9 un exfutbolista neerland\u00e9s. Xogaba de extremo e foi internacional coa selecci\u00f3n neerlandesa. Actualmente \u00e9 o director deportivo do AFC Ajax.\nPalmar\u00e9s.\nXogador.\nAjax\nArsenal"}
{"id": "494691", "revid": "4817", "url": "https://gl.wikipedia.org/wiki?curid=494691", "title": "FS-1300", "text": "O bus FS-1300, co\u00f1ecido tam\u00e9n como LS-1300 e SSL-1300, \u00e9 un tipo de bus para sat\u00e9lites fabricado por Space Systems Loral.\nCaracter\u00edsticas.\nO bus FS-1300 est\u00e1 pensado principalmente para sat\u00e9lites de comunicaci\u00f3ns na \u00f3rbita xeoestacionaria e estabilizados nos tres eixos, a\u00ednda que pode ser adaptado para outros usos. Est\u00e1 dese\u00f1ado para proporcionar potencias de entre 5 e 12 kW e acomodar ata 70 transpondendores. A masa m\u00e1xima ao lanzamento para este bus \u00e9 de 5500\u00a0kg, podendo ser acollidos en cofias de 4 m de di\u00e1metro. Versi\u00f3ns posteriores do bus (como o FS-1300S) permiten aumentar as s\u00faas capapacidades, aumentando a potencia ata os 18\u00a0kW e ata 90 a cantidade de transpondedores, todo cunha masa m\u00e1xima de 6700\u00a0kg, pero sendo necesarias cofias de 5 m de di\u00e1metro."}
{"id": "494692", "revid": "72012", "url": "https://gl.wikipedia.org/wiki?curid=494692", "title": "FS-1300S", "text": ""}
{"id": "494694", "revid": "85894", "url": "https://gl.wikipedia.org/wiki?curid=494694", "title": "Alberto Mart\u00ednez T\u00edscar", "text": "Alberto Mart\u00ednez T\u00edscar, nado en Pontevedra cara a 1895 e finado en Bueu o 6 de setembro de 1936, foi un avogado e pol\u00edtico galego.\nTraxectoria.\nEstudou Dereito na Universidade Central de Madrid. Foi oficial da Deputaci\u00f3n de Pontevedra e secretario da Xunta provincial de Beneficencia de Pontevedra. Foi elixido concelleiro mon\u00e1rquico de Pontevedra en 1931, evolucionou cara ao centrismo de Manuel Portela Valladares o que fixo aparecer rumores sobre a s\u00faa pertenza \u00e1 masoner\u00eda. Co golpe de Estado do 18 de xullo de 1936 foi detido a noite do 6 de setembro de 1936 na s\u00faa casa do Covelo (Samieira) por un grupo de gardas civ\u00eds, falanxistas e c\u00edvicos, acusado de prestar axuda \u00e1 esquerda nas elecci\u00f3ns de febreiro. Conducido a Pontevedra, foi introducido nunha camioneta con outros detidos; logo de ser torturados, foron paseados \u00e1s aforas de Bueu e fondeados no mar. O seu cad\u00e1ver apareceu corenta d\u00edas despois na beira do mar en P. do Mu\u00ed\u00f1o (Beluso). Ao d\u00eda seguinte da s\u00faa desaparici\u00f3n, a familia obrigou os fillos a ir ao Instituto vestidos de falanxistas.\nAnos despois un seu irm\u00e1n falanxista denunciou os feitos, e abriuse unha causa na que eran acusados o comandante da Garda Civil Joaqu\u00edn Velarde, o gobernador civil Ricardo Macarr\u00f3n Piudo e o deputado de Renovaci\u00f3n Espa\u00f1ola e xefe da Garda C\u00edvica V\u00edctor Lis Quib\u00e9n; entre os participantes directos na detenci\u00f3n e feitos posteriores, nom\u00e9anse varios falanxistas de Lal\u00edn e Vilaboa, ademais dos c\u00edvicos pontevedreses Borrajo, Mir\u00f3n \u201cO Cheira\u201d, Jos\u00e9 Est\u00e9vez \u201cO Ra\u00f1a\u201d e Avelino Fraga \u201cO Chal\u00e1n\u201d. A causa foi sobresida.\nVida persoal.\nCasou coa mestra Vicenta Hevia Marinas, irm\u00e1 de Remigio Hevia Marinas, en 1919, e foi pai de Vicente Mart\u00ednez Hevia, que chegou a xeneral durante a ditadura franquista."}
{"id": "494695", "revid": "98629", "url": "https://gl.wikipedia.org/wiki?curid=494695", "title": "Peter Schmeichel", "text": "Peter Boles\u0142aw Schmeichel, nado en Gladsaxe o 18 de novembro de 1963, \u00e9 un exfutbolista dan\u00e9s. Xogaba de gardameta e foi internacional coa selecci\u00f3n danesa.\nPalmar\u00e9s.\nXogador.\nBr\u00f8ndby\nManchester United\nSporting CP\nAston Villa"}
{"id": "494696", "revid": "72012", "url": "https://gl.wikipedia.org/wiki?curid=494696", "title": "LS-1300", "text": ""}
{"id": "494697", "revid": "72012", "url": "https://gl.wikipedia.org/wiki?curid=494697", "title": "SSL-1300", "text": ""}
{"id": "494698", "revid": "839", "url": "https://gl.wikipedia.org/wiki?curid=494698", "title": "Fabien Barthez", "text": "Fabien Alain Barthez, nado en Lavelanet o 28 de xu\u00f1o de 1971, \u00e9 un exfutbolista franc\u00e9s. Xogaba de gardameta e foi internacional coa selecci\u00f3n francesa.\nPalmar\u00e9s.\nXogador.\nOlympique de Marsella\nAS Monaco\nManchester United\nFrancia"}
{"id": "494699", "revid": "5863", "url": "https://gl.wikipedia.org/wiki?curid=494699", "title": "Igrexa de San Lourenzo de Trasouto", "text": ""}
{"id": "494700", "revid": "23204", "url": "https://gl.wikipedia.org/wiki?curid=494700", "title": "Victor Loche", "text": "Victor Jean-Fran\u00e7ois Loche, nado en Mandres (Eure, Normand\u00eda) en 1806 e finado en Bona (hoxe Annaba, Alxeria) en 1863, foi un comandante do ex\u00e9rcito e naturalista franc\u00e9s.\nTraxectoria.\nLoche participou na Misi\u00f3n de exploraci\u00f3n cient\u00edfica de Alxeria organizada polo goberno franc\u00e9s, que dirixiu desde 1853. En 1858 publicou o \"Catalogue des mammif\u00e8res et des oiseaux observ\u00e9s en Alg\u00e9rie\", no que describiu 357 especies de aves e o gato das areas ou do deserto (\"Felis margarita\").\nFoi director da exposici\u00f3n permanente no Museo de Historia Natural de Alxeria e do Xard\u00edn Zool\u00f3xico de Alxeria.\nMorreu de febre en Bona.\nAlgunhas publicaci\u00f3ns.\nPublicaci\u00f3ns p\u00f3stumas:\nAbreviatura.\nA abreviatura Loche empr\u00e9gase para recoecer a como autoridade na descrici\u00f3n e taxonom\u00eda en zoolox\u00eda."}
{"id": "494703", "revid": "23204", "url": "https://gl.wikipedia.org/wiki?curid=494703", "title": "Fanhui Shi Weixing", "text": "Fanhui Shi Weixing (\"sat\u00e9lite recuperable\"), abreviadamente FSW, \u00e9 o nome dunha serie de sat\u00e9lites chineses recuperables de reco\u00f1ecemento tanto civil como militar. Foron lanzados un total de 23 entre 1974 e 2005, cun \u00fanico fallo. Os FSW agr\u00fapanse en diferentes variantes, con cada unha delas con caracter\u00edsticas distintas \u00e1 anterior.\nFSW-0.\nO programa que deu lugar \u00e1 variante orixinal comezou en 1966, co seu primeiro lanzamento en 1974, que fallou por un problema co cableado. Posteriormente lanz\u00e1ronse nove, entre 1975 e 1987, sen problemas. Ti\u00f1an forma de cono romo, unha masa duns 1800\u00a0kg e levaban c\u00e1maras coas que facer fotograf\u00edas en pel\u00edcula que logo era recuperada cando os sat\u00e9lites volv\u00edan a terra. Estaban formados por d\u00faas secci\u00f3ns: o m\u00f3dulo de reentrada, de 1,5 m de longo, e o m\u00f3dulo de equipamento e retropropulsi\u00f3n, de 1,6 m. O seu di\u00e1metro m\u00e1ximo era de 2,2 m. Aliment\u00e1banse mediante bater\u00edas e non ti\u00f1an capacidade de manobra en \u00f3rbita. Lanz\u00e1banse sen cofia, os catro primeiros mediante foguetes CZ-2A e os seis restantes mediante CZ-2C.\nFSW-1.\nOs FSW-1 foron a continuaci\u00f3n dos FSW-0. Ademais das c\u00e1maras de reco\u00f1ecemento \u00e9 posible que levasen experimentos de microgravedade a bordo. Ti\u00f1an unha maior masa (ata 2100\u00a0kg) pero a mesma forma c\u00f3nica cunha altura total de 3,14 m (a dividir entre as secci\u00f3ns de reentrada e de equipamento) e 2,2 m de di\u00e1metro m\u00e1ximo. Tam\u00e9n se alimentaban con bater\u00edas e se lanzaban sen cofia. Ti\u00f1an unha maior resoluci\u00f3n: de entre 10 e 15 m para as c\u00e1maras de pel\u00edcula (que s\u00f3 pod\u00edan revelarse unha vez recuperadas) e de 50 m para as c\u00e1maras CCD, que ofrec\u00edan imaxes case en tempo real. Lanz\u00e1ronse cinco c\u00e1psulas deste modelo, todas mediante foguetes CZ-2C entre 1987 e 1993, a \u00faltima das cales non puido recuperarse por un problema co sistema de control de actitude. A duraci\u00f3n t\u00edpica de cada misi\u00f3n era de entre 7 e 10 d\u00edas.\nFSW-2.\nDa versi\u00f3n FSW-2 lanz\u00e1ronse tres sat\u00e9lites entre 1992 e 1996, os tres mediante foguetes CZ-2D. Ti\u00f1an unha maior lonxitude e masa que os anteriores, 4,6 m e 3000\u00a0kg, pero o mesmo di\u00e1metro m\u00e1ximo, 2,2 m. Segu\u00edan tendo a mesma estrutura en dous m\u00f3dulos e segu\u00edan usando bater\u00edas como fonte de alimentaci\u00f3n. As melloras en resoluci\u00f3n e fiabilidade permitiron que cada sat\u00e9lite devolvera ata 13 veces m\u00e1is volume de informaci\u00f3n que as versi\u00f3ns anteriores. Os FSW 2 si ti\u00f1an certa capacidade de manobra en \u00f3rbita, na que pod\u00edan permanecer ata 18 d\u00edas.\nFSW-3.\nLanz\u00e1ronse tres FSW-3 entre 2003 e 2005, todos mediante foguetes CZ-2D. Pod\u00edan permanecer ata 24 d\u00edas en \u00f3rbita.\nFSW-4.\nA \u00faltima versi\u00f3n constou de dous sat\u00e9lites, lanzados en 2004 e 2005 mediante CZ-2C. A diferenza de t\u00f3dolos anteriores, lanz\u00e1ronse dentro de cofias. Pod\u00edan permanecer 27 d\u00edas en \u00f3rbita."}
{"id": "494704", "revid": "72012", "url": "https://gl.wikipedia.org/wiki?curid=494704", "title": "FSW", "text": ""}
{"id": "494706", "revid": "72012", "url": "https://gl.wikipedia.org/wiki?curid=494706", "title": "FSW-0 1", "text": ""}
{"id": "494707", "revid": "72012", "url": "https://gl.wikipedia.org/wiki?curid=494707", "title": "FSW-0 2", "text": ""}
{"id": "494708", "revid": "72012", "url": "https://gl.wikipedia.org/wiki?curid=494708", "title": "FSW-0 3", "text": ""}
{"id": "494709", "revid": "72012", "url": "https://gl.wikipedia.org/wiki?curid=494709", "title": "FSW-0 4", "text": ""}
{"id": "494710", "revid": "72012", "url": "https://gl.wikipedia.org/wiki?curid=494710", "title": "FSW-0 5", "text": ""}
{"id": "494711", "revid": "72012", "url": "https://gl.wikipedia.org/wiki?curid=494711", "title": "FSW-0 6", "text": ""}
{"id": "494712", "revid": "72012", "url": "https://gl.wikipedia.org/wiki?curid=494712", "title": "FSW-0 7", "text": ""}
{"id": "494713", "revid": "72012", "url": "https://gl.wikipedia.org/wiki?curid=494713", "title": "FSW-0 8", "text": ""}
{"id": "494714", "revid": "72012", "url": "https://gl.wikipedia.org/wiki?curid=494714", "title": "FSW-0 9", "text": ""}
{"id": "494715", "revid": "72012", "url": "https://gl.wikipedia.org/wiki?curid=494715", "title": "FSW-1 1", "text": ""}
{"id": "494716", "revid": "72012", "url": "https://gl.wikipedia.org/wiki?curid=494716", "title": "FSW-1 2", "text": ""}
{"id": "494717", "revid": "72012", "url": "https://gl.wikipedia.org/wiki?curid=494717", "title": "FSW-1 3", "text": ""}
{"id": "494718", "revid": "72012", "url": "https://gl.wikipedia.org/wiki?curid=494718", "title": "FSW-1 4", "text": ""}
{"id": "494719", "revid": "72012", "url": "https://gl.wikipedia.org/wiki?curid=494719", "title": "FSW-1 5", "text": ""}
{"id": "494720", "revid": "72012", "url": "https://gl.wikipedia.org/wiki?curid=494720", "title": "FSW-4 1", "text": ""}
{"id": "494721", "revid": "72012", "url": "https://gl.wikipedia.org/wiki?curid=494721", "title": "FSW-4 2", "text": ""}
{"id": "494722", "revid": "72012", "url": "https://gl.wikipedia.org/wiki?curid=494722", "title": "FSW-2 1", "text": ""}
{"id": "494723", "revid": "72012", "url": "https://gl.wikipedia.org/wiki?curid=494723", "title": "FSW-2 2", "text": ""}
{"id": "494724", "revid": "72012", "url": "https://gl.wikipedia.org/wiki?curid=494724", "title": "FSW-2 3", "text": ""}
{"id": "494725", "revid": "72012", "url": "https://gl.wikipedia.org/wiki?curid=494725", "title": "FSW-3 1", "text": ""}
{"id": "494726", "revid": "72012", "url": "https://gl.wikipedia.org/wiki?curid=494726", "title": "FSW-3 2", "text": ""}
{"id": "494727", "revid": "72012", "url": "https://gl.wikipedia.org/wiki?curid=494727", "title": "FSW-3 3", "text": ""}
{"id": "494729", "revid": "89787", "url": "https://gl.wikipedia.org/wiki?curid=494729", "title": "Christer Fuglesang", "text": "Arne Christer Fuglesang, nado en Estocolmo (Suecia) o 18 de marzo de 1957, \u00e9 un astronauta sueco que formou parte das misi\u00f3ns STS-116 e STS-128.\nTraxectoria.\nFuglesang \u00e9 m\u00e1ster en enxe\u00f1er\u00eda f\u00edsica polo Real Instituto de Tecnolox\u00eda de Estocolmo en 1981. Ten un doutoramento en f\u00edsica experimental de part\u00edculas en 1987 e \u00e9 profesor de f\u00edsica de part\u00edculas na Universidade de Estocolmo desde 1991.\nFoi seleccionado como astronauta pola ESA en maio de 1992, participando nas misi\u00f3ns STS-116 e STS-128. Pasou un total de 26,73 d\u00edas no espazo."}
{"id": "494731", "revid": "1576", "url": "https://gl.wikipedia.org/wiki?curid=494731", "title": "Reggaeton", "text": ""}
{"id": "494734", "revid": "89787", "url": "https://gl.wikipedia.org/wiki?curid=494734", "title": "Gordon Fullerton", "text": "Charles Gordon Fullerton, nado en Rochester (Nova York) o 11 de outubro de 1936 e finado o 21 de agosto de 2013, foi un astronauta estadounidense que formou parte das misi\u00f3ns STS-3 e STS-51-F.\nTraxectoria.\nFullerton graduouse e foi m\u00e1ster en enxe\u00f1er\u00eda mec\u00e1nica polo Instituto de Tecnolox\u00eda de California en 1957 e 1958 respectivamente. Entrou na Forza A\u00e9rea en xullo de 1958 e foi parte do equipo de soporte para as misi\u00f3ns Apollo 14, Apollo 15, Apollo 16 e Apollo 17. Foi piloto durante a misi\u00f3n STS-3 en 1982 e comandante da STS-51-F en 1985, pasando un total de 15,95 d\u00edas no espazo."}
{"id": "494735", "revid": "72012", "url": "https://gl.wikipedia.org/wiki?curid=494735", "title": "C. Gordon Fullerton", "text": ""}
{"id": "494738", "revid": "1131", "url": "https://gl.wikipedia.org/wiki?curid=494738", "title": "Hierac\u00f3mpolis", "text": "Nekhen () ou Hierakonpolis (; \"Hierak\u014dn polis\" \"Cidade do falc\u00f3n\", ) foi a capital relixiosa e pol\u00edtica do Alto Exipto no final do Exipto prehist\u00f3rico ( 3200\u20133100 a.C.) e probablemente tam\u00e9n durante o Per\u00edodo arcaico de Exipto ( 3100\u20132686 a.Cc).\nA tumba m\u00e1is antiga co\u00f1ecida con decoraci\u00f3n pintada nas paredes de xeso est\u00e1 situada en Nekhen e crese que data aproximadamente do 3500-3200 a.C. Comparte imaxes distintivas con artefactos da cultura Gerzeh.\nCentro de culto de Horus.\nNekhen foi o centro do culto dunha deidade falc\u00f3n, Horus de Nekhen, que levantou un dos m\u00e1is antigos templos exipcios nesta cidade. Mantivo a s\u00faa importancia como centro culto para este patr\u00f3n divino dos reis moito despois de que o sitio declinase.\nO primeiro asentamento en Nekhen data da predin\u00e1stica cultura amratiana (cara ao 4400 a.C.) ou, quizais, durante a fin de cultura Badari (ca. 5000 a.C.). No seu apoxeo aproximadamente ao redor do 3400 a.C., Hierac\u00f3mpolis ti\u00f1a polo menos 5.000 e posiblemente ata 10.000 habitantes.\nAs ru\u00ednas da cidade foron orixinalmente escavadas cara a finais do s\u00e9culo XIX polos arque\u00f3logos Ingleses James Quibell e Frederick W. Green.\nQuibell e Green descubriron o \"dep\u00f3sito principal\", un dep\u00f3sito de fundaci\u00f3n debaixo do templo, en 1894. Quibell orixinalmente foi adestrado por Flinders Petrie, o pai da exiptolox\u00eda moderna, por\u00e9n non puido seguir os m\u00e9todos de Petrie. O templo foi un sitio dif\u00edcil de escavar, polo que a s\u00faa escavaci\u00f3n foi mal feita e logo mal documentada. Concretamente, o contexto de situaci\u00f3n dos elementos que hai nel est\u00e1n mal rexistrados e, moitas veces, os informes de Quibell e Green son contraditorios. \nO artefacto m\u00e1is famoso asociado comunmente ao dep\u00f3sito principal, a Paleta de Narmer, agora crese que probablemente non estivo no dep\u00f3sito principal. O informe de Quibell realizado en 1900 colocou a paleta no dep\u00f3sito, pero o informe de Green en 1902 situouno a un ou dous metros de distancia. A versi\u00f3n de Green est\u00e1 acreditada por notas de campo anteriores (Quibell non ti\u00f1a ningunha), polo que agora \u00e9 o rexistro aceptado de eventos. \nO dep\u00f3sito principal data a principios do Imperio Antigo de Exipto, pero o estilo art\u00edstico dos obxectos do dep\u00f3sito indican que eran da Naqada III e foron trasladados ao dep\u00f3sito nunha data posterior. O outro elemento importante do dep\u00f3sito data claramente da prehistoria tard\u00eda. Este obxecto, a maza do Rei Escorpi\u00f3n, representa a un rei co\u00f1ecido s\u00f3 polo ideograma do escorpi\u00f3n, agora. chamado Escorpi\u00f3n II, participando no que parece ser unha cerimonia de regadio ritual. A\u00ednda que a paleta de Narmer \u00e9 m\u00e1is famosa porque mostra ao primeiro rei que leva as d\u00faas coronas do Alto e Baixo Exipto, o cabezallo de Escorpi\u00f3n tam\u00e9n indica algunha hostilidade militar temper\u00e1 co norte ao amosar mortos, o s\u00edmbolo do Baixo Exipto, colgado dos estandartes. "}
{"id": "494739", "revid": "72012", "url": "https://gl.wikipedia.org/wiki?curid=494739", "title": "Reinhard Furrer", "text": "Reinhard Alfred Furrer, nado en Woergl (Austria) o 25 de novembro de 1940 e finado o 19 de setembro de 1995, foi un astronauta alem\u00e1n que formou parte da misi\u00f3n STS-61-A.\nTraxectoria.\nFurrer graduouse en f\u00edsica pola Universidade de Kiel e Berl\u00edn en 1969, obtendo o doutoramento en 1972.\nFoi seleccionado como astronauta pola ESA 1981, participando na misi\u00f3n STS-61-A e pasando un total de 7,03 d\u00edas no espazo. Faleceu o 19 de setembro de 1995 durante un accidente de aviaci\u00f3n."}
{"id": "494740", "revid": "47401", "url": "https://gl.wikipedia.org/wiki?curid=494740", "title": "Raiders of the Lost Ark", "text": ""}
{"id": "494741", "revid": "23204", "url": "https://gl.wikipedia.org/wiki?curid=494741", "title": "Lygia Fagundes Telles", "text": "Lygia Fagundes da Silva Telles, nada como Lygia de Azevedo Fagundes en S\u00e3o Paulo, 19 de abril de 1923, e finada na mesma cidade o 3 de abril de 2022, foi unha escritora brasileira co\u00f1ecida como \"a dama da literatura brasileira\" e considerada por acad\u00e9micos, cr\u00edticos e lectores unha das m\u00e1is importantes e not\u00e1beis escritoras\u00a0brasileiras do\u00a0s\u00e9culo XX\u00a0e da historia da\u00a0literatura brasileira.\nTraxectoria.\nAl\u00e9n de avogada, novelista e contista, Lygia ten gran representaci\u00f3n no posmodernismo, e as s\u00faas obras retratan temas cl\u00e1sicos e universais como a morte, o amor, o medo e a loucura, al\u00e9n da fantas\u00eda.\nFilla do advogado Durval de Azevedo Fagundes e da pianista Maria do Ros\u00e1rio Jardim de Moura rexistra as primeiras historias en cadernos escolares. Nacida na cidade de S\u00e3o Paulo, creceu en Sert\u00e3ozinho e outras pequenas cidades do interior paulista, e desde pequena demostrou interese polas letras. Aos oitos anos, mudouse para o R\u00edo de Xaneiro, permanecendo al\u00ed por cinco anos. De volta a S\u00e3o Paulo, matriculouse no Instituto de Educaci\u00f3n Caetano de Campos e pasou a interesarse pola literatura. A s\u00faa estrea literaria foi co libro de contos \"Por\u00e3o e Sobrado\" (1938), o cal foi ben recibido pola cr\u00edtica, foi unha edici\u00f3n financiada polo seu pai, 12 contos. O \u00e9xito repetiuse con \"Praia Viva\" (1944). Tras conclu\u00edr o curso de Dereito na Facultade de Dereito da Praza de San Francisco, en 1946, onde co\u00f1ecera M\u00e1rio e Oswald de Andrade, Paulo Em\u00edlio Sales Gomes, entre outros, integrou a academia de letras da facultade e colaborou cos xornais \"Arc\u00e1dia\" e \"A Balan\u00e7a\". Sendo estudante do pre-xur\u00eddico cursou a Escola Superior de Educa\u00e7\u00e3o F\u00edsica da mesma universidade. O ano seguinte, casou con Gofredo Teles J\u00fanior, con quen tivo Goffredo da Silva Telles Neto, casando novamente en 1962 con Paulo Em\u00edlio Salles Gomes. O terceiro libro de contos dela, \"O Cacto Vermelho\", lanzado en 1949, recibiu o Premio Afonso Arinos, da Academia Brasileira de Letras. A s\u00faa primeira novela, \"Ciranda de Pedra\", publicada en 1954, foi ben recibida pola cr\u00edtica e p\u00fablico, torn\u00e1ndoa nacionalmente co\u00f1ecida. En paralelo \u00e1 carreira literaria, traballou como Procuradora do Instituto de Previd\u00eancia do Estado de S\u00e3o Paulo, cargo que exerceu at\u00e9 a xubilaci\u00f3n, e foi presidente da Cinemateca Brasileira, fundada polo marido Paulo Em\u00edlio.\nA d\u00e9cada de 1970 foi de suma importancia para Lygia e marcou o seu \u00e9xito literario e consagraci\u00f3n internacional, dado que foi naquel per\u00edodo en que publicou algunhas das s\u00faas obras m\u00e1is aclamadas e prestixiosas: \"Antes do Baile Verde\" (1970), cuxo conto que d\u00e1 t\u00edtulo ao libro venceu no gran Premio no Concurso Internacional de Escritoras, na Francia; \"As Meninas\" (1973), que ga\u00f1ou o Premio Jabuti, da C\u00e1mara Brasileira do Libro, o Premio Coelho Neto da Academia Brasileira de Letras e \"Fic\u00e7\u00e3o\" da Asociaci\u00f3n Paulista de Cr\u00edticos de Arte; e \"Semin\u00e1rio dos Ratos\" (1977), polo cal ga\u00f1ou o Pen Club do Brasil. Ingresou na Academia Paulista de Letras en 1982, e, en 1985, ocupou a\u00a0cadeira n\u00famero dezaseis\u00a0da Academia Brasileira de Letras, tomando posesi\u00f3n en 12 de maio de 1987. Aquel mesmo ano, tornouse membro da Academia das Ciencias de Lisboa. De entre os seus outros \u00e9xitos est\u00e1n: \"Ver\u00e3o no Aqu\u00e1rio\" (1964), \"Mist\u00e9rios\" (1981), \"As Horas Nuas\" (1989) e \"Inven\u00e7\u00e3o e Mem\u00f3ria\" (2000). A escritora viu os seus libros traducidos para o alem\u00e1n, espa\u00f1ol, franc\u00e9s, ingl\u00e9s, italiano, polaco, sueco, checo, al\u00e9n de moitas edici\u00f3ns en Portugal. Enc\u00f3ntrase colaboraci\u00f3n da s\u00faa autor\u00eda na revista luso-brasileira \"Atl\u00e1ntico.\"\nNa 17.\u00aa edici\u00f3n do Premio Cam\u00f5es, maior honra concedida a escritores de pa\u00edses co portugu\u00e9s como a lingua oficial, ocorrida en 2005, Lygia foi anunciada a vencedora. Ga\u00f1adora de todos os premios literarios importantes do Brasil, homenaxeada nacional e internacionalmente, tornouse, en 2016, aos 92 anos, a primeira muller brasileira en ser indicada ao premio\u00a0Nobel de Literatura.\nObra.\nEstilo de escrita e influencias.\nCoa s\u00faa amiga Clarice Lispector, a obra de Lygia estabeleceu un interesante di\u00e1logo, pois ambas explotaron, de maneira in\u00e9dita at\u00e9 ent\u00f3n, o universo feminino so unha perspectiva moderna, rompendo co moralismo social que deixaba a muller sempre \u00e1 marxe da figura masculina. Trazou as s\u00faas personaxes a trav\u00e9s das t\u00e9cnicas do fluxo de consciencia e do mon\u00f3logo interior, alz\u00e1ndoas ao posto de protagonista das s\u00faas historias. Al\u00e9n de abordar intensamente a tem\u00e1tica feminina, Lygia abriu espazo na s\u00faa obra para temas como a vida nas grandes cidades, as\u00ed como os problemas sociais e outros temas pol\u00e9micos, como drogas, adulterio e o amor. En xeral, as s\u00faas personaxes son seres inquedos e vulner\u00e1beis, instrumentos de reflexi\u00f3n psicol\u00f3xica, que se moven en aparente espontaneidade, como representaci\u00f3n ir\u00f3nica da sociedade. Lygia fixo a fusi\u00f3n do fant\u00e1stico \u00e1 realidade do espazo urbano, incorporando nos seus contos moitos elementos modernos, como os contos\u00a0\"A ca\u00e7ada, Venha ver o p\u00f4r do sol\" e \"As formigas\".\nCronoloxicamente, a escritora posici\u00f3nase na xeraci\u00f3n modernista de 1945, ao lado de Guimar\u00e3es Rosa, Lispector, Rubem Braga e Dalton Trevisan; por tanto, obs\u00e9rvase influencia do fluxo de consciencia e da epifan\u00eda, recursos utilizados por eses escritores. Mentres as s\u00faas novelas ga\u00f1aron aires de literatura realista, os contos da autora reflictem o estilo de Edgar Allan Poe, escritor estadounidense de tendencia rom\u00e1ntica e fant\u00e1stica. Nalgunhas das s\u00faas historias fundiu a realidade do espazo urbano ao fant\u00e1stico, superando a fronteira do real ao asumir unha tendencia principalmente surrealista.\nDe entre os autores brasileiros, a escritora dise influenciada por Machado de Assis especialmente pola s\u00faa \"ambig\u00fcidade, o texto enxuto, a an\u00e1lise social e a iron\u00eda fina\". En 1967, realizou a\u00a0adaptaci\u00f3n cinematogr\u00e1fica\u00a0da novela\u00a0\"Don Casmurro\"\u00a0con\u00a0Paulo Em\u00edlio Sales Gomes, titulado\u00a0\"Capitu\", con direcci\u00f3n de\u00a0Paulo Cesar Saraceni.\nA sinestesia \u00e9 unha das principais figuras de linguaxe utilizadas nos contos de Lygia: a cor verde \u00e9 constantemente citada como referencia \u00e1 pasaxe da vida \u00e1 morte; \u00e1s veces, alude \u00e1 esperanza, \u00e1 envexa e ao di\u00f1eiro. As variaci\u00f3ns ling\u00fc\u00edsticas son tam\u00e9n usufrutuadas como representaci\u00f3n das personaxes retratadas de acordo con seu nivel social e coa situaci\u00f3n da comunicaci\u00f3n. Outros dous trazos marcantes na literatura de Lygia son a ambig\u00fcidade e a iron\u00eda, presentes en \"Ciranda de Pedra\" (1954), \"Antes do Baile Verde\" (1970) e \"As Meninas\" (1973), nas cales a escritora estabelece conflitos internos do home vivindo en sociedade.\nEst\u00e1 considerada como a grande representante do movemento posmodernismo brasileiro.\nTem\u00e1tica.\nVivindo a realidade dunha escritora do terceiro mundo, Lygia considera s\u00faa obra de natureza comprometida coa dif\u00edcil condici\u00f3n do ser humano nun pa\u00eds de tan fr\u00e1xil educaci\u00f3n e sa\u00fade, e procura presentar nos seus textos a realidade envolta na seduci\u00f3n do imaxinario e da fantas\u00eda. Especialmente nas s\u00faas novelas, as personaxes principais tenden a ser mulleres, dotadas dun psicologismo intenso e de comportamentos moi marcantes, como Virg\u00ednia, de \"Ciranda de Pedra\", Ra\u00edza, de \"Ver\u00e3o no Aqu\u00e1rio\" e Lorana, L\u00eda e Ana Clara, de \"As Meninas\". Esa recorrencia poder\u00eda ser interpretada como un evidente compromiso feminista. O choque do desco\u00f1ecido no coti\u00e1n aparece en varios textos da escritora, o cal provoca un sentimento de d\u00fabida, medo e ambig\u00fcidade. Entre os contos que lidan co sobrenatural est\u00e1n \"As Formigas\", \"Natal na Barca\", e \"Noturno Amarelo\".\nCr\u00edtica literaria.\nA obra lygiana xa foi eloxiada por renomeados escritores da literatura nacional e internacional, os cales se renderon \u00e1 s\u00faa elegante escrita. Clarice Lispector, Carlos Drummond de Andrade, Caio Fernando Abreu, Jos\u00e9 J. Veiga, Jos\u00e9 Saramago, entre outros, xa expuxeron opini\u00f3ns importantes e formaron parte do p\u00fablico de admiradores da obra da escritora. Segundo o\u00a0cr\u00edtico Jos\u00e9 Castello, ela\u00a0\"\u00e9 unha escritora que se dedica aos temas universais: a loucura, o amor, a paix\u00f3n, o medo, a morte\".\nPara Jo\u00e3o Ubaldo Ribeiro, \"\u00e9 a grande dama da literatura brasileira\". Milton Hatoum destaca a magnitude e a perennidade dos contos de\u00a0\"Antes do Baile Verde\"\u00a0e\u00a0\"Semin\u00e1rio dos Ratos\", libros publicados nos anos 1970. Xa Ign\u00e1cio de Loyola Brand\u00e3o garante non \"existir, na literatura brasileira, unha persoa m\u00e1is ador\u00e1vel\". Moitos libros volv\u00e9ronse cl\u00e1sicos, como a novela \"As Meninas\" (1973), \"libro at\u00e9 hoxe moi lido nas escolas, pois reflicte o impase de mozos que viviron nunha \u00e9poca escura\", observa Hatoum. \"O destino das personaxes \u00e9, dalg\u00fan modo, o destino dunha xeraci\u00f3n movida por so\u00f1os de liberdade sexual e pol\u00edtica, ou por un desexo de ascenso social. \u00c9 unha novela que opera co equilibrio entre o psicol\u00f3xico, o social e o pol\u00edtico. Sen d\u00fabida, un dos mellores libros da autora.\"\nPremios.\nAo longo da s\u00faa carreira, Lygia recibiu importantes premios literarios\u00a0nacionais e internacionais, como o Premio Cam\u00f5es o m\u00e1is importante da literatura en portugu\u00e9s, na cidade do Porto, no norte de Portugal, pa\u00eds que dixo amar profundamente e onde afirma posu\u00edr antigas ra\u00edces familiares. O acto solemne\u00a0contou coa presenza dos ent\u00f3n presidentes do Brasil e Portugal, Luiz In\u00e1cio Lula da Silva e Jorge Sampaio, respectivamente, onde Lula agradeceu a contribuci\u00f3n da escritora \u00e1 cultura brasileira e \u00e1 lingua portuguesa a trav\u00e9s dunha linguaxe que definiu como \"iluminada\".\nEn 2016, m\u00e1is de 30 anos despois da \u00faltima indicaci\u00f3n brasileira,\u00a0a escritora tornouse a primeira muller brasileira en ser indicada ao premio\u00a0Nobel de Literatura.\nListaxe de obras.\nA obra lygiana conta con\u00a0catro novelas, 20 libros de contos, algunhas cr\u00f3nicas, participaci\u00f3ns en antolox\u00edas e colect\u00e1neas.\u00a0Con publicaci\u00f3ns de \u00e9xito no exterior, tivo os seus libros lanzados en diversos pa\u00edses: Portugal, Francia, Estados Unidos, Alema\u00f1a, Italia, Holanda, Suecia, Espa\u00f1a e Rep\u00fablica Checa, entre outros, con obras adaptadas para a televisi\u00f3n, teatro e cinema. Nunha publicaci\u00f3n, o \"Huffpost\" \"Brasil\" citou os libros \"As Meninas\", \"Ciranda de Pedra\", \"Ver\u00e3o no Aqu\u00e1rio\", \"Antes do Baile Verde\" e \"A Disciplina do Amo\" como as obras que mostran que Lygia\u00a0\u00e9 unha icona literaria."}
{"id": "494742", "revid": "47401", "url": "https://gl.wikipedia.org/wiki?curid=494742", "title": "The Mission (filme de 1986)", "text": ""}
{"id": "494743", "revid": "47401", "url": "https://gl.wikipedia.org/wiki?curid=494743", "title": "An American Tail", "text": ""}
{"id": "494744", "revid": "47401", "url": "https://gl.wikipedia.org/wiki?curid=494744", "title": "Crocodile Dundee", "text": ""}
{"id": "494746", "revid": "47401", "url": "https://gl.wikipedia.org/wiki?curid=494746", "title": "Ladyhawke", "text": ""}
{"id": "494748", "revid": "17467", "url": "https://gl.wikipedia.org/wiki?curid=494748", "title": "ADNn", "text": ""}
{"id": "494749", "revid": "72012", "url": "https://gl.wikipedia.org/wiki?curid=494749", "title": "Gato de cabeza plana", "text": ""}
{"id": "494750", "revid": "839", "url": "https://gl.wikipedia.org/wiki?curid=494750", "title": "Satoshi Furukawa", "text": "Satoshi Furukawa, nado en Yokohama (Kanagawa) o 4 de abril de 1964, \u00e9 un astronauta xapon\u00e9s que formou parte da misi\u00f3n Soiuz TMA-02M e foi parte da Expedici\u00f3n 28 e a Expedici\u00f3n 29 \u00e1 Estaci\u00f3n Espacial Internacional.\nTraxectoria.\nFurukawa ten un doutoramento en medicina pola Universidade de Tokio en 1989 e outro en ciencias m\u00e9dicas en 2000 pola mesma universidade.\nFoi seleccionado como astronauta en 2004, participando na misi\u00f3n Soiuz TMA-02M e formando parte das expedici\u00f3ns 28 e 29 \u00e1 Estaci\u00f3n Espacial Internacional. Pasou un total de 167,26 d\u00edas no espazo."}
{"id": "494753", "revid": "56817", "url": "https://gl.wikipedia.org/wiki?curid=494753", "title": "\u00d3so peneano", "text": "O \u00f3so peneano ou b\u00e1culo (en lat\u00edn \"baculum\"), \u00e9 un \u00f3so que se encontra no pene da maior\u00eda dos mam\u00edferos, m\u00e1is precisamente en insect\u00edvoros, roedores, carn\u00edvoros e nos primates (ag\u00e1s na especie humana). Entre as especies dom\u00e9sticas, enc\u00f3ntrase no gato e no can. Este \u00f3so perm\u00edtelles a estes animais a penetraci\u00f3n en ausencia de erecci\u00f3n.\nEn lat\u00edn cham\u00e1base \"baculum\" (vara), \"os penis\" (\u00f3so peneano) e \"os pr\u00edapi\" (\u00f3so de Pr\u00edapo).\nEst\u00e1 ausente en humanos, marsupiais, hienas, lagomorfos (como coellos e lebres) e na familia dos \u00e9quidos, entre outros.\nA s\u00faa forma e o seu tama\u00f1o var\u00edan entre as diferentes especies, e a s\u00faa funci\u00f3n \u00e9 a de facer pos\u00edbel a erecci\u00f3n. Nos seres humanos, ao non teren b\u00e1culo, a erecci\u00f3n l\u00f3grase cando o tecido er\u00e9ctil do pene \u00e9nchese de sangue.\nO \u00f3so hom\u00f3logo nas femias denom\u00ednase \"os clitoridis\" (\u00f3so clitor\u00eddeo) ou \"baubellum\"."}
{"id": "494755", "revid": "98629", "url": "https://gl.wikipedia.org/wiki?curid=494755", "title": "Pinga respiratoria", "text": "Unha pinga respiratoria ou pinga de Fl\u00fcgge \u00e9 unha part\u00edcula formada principalmente por auga que sae do nariz ou a boca, xeralmente definida como dun di\u00e1metro maior de 5 microns (\u03bcm), que \u00e9 suficientemente grande como para caer ao chan rapidamente despois de ser emitida e pode lanzarse a uns poucos metros de distancia. Denom\u00ednanse pingas de Fl\u00fcgge porque a s\u00faa existencia e importancia foi demostrada na d\u00e9cada de 1890 polo bacteri\u00f3logo e hixienista alem\u00e1n Carl Fl\u00fcgge. As pingas respiratorias poden producirse de forma natural ao tusir, espirrar, falar, respirar ou vomitar, ou poden xerarse artificialmente durante certos procedementos m\u00e9dicos que xeran aerosois, chorros de cisternas ou outras actividades dom\u00e9sticas. En realidade, o tama\u00f1o das pingas as\u00ed xeradas vai de &lt; 5 \u00b5m a 1000 \u00b5m, e a\u00ednda que adoita distinguirse entre as pingas de Fl\u00fcgge grandes e as pequenas, denominadas aerosois, que poden permanecer suspendidas no aire moito tempo, o l\u00edmite de tama\u00f1o entre ambas \u00e9 arbitrario e non est\u00e1 apoiado de maneira experimental ou te\u00f3rica. \nAs pingas respiratorias grandes caen rapidamente ao chan, pero poden caer sobre superficies que unha persoa toca, e a continuaci\u00f3n a persoa toca a s\u00faa cara. Deste modo, poden ser un vector de enfermidades infecciosas transmitidas polo aire, cando transportan virus ou bacterias. Poden transmitir doenzas como o sarampelo, a ros\u00e9ola, a varicela, a parotidite, a gripe, a COVID-19 ou a tuberculose, entre outras.\nFormaci\u00f3n e transporte.\nAs pingas respiratorias ou de Fl\u00fcgge son resultado do fraccionamento ou atomizaci\u00f3n da saliva e a mucosidade na cavidade oral debido ao cizallamento causado pola respiraci\u00f3n e p\u00f3dense producir de moitas maneiras. Poden producirse naturalmente como resultado de respirar ou falar, pero a o m\u00e1is com\u00fan \u00e9 por medio de espirros, tosee ou mesmo cantar. Tam\u00e9n se poden xerar artificialmente en centros de atenci\u00f3n m\u00e9dica en procedementos que xeran aerosois, como intubaci\u00f3n, reanimaci\u00f3n cardiopulmonar (RCP), broncoscopia, cirurx\u00eda e autopsias. P\u00f3dense formar pingui\u00f1as similares nos v\u00f3mitos, chorros de inodoros, limpeza de superficies h\u00famidas, ducharse, usar auga da billa ou regar salferindo augas grises con fins agr\u00edcolas.\nDependendo do m\u00e9todo de formaci\u00f3n, tam\u00e9n poden conter sales, c\u00e9lulas e part\u00edculas virais. No caso das pingas producidas naturalmente, p\u00f3dense orixinar en diferentes lugares do tracto respiratorio, o que pode afectar ao seu contido. Tam\u00e9n pode haber diferenzas entre individuos sans e doentes en canto ao seu contido de moco, cantidade e viscosidade, que poden afectar a formaci\u00f3n de pingas.\nOs diferentes m\u00e9todos de formaci\u00f3n crean pingas de diferente tama\u00f1o e velocidade inicial, que afectan o seu transporte e destino no aire. Se se inhalan, as part\u00edculas de m\u00e1is de 10 \u03bcm tenden a quedar atrapadas no nariz e a garganta en lugar de penetrar no sistema respiratorio inferior. Se non se inhalan inmediatamente, as gotas de menos de 100 \u03bcm tenden a secarse por completo antes de depositarse nunha superficie. Unha vez secas, conv\u00e9rtense en n\u00facleos de pingas s\u00f3lidos que constan da materia non vol\u00e1til que estaba inicialmente na pinga. As pingas de Fl\u00fcgge tam\u00e9n poden interaccionar con outras part\u00edculas de orixe non biol\u00f3xica no aire, que son m\u00e1is numerosas ca elas.\nO l\u00edmite n\u00edtido tradicional de 5 \u03bcm entre as pingas respiratorias e os aerosois transmitidos m\u00e1is libremente polo aire foi criticado como unha falsa dicotom\u00eda sen suficiente fundamento cient\u00edfico, xa que as part\u00edculas exhaladas orixinan unha serie continua de tama\u00f1os, cuxo destino depender\u00e1 das condici\u00f3ns ambientais ademais de dos seus tama\u00f1os iniciais. De todos os xeitos, esta distinci\u00f3n utilizouse durante d\u00e9cadas nos hospitais \u00e1 hora de tomar precauci\u00f3ns contra a transmisi\u00f3n de doenzas respiratorias.\nPapel na transmisi\u00f3n de enfermidades.\nUnha forma com\u00fan de transmisi\u00f3n de enfermidades \u00e9 por medio de pingas respiratorias xeradas ao tusir, espirrar ou falar. \u00c9 a forma habitual de transmisi\u00f3n das infecci\u00f3ns respiratorias. A transmisi\u00f3n pode ocorrer cando as pingas respiratorias chegan a superficies mucosas susceptibles, como os ollos, nariz ou boca. Isto pode tam\u00e9n ocorrer indirectamente por contacto con superficies contaminadas se posteriormente as mans tocan a face. As pingas respiratorias son relativamente grandes, non quedan suspendidas no aire longo tempo e poden ser dispersadas a curtas distancias (como media un par de metros).\nEntre os virus que se espallan por medio de transmisi\u00f3n por estas pingas est\u00e1n o virus da gripe, os rinovirus, o virus respiratorio sincicial, os enterovirus e os norovirus; o virus do sarampelo (\"Morbillivirus\"); e coronavirus como o coronavirus da SARS e o SARS-CoV-2 causante da COVID-19. Tam\u00e9n se poden transmitir desta maneira axentes bacterianos e f\u00fanxicos infecciosos. Ao contrario, hai poucas enfermidades que se poidan transmitir polo aire se non \u00e9 vehiculados nestas pingas ou se estas pingas se secan.\nA temperatura ambiente e a humidade afectan a supervivencia dos bioaerosois porque a medida que as pingas se evaporan e se fan m\u00e1is pequenas, proporcionan menos protecci\u00f3n aos axentes infecciosos que conte\u00f1en. En xeral, os virus con envoltura lip\u00eddica son m\u00e1is estables en aire seco, mentres que os que non te\u00f1en envoltura son m\u00e1is estables en aire h\u00famido. Os virus son en xeralm\u00e1is estables a temperaturas do aire baixas. A radiaci\u00f3n ultravioleta do sol tam\u00e9n afecta negativamente ao material xen\u00e9tico dos virus, o que favorece a s\u00faa inactivaci\u00f3n.\nControl do perigo sanitario.\nEn centros sanitarios, as precauci\u00f3ns ante as pingas respiratorias incl\u00faen ter o paciente nunha habitaci\u00f3n individual, limitar o seu traslado f\u00f3ra da habitaci\u00f3n e usar un equipo de protecci\u00f3n individual (EPI). As precauci\u00f3ns ante as pingas de Fl\u00fcgge son unha das tres clases de precauci\u00f3ns baseadas na transmisi\u00f3n que se utilizan ademais das precauci\u00f3ns est\u00e1ndar baseadas no tipo de infecci\u00f3n que ten cada paciente; as outras d\u00faas son as precauci\u00f3ns de contacto e as precauci\u00f3ns da transmisi\u00f3n a\u00e9rea. Por\u00e9n, os prcedementos que xeran aerosois poden producir pingas m\u00e1is pequenas que viaxan m\u00e1is lonxe, e as\u00ed as precauci\u00f3ns tomadas poden ser insuficientes durante alg\u00fans procedementos.\nEn xeral, pode utilizarse unha maior ventilaci\u00f3n como medida de control do perigo para que as part\u00edculas se dil\u00faan e eliminen. Por\u00e9n, se o aire non filtrado ou insuficientemente filtrado se expulsa cara a outro lugar, pode orixinar un espallamento da infecci\u00f3n.\nAs m\u00e1scaras cir\u00farxicas poden utilizarse para impedir a tansmisi\u00f3n de pingas, tanto en pacientes infectados coma no persoal sanitario. SInalouse que durante o gromo de SARS de 2002\u20132004, o uso de m\u00e1scaras cr\u00farxicas e respiradores N95 axudou a diminu\u00edr as infecci\u00f3ns entre os traballadores sanitarios. A\u00ednda que as m\u00e1scaras cir\u00farxicas crean unha barreira f\u00edsica entre a boca e nariz do que a usa e os contaminantes potenciais como salpicaduras e pingas respiratorias, non est\u00e1n dese\u00f1adas para filtrar ou bloquear part\u00edculas moi pequenas como as que transmiten enfermidades trasnmitidas polo aire debido ao seu axuste pouco estreito entre a m\u00e1scara e a face.\nHistoria.\nO bacteri\u00f3logo alem\u00e1n Carl Fl\u00fcgge en 1899 foi o primeiro en demostrar que os organismos contidos nas pingas expulsadas do tracto respiratorio eran o medio de transmisi\u00f3n de moitas doenzas. A inicios do s\u00e9culo XX, empezouse a utilizar o termo pingas de Fl\u00fcgge para denominar estas part\u00edculas que son grandes dabondo como para non secarse completamente de forma r\u00e1pida, e son especialmente duradeiras as de m\u00e1is de 100 \u03bcm de di\u00e1metro.\nO concepto de Fl\u00fcgge das pingas como fonte primaria e vector para a transmisi\u00f3n de doenzas respiratorias prevaleceu ata a d\u00e9cada de 1930 ata que William F. Wells distinguiu entre as pingas grandes e as pequenas. Este investigador desenvolveu a curva de Wells, que describe como o tama\u00f1o das pingas respiratorias infl\u00fae no destino que van ter e na s\u00faa capacidade de transmitir a enfermidade."}
{"id": "494756", "revid": "27155", "url": "https://gl.wikipedia.org/wiki?curid=494756", "title": "Pinga de Fl\u00fcgge", "text": ""}
{"id": "494757", "revid": "27155", "url": "https://gl.wikipedia.org/wiki?curid=494757", "title": "Micropinga de Fl\u00fcgge", "text": ""}
{"id": "494758", "revid": "27155", "url": "https://gl.wikipedia.org/wiki?curid=494758", "title": "Gota respiratoria", "text": ""}
{"id": "494759", "revid": "27155", "url": "https://gl.wikipedia.org/wiki?curid=494759", "title": "Gota de Fl\u00fcgge", "text": ""}
{"id": "494760", "revid": "27155", "url": "https://gl.wikipedia.org/wiki?curid=494760", "title": "Got\u00edcula respiratoria", "text": ""}
{"id": "494768", "revid": "4817", "url": "https://gl.wikipedia.org/wiki?curid=494768", "title": "Fengyun", "text": "Fengyun (\"nube de vento\"), abreviadamente FY, \u00e9 o nome dunha serie de sat\u00e9lites meteorol\u00f3xicos chineses. Existen d\u00faas familias de sat\u00e9lites FY: a familia FY-1 e FY-3, sat\u00e9lites en \u00f3rbita polar; e a formada polas series FY-2 e FY-4, situados en \u00f3rbita xeoestacionaria.\nFY-1.\nOs FY-1 eran sat\u00e9lites meteorol\u00f3xicos en \u00f3rbita polar, a uns 900\u00a0km de altura e cunha inclinaci\u00f3n orbital duns 99\u00ba. Lanz\u00e1ronse catro (FY-1A, FY-1B, FY-1C e FY-1D) entre 1988 e 2002, os dous primeiros (experimentais) mediante foguetes CZ-4 e os dous \u00faltimos mediante CZ-4B. O instrumento principal era un radi\u00f3metro que observaba en cinco bandas entre as lonxitudes de onda visibles e infravermellas pr\u00f3ximas. Os sat\u00e9lites estabiliz\u00e1banse nos tres eixos e transmit\u00edan os seus datos en banda X. As caracter\u00edsticas dos sat\u00e9lites FY-1 variaban lixeiramente entre eles. Ti\u00f1an forma de caixa con masas entre 750 e 880\u00a0kg. Aliment\u00e1banse mediante paneis solares que proporcionaban ata 800 W de potencia que eran almacenados en bater\u00edas de n\u00edquel-cadmio. O control de actitude era exercido mediante unha combinaci\u00f3n de propulsores de nitr\u00f3xeno e volantes de inercia. O FY-1C foi destru\u00eddo o 11 de xaneiro de 2007 durante a proba dun m\u00edsil antisat\u00e9lite por parte da China, xerando unha nube de restos que segue en \u00f3rbita.\nFY-2.\nOs FY-2 eran sat\u00e9lites meteorol\u00f3xicos en \u00f3rbita xeostacionaria, a uns 35.700\u00a0km de altura. Lanz\u00e1ronse oito entre entre 1997 e 2018, os dous primeiros mediante foguetes CZ-3 e os restantes mediante CZ-3A. Un primeiro sat\u00e9lite foi perdido durante a explosi\u00f3n do foguete lanzador en 1994 durante probas previas ao lanzamento. Os FY-2 estabiliz\u00e1banse mediante xiro a unhas 100 r.p.m. e ti\u00f1an unha masa duns 600\u00a0kg. Ti\u00f1an forma cil\u00edndrica, cuns 2,1 m de di\u00e1metro e unha altura total de 4,5 m. O instrumento principal era un radi\u00f3metro de exploraci\u00f3n con sensores para o visible e o infravermello, cunha resoluci\u00f3n de 1,25\u00a0km e 5,0\u00a0km, respectivamente. Os sat\u00e9lites transmit\u00edan os seus datos en banda S e en UHF.\nFY-3.\nOs FY-3 son os sucesores dos FY-1. Van equipados con sensores multiespectrais, tridimensionais e \u00fatiles en calquera clase de tempo meteorol\u00f3xico. Acadan unha resoluci\u00f3n de 250 m e te\u00f1en unha masa de 2200\u00a0kg. Lanz\u00e1ronse catro, todos mediante foguetes CZ-4C, entre 2008 e 2017.\nFY-4.\nOs FY-4 son os sucesores dos FY-2. A diferenza destes, estabil\u00edzanse nos tres eixos e est\u00e1n baseados no bus SAST-5000. Lanz\u00e1ronse dous sat\u00e9lite deste modelo, en 2016 e 2021, mediante foguetes CZ-3B."}
{"id": "494769", "revid": "72012", "url": "https://gl.wikipedia.org/wiki?curid=494769", "title": "FY 2B", "text": ""}
{"id": "494770", "revid": "72012", "url": "https://gl.wikipedia.org/wiki?curid=494770", "title": "FY 2A", "text": ""}
{"id": "494771", "revid": "72012", "url": "https://gl.wikipedia.org/wiki?curid=494771", "title": "FY 2C", "text": ""}
{"id": "494772", "revid": "72012", "url": "https://gl.wikipedia.org/wiki?curid=494772", "title": "FY 2D", "text": ""}
{"id": "494773", "revid": "72012", "url": "https://gl.wikipedia.org/wiki?curid=494773", "title": "FY 2E", "text": ""}
{"id": "494774", "revid": "72012", "url": "https://gl.wikipedia.org/wiki?curid=494774", "title": "FY 2F", "text": ""}
{"id": "494775", "revid": "72012", "url": "https://gl.wikipedia.org/wiki?curid=494775", "title": "FY 2G", "text": ""}
{"id": "494776", "revid": "72012", "url": "https://gl.wikipedia.org/wiki?curid=494776", "title": "FY 2H", "text": ""}
{"id": "494777", "revid": "72012", "url": "https://gl.wikipedia.org/wiki?curid=494777", "title": "FY 4A", "text": ""}
{"id": "494778", "revid": "72012", "url": "https://gl.wikipedia.org/wiki?curid=494778", "title": "FY 1C", "text": ""}
{"id": "494779", "revid": "72012", "url": "https://gl.wikipedia.org/wiki?curid=494779", "title": "FY 1D", "text": ""}
{"id": "494780", "revid": "72012", "url": "https://gl.wikipedia.org/wiki?curid=494780", "title": "G4C AMU", "text": ""}
{"id": "494781", "revid": "1131", "url": "https://gl.wikipedia.org/wiki?curid=494781", "title": "\u00c1rtemis", "text": ""}
{"id": "494782", "revid": "1131", "url": "https://gl.wikipedia.org/wiki?curid=494782", "title": "Vicente Cons Delatorre", "text": ""}
{"id": "494784", "revid": "22570", "url": "https://gl.wikipedia.org/wiki?curid=494784", "title": "Drugstore", "text": "Drugstore \u00e9 unha banda inglesa de rock alternativo e dream pop baseada en Londres. Est\u00e1 liderada pola cantante, compositora e baixista brasileira Isabel Monteiro (nada o 9 de setembro de 1965 en S\u00e3o Paulo), que formou o grupo con Dave Hunter na guitarra e Mike Chylinski na bater\u00eda.\nO nome da banda foi collido da pel\u00edcula de 1989 de Gus Van Sant \"Drugstore Cowboy\"."}
{"id": "494785", "revid": "56817", "url": "https://gl.wikipedia.org/wiki?curid=494785", "title": "La Veu de Mallorca", "text": "La Veu de Mallorca foi o nome de varios peri\u00f3dicos semanais editados en Palma. A derradeira versi\u00f3n en papel desapareceu en 1931. En 2009 o t\u00edtulo renaceu en formato dixital.\nTraxectoria.\nPrimeira \u00e9poca.\nO primeiro editouse entre o 3 de febreiro e o 28 de abril de 1900 por Joan Torrandell Escales, a imitaci\u00f3n do modelo \"La Veu de Catalunya\". Apoiaba a esquerda republicana federal e ti\u00f1a como obxectivo defender a oficialidade do catal\u00e1n, criticar o centralismo e o caciquismo e facer propostas pol\u00edticas e econ\u00f3micas. Colaboraron Joan Alcover, Gabriel Alomar, Bartomeu Amengual, Rafael Ballester, Pere C\u00e0ffaro, Miquel Costa i Llobera, F\u00e8lix Escalas i Chamen\u00ed, Joan Gay e Antoni Noguera, entre outros.\nTi\u00f1a 4 p\u00e1xinas e unha tiraxe duns 300 exemplares, redact\u00e1base en catal\u00e1n con alg\u00fan artigo en castel\u00e1n.\nSegunda \u00e9poca.\nO segundo foi outro semanario publicado en Palma entre o 4 de xaneiro de 1917 e o 15 de marzo de 1919, dos que se publicaron 98 n\u00fameros. Desde 1918, foi o \u00f3rgano do Centre Regionalista de Mallorca e ti\u00f1a xa unha clara tendencia pancatalanista. O director foi Francesc Muntaner Ordines, pero os directores efectivos foron Joan Estelrich i Artigues e Joan Pons i Marqu\u00e8s. O seu contido era m\u00e1is literario que pol\u00edtico e centrouse m\u00e1is en cuesti\u00f3ns culturais con influencia noucentista. Como colaboradores destacaron Antoni Maria Alcover, Joan Alcover, Gabriel Alomar, Guillem Colom, Miquel Costa i Llobera, Bartomeu Ferr\u00e0, Miquel Ferr\u00e0, Bartomeu Forteza, Guillem Forteza, Miquel Forteza, Antoni Pol, Joan Ramis de Ayreflor, Guillem Reyn\u00e9s ou Maria Ant\u00f2nia Salv\u00e0. Publicou traduci\u00f3ns de autores estranxeiros, como Alphonse Daudet, Charles Dickens, Giacomo Leopardi e Alessandro Manzoni.\nA circulaci\u00f3n ti\u00f1a entre 300 e 400 exemplares e ti\u00f1a 8 p\u00e1xinas. Desaparece tralo fracaso electoral do Centre Regionalista.\nTerceira \u00e9poca.\nVolveu sa\u00edr, nunha terceira \u00e9poca, como revista semanal desde o 17 de xaneiro ata o 19 de decembro de 1931. Public\u00e1ronse 53 n\u00fameros como \u00f3rgano do Centre Autonomista de Mallorca e foi dirixido por Andreu Ferrer Ginard. Defendeu o republicanismo e a autonom\u00eda, pero non era anticlerical. Avogou por unha pol\u00edtica catal\u00e1 pr\u00f3xima \u00e1 da Lliga Catalana. Colaboraron Guillem Colom, Joan Estelrich e Artigues, Miquel Ferr\u00e0, Salvador Galm\u00e9s e Maria Ant\u00f2nia Salv\u00e0. Tam\u00e9n reproduciu artigos de Francesc Camb\u00f3, Llu\u00eds Nicolau d'Olwer e Antoni Rovira i Virgili.\nA tiraxe comprend\u00eda entre 600 e 300 exemplares e ti\u00f1a 4 ou 8 p\u00e1xinas.\nCuarta \u00e9poca.\nO 15 de decembro de 2009 reaparece como publicaci\u00f3n dixital por iniciativa de Xarxa 2015, ligada \u00e1 Obra Cultural Balear."}
{"id": "494788", "revid": "15490", "url": "https://gl.wikipedia.org/wiki?curid=494788", "title": "F\u00e8lix Escalas i Chamen\u00ed", "text": ""}
{"id": "494791", "revid": "1888", "url": "https://gl.wikipedia.org/wiki?curid=494791", "title": "Edelmiro Dios V\u00e1zquez", "text": "Edelmiro Dios V\u00e1zquez, nado en Pontevedra e finado no mesmo concello o 4 de setembro de 1936, foi un sindicalista e pol\u00edtico galego.\nTraxectoria.\nFerreiro. Vicesecretario do PSOE de Pontevedra e presidente da Juventud Socialista local, militante da UGT e membro da direcci\u00f3n local do Socorro Vermello Internacional. Coa folga xeral revolucionaria de 1934 foi detido, pero foi posto en liberdade a finais de novembro. Co golpe de Estado do 18 de xullo de 1936 permaneceu oculto na zona de Paredes (Vilaboa) xunto a un compa\u00f1eiro, pasando despois a Cobres; na noite do 3 de setembro, unha delaci\u00f3n levou a que falanxistas e c\u00edvicos rodeasen a casa na que estaban agochados. Conducidos ao cuartel do Campo da Feira, foron salvaxemente torturados. A pesar de quedar a disposici\u00f3n do xu\u00edz militar, o seu cad\u00e1ver apareceu a ma\u00f1\u00e1 do 5 de setembro no cemiterio de Bora. En agosto de 1940 foi condenado polo Tribunal de Responsabilidades Pol\u00edticas a 10 anos de desterro a 150 quil\u00f3metros de Pontevedra, 10 anos de inhabilitaci\u00f3n absoluta e multa de 250 pesetas."}
{"id": "494793", "revid": "15490", "url": "https://gl.wikipedia.org/wiki?curid=494793", "title": "Xuntas de Defensa", "text": ""}
{"id": "494795", "revid": "25871", "url": "https://gl.wikipedia.org/wiki?curid=494795", "title": "Jos\u00e9 Manuel Lete del R\u00edo", "text": "Jos\u00e9 Manuel Lete del R\u00edo, nado en Valladolid en 1938 e finado na provincia de Le\u00f3n o 16 de abril de 2007, foi un xurista e catedr\u00e1tico espa\u00f1ol.\nTraxectoria.\nLicenciado en Dereito pola Universidade de Valladolid, doutorouse en 1965 coa tese \"La responsabilidad de los \u00f3rganos tutelares\", dirixida por Ignacio Serrano y Serrano. Foi profesor de Dereito Romano e Dereito Civil nesta Universidade, at\u00e9 que en 1973 foi nomeado profesor agregado numerario de Dereito Civil na Universidade de Santiago de Compostela. Tres anos despois acadou a c\u00e1tedra de Dereito Civil.\nNa USC foi Secretario Xeral da Universidade e Vicerreitor de Profesorado co primeiro equipo reitoral da democracia.\nReco\u00f1ecementos.\nEn 1991 foi nomeado membro honorario da Academia Galega de Xurisprudencia e Lexislaci\u00f3n."}
{"id": "494799", "revid": "785", "url": "https://gl.wikipedia.org/wiki?curid=494799", "title": "V\u00edctor Said de Armesto", "text": ""}
{"id": "494800", "revid": "785", "url": "https://gl.wikipedia.org/wiki?curid=494800", "title": "Said de Armesto", "text": ""}
{"id": "494801", "revid": "85894", "url": "https://gl.wikipedia.org/wiki?curid=494801", "title": "Faustino Gama Casalderrey", "text": "Faustino Gama Casalderrey, nado en L\u00e9rez (Pontevedra) e finado na mesma cidade o 29 de decembro de 1936, foi un pol\u00edtico galego.\nTraxectoria.\nFillo de Faustino Gama. Foi un dinamizador pol\u00edtico e un divulgador do marxismo entre a clase obreira pontevedresa dos anos trinta. Como o seu irm\u00e1n Alejandro era militante do Partido Comunista de Espa\u00f1a e directivo da Federaci\u00f3n Cultural Deportiva Obrera de Espa\u00f1a (FCDOE) en Pontevedra. Con Alejandro e Manuel Calvo tomaron parte nas milicias formadas no goberno civil e no concello ante o inminente levantamento militar. Logo do golpe de Estado do 18 de xullo de 1936 permaneceu fuxido, primeiro polos montes de L\u00e9rez e Verducido e despois en diferentes escondedoiros. A presi\u00f3n policial sobre a familia da s\u00faa moza, Estrella Portela, que viv\u00eda en Salcedo, fixo que volvese cara L\u00e9rez e se presentase ao m\u00e9dico Enrique Ballina e ao cura Leandro del R\u00edo Carnota, para que o acompa\u00f1asen a entregarse \u00e1s autoridades. Presentado o 28 de decembro, ao d\u00eda seguinte foi fusilado \"por incurso en los bandos vigentes\"."}
{"id": "494802", "revid": "65337", "url": "https://gl.wikipedia.org/wiki?curid=494802", "title": "Cabezo Redondo", "text": "O Cabezo Redondo \u00e9 un xacemento arqueol\u00f3xico da Idade do Bronce que se atopa nun cabezo a 2\u00a0km de Villena (Alacant). Non se trata dunha aldea, sen\u00f3n dun verdadeiro centro comarcal que estivo habitado entre os anos 1500 e 1100 a. C. e pertenceu probablemente \u00e1 cultura arg\u00e1rica. Espec\u00falase que as primeiras investigaci\u00f3ns levounas a cabo Juan Vilanova i Piera cara o 1870, a\u00ednda que foi o arque\u00f3logo Jos\u00e9 Mar\u00eda Soler quen comezou a estudalo sistematicamente en 1959 despois do descubrimento de varias pezas de metal (ouro, prata, cobre, etc.), chegando en 1963 o achado do Tesouro do Cabezo Redondo, que se conserva no Museo Arqueol\u00f3xico de Villena. Xa ent\u00f3n, gran parte do xacemento perdeuse debido \u00e1s canteiras de xeso existentes na zona, a\u00ednda que desde ese ano protexeuse e estudouse a \u00e1rea restante. Nos \u00faltimos anos, a Universidade de Alacant, xunto coa de Valencia e Granada, leva a cabo unhas xornadas anuais dirixidas por Mauro S. Hern\u00e1ndez P\u00e9rez e axudado por Gabriel Garc\u00eda Ati\u00e9nzar e Virginia Barciela para seguir escavando e estudando o xacemento.\u00a0Foi inclu\u00eddo no Conxunto Hist\u00f3rico-Art\u00edstico de Villena e declarado terreo de utilidade p\u00fablica en 1968. No ano 2010 comezou a s\u00faa rehabilitaci\u00f3n integral tras unha subvenci\u00f3n do Ministerio de Cultura.\nCaracter\u00edsticas.\nO xacemento na s\u00faa orixe deb\u00eda de ter un tama\u00f1o considerablemente grande, estend\u00e9ndose por todo o cerro. Crese que aqu\u00ed se concentrou a poboaci\u00f3n de varios outros pequenos poboados e aldeas que existiron ao redor da antiga lagoa de Villena, xa que a s\u00faa fisionom\u00eda \u00e9 distintiva dunha capital comarcal debido \u00e1 s\u00faa posici\u00f3n central, a s\u00faa extensi\u00f3n, o urbanismo desenvolvido, a densidade de poboaci\u00f3n e as intensas actividades agr\u00edcolas, gandeiras, metal\u00farxicas e t\u00e9xtiles desenvolvidas al\u00ed.\nAs casas enc\u00f3stanse unhas a outras a modo de maz\u00e1s separadas por r\u00faas estreitas e empinadas, polas que tam\u00e9n discorr\u00eda a auga. As paredes das casas adoitaban estar enlucidas de vermello ou branco e no interior adoitaba aparecer un banco encostado a unha das paredes. Xunto a este banco atop\u00e1banse os fornos para traballar o metal ou o barro e os fogares para facer a comida. O teito das casas era plano e estaba lixeiramente inclinado seguindo a pendente da ladeira. Sost\u00ed\u00f1ase mediante postes de madeira, alg\u00fans dos cales a\u00ednda se conservan.\nAs reconstruci\u00f3ns e remodelaci\u00f3ns no tama\u00f1o e formas da maior\u00eda das casas expl\u00edcanse polos abundantes incendios, favorecidos pola abundancia de materia org\u00e1nica no interior das casas, as\u00ed como pola fraxilidade das paredes e os teitos.\nAs cer\u00e1micas achadas no xacemento son de gran calidade, algunha delas de complexa decoraci\u00f3n. As caracter\u00edsticas dos obxectos de \u00f3so, de pedra, ou de metal, entre os que destacan os coitelos e machadas de bronce e os adornos do mesmo metal ou de ouro e prata, indican ante unha cultura prehist\u00f3rica, pero nada primitiva. A\u00ednda que se desco\u00f1ec\u00eda a escritura posu\u00edase un elevado grao de desenvolvemento tecnol\u00f3xico e social.\nOs enterramentos, atop\u00e1ronse situados baixo as casas e acompa\u00f1ados dun rico enxoval. Uns col\u00f3canse no interior de grandes vasillas, outros nunha fosa, en ocasi\u00f3ns rodeada de pedra, ou en pequenas covas."}
{"id": "494803", "revid": "98629", "url": "https://gl.wikipedia.org/wiki?curid=494803", "title": "O francotirador", "text": "O francotirador (en ) \u00e9 un filme estadounidense de 2014 dirixido por Clint Eastwood e escrito por Jason Hall. Bas\u00e9ase no libro de memorias \"American Sniper: The Autobiography of the Most Lethal Sniper in U.S. Military History\" (2012) de Chris Kyle, Scott McEwen e Jim DeFelice. O filme conta a vida de Kyle, quen se converteu no mellor tirador da historia militar dos Estados Unidos, con 255 asasinatos durante a guerra de Iraq, 160 dos cales foron oficialmente confirmados polo Departamento de Defensa dos Estados Unidos de Am\u00e9rica. Mentres que Kyle foi condecorado polos seus \u00e9xitos militares, as s\u00faas misi\u00f3ns militares afect\u00e1rono fortemente na s\u00faa vida persoal e familiar. O filme foi producido por Eastwood, Robert Lorenz, Andrew Lazar, Bradley Cooper e Peter Morgan. Est\u00e1 protagonizado por Cooper no papel de Kyle e Sienna Miller como a s\u00faa esposa Taya, xunto con Luke Grimes, Jake McDorman, Cory Hardrict, Kevin Lacz, Navid Negahban e Keir O'Donnell nos papeis secundarios.\nEstreouse en galego o 22 de xullo de 2020 a trav\u00e9s da TVG. Foi traducido ao galego por Manuel Arca Castro e a directora de dobraxe foi Charo Pena."}
{"id": "494804", "revid": "89787", "url": "https://gl.wikipedia.org/wiki?curid=494804", "title": "Autran Dourado", "text": "\u0323\nWaldomiro Freitas Autran Dourado, m\u00e1is co\u00f1ecido como Autran Dourado, nado en Patos de Minas 18 de xaneiro de 1926 e finado no R\u00edo de Xaneiro o 30 de setembro de 2012, foi un avogado, escritor e xornalista brasileiro. Premio Cam\u00f5es no ano 2000.\nBiograf\u00eda.\nFillo dun xu\u00edz, pasou a s\u00faa infancia en Monte Santo de Minas e S\u00e3o Sebasti\u00e3o do Para\u00edso, no estado de Minas Xerais. Aos 17 anos foi para Belo Horizonte, onde cursou Dereito, mentres traballaba como taqu\u00edgrafo e xornalista. Graduouse en 1949.\nA s\u00faa segunda obra publicada, \"Sombra e exilio\", de 1950, ga\u00f1ou o Premio M\u00e1rio Sette do \"Jornal de Letras\". Mudouse en 1954 para o R\u00edo de Xaneiro, onde morou at\u00e9 a s\u00faa morte, en 2012.\nFoi secretario de prensa da Rep\u00fablica, de 1958 a 1961, no goberno Juscelino Kubitschek.\nA s\u00faa primeira obra en ser traducida para outro idioma foi \"A Barca dos Homens\", que fora considerado o mellor libro de 1961 pola Uni\u00f3n Brasileira de Escritores.\nDiversas narraci\u00f3ns s\u00faas pasan na cidade imaxinaria de D\u00faas Pontes, a maior\u00eda narradas polo personaxe Jo\u00e3o da Fonseca Ribeiro, formando un conxunto en que as xeraci\u00f3ns da familia Hon\u00f3rio Cota se suceden, transitando entre os s\u00e9culos do apoxeo da minar\u00eda ouro at\u00e9 os d\u00edas de hoxe. Outras est\u00e1n ambientadas en cidades reais da Minas Xerais actual e doutras \u00e9pocas; unha excepci\u00f3n \u00e9 \"A barca dos homens\", ambientada nunha illa do sur do Brasil. Unha especie de Comedia Humana que mostra a decadencia das clases poderosas desde o s\u00e9culo XVII.\nTam\u00e9n publicou ensaios sobre teor\u00eda literaria, onde exp\u00f3n o seu proceso persoal de produci\u00f3n, trazo practicamente \u00fanico entre os grandes escritores. Autran Dourado tam\u00e9n deixou un libro de memorias, \"Gaiola aberta\", onde aborda o seu traballo no goberno de JK.\nGa\u00f1ou varios premios literarios, entre eles o Premio Cam\u00f5es, en 2000. A s\u00faa novela m\u00e1is c\u00e9lebre \u00e9 \"\u00d3pera dos Mortos\", inclu\u00edda na colecci\u00f3n de Obras Representativas da UNESCO. A s\u00faa obra predilecta era a novela \"Uma vida en segredo\", adaptada posteriormente para o cinema. Outras obras importantes son \"A barca dos homens\", O risco do bordado, \"Os sinos da agonia\" e \"As Imaxinaci\u00f3ns pecaminosa\"s.\nFaleceu o d\u00eda 30 de setembro de 2012 no R\u00edo de Xaneiro, aos 86 anos.\nEstilo e influencias.\nNas s\u00faas obras, focaliza a vida no interior de Minas Xerais e utiliza amplamente expresi\u00f3ns locais, mais explora non as tem\u00e1ticas rexionalistas, e si os aspectos psicol\u00f3xicos da vida humana: a morte, a soidade, a incomprensi\u00f3n do outro, a loucura, o crime. Eses trazos demostran tanto a orixe mineira do autor canto a influencia de James Joyce, Stendhal e Goethe. Al\u00e9n diso, frecuentemente rev\u00e9lase tam\u00e9n influenciado polo Barroco mineiro e espa\u00f1ol, usando unha linguaxe obsesivamente traballada e traendo personaxes que son arrastrados por forzas superiores rumbo \u00e1 destruci\u00f3n. O pensamento de fil\u00f3sofos como Plat\u00f3n, Arist\u00f3teles, Nietzsche e Schopenhauer tam\u00e9n se manifesta nas obras de Autran Dourado.\nEn entrevista, o autor certa vez declarou:\n\"Os meus personaxes par\u00e9cense moito a min. Eu co\u00f1\u00e9zoos moi ben e sufro a angustia que eles sofren. Non te\u00f1o ning\u00fan pracer en escribir. Despois de pronta a obra, a\u00ed me d\u00e1 unha correcta satisfacci\u00f3n, mais a mesma que d\u00e1 cando se descarga dos ombros un fardo pesado. [...] (Escribir \u00e9) tam\u00e9n unha fatalidade. Vostede est\u00e1 destinado \u00e1 literatura, e non a literatura a vostede.\"\nO autor, apunta Godofredo Rangel, que o co\u00f1eceu cando ti\u00f1a s\u00f3 17 anos, como unha influencia decisiva na s\u00faa carreira. Ese escritor, tras ler o seu primeiro libro (de contos), aconsellouno a non publicalo e estudar un pouco m\u00e1is os grandes mestres. As\u00ed, Autran Dourado estrea soamente catro anos despois, cunha nova obra: \"A teia\".\nOutras caracter\u00edsticas not\u00e1beis do texto de Dourado son o emprego da metalinguaxe, da sutil repetici\u00f3n das ideas e dos eventos importantes, da alternancia de persoa no discurso do narrador, da busca pola palabra exacta (\"le mot juste\", como pregoaba Gustave Flaubert), do emprego de estruturas e conceptos herdados da Grecia cl\u00e1sica (Homero, Hes\u00edodo, \u00c9squilo, S\u00f3focles e Eur\u00edpedes), da alternancia de tempos verbais nun mesmo par\u00e1grafo, da preocupaci\u00f3n con detalles estruturais como, por exemplo, o tama\u00f1o dos cap\u00edtulos, e do uso de t\u00e9cnicas literarias como o mon\u00f3logo interior, o fluxo de consciencia e a narrativa en bloques. Tam\u00e9n empregaba moito t\u00e9cnicas xerais da literatura modernista, como os flashbacks e os flashforwards.\nSegundo Autran Dourado, en \"Breve manual de estilo e novela\", o escritor debe traballar como un artes\u00e1n, buscar a simplicidade de forma que a lectura sexa f\u00e1cil e flu\u00edda, sen preocuparse coa cr\u00edtica ou coa vendaxe dos seus libros, al\u00e9n de ler, polo menos unha vez ao ano, alg\u00fan dos cl\u00e1sicos de Machado de Assis; antes de escribir algunha cousa, a lectura dun poema:\n\"Ser simple \u00e9 a m\u00e1is dif\u00edcil das tarefas [...] Non pense en venda, vender libros \u00e9 funci\u00f3n de editores e libreiros, non s\u00faa [...] Todos os d\u00edas, antes de comezar a escribir, l\u00eda un poema de calquera gran poeta da mi\u00f1a lingua. En xeral Manuel Bandeira, Carlos Drummond de Andrade, M\u00e1rio de Andrade, Murilo Mendes e Jo\u00e3o Cabral de Melo Neto que son os meus poetas preferidos.\"\nEn \"O meu mestre imagin\u00e1rio\" e en \"Un artista aprendiz,\" dest\u00e1canse as ensinanzas de Flaubert: a flexibilidade da regra gramatical, a importancia de estruturarse a novela antes de comezalo, e a necesidade de presenza do autor, invis\u00edbel como Deus, na s\u00faa obra."}
{"id": "494805", "revid": "7596", "url": "https://gl.wikipedia.org/wiki?curid=494805", "title": "Xuntas Militares de Defensa", "text": "As Xuntas Militares de Defensa foron unhas organizaci\u00f3ns militares, corporativas, de car\u00e1cter pretoriano, legalizadas en Espa\u00f1a en xu\u00f1o de 1917 durante o reinado de Afonso XIII. Amparadas polo rei exerceron como grupo de presi\u00f3n militar sobre o poder civil, intervindo activamente na vida pol\u00edtica e contribu\u00edndo as\u00ed \u00e1 crise do r\u00e9xime da Restauraci\u00f3n. Reconvertidas en \"comisi\u00f3ns informativas\" polo ministro de Guerra, o xeneral Jos\u00e9 Villalba Riquelme, foron abolidas en novembro de 1922, dez meses antes do golpe de estado de Primo de Rivera que puxo fin ao per\u00edodo constitucional do reinado de Afonso XIII.\nNadas en 1916 agrupaban aos xefes e oficiais con destino na pen\u00ednsula que reclamaban o aumento dos seus salarios (o seu poder adquisitivo diminu\u00edra por mor da inflaci\u00f3n provocada pola Gran Guerra) e que tam\u00e9n protestaban polos r\u00e1pidos ascensos por \"m\u00e9ritos de guerra\" que obti\u00f1an os seus compa\u00f1eiros destinados en Marrocos, que lles permit\u00edan aumentar os seus ingresos e progresar na escala.\nHistoria.\nOrixe.\nA orixe das Xuntas de Defensa rem\u00f3ntase ao descontento provocado entre certos sectores do Ex\u00e9rcito polos intentos de reforma militar emprendidos polos gobernos do conservador Eduardo Dato e do liberal conde de Romanones. O xeneral Ram\u00f3n Echag\u00fce e M\u00e9ndez Vigo, ministro de Guerra con Dato, presentou en novembro de 1915 un plan de reduci\u00f3n do excesivo n\u00famero de oficiais, un dos grandes problemas do ex\u00e9rcito espa\u00f1ol, mediante retiros anticipados, pero non logrou que se aprobase pois o goberno caeu ao mes seguinte. O plan foi retomado polo seu sucesor \u00e1 fronte do Ministerio de Guerra, o xeneral Agust\u00edn Luque e Coca, que inclu\u00eda a amortizaci\u00f3n dun bo n\u00famero de vacantes co que uns 4.800 xefes e oficiais quedar\u00edan sen destino. Ademais establec\u00eda unha f\u00f3rmula de compromiso sobre o pol\u00e9mico tema dos ascensos: manter os ascensos por antig\u00fcidade en tempos de paz, a\u00ednda que introducindo exames para valorar a aptitude dos candidatos, e deixando aberta a posibilidade de que se puidesen conceder ascensos por m\u00e9ritos no futuro, que ser\u00edan supervisados polo Consello Supremo de Guerra e Mari\u00f1a.\nO plan provocou o rexeitamento dos xefes e oficiais de grao inferior a coronel con destino na pen\u00ednsula ib\u00e9rica que eran os m\u00e1is afectados pola reforma e que ademais defend\u00edan a escala pechada nos ascensos \u2014\u00e9 dicir, por estrita antig\u00fcidade, sen exames polo medio\u2014. En 1916 formouse en Barcelona unha \"Xunta de defensa\" da arma de Enxe\u00f1eiros que ademais reclamaba poder compatibilizar os seus destinos coa pr\u00e1ctica civil da profesi\u00f3n. No outono seguiron o seu exemplo, tam\u00e9n en Barcelona, a oficiais da arma de Infantar\u00eda que crearon a s\u00faa propia Xunta, que non s\u00f3 se opu\u00f1a \u00e1 reforma do xeneral Luque, sen\u00f3n tam\u00e9n aos ascensos por m\u00e9ritos e ao favoritismo na s\u00faa concesi\u00f3n, e ademais reclamaba o aumento dos seus soldos cuxo poder adquisitivo v\u00edrase reducido pola inflaci\u00f3n provocada pola Gran Guerra. O movemento \u00abxunteiro\u00bb estendeuse por toda a pen\u00ednsula formando unha rede de xuntas locais e rexionais que culminaba nunha \"Xunta Central de Defensa\", con sede en Barcelona, e a cuxo fronte estaba o coronel do rexemento de Vergara, Benito M\u00e1rquez Mart\u00ednez.\nReco\u00f1ecemento e apoxeo.\nAs Xuntas esix\u00edan o seu reco\u00f1ecemento legal contra a oposici\u00f3n do goberno. En abril de 1917, caeu Romanones sendo substitu\u00eddo por un goberno presidido polo tam\u00e9n liberal Manuel Garc\u00eda Prieto, cuxo ministro de Guerra, o xeneral Francisco Aguilera y Egea ordenou a disoluci\u00f3n das Xuntas. A tensi\u00f3n entre o goberno e as Xuntas chegou ao seu cl\u00edmax na \u00faltima semana de maio. O 1 de xu\u00f1o, a Xunta de Defensa de Barcelona presentou un escrito ao capit\u00e1n xeneral de Catalu\u00f1a no que esix\u00eda a posta en liberdade dos oficiais detidos por pertencer \u00e1s Xuntas e o reco\u00f1ecemento das mesmas e ameazaba con romper a disciplina se non se aceptaban as s\u00faas demandas.\nO rei, que seguira o conflito con gran preocupaci\u00f3n, buscando, segundo o historiador Manuel Su\u00e1rez Cortina, \"unha soluci\u00f3n que non lle restase prestixio no interior do Ex\u00e9rcito\", p\u00faxose ao lado das Xuntas por mor da \"necesidade de manter unido o Ex\u00e9rcito\" e \"ante a inminente ameaza dun golpe de estado\", \"a\u00ednda que para iso tivese que desautorizar ao seu ministro de Guerra e cambiar o goberno liberal por un conservador, nun \u00faltimo intento de normaliza-la situaci\u00f3n\".\nSegundo o historiador Javier Moreno Luz\u00f3n, \"o rei, que ao comezo apoiara aos seus ministros... posto na tesitura de elixir entre a afirmaci\u00f3n do poder civil e a simpat\u00eda dos estratos intermedios do ex\u00e9rcito, inclinou a balanza a prol destes \u00faltimos, aos que cubriu de eloxios polo seu encomiable patriotismo\". Caeu o goberno de Garc\u00eda Prieto e formouse outro conservador, baixo a presidencia de Dato, que se apresurou a claudicar mediante a aprobaci\u00f3n do regulamento xunteiro\". \"Quizais as autoridades cresen que as concesi\u00f3ns axudar\u00edan a dome\u00f1ar a indisciplina, pero desde ese instante as Xuntas v\u00edronse lexitimadas para interferir na vida pol\u00edtica do pa\u00eds como efectivamente fixeron en anos sucesivos\".\nAs\u00ed pois, o ocorrido en 1905-1906 en relaci\u00f3n cos feitos do Cu-Cut! e a posterior Lei de Xurisdici\u00f3ns volveu repetirse en 1917: os militares apelaron ao rei e este p\u00faxose de novo da s\u00faa parte; obrigou ao goberno a dimitir, substitu\u00edndoo por outro presidido polo conservador Eduardo Dato, o cal suspendeu as garant\u00edas constitucionais, censurou a prensa e aceptou o regulamento das Xuntas de Defensa. Ademais pechou as Cortes aos poucos d\u00edas.\nCoa ca\u00edda do goberno liberal de Garc\u00eda Prieto e a s\u00faa substituci\u00f3n por Dato, como resultado da presi\u00f3n conxunta dos militares e da Coroa, demostr\u00e1base que agora non eran os partidos os que determinaban a quenda sen\u00f3n que os centros de decisi\u00f3n pol\u00edtica estaban a desprazarse cara aos cuarteis e o Palacio Real. \"Xu\u00f1o de 1917 significou unha especie de punto de non retorno nese esvaramento, pois dende ese momento at\u00e9 setembro de 1923, cando o golpe de estado de Primo de Rivera puxo fin \u00e1 monarqu\u00eda constitucional, produc\u00edronse en Espa\u00f1a 14 crises totais de goberno, convoc\u00e1ronse catro elecci\u00f3ns xerais e at\u00e9 tres presidentes do Consello de Ministros caeron por directa presi\u00f3n militar.[\u2026] \u00c1 vez que os gobernos ca\u00edan por unha combinaci\u00f3n de falta de apoio entre todas as facci\u00f3ns do mesmo signo con presenza no Congreso e por presi\u00f3ns dende f\u00f3ra, produc\u00edronse os dous fen\u00f3menos que acabar\u00e1n empuxando ao sistema liberal na direcci\u00f3n contraria aos reiterados prop\u00f3sitos de rexeneraci\u00f3n. Ante todo, o Rei incrementou as posibilidades e as ocasi\u00f3ns de intervir no xogo pol\u00edtico co encargo de formar goberno a un ou outro xefe de facci\u00f3n, reserv\u00e1ndose a capacidade de decidir sobre a oportunidade da convocatoria de elecci\u00f3ns. [...] O segundo foi a cesi\u00f3n da iniciativa pol\u00edtica aos militares e, ante o crecemento da protesta social, a militarizaci\u00f3n da orde p\u00fablica. Era, renacido, o problema militar, a \"pol\u00edtica pretoriana\", evidente nesa vontade dos militares de actuar como un grupo de presi\u00f3n corporativo e de presentarse como unha alternativa pol\u00edtica: non son xa os espadones, como no s\u00e9culo XIX, sen\u00f3n o Ex\u00e9rcito como corporaci\u00f3n\".\nDurante a folga xeral revolucionaria de 1917 as Xuntas de Defensa, das que os socialistas pensaban que manti\u00f1an con elas \u00abesenciais coincidencias\u00bb, pux\u00e9ronse de parte da orde establecida, e non s\u00f3 non encabezaron ningunha revoluci\u00f3n sen\u00f3n que se empregaron a fondo na represi\u00f3n \u2014\"tampouco os soldados formaron s\u00f3viets cos obreiros, ao modo ruso, sen\u00f3n que en xeral obedeceron aos seus xefes\", sinala Moreno Luz\u00f3n\u2014. Como comentou un oficial de gornici\u00f3n en Barcelona, as tropas \u00abtiveron que castigar de duro desde un principio e grazas a isto terminouse pronto pois os revolucionarios cr\u00edanse que o ex\u00e9rcito estaba con eles\u00bb. Trala folga de agosto, as Xuntas de Defensa meteron presi\u00f3n ao goberno conservador de Eduardo Dato conseguindo que dimitise en outubro, o que, segundo \u00c1ngeles Barrio, \"confirmaba, en todo caso, a dependencia pol\u00edtica con respecto ao ex\u00e9rcito para formar ou manter ao goberno, xa fose liberal ou conservador\".\nO \"goberno de concentraci\u00f3n\" presidido polo liberal Manuel Garc\u00eda Prieto, que substitu\u00edu ao goberno de Dato, durou moi poucos meses a causa, entre outras raz\u00f3ns, das presi\u00f3ns das Xuntas de Defensa e das diverxencias xurdidas no seu seo respecto da pol\u00edtica a seguir con elas. O ministro da Guerra, o conservador Juan de la Cierva Pe\u00f1afiel, apoiou pola s\u00faa conta as reivindicaci\u00f3ns das Xuntas, o que provocou que Garc\u00eda Prieto perdese o apoio do resto das facci\u00f3ns liberais, pero cando presentou a dimisi\u00f3n as Xuntas obrig\u00e1rono a continuar. Finalmente foi a folga de funcionarios, quen estimulados polo exemplo dos militares formaron as s\u00faas propias \"Xuntas\", a que acabou co goberno. Garc\u00eda Prieto decretou a disoluci\u00f3n do corpo de Correos e Tel\u00e9grafos, que era o que iniciara a folga, mentres os militares ameazaban coa formaci\u00f3n dun goberno presidido por De la Cierva. Ent\u00f3n o rei encargou ao conde de Romanones que reunise a todos os xefes de facci\u00f3n liberais e conservadores para que buscasen unha sa\u00edda. De a\u00ed xurdiu un novo goberno de concentraci\u00f3n, chamado \u00abGoberno Nacional\u00bb, presidido polo conservador Antonio Maura.\nDecadencia e disoluci\u00f3n.\nTres anos despois, tralo desastre de Annual de xullo de 1921, formouse un novo goberno de concentraci\u00f3n presidido tam\u00e9n por Antonio Maura. Este goberno volveu ocuparse das Xuntas de Defensa. En xaneiro de 1922, o ministro de Guerra, de novo Juan de la Cierva, transformounas en meras \u00abcomisi\u00f3ns informativas\u00bb integradas no seu ministerio, a\u00ednda que para conseguir que o rei asinase o decreto o goberno tivo que empregarse a fondo, presentando incluso a dimisi\u00f3n \u2014o rei manifestara as s\u00faas \"d\u00fabidas\" sobre a oportunidade da medida e mantivera contactos cos coroneis xefes das Xuntas\u2014. O goberno de Maura aguilloado pola \u00abcuesti\u00f3n das responsabilidades\u00bb do desastre de Annual durou s\u00f3 oito meses e en marzo de 1922 foi substitu\u00eddo por un goberno conservador presidido por Jos\u00e9 S\u00e1nchez Guerra.\nO goberno de S\u00e1nchez Guerra intentou facer fronte ao crecente intervencionismo militar e prop\u00faxose someter as Xuntas de Defensa, chamadas, daquela, \"comisi\u00f3ns informativas\", contando esta vez coa colaboraci\u00f3n do rei. En xu\u00f1o de 1922, nunha reuni\u00f3n cos militares da gornici\u00f3n de Barcelona, Afonso XIII criticou as Xuntas, polo que pasou de ser considerado por elas coma un opo\u00f1ente, en troques dun aliado, como era considerado at\u00e9 ent\u00f3n \u2014a cambio recibiu sinais de apoio por parte dos militares \"africanistas\" destinados no Protectorado\u2014. O rei, dixera:\nO goberno manifestou nas Cortes que apoiaba as palabras do monarca. Ante a petici\u00f3n formulada polo deputado independente Augusto Barcia de que fosen disoltas as Xuntas, o presidente contestou que \u00abxamais aplaud\u00edn nin atopei acertado, no que tivo de ilex\u00edtima, a actuaci\u00f3n desas chamadas Xuntas; nin antes, nin despois, nin agora\u00bb, asegurando a continuaci\u00f3n que de situarse \u00e1 marxe da lei, o goberno actuar\u00eda. Os deputados reformistas, republicanos e socialistas criticaron a intervenci\u00f3n do rei por excederse do seu papel constitucional, lembrando ademais o apoio que dera \u00e1s Xuntas no pasado, e tam\u00e9n reprocharon ao goberno que se amparase no monarca para expresar a s\u00faa opini\u00f3n sobre o tema.\nFinalmente as Cortes aprobaron en novembro de 1922 unha lei que establec\u00eda a disoluci\u00f3n das \"comisi\u00f3ns informativas\" (novo nome das Xuntas de Defensa) e as normas que se deb\u00edan seguir para os ascensos por m\u00e9ritos de guerra, atendendo as\u00ed unha das s\u00faas reivindicaci\u00f3ns. Desta xeito, restableceuse a unidade do oficiais \"Ex\u00e9rcito de \u00c1frica\" e os \"Xunteiros\" do Ex\u00e9rcito espa\u00f1ol."}
{"id": "494809", "revid": "98629", "url": "https://gl.wikipedia.org/wiki?curid=494809", "title": "Nikolett Gallusz", "text": "Nikolett Gallusz, nada en Budapest o 11 de setembro de 1974, \u00e9 unha cantante e actriz h\u00fangara, membro do grupo musical Club 54.\nTraxectoria.\nFilla dun pianista de jazz e dunha cantante, viviu no Canad\u00e1 ata 1980 ao se divorciaren seus pais e volver coa nai a Hungr\u00eda. Completou os estudos en institutos do Xap\u00f3n e Australia. Licencouse na Facultade de Teatro e Ciencias Cinematogr\u00e1ficas en 2001 e logo traballou no teatro, formando parte da compa\u00f1\u00eda do Teatro Mad\u00e1ch. F\u00edxose c\u00e9lebre en 2002 ao participar na versi\u00f3n h\u00fangara do anuncio de Media Markt, identific\u00e1ndose o lema da campa\u00f1a, \"Mert h\u00fclye az\u00e9rt nem vagyok\" (\"Porque non son parva\"), con ela. En 2004 formou con Juh\u00e1sz Attila e N\u00e9meth G\u00e1bor o grupo musical Club 54."}
{"id": "494810", "revid": "98629", "url": "https://gl.wikipedia.org/wiki?curid=494810", "title": "Mungau Dain", "text": "Mungau Dain, nado en 1994 e finado o 5 de xaneiro de 2019, foi un actor de Vanuatu que protagonizou o filme de 2015 \"Tanna,\" coproducido entre Vanuatu e Australia. Dain, quen nunca antes actuara, actuou no filme a car\u00f3n de Marie Wawa, e outros actores non profesionais. \"Tanna\", que se basea nunha historia real sobre unha parella de Vanuatu da d\u00e9cada de 1980 que cometeu suicidio despois de que as s\u00faas familias rexeitaran o seu matrimonio. O filme ga\u00f1ou o premio da Audiencia Pietro Barzisa na 72\u00aa edici\u00f3n do Festival Internacional de Cinema de Venecia en 2015 e foi nomeado \u00f3 \u00d3scar \u00f3 mellor filme en lingua non inglesa na 89\u00aa edici\u00f3n dos premios no ano 2017. Dain, que nunca antes traballara nun filme, viaxou internacionalmente para apoiar a promoci\u00f3n do filme en Australia, Os \u00c1nxeles e Venecia."}
{"id": "494812", "revid": "23204", "url": "https://gl.wikipedia.org/wiki?curid=494812", "title": "Ad Astra (filme)", "text": "Ad Astra \u00e9 un filme estadounidense de 2019 producido, coescrito e dirixido por James Gray. Est\u00e1 protagonizado por Brad Pitt, Tommy Lee Jones, Ruth Negga, Liv Tyler e Donald Sutherland, e conta a historia dun astronauta que vai a espazo na procura do seu pai perdido, cuxo experimento ameaza o Sistema Solar.\nO proxecto foi anunciado a comezos de 2016, con Gray declarando que quer\u00eda facer \"a representaci\u00f3n m\u00e1is realista dunha viaxe espacial que xamais fose feita nun filme\". Pitt asinou como protagonista en abril de 2017 e o resto do elenco uniuse a finais dese ano. A rodaxe comezou nos \u00c1nxeles no mes de agosto, durando at\u00e9 outubro.\n\"Ad Astra\" estreouse no Festival Internacional de Cinema de Venecia o 29 de agosto de 2019, e nos cinemas dos Estados Unidos o 20 de setembro de 2019 a trav\u00e9s de 20th Century Fox. Recibiu valoraci\u00f3ns postivas por parte da cr\u00edtica, que eloxiou a interpretaci\u00f3n de Pitt e os efectos visuais, recadando 133 mill\u00f3ns en todo o mundo sobre un orzamento de 80\u2013100 mill\u00f3ns de d\u00f3lares. Na 92\u00aa edici\u00f3n dos \u00d3scar, o filme foi nomeado \u00f3 mellor son."}
{"id": "494813", "revid": "98629", "url": "https://gl.wikipedia.org/wiki?curid=494813", "title": "Antonio Candido", "text": "Antonio Candido de Mello e Souza, nado no R\u00edo de Xaneiro o 24 de xullo de 1918 e finado en S\u00e3o Paulo o 12 de maio de 2017, foi un soci\u00f3logo, cr\u00edtico literario e profesor universitario brasileiro. Foi Premio Cam\u00f5es en 1998.\nTraxectoria.\nFillo do m\u00e9dico Aristides Candido de Mello e Souza e de Clarisse Tolentino de Mello e Souza, pasou a infancia entre os l\u00edmites xeogr\u00e1ficos e culturais de Minas Xerais e S\u00e3o Paulo (C\u00e1ssia, Pozos de Caldas e San Jo\u00e3o da Boa Vista), para fixarse na cidade S\u00e3o Paulo en 1937.\nIngresou na Facultade de Dereito e na Facultade de Filosof\u00eda, Letras e Ciencias Humanas da Universidade de S\u00e3o Paulo en 1939, abandonando a primeira o quinto ano e gradu\u00e1ndose en Ciencias Sociais en 1942.\nEstudoso da literatura brasileira e estranxeira, \u00e9 autor dunha obra cr\u00edtica extensa, respectada nas principais universidades do Brasil. \u00c1 actividade de cr\u00edtico literario sumouse a actividade acad\u00e9mica, como profesor da Facultade de Filosof\u00eda, Letras e Ciencias Humanas da Universidade de S\u00e3o Paulo (USP), onde, entre outros feitos, introduciu, en 1962, a literatura comparada, transformando a disciplina de Teor\u00eda Literaria en Teor\u00eda Literaria e Literatura Comparada. Foi tam\u00e9n profesor em\u00e9rito da USP e da Universidade Estadual Paulista (UNESP), e doutor \"honoris causa\" da Universidade Estadual de Campinas (Unicamp) e da Universidade da Rep\u00fablica do Uruguai (2005).\nIniciou s\u00faa carreira como cr\u00edtico na revista \"Clima\" (1941-1944), xuntamente con Paulo Em\u00edlio Salles Gomes, Alfredo Mesquita, D\u00e9cio de Almeida Prado, Gilda Rocha de Mello e Souza (filla dun primo de M\u00e1rio de Andrade), con quen acabou casando, e outros.\n\u00c9 considerado un dos grandes expo\u00f1entes da cr\u00edtica literaria brasileira polo feito das s\u00faas obras se teren tornado base esencial para o debate da formaci\u00f3n literaria nacional asociada a unha construci\u00f3n sociol\u00f3gica e ao humanismo. De m\u00e9todo dial\u00e9tico, comparatista e sociol\u00f3gico, anticipou a interdisciplinaridade para entender a literatura como expresi\u00f3n da cultura brasileira. Como militante pol\u00edtico, foi un dos varios precursores do socialismo democr\u00e1tico no Brasil.\nA s\u00faa idealizaci\u00f3n do \"Suplemento Literario\", en 1956, caderno de cr\u00edtica anexo ao xornal \"O Estado de S. Paulo\", at\u00e9 1966, contando con colaboraci\u00f3n de Paulo Em\u00edlio Salles Gomes, Wilson Martins, do propio Antonio Candido e outros, \u00e9 visto como marco do pensamento cr\u00edtico brasileiro. A s\u00faa obra m\u00e1is influente, \"Forma\u00e7\u00e3o da Literatura Brasileira\", foi lanzada en 1959. Estreitou relaci\u00f3ns e amizades con polo menos d\u00faas das grandes xeraci\u00f3ns de importantes escritores brasileiros, como Oswald de Andrade, Guimar\u00e3es Rosa, Graciliano Ramos, dos cales escribiu tam\u00e9n recensi\u00f3ns, estudos e cr\u00edticas referenciais para o entendemento das s\u00faas obras.\nTraxectoria pol\u00edtica.\nParalelo \u00e1s actividades literarias, Candido militou no Partido Socialista Brasileiro e participou do Grupo Radical de Acci\u00f3n Popular, integrado tam\u00e9n por Paulo Em\u00edlio Salles Gomes, Germinal Feij\u00f3, Paulo Zingg e Ant\u00f4nio Costa Correia, editando un xornal clandestino, de oposici\u00f3n ao goberno ditatorial de Get\u00falio Vargas, chamado \"Resistencia\". Antonio Candido axuda a consolidar a \"Uni\u00f3n Democr\u00e1tica Socialista\" (UDS). Coa disoluci\u00f3n desta \u00faltima, adhire \u00e1 Esquerda Democr\u00e1tica, que en 1947 se funde cos remantes en \"UDS\", para formar o Partido Socialista Brasileiro (PSB). Foi demandante a deputado estadual por esa sigla, na cal ocupou o cargo de dirixente da secci\u00f3n paulista e militou at\u00e9 1954. Posteriormente, participou do proceso de fundaci\u00f3n do Partido dos Traballadores, onde, entre outras funci\u00f3ns, foi Presidente do 1\u00ba Consello Curador da Fundaci\u00f3n Wilson Pinheiro, fundaci\u00f3n de apoio partidaria institu\u00edda polo PT en 1981, antecesora da Fundaci\u00f3n Perseu Abramo. Foi afiliado ao PT at\u00e9 s\u00faa morte, apoiando a candidatura de Dilma Rousseff en 2010.\nTraxectoria acad\u00e9mica.\nEn 1942 ingresou no corpo docente da Universidade de S\u00e3o Paulo (USP) como asistente de ensino do profesor Fernando de Azevedo, na cadeira de Sociolox\u00eda II, onde foi compa\u00f1eiro de Florestan Fernandes. A partir de 1943 pasou a colaborar co xornal \"Folha da Manh\u00e3\", en que escribiu diversos artigos e destacou os primeiros libros de Jo\u00e3o Cabral de Melo Neto e Clarice Lispector.\nEn 1945, obtivo o t\u00edtulo de libre-docente coa tese \"Introdu\u00e7\u00e3o ao M\u00e9todo Cr\u00edtico de S\u00edlvio Romero\" e, en 1954, o grao de doutor en Ciencias Sociais coa tese \"Parceiros do Rio Bonito\", a\u00ednda hoxe un marco nos estudos brasileiros sobre sociedades tradicionais. Entre 1958 e 1960 foi profesor de literatura brasileira na Facultade de Filosof\u00eda, Ciencias e Letras de Assis, hoxe integrada \u00e1 Universidade Estadual Paulista.\nEn 1961 regresou \u00e1 USP e, a partir de 1974, t\u00f3rnase profesor-titular de Teor\u00eda Literaria e Literatura Comparada da Facultade de Filosof\u00eda, Letras e Ciencias Humanas (as\u00ed denominada a partir de 1970) da USP, sendo respons\u00e1bel pola formaci\u00f3n de gran parte da intelectualidade nacional, directa ou indirectamente. Entre os seus disc\u00edpulos est\u00e1n Ant\u00f4nio L\u00e1zaro de Almeida Prado, Fernando Henrique Cardoso, Roberto Schwarz, Davi Arrigucci Jr., Walnice Nogueira Galv\u00e3o, Jo\u00e3o Luiz Lafet\u00e1, Ant\u00f4nio Arnoni Prado e Ant\u00f4nio Luiz Cagnin entre outros.\nXubilouse en 1978, por\u00e9n mant\u00edvose a\u00ednda como profesor do curso de posgrao at\u00e9 1992, ano en que orientou a \u00faltima tese, a do cr\u00edtico mexicano Jorge Ruedas de La Serna e cr\u00edtico atuante non s\u00f3 na vida literaria, como tam\u00e9n na pol\u00edtica, sendo un dos fundadores do Partido dos Traballadores. Recibiu o Premio Cam\u00f5es en 1998.\nAntonio Candido foi o primeiro brasileiro a recibir o Premio Internacional Alfonso Reyes, un dos m\u00e1is importantes da Am\u00e9rica Latina. Foi o 8 de outubro de 2005, en Monterrey, a cidade natal de Reyes. Escritores como Borges, Carpentier, Malraux, Octavio Paz, Harold Bloom figuran entre os premiados.\nVida persoal.\nAntonio Candido fcasou con Gilda de Mello e Souza, profesora de Est\u00e9tica no Departamento de Filosof\u00eda da Facultade de Filosof\u00eda, Letras e Ciencias Humanas da Universidade de S\u00e3o Paulo. Falecida o 25 de decembro de 2005, Gilda era filla dun primo do escritor M\u00e1rio de Andrade, con quen conviviu na mesma casa por 12 anos e cuxa obra ela estudou, especialmente en \"O Tupi\" e o \"Ala\u00fade\". Candido deixou tres fillas: Ana Lu\u00edsa e as tam\u00e9n profesoras de Historia da USP, Laura de Mello e Souza e Marina de Mello e Souza.\nMesmo discreto, xubilado e afastado da vida social e acad\u00e9mica, era frecuentemente requirido por alumnos e instituci\u00f3ns, por conta da s\u00faa erudici\u00f3n.\nMorte.\nAntonio Candido morreu o 12 de maio de 2017, en S\u00e3o Paulo, no transcurso dunha hernia de hiato inoper\u00e1bel."}
{"id": "494815", "revid": "72012", "url": "https://gl.wikipedia.org/wiki?curid=494815", "title": "Gato do deserto", "text": ""}
{"id": "494817", "revid": "85894", "url": "https://gl.wikipedia.org/wiki?curid=494817", "title": "Raimundo Rodr\u00edguez Neira", "text": "Raimundo Rodr\u00edguez Neira, nado na Coru\u00f1a e finado en Mar\u00edn o 14 de agosto de 1936, foi un xastre, m\u00fasico e pol\u00edtico galego.\nTraxectoria.\nM\u00fasico que tocaba o bombardino na banda de m\u00fasica municipal de Pontevedra. Tras o golpe de Estado do 18 de xullo de 1936, o 13 de agosto dese ano Bruno Schweiger e mais un falanxista pontevedr\u00e9s pres\u00e9nt\u00e1ronse na r\u00faa Don Filiberto busc\u00e1ndoo; como non se atopaba nesa casa, dirix\u00edronse ao bar Capacho, onde resid\u00eda. Raimundo negouse a subir ao coche e fuxiu, dispar\u00e1ronlle, pediu protecci\u00f3n inutilmente a unha parella de gardas de asalto que fac\u00edan garda en Correos. Tras ser detido e levado en coche, foi paseado na Cruz de Maceira (en San Tom\u00e9 de Pi\u00f1eiro, na estrada entre Mar\u00edn e Moa\u00f1a, case no l\u00edmite administrativo entre os dous concellos), sitio habitual de actuaci\u00f3n das patrullas represoras. O seu cad\u00e1ver apareceu ao d\u00eda seguinte en Mar\u00edn cun tiro na caluga.\nVida persoal.\nCasou en Pontevedra con Aniceta Cabado en xaneiro de 1912."}
{"id": "494818", "revid": "98629", "url": "https://gl.wikipedia.org/wiki?curid=494818", "title": "Kawaii", "text": " \u00e9 un adxectivo xapon\u00e9s que pode ser traducido ao galego como 'bonito' ou 'tenro'. Esta palabra ten cabida dentro da cultura popular xaponesa, no entretemento, na moda, na comida, xoguetes, aparencia, conduta e h\u00e1bitos persoais.\nOs xaponeses utilizan a tenrura nunha gran variedade de casos e situaci\u00f3ns onde, noutras culturas, poden ser consideradas incongruentemente infant\u00eds ou fr\u00edvolas (por exemplo, en publicaci\u00f3ns gobernamentais, en avisos do servizo p\u00fablico, nun ambiente de negocios, na publicidade militar, en medios de transporte, entre outros).\nEtimolox\u00eda.\nA palabra \"kawaii\" escr\u00edbese con dous kanjis: \u53ef, que se le \"ka\" segundo a lectura on'yomi e cuxo significado \u00e9 'tolerable', 'pasable' ou 'posible'; e \u611b, que se le \"ai\" segundo a lectura \"on'yomi\" e cuxo significado \u00e9 'amor'. Ao unir ambos ideogramas, a lectura do segundo kanji cambia a \"wai\" para evitar o efecto fon\u00e9tico de pronunciar d\u00faas as seguidas (\"ka-ai\"), son que non \u00e9 com\u00fan no idioma xapon\u00e9s. O \u00faltimo car\u00e1cter \u00e9 o hiragana \u3044 (\"i\"), que fai distinci\u00f3n a un dos dous tipos de desinencia dos adxectivos xaponeses (adxectivos terminados en \u3044 e adxectivos terminados en \u306a).\nTam\u00e9n o termo \u53ef\u611b\u3044 ten unha lectura alternativa, pero obsoleta e arcaica, \"kawayui\". De igual maneira existen palabras en xapon\u00e9s que se derivan da voz \"kawaii\": , un adxectivo que se pode traducir como 'adorable' ou 'doce'; , un verbo que se traduce como 'namorarse' ou 'encantarse' ou , unha palabra que describe o \u201cencanto dun neno inocente\u201d.\nNo xapon\u00e9s antigo describ\u00edase a tenrura co termo que ten o mesmo significado que a palabra \"kawaii\".\nHistoria.\nAnteriormente, o termo kawaii us\u00e1base s\u00f3 para describir a tenrura dun beb\u00e9 ou dun animal, cousas que son consideradas como \"autenticamente kawaii\". Pero, na actualidade, o uso ampliouse a calquera tipo de cousas. O fen\u00f3meno do \"kawaii\" presentouse por primeira vez durante a d\u00e9cada de 1960 coa aparici\u00f3n de xoguetes en forma de animais de peluche. Cara a 1967, apareceu no mercado xapon\u00e9s a boneca Licca-chan, cuxa aparencia tenra captaba a atenci\u00f3n das nenas.\nO termo comezou a ter aceptaci\u00f3n entre os adultos durante a d\u00e9cada de 1980. Anteriormente, a norma social no Xap\u00f3n entre os adultos era ser e actuar de maneira madura, para concentrarse na produtividade econ\u00f3mica do pa\u00eds. Cando Xap\u00f3n alcanzou a cima dese obxectivo, a presi\u00f3n social de actuar con madurez deixou de ter efecto. As mulleres foron as que usaron o termo por primeira vez de maneira limitada para referirse a calquera cousa bonita.\nOs adultos comezaron a desinhibirse co termo \"kawaii\" coa aparici\u00f3n dos \"nameneko\" na d\u00e9cada de 1980: Un fen\u00f3meno que mostraba a gatos vestidos como v\u00e1ndalos \"b\u014ds\u014dzoku\" (banda de motociclistas, xeralmente adolescentes maiores, que viaxan polas estradas ignorando as regras de tr\u00e1nsito). Debido a que moitas mulleres consideraban aos \"bosozoku\" como atractivos, e \u00e1 asociaci\u00f3n dos gatos, o fen\u00f3meno \"nameneko\" xerou un sentimento com\u00fan de tenrura e graciosidade. Aos poucos os homes tam\u00e9n comezaron a empregar ese termo nunha situaci\u00f3n similar.\nCara a 1983 e 1984, a esencia do \"kawaii\" comezou a ter maior aceptaci\u00f3n. Revistas femininas, e logo revistas masculinas, centr\u00e1ronse en destacar o papel do home que deb\u00eda asumir o que a s\u00faa parella quer\u00eda. Iso implicaba que o home deb\u00eda considerar que todo o \"kawaii\" era importante. Entre as mulleres novas universitarias e recentemente empregadas era com\u00fan que se expresasen con tres frases de moda: , e . Eran co\u00f1ecidas humor\u00edsticamente como as . A cotidianeidade da palabra \"Kawaii\"! chegou a un extremo en que unha universidade feminina en Tokio tentou prohibir o uso da palabra no campus.\nTam\u00e9n durante a d\u00e9cada de 1980 xurdiu unha das principais iconas do \"kawaii\": \"Hello Kitty\". Pertencente \u00e1 compa\u00f1\u00eda Sanrio, era unha pequena gati\u00f1a que fora creada orixinalmente en 1974, aparecendo en diversos produtos para nenas a partir de 1975, e que tivera unha fugaz popularidade que durou at\u00e9 1977. A principal raz\u00f3n da s\u00faa ca\u00edda era que sempre aparec\u00eda coa mesma postura: de fronte, co corpo cara aos dous lados, as pernas de lado e perfilada con li\u00f1as grosas. Cara a 1980 foi reinventada cambiando o seu dese\u00f1o, coa axuda das suxesti\u00f3ns das nenas e mozas que eran as principais clientes. Foi debuxada sen as li\u00f1as grosas para darlle un aspecto m\u00e1is suave e vari\u00f3uselle a s\u00faa postura. Cara 1985, Hello Kitty apareceu abrazando a un oso de peluche e tivo un grande \u00e9xito. Nos anos seguintes os clientes esixiron un aspecto m\u00e1is maduro \u00e1 gati\u00f1a, aparecendo unha versi\u00f3n en tons branco e negro e indicando que as fan\u00e1ticas de Hello Kitty segu\u00edan sendo fieis co paso do tempo.\nA partir da experiencia de Hello Kitty, o \"kawaii\" adquiriu unha connotaci\u00f3n comercial m\u00e1is destacable durante o resto da d\u00e9cada de 1980. As empresas comezan a crear produtos con dese\u00f1os que tivesen en certo xeito un grao de tenrura e encanto. Non importaba en que tipo de produto, xa f\u00f3ra en xoguetes, aparellos electr\u00f3nicos ou inclusive en coches. Por exemplo, en 1987 lanzouse o Nissan Be-1, e tivo grandes vendas debido \u00e1 s\u00faa est\u00e9tica \"kawaii\", cun aspecto curvil\u00edneo.\nCara \u00e1 d\u00e9cada de 1990, ocorreu un cambio interesante. As empresas que presentaban produtos con caracter\u00edsticas \"kawaii\" quedaron sen ideas. O \"kawaii\" ser\u00eda retomado polos \"otaku\" (fan\u00e1ticos do \"anime\", os videoxogos e dos \u00eddolos musicais). Para os \"otaku\", calquera cousa considerada \"kawaii\" era seguida polo p\u00fablico coas mesmas ideas. Dentro da cultura \"otaku\" redefiniuse e ramificouse o que \u00e9 \"kawaii\". Unha persoa com\u00fan pode considerar unha cousa como \u201cgraciosa\u201d, pero un \"otaku\" descr\u00edbea como \"kawaii\". Con todo, para algo que comunmente se pode considerar como \"kawaii\" (bonito), un \"otaku\" descr\u00edbeo con outro termo: \"mo\u00e9\".\n describe a euforia que lle inspira un personaxe animado favorito ou os \u00eddolos musicais. Esta euforia x\u00e9ralle un sentimento de valoraci\u00f3n, oposto ao sentimento de relaxaci\u00f3n e tenrura que causa sobre algo tradicionalmente \"kawaii\". Tal como o seu sentido literal, o moe~ expresa un sentimento de adoraci\u00f3n que \u201cbrota dende dentro\u201d.\nA percepci\u00f3n do \"kawaii\" tivo nos anos m\u00e1is recentes unha presenza en todas as instancias, inclusive na gobernamental. En 2006, o Primeiro ministro Shinz\u014d Abe, ao asumir o cargo, describiu a s\u00faa visi\u00f3n do Xap\u00f3n como \u00abun pa\u00eds fermoso\u00bb a trav\u00e9s de catro principios: un pa\u00eds que valora a s\u00faa cultura, tradici\u00f3ns, medio ambiente e historia; un pa\u00eds que se basea nunha sociedade libre que respecta a disciplina e que ten dignidade; un pa\u00eds que contin\u00faa posu\u00edndo a vitalidade necesaria para crecer cara ao futuro; e un pa\u00eds que \u00e9 digno de confianza, respectado e amado no mundo, e que demostra capacidade de liderado.\nO 26 de febreiro de 2009, o Ministerio de Asuntos Exteriores do Xap\u00f3n designou a tres representantes da cultura popular xaponesa (unha representante da moda lolita, unha representante da moda de Harajuku e unha representante da moda escolar xaponesa) como \"Embaixadoras \"Kawaii\"\" co fin de expor ao mundo esta tendencia.\nTipos de \"kawaii\".\nDentro da contorna sobre o que \u00e9 \"kawaii\", existen varios tipos de sensaci\u00f3ns xeradas polos seguintes obxectos:\nPrevalencia.\nNo Xap\u00f3n, p\u00f3dense atopar numerosos obxectos e elementos caracterizados como \"kawaii\", desde as grandes compa\u00f1\u00edas at\u00e9 as pequenas tendas; desde as oficinas gobernamentais nacionais at\u00e9 as oficinas locais. Diversas compa\u00f1\u00edas, grandes e pequenas, te\u00f1en tenras mascotas que presentan os seus produtos e servizos \u00f3 p\u00fablico:\nA mercador\u00eda \"kawaii\" \u00e9 extremadamente popular no Xap\u00f3n. Os dous fabricantes m\u00e1is grandes desas mercador\u00edas son Sanrio (fabricantes de \"Hello Kitty\") e San-X (fabricantes de \"Rilakkuma\", \"Kogepan\" e \"Nyan Nyan Nyanko\"). Este tipo de produtos \u00e9 exitoso tanto para o p\u00fablico infantil como para o adulto.\nUnha das aplicaci\u00f3ns m\u00e1is sobresa\u00edntes do \"kawaii\" \u00e9 na descrici\u00f3n espec\u00edfica do sentido da moda dun individuo, e xeralmente incl\u00faen roupa que aparenta ser infantil, ou roupa que acent\u00faa a tenrura da persoa que a viste. Dist\u00ednguense (non sempre) roupas con volantes e cores pasteis, e entre os accesorios incl\u00faense xoguetes ou bolsos con dese\u00f1os de personaxes de anime.\nPercepci\u00f3n no Xap\u00f3n.\nSendo un fen\u00f3meno cultural, o concepto de \"kawaii\" aceptouse no Xap\u00f3n, integr\u00e1ndose como parte da cultura xaponesa e da identidade nacional. Para os xaponeses adultos, dicir \"kawaii\" \u00e9 dicir un termo moi \u00fatil. Unha palabra pr\u00e1ctica que se pode usar en diferentes situaci\u00f3ns porque o seu significado ten moitas aplicaci\u00f3ns: desde emitir unha opini\u00f3n simple cara aos valores est\u00e9ticos e \u00e1 s\u00faa vez simpatizar coa persoa e desexarlle boa sorte. Para os adultos xaponeses, a maior prioridade \u00e9 que as relaci\u00f3ns persoais fl\u00faan ben, e para alcanzar este obxectivo, a palabra \"kawaii\" \u00e9 un instrumento perfecto.\nPara Tomoyuki Sugiyama, autor de \u201cCool Japan\u201d, a \u201ctenrura\u201d est\u00e1 arraigada na cultura de harmon\u00eda e amor no Xap\u00f3n. Pola s\u00faa banda, Nobuyoshi Kurita, un profesor de sociolox\u00eda na Universidade Musashi en Tokio, declara que a \u201ctenrura\u201d \u00e9 un \u201ctermo m\u00e1xico\u201d que comprende calquera cousa que sexa aceptable e desexable no Xap\u00f3n. \"Kawaii\" \u00e9 unha palabra que non ten l\u00f3xica, que s\u00f3 describe que o obxecto a considerar \u00e9 \u201ctenro\u201d e diso non se espera ningunha obxecci\u00f3n. Contrario a calquera outra apreciaci\u00f3n que lle dea relevancia ou sentido (por exemplo, que sexa \u201cfermoso\u201d) posiblemente xere algunha obxecci\u00f3n ou contradici\u00f3n.\nPor outra banda existen sectores conservadores, esc\u00e9pticos da tenrura, que consideran que o \"kawaii\" \u00e9 un s\u00edntoma dunha mentalidade infantil. En particular, Hiroto Murasawa, profesora de beleza e cultura na Universidade Feminina Shoin de Osaka, declara que a tenrura \u00e9 \u00abunha mentalidade que ensina a non valerse por si mesmos\u2026 \u00e1s persoas que elixen destacarse caendo a cach\u00f3n\u00bb. Tam\u00e9n hai cr\u00edticas sobre a obsesi\u00f3n e esaxeraci\u00f3n do \"kawaii\", desvirtuando a real natureza das cousas.\nInfluencias noutras culturas.\nNas culturas asi\u00e1ticas e na cultura occidental, a palabra \"kawaii\" tivo cabida como un pr\u00e9stamo achegado polos fan\u00e1ticos da cultura popular xaponesa a\u00ednda que no contexto equivocado e tivo un uso case exclusivo dentro da cultura \"otaku\" a nivel mundial. A cantante estadounidense Gwen Stefani mostrou de maneira breve acerca do \"kawaii\" no seu v\u00eddeo musical \"Hollaback Girl\".\nOs produtos e mercador\u00eda \"kawaii\" tam\u00e9n se volveron populares nalgunhas partes de Asia Oriental, como na China, Hong Kong, Taiw\u00e1n e Singapur. Os produtos da marca \"Sanrio\" (en especial \"Hello Kitty\") tam\u00e9n se volveron moi populares a nivel mundial."}
{"id": "494819", "revid": "7523", "url": "https://gl.wikipedia.org/wiki?curid=494819", "title": "A.C. Siena", "text": ""}
{"id": "494821", "revid": "98629", "url": "https://gl.wikipedia.org/wiki?curid=494821", "title": "Antonio Conte", "text": "Antonio Conte, nado en Lecce o 31 de xullo de 1969, \u00e9 un exfutbolista e actual adestrador italiano. Xogaba de centrocampista defensivo e foi internacional coa selecci\u00f3n italiana. \nPalmar\u00e9s.\nXogador.\nJuventus\nAdestrador.\nBari\nJuventus\nChelsea\nInter de Mil\u00e1n"}
{"id": "494825", "revid": "25871", "url": "https://gl.wikipedia.org/wiki?curid=494825", "title": "Deserto de Karakum", "text": "O deserto de Karakum, tam\u00e9n chamado Karakum, Kara-Kum ou Gara Gum (en ; en ) est\u00e1 situado en Asia Central, ocupando a maior parte de Turcomenist\u00e1n (un 70% da s\u00faa superficie, uns 350 000\u00a0km\u00b2).\nO seu nome significa en lingua turcom\u00e1 \"area negra\".\nXeograf\u00eda.\nA s\u00faa extensi\u00f3n \u00e9 duns 284\u00a0900\u00a0km\u00b2, o que fai del o d\u00e9cimo deserto m\u00e1is grande do mundo, e o m\u00e1is importante de Turcomenist\u00e1n e de toda a Asia Central.\nO deserto est\u00e9ndese desde a meseta Ustyurt ao norte, at\u00e9 o r\u00edo Amu Daria ao leste, os montes Kopet-Dag ao sur, e o mar de Aral e case at\u00e9 o mar Caspio ao oeste.\nA\u00ednda que o mar de Aral Norte est\u00e1 a aumentar actualmente, o mar de Aral do Sur segue diminu\u00edndo, ampliando as\u00ed o tama\u00f1o do deserto.\nEst\u00e1 formado en gran parte por grandes extensi\u00f3s de arxila e dunas onduladas, e caracter\u00edzase pola formaci\u00f3n de \"takyrs\", que son grandes cuncas rodeadas de dunas.\nEn xeral o seu solo carece de vexetaci\u00f3n, por\u00e9n, as s\u00faas duras condici\u00f3ns clim\u00e1ticas permiten o crecemento de certas especies de arbustos esteparios do x\u00e9nero \"Haloxylon\", e algunhas variedades de plantas con flores desenv\u00f3lvense en \u00e1reas limitadas da rexi\u00f3n, principalmente ao sueste.\nNo seu centro, preto da aldea de Darvaza, \u00e1brese o chan do deserto formando unha depresi\u00f3n topogr\u00e1fica chamada \"pozo de Darvaza\", \"porta do Inferno\" ou \"cr\u00e1ter de Darvaza\". \u00c9 un cr\u00e1ter no que xorde gas natural, que leva ardendo desde 1971, e \u00e9 unha das principais atracci\u00f3ns tur\u00edsticas do deserto, con centos de visitantes que al\u00ed chegan cada ano.\nA poboaci\u00f3n no deserto \u00e9 escasa, cunha media de 2,5 hab./km\u00b2. As precipitaci\u00f3ns tam\u00e9n son moi escasas, oscilando entre os 70 e os 150\u00a0mm ao ano."}
{"id": "494826", "revid": "72012", "url": "https://gl.wikipedia.org/wiki?curid=494826", "title": "Karakum", "text": ""}
{"id": "494827", "revid": "72012", "url": "https://gl.wikipedia.org/wiki?curid=494827", "title": "Cr\u00e1ter de Darvaza", "text": ""}
{"id": "494831", "revid": "72012", "url": "https://gl.wikipedia.org/wiki?curid=494831", "title": "Cariofilales", "text": ""}
{"id": "494833", "revid": "98629", "url": "https://gl.wikipedia.org/wiki?curid=494833", "title": "Bruno Schweiger", "text": "Jos\u00e9 Bruno Schweiger Damboech, nado en M\u00fanic, foi un enxe\u00f1eiro e pol\u00edtico alem\u00e1n residente en Galicia.\nTraxectoria.\nViv\u00eda en Mar\u00edn onde traballaba de enxe\u00f1eiro. Co seu irm\u00e1n Juan eran contratistas de obras p\u00fablicas. Tras o golpe de Estado do 18 de xullo de 1936 foi xefe da Centuria de Zapadores de Falange de Mar\u00edn. Participou na represi\u00f3n dos republicanos da comarca de Pontevedra, sendo o xefe das brigadas de falanxistas que act\u00faan en Mar\u00edn, Cangas e Moa\u00f1a. Participou nas execuci\u00f3ns de Raimundo Rodr\u00edguez Neira e Carmen Pesqueira. A primeira falanxe de Zapadores de Mar\u00edn incorporuse \u00e1 fronte de Asturias en novembro de 1936 e en xaneiro de 1937 sum\u00f3uselle outra falanxe, quedando formada a 1\u00aa Centuria de Zapadores de Falange Espa\u00f1ola Tradicionalista y de las JONS de Mar\u00edn da que Bruno Schweiger foi o xefe. O 21 de febreiro de 1937 foi ferido gravemente, polo que se lle concedeu a \"Medalla de Sufrimientos por la Patria\" un ano despois. Logo de rematada a guerra foi vivir a Vigo.\nVida persoal.\nCasou con B\u00e1rbara Schaffer Meister, que finou en Lugo o 15 de xullo de 1941, e foi pai de Elisabeta e Mar\u00eda Asunci\u00f3n Beatriz Schweiger."}
{"id": "494834", "revid": "1888", "url": "https://gl.wikipedia.org/wiki?curid=494834", "title": "Jos\u00e9 Bruno Schweiger Damboech", "text": ""}
{"id": "494835", "revid": "98629", "url": "https://gl.wikipedia.org/wiki?curid=494835", "title": "Haloxylon", "text": "Haloxylon \u00e9 un x\u00e9nero de plantas anxiospermas da orde das cariofilales e da familia das amarant\u00e1ceas.\nComprende 25 especies descritas, propias de Espa\u00f1a, norte de \u00c1frica e Asia central e oriental (Mongolia e a China), pero destas, s\u00f3 7 son acaceptadas actualmente.\nTaxonom\u00eda.\nDescrici\u00f3n.\nO x\u00e9nero foi descrito en 1851 polo bot\u00e1nico xermano-ruso Alexander von Bunge e publicado en \"Botanical Journal of the Linnean Society\" 75 (4): 366.\nA especie tipo \u00e9 \"Haloxylon ammodendron\" (C.A.Mey.) Bunge ex Fenzl.\nEtimolox\u00eda.\nO nome cient\u00edfico \"Haloxylon\" est\u00e1 formado polos elementos do lat\u00edn cient\u00edfico \"halo-\" e \"-xylon\", derivados das voces do grego antigo \u1f05\u03bb\u03c2 \"h\u00e1ls\", \"sal\" e \u03be\u03cd\u03bb\u03bf\u03bd \"x\u00fdlon\", \"madeira\". Literalmente: \"as \u00e1rbores do sal\", que se refire tanto aos lugares de crecemento destas plantas, a mi\u00fado salgados, as\u00ed como \u00e1 acumulaci\u00f3n de sal nelas.\nEspecies aceptadas.\nA continuaci\u00f3n relaci\u00f3nase unha lista das especies do x\u00e9nero \"Haloxylon\" aceptadas at\u00e9 xu\u00f1o de 2014, ordenadas alfabeticamente e indicando para cada unha o nome binomial seguido do autor, abreviado segundo as convenci\u00f3ns e usos habituais.\nCaracter\u00edsticas.\nSon pequenas \u00e1rbores ou arbustos con caules articulados, fr\u00e1xiles, e follas opostas reducidas. As flores nacen en p\u00f3las curtas na parte inferior das p\u00f3las m\u00e1is vellas, cun par de bract\u00e9olas m\u00e1is ou menos membranosas, solitarias, nas axilas das br\u00e1cteas. Segmentos do perianto membranosos, libres, con guedellas de pelos basais, desenvolvendo \u00e1s nos froitos."}
{"id": "494836", "revid": "5863", "url": "https://gl.wikipedia.org/wiki?curid=494836", "title": "Manuel Lorenzo Janeiro Casal", "text": ""}
{"id": "494837", "revid": "5863", "url": "https://gl.wikipedia.org/wiki?curid=494837", "title": "Manuel Janeiro Casal", "text": ""}
{"id": "494838", "revid": "23204", "url": "https://gl.wikipedia.org/wiki?curid=494838", "title": "Haloxylon ammodendron", "text": "Haloxylon ammodendron \u00e9 unha planta anxiosperma da orde das cariofilales, familia das amarant\u00e1ceas, que \u00e9 a especie tipo do x\u00e9nero \"Haloxylon\".\nCaracter\u00edsticas.\nAlcanza un porte de entre o dun arbusto grande e dunha \u00e1rbore pequena. A s\u00faa madeira \u00e9 pesada e basta, e a s\u00faa codia \u00e9 esponxosa e saturada de auga. As follas son tan pequenas que parece que carece delas, o que lle d\u00e1 unha aparencia gris an\u00f3dina. Por\u00e9n, as p\u00f3las das \u00e1rbores novs son verdes e flex\u00edbeis. Produce pequenas flores amarelas.\nDistribuci\u00f3n.\nHabita nos desertos \u00e1ridos salobres da Asia Central, especialmente no Turcomenist\u00e1n, ao leste do mar Caspio, estend\u00e9ndose at\u00e9 o deserto de Gobi, e hai exemplares diseminados nos desertos de Ir\u00e1n.\nA especie est\u00e1 catalogada como en perigo de extinci\u00f3n.\nDurante o ano 2008 a presi\u00f3n sobre esta especie incrementouse ao ser utilizada a s\u00faa madeira como combust\u00edbel durante a crise de enerx\u00eda na Asia Central."}
{"id": "494839", "revid": "27155", "url": "https://gl.wikipedia.org/wiki?curid=494839", "title": "Tusir", "text": ""}
{"id": "494840", "revid": "56817", "url": "https://gl.wikipedia.org/wiki?curid=494840", "title": "Amarant\u00e1ceas", "text": "A das amarant\u00e1ceas (\"Amaranthaceae\") \u00e9 unha famila de plantas anxiospermas da orde das cariofilales.\nComprende ao rededor de 160 x\u00e9neros cunhas 2 400 especies, a maior\u00eda delas son herbas ou subarbustos, pero incl\u00fae tam\u00e9n unhas poucas \u00e1rbores e plantas rubideiras.\n\u00c9 unha familia amplamente estendida cuxo h\u00e1bitat se encontra en rexi\u00f3ns tropicais e subtropicais. A maior parte das especies son propias da \u00c1frica tropical e Norteam\u00e9rica, pero algunhas son ori\u00fandas das rexi\u00f3ns temperadas.\nUn gran n\u00famero son populares plantas ornamentais de xard\u00edns, en especial as especies de \"Alternanthera\", \"Amaranthus\", \"Celosia\" e \"Iresine\".\nAlg\u00fans dos seus membros m\u00e1is co\u00f1ecidos son especies dos x\u00e9neros \"Amaranthus\" e \"Salsola\".\nMoitas das especies son hal\u00f3fitas, \u00e9 dicir, que prosperan en solos salinos."}
{"id": "494841", "revid": "89787", "url": "https://gl.wikipedia.org/wiki?curid=494841", "title": "TMPRSS2", "text": "A protease transmembrana, serina 2 (TMPRSS2) \u00e9 un enzima que en humanos est\u00e1 codificado polo xene \"TMPRSS2\" do cromosoma 21.\nFunci\u00f3n.\nEste xene codifica unha prote\u00edna que pertence \u00e1 familia das serina proteases. A prote\u00edna codificada cont\u00e9n un dominio transmembrana de tipo II, un dominio receptor de clase A, un dominio receptor scavenger rico en ciste\u00edna e un dominio de protease. As serina proteases est\u00e1n implicadas en moitos procesos fisiol\u00f3xicos e patol\u00f3xicos. Este xene est\u00e1 regulado \u00e1 alza por hormonas androx\u00e9nicas nas c\u00e9lulas de cancro de pr\u00f3stata e regulado \u00e1 baixa en tecidos de cancro de pr\u00f3stata independente de andr\u00f3xenos. O dominio de protease desta prote\u00edna p\u00e9nsase que \u00e9 cortado e segregado no medio celular despois da s\u00faa autoclivaxe. A funci\u00f3n biol\u00f3xica deste xene \u00e9 desco\u00f1ecida.\nFusi\u00f3n do xene ERG.\nA funci\u00f3n da prote\u00edna TMPRSS2 na carcinox\u00e9nese de pr\u00f3stata bas\u00e9ase na sobreexpresi\u00f3n de factores de transcrici\u00f3n ETS, como \"ERG\" e \"ETV1\", por medio de fusi\u00f3n x\u00e9nica. O xene de fusi\u00f3n TMPRSS2-ERG \u00e9 o m\u00e1is frecuente, presente no 40% - 80% dos cancros de pr\u00f3stata humanos. A sobreexpresi\u00f3n de ERG contrib\u00fae ao desenvolvemento de cancros de pr\u00f3stata independentes de andr\u00f3xenos por medio da disrupci\u00f3n da sinalizaci\u00f3n do receptor de andr\u00f3xenos.\nRelaci\u00f3n cos coronavirus.\nAlg\u00fans coronavirus, por exemplo o SARS-CoV, causante da SARS, e o SARS-CoV-2, causante da COVID-19, son activados por TMPRSS2 e poder\u00edan ser inhibidos por inhibidores de TMPRSS2. \"O SARS-CoV-2 usa o receptor ACE2 do SARS-CoV para a entrada e a serina protease TMPRSS2 para o cebado da prote\u00edna S. Un inhibidor da TMPRSS2 aprobado para uso cl\u00ednico bloqueou a entrada e poder\u00eda constitu\u00edr unha opci\u00f3n de tratamento.\""}
{"id": "494842", "revid": "27155", "url": "https://gl.wikipedia.org/wiki?curid=494842", "title": "Protease transmembrana, serina 2", "text": ""}
{"id": "494843", "revid": "72012", "url": "https://gl.wikipedia.org/wiki?curid=494843", "title": "Amaranthaceae", "text": ""}
{"id": "494844", "revid": "27155", "url": "https://gl.wikipedia.org/wiki?curid=494844", "title": "Fusi\u00f3n x\u00e9nica", "text": ""}
{"id": "494845", "revid": "56817", "url": "https://gl.wikipedia.org/wiki?curid=494845", "title": "Paquita Salas", "text": "Paquita Salas \u00e9 unha serie espa\u00f1ola dirixida e guionizada por Javier Calvo e Javier Ambrossi. Est\u00e1 protagonizada por Brays Efe que interpreta a Paquita Salas. Tr\u00e1tase dunha serie c\u00f3mica que se estreou a trav\u00e9s da plataforma Flooxer (Atresmedia). Debido \u00e1 boa aceptaci\u00f3n que tivo a s\u00faa preestrea, a serie tam\u00e9n se emitiu na canle Neox. Dende outubro de 2017, Netflix pos\u00fae os dereitos exclusivos da serie, desaparecendo de Flooxer.\nA segunda tempada estreouse en Netflix o 29 de xu\u00f1o de 2018, e a terceira estreouse o 28 de xu\u00f1o de 2019. Non se descartou unha cuarta tempada, pero \"haber\u00e1 que agardar\".\nSinopse.\nPaquita Salas era a mellor representante dos anos 90 e, a\u00ednda que agora todo cambiou, ela non. Cando Macarena Garc\u00eda, a s\u00faa actriz m\u00e1is co\u00f1ecida, a abandona inesperadamente, o mundo de Paquita esborr\u00e1llase. Xunto con Mag\u00fci (Bel\u00e9n Cuesta), a s\u00faa insepar\u00e1bel asistenta, e \u00c1lex, un repartidor que acabar\u00e1 convert\u00e9ndose en parte da familia, Paquita l\u00e1nzase desesperada ao descubrimento dun novo talento. Unha busca que a levar\u00e1 a atopar o seu oco na profesi\u00f3n e no mundo."}
{"id": "494849", "revid": "106167", "url": "https://gl.wikipedia.org/wiki?curid=494849", "title": "Blackpink", "text": "Blackpink \u00e9 un grupo musical surcoreano. O grupo est\u00e1 formado por Jisoo, Jennie, Ros\u00e9 e Lisa. Asinaron con YG Ent, de Yang Hyun-suk, e cos selos Interscope Records."}
{"id": "494850", "revid": "23204", "url": "https://gl.wikipedia.org/wiki?curid=494850", "title": "Antoine Laurent de Jussieu", "text": "Antoine Laurent de Jussieu, nado en Li\u00f3n o 12 de abril de 1748, e finado en Par\u00eds o 17 de setembro de 1836, foi un m\u00e9dico e bot\u00e1nico franc\u00e9s.\nTraxectoria.\nSobri\u00f1o dos tam\u00e9n bot\u00e1nicos Antoine, Bernard e Joseph de Jussieu, fixo os seus primeiros estudos en Li\u00f3n, traslad\u00e1ndose a Par\u00eds para estudar medicina, gradu\u00e1ndose en 1770.\nFoi profesor de bot\u00e1nica no Jard\u00edn des Plantes de Paris desde 1770 a 1826.\nA s\u00faa revisi\u00f3n da clasificaci\u00f3n das plantas da familia das ranuncul\u00e1ceas, en 1773, permitiulle ser postulado e elixido como membro da Academia de Ciencias. Segu\u00eda as ideas do seu t\u00edo Bernard acerca do Sistema Natural, ao que lle deu unha base te\u00f3rica e aplicouno na pr\u00e1ctica a an\u00e1lise taxon\u00f3mica de diferentes familias de plantas.\nO seu traballo principal foi \"Genera plantarum secundum ordines naturales disposita, juxta methodum in horto Regio Parisiensi exaratum anno 1774\" (Par\u00eds, 1789). Este traballo permaneceu como a base para futuras ampliaci\u00f3ns do Sistema Natural de clasificaci\u00f3n de plantas, que influ\u00edu en varios investigadores franceses tales como Cuvier e de Candolle, e incluso en investigadores alem\u00e1ns e ingleses que, nun principio, recelaban del, como froito da Revoluci\u00f3n Francesa e que estaban traballando con sistema linneano.\nEn 1784 tras a resoluci\u00f3n contra o magnetismo animal promovida polos comisarios designados polo rei, Antoine Laurent de Jussieu defendeu a teor\u00eda de Mesmer no seu \"Relatorio dun dos comisarios co rei do exame do magnetismo animal\".\nEn 1804 ocupou a c\u00e1tedra de bot\u00e1nica da Facultade de Medicina de Par\u00eds, posto que ocupou at\u00e9 1826.\nEn 1829 foi elixido membro estranxeiro da Royal Society.\nVolv\u00e9ndos case cego, dimitiu do seu cargo de director do Museo Nacional de Historia Natural de Francia, sucend\u00e9ndoo neste posto seu fillo Adrien-Henri de Jussieu, tam\u00e9n bot\u00e1nico.\nMorreu en Par\u00eds o 17 de setembro de 1836, e est\u00e1 soterrado no cemiterio de Montparnasse desta cidade.\nAbreviatura.\nA abreviatutura Juss. empr\u00e9gase para reco\u00f1ecer a como autoridade na descrici\u00f3n e taxonom\u00eda en bot\u00e1nica."}
{"id": "494851", "revid": "56817", "url": "https://gl.wikipedia.org/wiki?curid=494851", "title": "Love Wedding Repeat", "text": "Love Wedding Repeat \u00e9 un filme brit\u00e1nico-italiano de 2020 escrito e dirixido por Dean Craig, no seu primeiro filme como director. \u00c9 un remake do filme franc\u00e9s de 2012 \"Plan de Table\", e est\u00e1 protagonizado por Sam Clafin, Olivia Munn e Eleanor Tomlinson. Estreouse o 10 de abril de 2020 a trav\u00e9s de Netflix.\nProduci\u00f3n.\nO filme foi anunciado en abril de 2019, con Sam Claflin, Olivia Munn, Freida Pinto e Eleanor Tomlinson no elenco. A rodaxe comezou en Roma o 6 de maio dese ano."}
{"id": "494853", "revid": "23204", "url": "https://gl.wikipedia.org/wiki?curid=494853", "title": "Julie &amp; Julia", "text": "Julie &amp; Julia \u00e9 un filme estadounidense de 2009 escrito e dirixido por Nora Ephron e protagonizado por Meryl Streep, Amy Adams, Stanley Tucci, e Chris Messina. O filme conta a vida da chef Julia Child, nos primeiros anos da s\u00faa carreira culinaria, e a de Julie Powell, quen aspira a coci\u00f1ar as 524 receitas do libro de coci\u00f1a de Child en 365 d\u00edas, un desaf\u00edo que describiu no seu blog e que a converteu nunha autora."}
{"id": "494858", "revid": "27155", "url": "https://gl.wikipedia.org/wiki?curid=494858", "title": "Bartoszyce", "text": "Bartoszyce (forma hist\u00f3rica en polaco \"Barsztyn\" e en alem\u00e1n \"Bartenstein\") \u00e9 unha cidade do condado hom\u00f3nimo do voivodato Varmia-Masuria no norte de Polonia; \u00e9 tam\u00e9n sede do concello rural do mesmo nome que se localiza no curso inferior do r\u00edo \u0141yna. Ata 1945 a lingua da cidade foi a variedade \"natangisch-bartisch\" do dialecto baixo prusiano do baixo alem\u00e1n mentres o alem\u00e1n est\u00e1ndar era a lingua oficial e dende 1945 o polaco \u00e9 a lingua oficial e da maior\u00eda da poboaci\u00f3n e existe unha minor\u00eda de lingua ucra\u00edna.\nLocalizaci\u00f3n.\nBartoszyce est\u00e1 situada na zona norte de Varmia e Masuria, a ambos os dous lados do r\u00edo \u0141yna, na mesorexi\u00f3n Nizina S\u0119popolska, que \u00e1 s\u00faa vez forma parte da macrorexi\u00f3n da Nizina Staropruska, nas subprovincias de Pobrze\u017ca Wschodnioba\u0142tyckie e Ni\u017cu Wschodnioba\u0142tycko-Bia\u0142oruskiego. Bartoszyce at\u00f3pase nunha chaira, que nos seus bordos se eleva ata acadar unha altura de entre 80 e 100 metros sobre o nivel do mar mentres baixa cara ao centro ata achegarse os 40 ou 50 .\nA cidade est\u00e1 situada a 71\u00a0km de Olsztyn, 256 de Varsovia, 177 de Gda\u0144sk, 17 da fronteira con Rusia e a 58 de Kaliningrado.\nXeograf\u00eda.\nA superficie de Bartoszyce \u00e9 de 11\u00a0km\u00b2 distribu\u00eddo en , correspond\u00e9ndolle as \u00e1reas urbanizadas o 27,9%, a terreos cultivables o 27,9% a bosques o 6,0% e a auga o 2,6%.\nXeolox\u00eda e relevo.\nBartoszyce est\u00e1 situado no crat\u00f3n europeo oriental do escudo do B\u00e1ltico, na parte baixa dunha planicie de morena, polo que o terreo da cidade \u00e9 bastante plano. Non obstante, os arredores de Bartoszyce caracter\u00edzanse por zonas monta\u00f1osas con numerosos pozos de auga nas depresi\u00f3ns locais.\nClima.\nA temperatura media anual \u00e9 de 6,9\u00a0\u00b0C. A tempada agr\u00edcola dura aproximadamente 200 d\u00edas, durante os cales a temperatura media \u00e9 de 12\u00a0\u00b0C. A humidade relativa na localidade \u00e9 do 82%. O \u00edndice de nebulosidade media anual \u00e9 dos m\u00e1is baixos do voivodato e do pa\u00eds xa que o ceo est\u00e1 cuberto aproximadamente uns 100 d\u00edas ao ano. A media de sol diaria \u00e9 de aproximadamente 4 horas ao d\u00eda. A cidade ten unha precipitaci\u00f3n anual de 538\u00a0mm. O n\u00famero de d\u00edas con xeo ao ano \u00e9 de 38-43, con xeadas 110\u2013125 e d\u00edas con neve 60\u201365. Na cidade prevalecen os ventos do suroeste (18,9%) e oeste (15,2%) . A proporci\u00f3n dos ventos do suroeste aumenta especialmente no outono e mais no inverno.\nHidrograf\u00eda.\nNa \u00e1rea de Bartoszyce e nos arredores fl\u00fae no r\u00edo \u0141yna e os seus afluentes. \u00c9 o maior r\u00edo de Varmia e Masuria e o principal compo\u00f1ente da rede hidrogr\u00e1fica da rexi\u00f3n . Toda a zona do val do r\u00edo \u0141yna est\u00e1 reco\u00f1ecida como paisaxe protexida .\nO val dist\u00ednguese polos cambios din\u00e1micos do terreo, que provocan subidas peri\u00f3dicas do nivel da auga e alagamento da ribeira do r\u00edo dende o leito ata unha altura de 40 m sobre o nivel do mar. O meirande afluente do \u0141yna en Bartoszyce \u00e9 o Suszyca, conectado hidroloxicamente co lago Kinkajmskie. Neste constru\u00eduse un aliviadoiro de formig\u00f3n que acumula auga a unha altura de 1,4 m como resultado do que se recollen un m\u00e1ximo de 66,5 mil. m\u00b3 . Esta auga forma un lago, o Mleczarskie, no que se atopa a praia que serve \u00e1 cidade. Outra superficie de augas permanentes dentro da cidade \u00e9 o lago Barbetowskie.\nNatureza.\nA localidade at\u00f3pase na rexi\u00f3n natural de Pomerania . Non obstante, a vexetaci\u00f3n da cidade \u00e9 de car\u00e1cter antropox\u00e9nico.\nA superficie boscosa da cidade cobre 66 ha . O maior complexo boscoso est\u00e1 situado na parte oriental preto do r\u00edo \u0141yna, dominado por pi\u00f1eiros, carballos, ameneiros e bidueiros . Segundo a natureza e a rexionalizaci\u00f3n forestal, os bosques de Bartoszyce pertencen \u00e1 rexi\u00f3n Masuria-Podlasie. F\u00f3ra dos bosques, o 6,3% (68,9 ha) da superficie global est\u00e1 cuberta por vexetaci\u00f3n urbana como parques. \u00c1reas verdes e bosques tam\u00e9n se atopan nas ladeiras dos r\u00edos \u0141yna e Suszyca. Non obstante, cumpren a funci\u00f3n de protexer os solos contra a erosi\u00f3n, polo que o seu uso polos cidad\u00e1ns est\u00e1 restrinxido . Xunto coa superficie forestal dos l\u00edmites administrativos de Bartoszyce, as zonas verdes constit\u00faen o 12,3% da superficie total da cidade.\nEn K\u0119trzy\u0144ska 18, no xard\u00edn hai o \u00fanico monumento natural de Bartoszyce, un freixo cunha circunferencia de 355\u00a0cm e unha altura de 30 m . Anteriormente hab\u00eda tam\u00e9n outro, un carballo que se cortou por seguridade tras da danalo un raio.\nO mundo animal est\u00e1 dominado por especies adaptadas \u00e1 vida urbana, como aves de ambiente urbano e de parque e pequenos mam\u00edferos. A excepci\u00f3n \u00e9 a numerosa poboaci\u00f3n de castores no val do r\u00edo \u0141yna.\nDemograf\u00eda.\nSegundo datos da oficina de estat\u00edstica polaca o 1 de xaneiro de 2007, Bartoszyce ti\u00f1a 25.164 habitantes (9\u00aa localidade de Varmia e Masuria e 176\u00aa en Polonia ), e con 11\u00a0km\u00b2 (494\u00aa do pa\u00eds) a s\u00faa densidade de poboaci\u00f3n era de 2288 h/km\u00b2.\nA poboaci\u00f3n da cidade ao longo dos s\u00e9culos foi desigual. Segundo os datos dispo\u00f1ibles, a s\u00faa poboaci\u00f3n en 1820 era de 2547, en 1852 de 3600, en 1880 de 6500, e en 1905 aumentou ata os 6698. Probablemente isto foi causado polo r\u00e1pido desenvolvemento xeral da cidade como consecuencia da conexi\u00f3n ferroviaria que se realizou en 1866, que a enlazaba coa capital de Prusia Oriental, Konigsberg, o que provocou numerosas migraci\u00f3ns cara \u00e1 cidade.\nO n\u00famero de fogares na cidade \u00e9 de 9461 \nHistoria.\nA rexi\u00f3n estaba habitada pola tribo b\u00e1ltica dos prusianos cando os cabaleiros teut\u00f3nicos constru\u00edron, no l\u00edmite entre o territorios habitado polos clans prusianos dos bartios e os notangi, en 1240 un dos primeiros castelos da Prusia inferior, xunto co castelo en Reszel e Wissenburg preto de S\u0119popol, na beira do Lyna e cos cabaleiros tam\u00e9n se asentaron colonizadores alem\u00e1ns, probablemente procedentes de Hessen ou Brandeburgo, aos que m\u00e1is tarde se lles uniron moitos colonos de Mazovia . Primeiro levantouse unha torre de vixilancia de madeira protexido con estacadas e terrapl\u00e9ns. Durante a rebeli\u00f3n dos prusianos (1260-1272) as forzas prusianas cercaron o castelo entre 1260 e 1263 e \u00e1 fin os cabaleiros teut\u00f3nicos abandon\u00e1rono e tras o sometemento dos prusianos volv\u00e9rono reconstru\u00edr entre 1274 e 1280, xa en pedra. En 1326 apareceu por escrito por primeira volta co nome de \"Rosenthal\" e no ano de 1332 gran mestre Luther von Braunschweig deulle privilexios vilegos co novo nome de \"Bartenstein\". A cidade desenvolveuse axi\u00f1a, Henning Schindekopf ordenou a construci\u00f3n dunha muralla defensiva arredor do castelo en 1353, e xa exist\u00eda unha casa mercante en 1356 e d\u00faas igrexas en 1361 e mesmo en 1377 fac\u00edase menci\u00f3n a unha escola. No s\u00e9culo XIV a cidade ti\u00f1a tres portas: Kr\u00f3lewiecka, S\u0105tecze\u0144ska (M\u0142y\u0144ska) e Lidzbarska. O castelo nos s\u00e9culos XIV e XV foi sede dun procurador da orde e pertenc\u00eda \u00e1 komtur de Balga. \nEn 1454 a cidade, que en 1432 contaba con 1500 habitantes, no comezo da Guerra dos trece anos p\u00faxose do lado da Confederaci\u00f3n Prusiana e o Reino de Polonia e os cidad\u00e1ns destru\u00edron o castelo teut\u00f3nico ; a petici\u00f3n do rei Kazimierz IV Jagiello\u0144czyk incorporouse ao Reino de Polonia. Despois de seis anos, os cabaleiros teut\u00f3nicos reconquistaron a cidade e en 1525 converteuse ao protestantismo coa desaparici\u00f3n da Orde Teut\u00f3nica e a aparici\u00f3n ducado de Prusia . Foi unha \u00e9poca de activaci\u00f3n da econom\u00eda, o comercio de grans, peles, madeira, l\u00fapulo e \u00e1mbar intensificouse, dende o s\u00e9culo XVI ata o XVII foi a \u00e9poca dourada na historia de Bartoszyce. A cidade desenvolveuse en todos os \u00e1mbitos da vida econ\u00f3mica e social ata se converter na segunda cidade tras K\u00f6nigsberg do Ducado de Prusia e na primeira metade do s\u00e9culo XV ti\u00f1a uns 4000 habitantes.\nEn 1621 contaba cunha das primeiras escolas secundarias da rexi\u00f3n. En 1656 o rei sueco Gustavo Adolf e o pr\u00edncipe prusiano Federico Guillerme visitaron a cidade e en 1661 o parlamento prusiano reuniuse en Bortoszyce. O s\u00e9culo XVIII foi unha \u00e9poca de declive econ\u00f3mico, ademais entre 1788 e 1850 a cidade viuse afectada por varios grandes incendios.\nEn 1807, durante as guerras napole\u00f3nicas, reun\u00edronse en Bartoszyce o rei de Prusia Federico Guillerme III e mais o tsar ruso Alexandre I. O tsar quer\u00eda manter a Prusia do seu lado na guerra contra Napole\u00f3n garant\u00edndolle a retenci\u00f3n das adquisici\u00f3ns territoriais polacas. A reuni\u00f3n resultou na sinatura do tratado de Bartoszyce o 26 de abril de 1807 que supuxo unha alianza contra o emperador franc\u00e9s.\nComo resultado da reforma administrativa prusiana iniciada en 1815 Bartoszyce integrouse no distrito (\"landkreis\") de Friedland.\nA cidade pronto contou con conexi\u00f3ns ferroviarias con outras localidades de Prusia Oriental. O 24 de setembro de 1866 abriuse a li\u00f1a que a ligaba con Preu\u00dfisch Eylau \u2013 K\u00f6nigsberg e o 1 de novembro de 1867 a que a un\u00eda con Korschen e Rastenburg o que favorec\u00eda a creaci\u00f3n de empresas na localidade, creouse unha fundici\u00f3n de ferro e unha f\u00e1brica de locomotoras e vag\u00f3ns.\nEntre finais do XIX e comezos do XX a cidade comezou a sa\u00edr do seu declive, converteuse en sede xudicial e dotouse dunha gornici\u00f3n militar, e en 1880 ti\u00f1a 7.132 habitantes. En 1881 desenvolveuse a conexi\u00f3n telegr\u00e1fica e en 1899 a telef\u00f3nica. En 1902 a capitalidade do distrito de Friedland pasou a Bartoszyce. A localidade comezou a mudar o seu car\u00e1cter, dunha vila de predominio dos artes\u00e1ns e do pequeno comercio a outra m\u00e1is centrada nas oficinas e nos militares. En 1927 o distrito tomou o seu nome e en 1933 a cidade ti\u00f1a unha poboaci\u00f3n de 8.717 habitantes, e en 1939 11.268 e, coa inclusi\u00f3n da gornici\u00f3n militar, 12.912 habitantes.\nContra o final da segunda guerra mundial, nos \u00faltimos d\u00edas de xaneiro e primeiros de febreiro de 1945 no decurso da ofensiva de Prusia Oriental, celebr\u00e1ronse intensos combates en Bartoszyce, e o 4 de febreiro o ex\u00e9rcito vermello entrou na cidade. Est\u00edmase que durante a guerra a cidade quedou destru\u00edda nun 50%. Despois da guerra a cidade incorporouse a Polonia, e a maior\u00eda da poboaci\u00f3n, etnicamente alem\u00e1, fuxiu ou foi expulsada, substitu\u00edda principalmente por polacos. En 1946 converteuse en sede de distrito (\"powiat\").\nPol\u00edtica.\nBartoszyce conta co status de concello urbano (\"gmina miejska\"). Os habitantes elixen os 21 concelleiros municipais que conforma a \"Rada gminy\". Os concelleiros elixen un presidente e cando menos un vicepresidente e traballan en seis comisi\u00f3ns e adoptan resoluci\u00f3ns en sesi\u00f3ns da asemblea, que se re\u00fane cando menos unha vez por trimestre. O alcalde (\"burmistrz\u00e9\") o \u00f3rgano executivo. A casa do concello radica en Bohater\u00f3w Monte Cassino 1. A\u00ednda que non forma parte, Bartoszyce \u00e9 sede do concello rural do mesmo nome e tam\u00e9n do distrito hom\u00f3nimo. Bartoszyce forma parte da Eurorexi\u00f3n b\u00e1ltica. Nas elecci\u00f3ns xerais os habitantes da cidade elixen os seus parlamentarios pola circunscri\u00f3n de Elbl\u0105g.\nArquitectura.\nTrazado urbano.\nA cidade de Bartoszyce \u00e9 un dos centros urbanos hist\u00f3ricos de Varmia, fundado durante a primeira fornada de asentamentos na rexi\u00f3n. Nun per\u00edodo de 90 anos dende a s\u00faa formaci\u00f3n o poboado desenvolveuse espontaneamente ata chegar ao tama\u00f1o dunha poboaci\u00f3n urbana. Na Idade Media estaba considerada unha cidade grande, por canto o asentamento f\u00f3ra do muro medraba m\u00e1is r\u00e1pido que o das outras cidades da rexi\u00f3n. \nO trazado urbano a\u00ednda hoxe presenta unha imaxe do planeamento urban\u00edstico de principios do s\u00e9culo XIX con numerosos elementos a\u00ednda m\u00e1is antigos. Todo o complexo urbano da cidade vella de Bartoszyce est\u00e1 protexido no seu conxunto e alg\u00fans dos seus elementos m\u00e1is salientables, como unha das portas da cidade, a \"Heilsberger Tor\" (ou \"Brama Lidzbarska\") ou as vivendas burguesas est\u00e1n tam\u00e9n protexidos de xeito individual.\nInvestigaci\u00f3ns arqueol\u00f3xicas recentes amosan que a zona f\u00f3ra da cidade vella tam\u00e9n ten intereses hist\u00f3rico, descubriuse aqu\u00ed, entre outros o \u00fanico vestixio nesta parte de Prusia dunha barbac\u00e1 .\nO trazado urbano de Bartoszyce \u00e9 o t\u00edpico das cidades da rexi\u00f3n, cunha praza de mercado rectangular situada no centro, dominando o panorama da cidade unha igrexa parroquial. A cidade caracter\u00edzase tam\u00e9n por unha rede regular de r\u00faas, que historicamente estaban rodeadas polos muros da cidade. A perspectiva de Bartoszyce complement\u00e1baa a silueta do castelo teut\u00f3nico ata a s\u00faa destruci\u00f3n.\nPosteriormente, a traza da cidade quedou modificada pola construci\u00f3n da rede ferroviaria xunto coa infraestrutura t\u00e9cnica e a afluencia de industria, e unha importante expansi\u00f3n da gornici\u00f3n militar. A pesar da destruci\u00f3n dos edificios hist\u00f3ricos da cidade causados \u200b\u200bpola segunda guerra mundial, alg\u00fans dos edificios hist\u00f3ricos sobreviviron na cidade.\nA principal zona recreativa da cidade \u00e9 o parque Elizabeth que se localiza na aba do promontorio onde estaba o castelo, disp\u00f3n de varias rutas de senderismo e ciclismo e nunha revolta do \u0141yna conta cun estanque. O parque reproduce o que hab\u00eda antes da guerra queestablecera en 1903 o \"landrat\" do distrito Heinrich von Gottberg para conmemorar a s\u00faa espola morta, de nome Elizabeth. Cobre un total de 2,78 ha.\nMonumentos hist\u00f3ricos.\nBartoszyce conta con 76 monumentos inscritos no rexistro nacional de monumentos hist\u00f3ricos e 3 no de arqueol\u00f3xicos. Entre outros:\nCultura.\nA cidade \u00e9 sede de varias instituci\u00f3ns culturais, a m\u00e1is importante \u00e9 a Casa da Cultura de Bartoszyce ( \"Bartoszycki Dom Kultury\") que constit\u00fae o principal animador cultural da cidade e que conta con numerosos grupos espec\u00edficos, e as\u00ed o grupo literario \"Barcja\" establecido en 1983 \u00e9 o grupo literario m\u00e1is antigo de Polonia . \nA Casa da Cultura Xuvenil (\"M\u0142odzie\u017cowy Dom Kultury\") organiza actividades para nenos e xente nova. Conta con secci\u00f3ns de deportes, lingua, m\u00fasica, as\u00ed como grupos art\u00edsticos e pl\u00e1sticos.\nHai varias bibliotecas na cidade, a meirande \u00e9 a Biblioteca P\u00fablica Municipal (\"Miejska Biblioteka Publiczna w Bartoszycach\") con 97 995 volumes, 1250 revistas e 1185 documentos electr\u00f3nicos e audiovisuais e que se estableceu en 1947 . Ademais da sede principal conta con d\u00faas filiais e un departamento infantil e xuvenil. \nAs outras d\u00faas bibliotecas son a filial na cidade da Biblioteca Pedag\u00f3xica de Varmia e Masuria e a biblioteca do club militar.\nMinor\u00edas nacionais.\nA minor\u00eda ucra\u00edna comezou a chegar \u00e1 zona logo da fin da segunda guerra mundial e agr\u00fapase na secci\u00f3n local da Asociaci\u00f3n de Ucra\u00ednos de Polonia e a Asociaci\u00f3n de Graduados, Simpatizantes e Amigos das Escolas de Lingua Ucra\u00edna \"Ka\u0142yna\".\nTras d\u00e9cadas de invisibilidade, a minor\u00eda alem\u00e1 estableceu en 1991 a Asociaci\u00f3n Social e Cultural da Minor\u00eda Alem\u00e1 do distrito de Bartenstein que no ano 2000 contaba con 343 membros.\nEducaci\u00f3n.\nBartoszyce conta con 4 centros preescolares p\u00fablicos, 1 privado, 6 escolas primarias, 4 \"gymnasium\", 3 escolas secundarias, 1 universidade da terceira idade e un centro universitario, filial da Universidade de Seguridade de Pozna\u0144. A escola primaria n\u00ba 8 e o \"gymnasium\" n\u00ba 3 forman un \u00fanico complexo escolar en lingua ucra\u00edna.\nMedios de comunicaci\u00f3n.\nDende 1997 publ\u00edcase o semanario \"Goniec Bartoszycki\", primeiro de xeito independente e despois como un suplemento do xornal \"Gazeta Olszty\u0144ska\". Mensualmente dende 2004 publ\u00edcase de balde \"Twoja Inicjatywa\", de car\u00e1cter econ\u00f3mico, e o bolet\u00edn informativo cuadrimestral \"Moje Bartoszyce\" publicado polo departamento de promoci\u00f3n e desenvolvemento local. En Alema\u00f1a dende 2007 a Heimatkreisgemeinschaft Bartenstein publica tres n\u00fameros ao ano da revista \"Unser Bartenstein\".\nEn Bartoszyce operan d\u00faas redes de televisi\u00f3n por cable. A primeira en entrar en servizo, en 1990, foi Bart-Sat que emite un programa local con gravaci\u00f3n de acontecementos relevantes da cidade. A outra rede \u00e9 a rama local do operador Vectra.\nEn 1997 comezou a emitir no 90,9\u00a0MHz da FM Radio Bartoszyce, unha emisora local privada, que se integrou en 2013 en Radio Eska para pasar a chamarse Radio Eska Bartoszyce retransmitindo o servizo da rede con alg\u00fans programas locais. En 2017 a emisora cesou as s\u00faas operaci\u00f3ns.\nDeporte.\nO club de f\u00fatbol da cidade \u00e9 o Victoria Bartoszyce fundado en 1952 que xoga no grupo I de Varmia e Masuria da liga okr\u0119gowa . Na tempada 1967/1968 o equipo estaba no grupo III da III liga. Xoga no Estadio Municipal Kazimierz G\u00f3rski, que ten 2500 asentos e unhas dimensi\u00f3ns de 105m x 67m. O estadio serve tam\u00e9n de base de prepraci\u00f3n e adestramento doutros equipos. \nEn 2009 dependente da cidade de Bartoszyce estableceuse o Centro Deportivo e Recreativo que se ocupa das instalaci\u00f3ns deportivas e recreativas p\u00fablicas, entre outras o estadio municipal, os campos de adestramento e recreaci\u00f3n de Wembley, piscina cuberta e ao aire libre e as canchas de baloncesto e balonvolea da praia lacustre.\nEn 2009 constru\u00eduse unha pista de ciclismo competitivo nun dos parques do centro da cidade e dende 2007 cel\u00e9brase a Copa Alcad\u00eda de Bartoszyce de ciclismo de monta\u00f1a e a cidade conta con varios clubs dedicados a esa modalidade: \"MTB Peletonik\", \"UKS Przyja\u017a\u0144\" e \"Rant\". Hai tam\u00e9n unha pista de motocr\u00f3s. A asociaci\u00f3n O\u017cywi\u0107 \u0141yn\u0119 organiza competici\u00f3n de kayak e rafting. A cidade conta tam\u00e9n con varios clubs de artes marciais, clubs deportivos estudant\u00eds, de xadrez ou de vela.\nEconom\u00eda.\nLogo do cambio pol\u00edtico de 1989 e a crise comercial coas antigas rep\u00fablicas sovi\u00e9ticas pechouse o paso fronteirizo ferroviario pr\u00f3ximo a G\u0142omno o desenvolvemento econ\u00f3mico da cidade pasou a depender da s\u00faa proximidade ao paso fronteirizo de Bezledy-Bagrationovsk coa que conecta pola estrada estatal 51, favorecida polas s\u00faas instalaci\u00f3ns tur\u00edsticas ben desenvolvidas. A cidade est\u00e1 inclu\u00edda na Zona Econ\u00f3mica Especial de Varmia e Masuria.\nAs principais industrias son empresas que se dedican \u00e1 industria do moble, da madeira e m\u00e1is do t\u00e9xtil. Entre outras: MM International (produci\u00f3n de mobles), Mazur-Look International (produci\u00f3n de mobles), Przedsi\u0119biorstwo Produkcyjne Infinity Group (produci\u00f3n t\u00e9xtil), Stalmot (produci\u00f3n de accesorio para mobles), Przedsi\u0119biorstwo Produkcyjno-Handlowe Morena (produci\u00f3n t\u00e9xtil).\nTurismo.\nBartoszyce disp\u00f3n de 15 hoteis tanto na cidade como nas proximidades, na s\u00faa maior\u00eda son pequenos, o maior disp\u00f3n de 50 prazas e est\u00e1 localizado nun complexo de casas e parques do s\u00e9culo XIX. Ademais hai unha rede de casas rurais pr\u00f3ximas ben desenvolvidas. En 2005 empregaron a base de aloxamentos local 4980 visitantes e en 2006 foron 3639.\nInfraestruturas.\nSeguridade.\nA Inspecci\u00f3n de Defensa Civil e Xesti\u00f3n de Crises de Bartoszyce \u00e9 a encargada das emerxencias do goberno local, que re\u00fane todos os servizos responsables da seguridade e as unidades do goberno local [85], tam\u00e9n \u00e9 responsable do equipo municipal resposta, que recolle e rexistra informaci\u00f3ns sobre acontementos especiais inspector tam\u00e9n dirixe o Equipo Municipal de Resposta, cuxa tarefa \u00e9 recoller e rexistrar informaci\u00f3n sobre eventos especiais na cidade.\nEn Bartoszyce hai unha unidade de salvamento e loita contra o lume do Servizo Estatal de Bombeiros e na cidade est\u00e1 a sede do distrito da polic\u00eda estatal que conta con 117 efectivos e 30 veh\u00edculos. Ademais a cidade conta coa s\u00faa propia garda municipal. Ao estar pr\u00f3xima \u00e1 fronteira con Rusia a Garda de Fronteiras conta con competencias espec\u00edficas na zona.\nSanidade.\nA cidade conta con hospital, o Hospital de Distrito Xo\u00e1n Paulo II que conta cun servizo de emerxencias con tres ambulancias asistenciais e unha medicalizada. \nNa cidade hai 10 oficinas de farmacia, as\u00ed como varias cl\u00ednicas privadas e consultas m\u00e9dicas.\nRelixi\u00f3n.\nDende a s\u00faa fundaci\u00f3n, arredor do castelo dos cabaleiros teut\u00f3nicos, Bartoszyce foi unha cidade cristi\u00e1.\nProtestantismo.\nEn 1525 coa secularizaci\u00f3n do Estado da Orde Teut\u00f3nica e a conformaci\u00f3n do Ducado de Prusia, o primeiro Estado protestante, Bartoszyce adoptou a fe evanx\u00e9lica, as d\u00faas igrexas, ata ent\u00f3n cat\u00f3licas, da cidade transform\u00e1ronse en templos luteranos, inicialmente dependentes do distrito eclesi\u00e1stico de Friedland. En 1742 creouse na cidade unha superintendencia da igrexa evanx\u00e9lica coa funci\u00f3n de supervisar as parroquias e as escolas da zona, e que se unificou a mediados do XIX coa de Friedland, xa co nome de Bartenstein. As d\u00faas congregaci\u00f3ns luteranas, Stadtpfarrkirche e Johanniskirche, eran o centro relixioso de d\u00faas amplas parroquias e estaban integradas na provincia eclesi\u00e1stica de Prusia Oriental da Igrexa Evanx\u00e9lica da Uni\u00f3n Prusiana. En 1939 dos 11268 habitantes da localidade, 10.030 eran evanx\u00e9licos. Tras a guerra e a incorporaci\u00f3n da rexi\u00f3n a Polonia, debido \u00e1 marcha ou expulsi\u00f3n de case a todalidade da poboaci\u00f3n xermana, a igrexa evanx\u00e9lica quedou reducida ao m\u00ednimo e s\u00f3 nas d\u00e9cadas seguintes puido establecerse unha congregaci\u00f3n arredor dunha pequena igrexa dependente da parroquia de K\u0119trzyn integrada na diocese de Masuria da Igrexa Evanx\u00e9lica-Augustana en Polonia.\nBaptismo.\nEn 1896 estableceuse unha congregaci\u00f3n baptista que en 1939 ti\u00f1a 517 membros. Tras a guerra practicamente desapareceu e a s\u00faa igrexa pasou ao Estado. Co tempo formouse unha nova congregaci\u00f3n asociada coa Uni\u00f3n Baptista de Polonia.\nOutros.\nNa cidade hai tam\u00e9n unha congregaci\u00f3n da Igrexa Pentecostal de Polonia e unha comunidade das Testemu\u00f1as de Xehov\u00e1 composta por 140 persoas .\nCatolicismo.\nDende a reforma ata o s\u00e9culo XIX non houbo catolicismo organizado na cidade. En 1872 celebrouse a primeira misa cat\u00f3lica En 1889 edificouse a primeira igrexa cat\u00f3lica, so a advocaci\u00f3n de San Bruno de Querfurt, dependente da diocese de Warmia que en 1890 ti\u00f1a 265 membros e en 1939 viv\u00edan 848 cat\u00f3licos na cidade pero logo da guerra e coa mudanza da base \u00e9tnica da poboaci\u00f3n, que pasou a ser polaca en case toda a totalidade, o catolicismo converteuse na relixi\u00f3n maioritaria. En 1946 os cat\u00f3licos comezaron a utilizar a antiga igrexa evanx\u00e9lica de Johanniskirche, convertida en igrexa de San Xo\u00e1n o Bautista, e en 1959 pasou aos cat\u00f3licos a Stadtpfarrkirche, agora San Xo\u00e1n Evanxelista e Nosa Se\u00f1ora de Cz\u0119stochowa. En 1973 e 1974 cre\u00e1ronse d\u00faas novas parroquias e en 1990 outra nova, totalizando catro as parroquias cat\u00f3licas dependentes da arquidiocese de Warmia.\nA partir de 1947 asent\u00e1ronse na cidade e nas \u00e1reas veci\u00f1as ucra\u00ednos grecocat\u00f3licos e a partir da d\u00e9cada de 1980 moitos dos que se instalaran nas zonas pr\u00f3ximas aveci\u00f1\u00e1ronse nos novos barrios da localidade. As autoridades non permitiron a celebraci\u00f3n de misas grecocat\u00f3licas na cidade ata 1982, dende aquela celebr\u00e1ronse na parroquia de San Bruno de Querfurt. En 1996 negociouse co concello a merca dunha antiga estaci\u00f3n e logo de dous anos de reformas consagr\u00e1rona en 1998 como Igrexa de Santo Andr\u00e9 o Ap\u00f3stolo da arquieparqu\u00eda cat\u00f3lica ucra\u00edna de Przemy\u015bl-Varsovia.\nXuda\u00edsmo.\nEn Bartoszyce existiu unha pequena comunidade xud\u00eda que se estableceu na cidade entre 1737 e 1753. Por volta de 1779 xa non hab\u00eda xudeus na cidade e non foi ata 1812 cando se volveu establecer unha familia xud\u00eda. Arredor de 1850 levantouse unha sinagoga. En 1890 a comunidade consit\u00eda en 65 persoas e en 1921 eran 61, reduc\u00edndose o seu n\u00famero na d\u00e9cada de 1930 ata s\u00f3 quedar 11 en 1939 para desaparecer pola persecuci\u00f3n do r\u00e9xime nazi. A sinagoga queim\u00e1rona en 1938 durante a noite dos cristais rotos . Un cemiterio xudeu estivo activo dende 1820 ata 1939 cando se realizou o derradeiro soterramento."}
{"id": "494860", "revid": "1131", "url": "https://gl.wikipedia.org/wiki?curid=494860", "title": "Sotira", "text": "O top\u00f3nimo grego Sotira (, \"Salvador\") pode referirse a:"}
{"id": "494862", "revid": "56817", "url": "https://gl.wikipedia.org/wiki?curid=494862", "title": "\u00d3pera seria", "text": "\u00d3pera seria (plural: \"opere serie\") \u00e9 un termo musical italiano referido ao estilo nobre e \"serio\" da \u00f3pera italiana que predominou en Europa entre principios do s\u00e9culo XVII at\u00e9 o inicio do s\u00e9culo XIX, destacando os anos entre 1710 e 1770. A s\u00faa orixe at\u00f3pase no dramma per m\u00fasica do per\u00edodo barroco, enfocado inicialmente \u00e1 realeza e aristocracia da \u00e9poca. Os temas c\u00e9ntranse na mitolox\u00eda grega ou romana, cunha estrutura en tres partes (A-B-A) baseada na aria da capo barroca, e inclu\u00edndo unha abertura e varias arias, recitativos e coros. O rival popular da \"\u00f3pera seria\" era a \"\u00f3pera buffa\", subx\u00e9nero c\u00f3mico que ten a s\u00faa orixe na commedia dell'arte.\nA \u00f3pera seria italiana (sempre baseada en libretos en lingua italiana) foi producida non s\u00f3 en Italia, m\u00e1is tam\u00e9n por toda Europa e o resto do mundo. Entre os princip\u00e1is centros operisticos europeos compre destacar as \u00f3peras de Varsovia (dende 1628), M\u00fanic (fundada en 1653), Londres (creada en 1662), Viena (primeira representaci\u00f3n: \"Il pomo d'oro\", 1668), Dresden (dende 1719), San Petersburgo (primeiras representaci\u00f3ns en\u20091742) ou Madrid. S\u00f3 Francia desenvolveu a s\u00faa propia tradici\u00f3n oper\u00edstica (trag\u00e9die en musique).\nEntre os princip\u00e1is compositores de \u00f3pera seria compre destacar a Alessandro Scarlatti, Georg Friedrich H\u00e4ndel, Nicola Porpora, Leonardo Vinci, Johann Adolph Hasse, e na segunda metade do s\u00e9culo XVIII Christoph Willibald Gluck, Niccol\u00f2 Jommelli, Josef Myslive\u010dek, Tommaso Traetta e Wolfgang Amadeus Mozart. O m\u00e1is famoso libretista foi Pietro Metastasio, destacando ademais Apostolo Zeno, Ranieri de' Calzabigi e Lorenzo da Ponte."}
{"id": "494863", "revid": "5790065", "url": "https://gl.wikipedia.org/wiki?curid=494863", "title": "Jos\u00e9 Mar\u00eda de Frutos Isabel", "text": "Jos\u00e9 Mar\u00eda de Frutos Isabel, nado en Mozoncillo (provincia de Segovia) o 13 de decembro de 1927 e finado en Santiago de Compostela o 15 de novembro de 2019, foi un xurista e profesor universitario espa\u00f1ol.\nTraxectoria.\nEn marzo de 1945 trasladouse a Santiago de Compostela coma funcionario da Administraci\u00f3n do Estado. En 1959 doutorouse pola Universidade de Santiago de Compostela coa tese \"La expropiaci\u00f3n forzosa de inter\u00e9s social\", dirixida por Laureano L\u00f3pez Rod\u00f3.\nEn 1963 foi nomeado profesor interino da Escola de Artes Aplicadas e Oficios Art\u00edsticos de Santiago de Compostela. Foi profesor titular do Departamento de Dereito P\u00fablico e Teor\u00eda do Estado, na \u00e1rea de Dereito Administrativo da Universidade de Santiago de Compostela, at\u00e9 a s\u00faa xubilaci\u00f3n.\nEn febreiro de 1954 casou con Consuelo Mart\u00ednez Roig, con quen tivo oito fillos e fillas: Jos\u00e9 Mar\u00eda, Manuel, Ram\u00f3n, Mar\u00eda Consuelo, Gracia Mar\u00eda, Elena, Ana Mar\u00eda e Santiago.\nReco\u00f1ecementos.\nCondecorado coa Cruz de San Raimundo de Pe\u00f1afort."}
{"id": "494864", "revid": "54334", "url": "https://gl.wikipedia.org/wiki?curid=494864", "title": "Yolanda Ramos", "text": "Yolanda Ramos, nada en Barcelona o 4 de setembro de 1968, \u00e9 unha actriz, guionista, humorista e presentadora de televisi\u00f3n catal\u00e1."}
{"id": "494865", "revid": "5863", "url": "https://gl.wikipedia.org/wiki?curid=494865", "title": "Carme Fern\u00e1ndez-P\u00e9rez Sanjuli\u00e1n", "text": ""}
{"id": "494869", "revid": "5863", "url": "https://gl.wikipedia.org/wiki?curid=494869", "title": "Follas Novas (revista)", "text": "Non confundir coa \"Revista de Estudios Rosalianos\" (2000-2011) dirixida por Xes\u00fas Alonso Montero.\nFollas Novas, subtitulada Revista de Estudos Rosalianos, \u00e9 un anuario dirixido por Xos\u00e9 Lu\u00eds Axeitos que botou a andar en 2016, editado pola Fundaci\u00f3n Rosal\u00eda de Castro e a Casa de Rosal\u00eda, de Padr\u00f3n. A publicaci\u00f3n, que leva o nome dun das principais obras de Rosal\u00eda de Castro, o poemario \"Follas novas\", \u00e9 continuadora doutra de periodicidade irregular, a \"Revista de Estudios Rosalianos\", dirixida por Xes\u00fas Alonso Montero, da que sa\u00edran en total catro n\u00fameros (nos anos 2000, 2002, 2008 e 2011).\nDescrici\u00f3n.\nO seu director \u00e9 Xos\u00e9 Lu\u00eds Axeitos. O consello de redacci\u00f3n est\u00e1 formado por Anxo Angueira, Xos\u00e9 Carlos Beir\u00f3 Pi\u00f1eiro, Lydia Fontoira Sur\u00eds e Pilar Garc\u00eda Negro e compo\u00f1en o comit\u00e9 cient\u00edfico: Xos\u00e9 Ram\u00f3n Barreiro, Lu\u00eds Coch\u00f3n, Catherine Davies, Carme Fern\u00e1ndez P\u00e9rez-Sanjuli\u00e1n, Mar\u00eda Xes\u00fas Lama, Aurora L\u00f3pez, Kathleen March, Marina Mayoral, Xos\u00e9 Lu\u00eds M\u00e9ndez Ferr\u00edn, Cami\u00f1o Noia, Andr\u00e9s Poci\u00f1a, Mar\u00eda do Cebreiro, Francisco Rodr\u00edguez S\u00e1nchez, Ana Rodr\u00edguez Fischer e Dolores Vilavedra.\nN\u00fameros.\nN\u00famero 1. Ano 2016.\nPatrocinado polo concello de Rianxo, cont\u00e9n os seguintes artigos:\nN\u00famero 2. Ano 2017.\nCo patrocinio do concello de Padr\u00f3n.\nN\u00famero 3. Ano 2018.\nPatrocinado polo concello de Rois.\nN\u00famero 4. Ano 2019.\nCo patrocinio do concello de Dodro.\nN\u00famero 5. Ano 2020.\nCo patrocinio do concello de Santiago de Compostela.\nN\u00famero 6. Ano 2021.\nCo patrocinio do concello de Boiro."}
{"id": "494870", "revid": "5863", "url": "https://gl.wikipedia.org/wiki?curid=494870", "title": "Follas Novas, Revista de estudos rosalianos", "text": ""}
{"id": "494871", "revid": "5863", "url": "https://gl.wikipedia.org/wiki?curid=494871", "title": "Follas Novas. Revista de estudos rosalianos", "text": ""}
{"id": "494872", "revid": "17467", "url": "https://gl.wikipedia.org/wiki?curid=494872", "title": "Ra\u00fal Veiga Rouriz", "text": ""}
{"id": "494873", "revid": "5863", "url": "https://gl.wikipedia.org/wiki?curid=494873", "title": "Follas Novas. Revista de Estudos Rosalianos", "text": ""}
{"id": "494884", "revid": "15490", "url": "https://gl.wikipedia.org/wiki?curid=494884", "title": "Francisco Javier L\u00f3pez \u00c1lvarez", "text": ""}
{"id": "494885", "revid": "1410", "url": "https://gl.wikipedia.org/wiki?curid=494885", "title": "Coroa austroh\u00fangara", "text": "A coroa austroh\u00fangara (alem\u00e1n: \"Krone\"; h\u00fangaro: \"korona\") foi a moeda oficial do Imperio Austroh\u00fangaro desde 1892 (cando substitu\u00edu o flor\u00edn ao se adoptar o padr\u00f3n ouro) ata a disoluci\u00f3n do imperio en 1918. A moeda divisionaria era o \"heller\" na parte austr\u00edaca e \"fill\u00e9r\" na parte h\u00fangara do imperio (ademais de \"halier\" en Eslovaquia e \"hal\u00e9\u0159\" en Chequia), todas elas equivalentes \u00e1 cent\u00e9sima parte da coroa.\nDenominaci\u00f3n.\nA denominaci\u00f3n oficial da moeda era \"Krone\" (plural \"Kronen\") en Austria e \"Osztr\u00e1k\u2013magyar korona\" en Hungr\u00eda. A forma latina \"Corona\" (plural \"Coron\u00e6\"), abreviada como \"Cor.\" nas moedas de menor tama\u00f1o, utiliz\u00e1base nas cu\u00f1axes da parte do imperio maiormente de fala alem\u00e1, co\u00f1ecida como Cisleithania. As denominaci\u00f3ns da moeda no resto das linguas dos territorios onde circulaba tam\u00e9n ti\u00f1a reco\u00f1ecemento e mesmo aparece nos billetes:\nO s\u00edmbolo oficial da coroa austroh\u00fangara era a abreviatura K. ou, \u00e1s veces, Kr.\nHistoria.\nIntroduci\u00f3n da coroa.\nLogo de varias tentativas anteriores, o Imperio Austroh\u00fangaro adoptou o padr\u00f3n ouro en 1892, de acordo cun plan elaborado polo ministro de Facenda, S\u00e1ndor Wekerle. Este plan inclu\u00eda a introduci\u00f3n da coroa como nova moeda, dividida en 100 \"Heller\" (Austria) ou \"Fill\u00e9r\" (Hungr\u00eda). O tipo de cambio da nova moeda con respecto \u00e1 anterior, que se baseaba no padr\u00f3n prata, fixouse en 2 coroas = 1 flor\u00edn ou gulden. A partir de 1900, os billetes coa s\u00faa denominaci\u00f3n en coroas foron os \u00fanicos de curso legal no imperio.\nI Guerra Mundial.\nA coroa austroh\u00fangara desvalorizouse moi fortemente como resultado da I Guerra Mundial, que foi financiada principalmente mediante a emisi\u00f3n de bonos de guerra, no canto de recorrer aos impostos. Os prezos ao consumidor aumentaron ata dezaseis veces durante a contenda, xa que o Goberno non dubidou en p\u00f3r en funcionamento as prensas do Banco Austroh\u00fangaro para pagar as s\u00faas contas, e isto provocou unha taxa de inflaci\u00f3n m\u00e1is alta que noutros pa\u00edses combatentes.\nDespois da guerra.\nConclu\u00edda a guerra, inicialmente esper\u00e1base que a coroa puidese continuar sendo a moeda com\u00fan dos estados sucesores do Imperio Austroh\u00fangaro, mais en 1919 o Reino dos Serbios, Croatas e Eslovenos (posteriormente Iugoslavia) converteuse no primeiro destes estados en contramarcar os billetes do Banco Austroh\u00fangaro, para limitar a s\u00faa validez ao seu propio territorio. Checoslovaquia fixo o mesmo en febreiro de 1919 e, o 12 de marzo do mesmo ano, a nova Rep\u00fablica de Austria reselou os billetes que circulaban no seu territorio coa inscrici\u00f3n \".\nHungr\u00eda comezou tam\u00e9n contraestampando os billetes do Imperio Austroh\u00fangaro, a\u00ednda que de cami\u00f1o adoptou a coroa h\u00fangara como moeda oficial, continuadora da imperial e cunha taxa de cambio \u00e1 par. Mais a nova coroa h\u00fangara sufriu unha grande desvalorizaci\u00f3n pola inflaci\u00f3n, debido \u00e1s consecuencias da guerra e ao tratado de Trianon, e finalmente foi substitu\u00edda polo peng\u0151 o 21 de xaneiro de 1927, a raz\u00f3n de 12.500 coroas por cada peng\u0151.\nEn Austria, pola s\u00faa banda, a econom\u00eda austr\u00edaca non se estabilizou ao finalizar a guerra e tam\u00e9n seguiu un per\u00edodo de hiperinflaci\u00f3n: a oferta monetaria aumentou de 12.000 a 30.000 mill\u00f3ns de coroas en 1920, e a arredor de 147.000 mill\u00f3ns de coroas en 1921. En agosto de 1922 os prezos ao consumidor eran 14.000 veces maiores que antes do comezo da guerra. O billete de maior valor foi o de 500.000 coroas, emitido en 1922. A confianza na moeda perd\u00e9rase e a poboaci\u00f3n gastaba os cartos tan axi\u00f1a como lle era posible.\nEn outubro de 1922, Austria acadou da Liga das Naci\u00f3ns un pr\u00e9stamo por valor de 650 mill\u00f3ns de coroas de ouro, coa contrapartida dunha supervisi\u00f3n das finanzas do pa\u00eds por parte desa instituci\u00f3n. Esta medida estabilizou a moeda nunha taxa de 14.400 coroas de papel por unha coroa de ouro. O 2 de xaneiro de 1923 comezou as s\u00faas operaci\u00f3ns o Banco Nacional de Austria (\"\u00d6sterreichische Nationalbank\") asumindo o control da moeda do Banco Austroh\u00fangaro, que entrara en liquidaci\u00f3n.\nEn decembro de 1923, o Parlamento de Austria autorizou ao Goberno a emisi\u00f3n de moedas de prata de 5.000, 10.000 e 20.000 coroas que pasar\u00edan a designarse como medio xilin (\"schilling\") xilin e dobre xilin. Deste xeito, o xilin converteuse na moeda oficial de Austria o 20 de decembro de 1924, cunha taxa de cambio de 10.000 coroas por un xilin.\nMoedas.\nAs moedas da coroa austroh\u00fangara correspondentes \u00e1 parte austr\u00edaca cu\u00f1\u00e1ronse en Viena a partir de 1892, coas denominaci\u00f3ns de 1, 2, 10 e 20 heller, en metais non nobres; de 1, 2 e 5 coroas, en prata; e de 10, 20 e 100 coroas, en ouro. A forma utilizada para a s\u00faa impresi\u00f3n nas moedas foi a latina \"corona\". A moeda de 100 coroas segue a cu\u00f1arse hoxe en d\u00eda con data inmobilizada de 1915 como moeda de investimento.\nPola s\u00faa banda, as moedas da parte h\u00fangara cu\u00f1\u00e1ronse na ceca de K\u00f6rm\u00f6cb\u00e1nya (actual Kremnica, en Eslovaquia), tam\u00e9n a partir de 1892. Os valores son os mesmos, coa \u00fanica diferenza da denominaci\u00f3n \"fill\u00e9r\" para a moeda divisionaria e \"korona\" para a unidade.\nBilletes.\nOs billetes da coroa austroh\u00fangara dese\u00f1\u00e1ronse e imprim\u00edronse en Viena a partir de 1900 e utiliz\u00e1ronse durante toda a monarqu\u00eda. Emit\u00edronse, en distintas etapas, billetes de 1, 2, 10, 20, 25, 50, 100, 200, 1.000 e 10.000 coroas.\nTodos eles ti\u00f1an as s\u00faas inscrici\u00f3ns biling\u00fces, en alem\u00e1n e en h\u00fangaro, e a expresi\u00f3n do seu valor tam\u00e9n se indicaba noutros idiomas da \u00e1rea abranguida polo Imperio. Ata a I Guerra Mundial, os billetes ti\u00f1an unha face en alem\u00e1n e a outra en h\u00fangaro, mais durante a contenda imprim\u00edronse alg\u00fans billetes con versi\u00f3n biling\u00fce en ambos os lados.\nO gravador responsable dos billetes foi Ferdinand Schirnb\u00f6ck e entre os seus dese\u00f1os inclu\u00edu personaxes como Koloman Moser, Rudolf R\u00f6ssler, Josef Pfeiffer e L\u00e1szl\u00f3 Heged\u0171s.\nBilletes contramarcados.\nLogo da disoluci\u00f3n do Imperio, os estados xurdidos da descomposici\u00f3n do Imperio Austro\u00fangaro contramarcaron os billetes da coroa austroh\u00fangara para limitar o seu uso \u00e1s novas fronteiras, en tanto que non se creaban as novas moedas nacionais:\nAustria.\nConsonte o Tratado de Saint-Germain-en-Laye, a Rep\u00fablica de Austria, do mesmo xeito que os demais novos estados, adquiriu o compromiso de sobreimprimir provisionalmente o papel moeda imperial que circulaba no seu territorio.\nEn cumprimento deste compromiso, en 1919 sobreestamp\u00e1ronse os billetes do Imperio Austroh\u00fangaro en circulaci\u00f3n coa inscrici\u00f3n e emit\u00edronse novos billetes que os reproduc\u00edan exactamente.\nA partir de 1920, apareceu nos billetes un novo reselo: \u00abAusgegeben nach dem 4. Oktober 1920\u00bb (\"Expedido despois do 4 de outubro de 1920\").\nHungr\u00eda.\nHungr\u00eda foi o derradeiro dos novos estados en sobreestampar os anteriores billetes do Imperio Austroh\u00fangaro, para os dotar validez no seu territorio. O goberno de K\u00e1rolyi planeara comezar a reestampaxe o 21 de marzo de 1919, mais o establecemento da Rep\u00fablica Sovi\u00e9tica modificou o calendario previsto e pospuxo os plans. Finalmente, os billetes (con valores faciais desde as 10 \u00e1s 10.000 coroas) comezaron a reestamparse o 18 de marzo de 1920. O motivo co que Hungr\u00eda reestampou estes billetes consistiu nun selo redondo de cor vermella.\nChecoslovaquia.\nA primeira Rep\u00fablica de Checoslovaquia utilizou uns selos adhesivos colocados sobre os billetes austroh\u00fangaros como primeira versi\u00f3n da coroa checoslovaca, ata que o 15 de abril de 1919 creou oficialmente a coroa checoslovaca cunha equivalencia \u00e1 par coa antiga coroa do Imperio. Hoxe a coroa (\"koruna\") segue a ser a unidade monetaria oficial da Rep\u00fablica Checa e foino tam\u00e9n de Eslovaquia ata a adopci\u00f3n do euro.\nFiume.\nNo Estado Libre de Fiume (na actual Croacia), a autoridade do Consello Nacional Italiano, que gobernaba a cidade, acordou o 18 de abril de 1819 a creaci\u00f3n da coroa de Fiume ou \"corona fiumana\" (abreviada Cor. ou FiuK). Con tal prop\u00f3sito, reestamp\u00e1ronse en 1919 e 1921 billetes de unha e de d\u00faas coroas austroh\u00fangaras, e en 1920 os valores de 2, 10, 20, 50, 100 e 1.000 coroas. Estes billetes contramarcados estiveron en circulaci\u00f3n ata febreiro de 1921 e, xa antes, en setembro de 1920, introduc\u00edrase no territorio a lira italiana como moeda oficial, cunha taxa de cambio de 0,40 liras por coroa.\nCroacia, Eslovenia e Bosnia e Herzegovina.\nNestes territorios, que se converteron en parte do Reino dos Serbios, Croatas e Eslovenos en 1918 (m\u00e1is tarde Iugoslavia), as novas autoridades reestamparon os billetes do imperio para seren usados coa denominaci\u00f3n de coroa serbia, croata e eslovena, moeda que en 1920 foi substitu\u00edda polo dinar, cunha taxa de cambio de 1 dinar = 4 coroas.\nRoman\u00eda.\nEn Roman\u00eda houbo d\u00faas emisi\u00f3ns de billetes mediante a estampaxe de billetes austroh\u00fangaros, ambas en 1919: a primeira destas emisi\u00f3ns provisionais consistiu na colocaci\u00f3n dun selo na face austr\u00edaca dos billetes, en tanto que na segunda se colocou na face h\u00fangara. Os valores reestampados foron 10, 20, 50, 100, 1.000 e 10.000 coroas das emisi\u00f3ns de coroa austroh\u00fangara de 1902 a 1918."}
{"id": "494887", "revid": "65337", "url": "https://gl.wikipedia.org/wiki?curid=494887", "title": "Moedas da coroa austroh\u00fangara", "text": "As moedas da coroa austroh\u00fangara son as cu\u00f1adas consonte o sistema monetario oficial do Imperio Austroh\u00fangaro, desde 1892 (cando a coroa substitu\u00edu o flor\u00edn ao se adoptar o padr\u00f3n ouro) ata a disoluci\u00f3n do imperio en 1918. A unidade monetaria era a coroa austroh\u00fangara (alem\u00e1n: \"Krone\"; h\u00fangaro: \"korona\") que ti\u00f1a o \"heller\" como divisionaria na parte austr\u00edaca e o \"fill\u00e9r\" na parte h\u00fangara do imperio (ademais de \"halier\" en Eslovaquia e \"hal\u00e9\u0159\" en Chequia), todas elas equivalentes \u00e1 cent\u00e9sima parte da coroa.\nEmisi\u00f3ns austr\u00edacas.\nAs moedas da coroa austroh\u00fangara correspondentes \u00e1 parte austr\u00edaca cu\u00f1\u00e1ronse en Viena a partir de 1892, coas denominaci\u00f3ns de 1, 2, 10 e 20 heller, en metais non nobres; de 1, 2 e 5 coroas, en prata; e de 10, 20 e 100 coroas, en ouro. A forma utilizada para a s\u00faa impresi\u00f3n nas moedas foi a latina \"corona\". A moeda de 100 coroas segue a cu\u00f1arse hoxe en d\u00eda con data inmobilizada de 1915 como moeda de investimento.\nEmisi\u00f3ns h\u00fangaras.\nPola s\u00faa banda, as moedas da parte h\u00fangara cu\u00f1\u00e1ronse na ceca de K\u00f6rm\u00f6cb\u00e1nya (actual Kremnica, en Eslovaquia), tam\u00e9n a partir de 1892. Os valores son os mesmos, coa \u00fanica excepci\u00f3n da denominaci\u00f3n \"fill\u00e9r\" para a moeda divisionaria e \"korona\" para a unidade."}
{"id": "494888", "revid": "56817", "url": "https://gl.wikipedia.org/wiki?curid=494888", "title": "Jos\u00e9 Manuel Lorenzo Salgado", "text": "Jos\u00e9 Manuel Lorenzo Salgado, nado en Vigo o 2 de agosto de 1950, \u00e9 un xurista e catedr\u00e1tico galego.\nTraxectoria.\nCatedr\u00e1tico de Dereito Penal da Universidade de Santiago de Compostela, onde se titulou co Premio Extraordinario da Licenciatura e con Sobresaliente cum laude e Premio Extraordinario de Doutoramento. A s\u00faa tese foi dirixida por Agust\u00edn Fern\u00e1ndez Albor.\nFoi Director do Instituto de Criminolox\u00eda da USC dende 1984 ata 1986, Director do Departamento de Dereito P\u00fablico Especial entre 1986 e 1988, Decano da Facultade de Dereito (1988-1994) e Vicerreitor da Universidade de Santiago de Compostela (1994-1995)."}
{"id": "494889", "revid": "98629", "url": "https://gl.wikipedia.org/wiki?curid=494889", "title": "Billetes da coroa austroh\u00fangara", "text": "Os billetes da coroa austroh\u00fangara son os emitidos consonte o sistema monetario oficial do Imperio Austroh\u00fangaro, desde 1892 (cando a coroa substitu\u00edu o flor\u00edn ao se adoptar o padr\u00f3n ouro) ata a disoluci\u00f3n do imperio en 1918. A unidade monetaria era a coroa austroh\u00fangara (alem\u00e1n: \"Krone\"; h\u00fangaro: \"korona\") que ti\u00f1a o \"heller\" como divisionaria na parte austr\u00edaca e o \"fill\u00e9r\" na parte h\u00fangara do imperio (ademais de \"halier\" en Eslovaquia e \"hal\u00e9\u0159\" en Chequia), todas elas equivalentes \u00e1 cent\u00e9sima parte da coroa.\nBilletes contramarcados logo da fin do Imperio.\nLogo da disoluci\u00f3n do Imperio, non s\u00f3 Austria e Hungr\u00eda contramarcaron os billetes da coroa austroh\u00fangara para limitar o seu uso \u00e1s novas fronteiras en tanto que non se creaban as novas moedas nacionais, sen\u00f3n que o mesmo sucedeu noutras \u00e1reas do extinto imperio:\nChecoslovaquia.\nA primeira Rep\u00fablica de Checoslovaquia utilizou uns selos adhesivos colocados sobre os billetes austroh\u00fangaros como primeira versi\u00f3n da coroa checoslovaca, ata que o 15 de abril de 1919 creou oficialmente a coroa checoslovaca cunha equivalencia \u00e1 par coa antiga coroa do Imperio. Hoxe a coroa (\"koruna\") segue a ser a unidade monetaria oficial da Rep\u00fablica Checa e foino tam\u00e9n de Eslovaquia ata a adopci\u00f3n do euro.\nFiume.\nNo Estado Libre de Fiume (na actual Croacia), a autoridade do Consello Nacional Italiano, que gobernaba a cidade, acordou o 18 de abril de 1819 a creaci\u00f3n da coroa de Fiume ou \"corona fiumana\" (abreviada Cor. ou FiuK). Con tal prop\u00f3sito, reestamp\u00e1ronse en 1919 e 1921 billetes dunha e de d\u00faas coroas austroh\u00fangaras, e en 1920 os valores de 2, 10, 20, 50, 100 e 1.000 coroas. Estes billetes contramarcados estiveron en circulaci\u00f3n ata febreiro de 1921 e, xa antes, en setembro de 1920, introduc\u00edrase no territorio a lira italiana como moeda oficial, cunha taxa de cambio de 0,40 liras por coroa.\nRoman\u00eda.\nEn Roman\u00eda houbo d\u00faas emisi\u00f3ns de billetes mediante a estampaxe de billetes austroh\u00fangaros, ambas en 1919: a primeira destas emisi\u00f3ns provisionais consistiu na colocaci\u00f3n dun selo na face austr\u00edaca dos billetes, en tanto que na segunda se colocou na face h\u00fangara. Os valores reestampados foron 10, 20, 50, 100, 1.000 e 10.000 coroas das emisi\u00f3ns de coroa austroh\u00fangara de 1902 a 1918.\nCroacia, Eslovenia e Bosnia e Herzegovina.\nNestes territorios, que se converteron en parte do Reino dos Serbios, Croatas e Eslovenos en 1918 (m\u00e1is tarde Iugoslavia), as novas autoridades reestamparon os billetes do imperio para seren usados coa denominaci\u00f3n de coroa serbia, croata e eslovena, moeda que en 1920 foi substitu\u00edda polo dinar, cunha taxa de cambio de 1 dinar = 4 coroas."}
{"id": "494890", "revid": "1131", "url": "https://gl.wikipedia.org/wiki?curid=494890", "title": "Vladimir Culafic Dokic", "text": ""}
{"id": "494891", "revid": "98629", "url": "https://gl.wikipedia.org/wiki?curid=494891", "title": "Deliver Us from Evil (filme de 2014)", "text": "Deliver Us from Evil \u00e9 un filme estadounidense de 2014 dirixido por Scott Derrickson e producido por Jerry Bruckheimer. O filme bas\u00e9ase no libro de non ficci\u00f3n de 2001 \"Beware the Night\", escrito por Ralph Sarchie e Lisa Collier Cool, e na s\u00faa campa\u00f1a de promoci\u00f3n destacou que estaba \"baseado en feitos reais\". Est\u00e1 protagonizado por Eric Bana, \u00c9dgar Ram\u00edrez, Sean Harris, Olivia Munn e Joel McHale. Foi estreado o 2 de xullo de 2014 e recadou 87,9 mill\u00f3ns de d\u00f3lares sobre un orzamento de 30 mill\u00f3ns."}
{"id": "494892", "revid": "6939", "url": "https://gl.wikipedia.org/wiki?curid=494892", "title": "Roquia Sakhawat Hussain", "text": ""}
{"id": "494894", "revid": "22570", "url": "https://gl.wikipedia.org/wiki?curid=494894", "title": "Eduardo Louren\u00e7o", "text": "Eduardo Louren\u00e7o de Far\u00eda, nado en S\u00e3o Pedro de Rio Seco (Almeida) o 23 de maio de 1923 e finado en Lisboa, o 1 de decembro de 2020, foi un profesor e fil\u00f3sofo portugu\u00e9s.\nTraxectoria.\nOri\u00fando dunha pequena aldea da Beira Interior, \u00e9 o m\u00e1is vello dos sete fillos de Ab\u00edlio de Far\u00eda, capit\u00e1n de Infantar\u00eda, e de Maria de Jesus Louren\u00e7o. Mudouse para a Garda en 1932 e ingresou no Colexio Militar en 1934, un ano despois de o pai partir para Nampula, en Mozambique.\nEn 1940, estudante na Universidade de Co\u00edmbra, encontra a\u00ed un ambiente aberto e propicio \u00e1 reflexi\u00f3n cultural que sempre haber\u00eda de proseguir. Obt\u00e9n a licenciatura en Ciencias Hist\u00f3rico-Filos\u00f3ficas en 1946. T\u00f3rnase profesor asistente da Facultade de Letras entre 1947 e 1953, colaborando con Joaquim de Carvalho. \u00c9 nese per\u00edodo que publica o seu primeiro libro, \"Heterodoxia\" (1949), que re\u00fane unha parte da s\u00faa tese de licenciatura, \"O Sentido da Dial\u00e9ctica no Idealismo Absoluto\". Colaborou tam\u00e9n no \"Diario de Co\u00edmbra\", publicando as \"Cr\u00f3nicas Heterodoxas\".\nEn 1949 realiza unha estad\u00eda na Universidade de Bord\u00e9us 2, cunha bolsa do Programa Fulbright. Lector de Cultura Portuguesa entre 1953 e 1955 nas universidades de Hamburgo e Heidelberg, exerce a mesma actividade na Universidade de Montpellier de 1956 a 1958. Casa con Annie Salamon, en Dinard, en 1954. Tras un ano pasado na Universidade Federal da Bahia, como profesor convidado de Filosof\u00eda, pasou a vivir en Francia en 1960.\nFixou a residencia en Vence, en 1965. Foi lector na Universidade de Grenoble de 1960 a 1965 e \"ma\u00eetre assistant\" na Universidade de Nice at\u00e9 1987, pasando a \"ma\u00eetre de conferences\" en 1986. Tornouse profesor xubilado en Nice en 1988.\nEn 1989 asume funci\u00f3ns como conselleiro cultural xunto da Embaixada Portuguesa en Roma, at\u00e9 1991. Desde 1999 ocupa o cargo de administrador (non executivo) da Fundaci\u00f3n Calouste Gulbenkian, en Lisboa.\nO Centro de Estudos Ib\u00e9ricos creou na s\u00faa homenaxe o Premio Eduardo Louren\u00e7o, atribu\u00eddo desde 2005 e destinado a agraciar personalidades ou instituci\u00f3ns con intervenci\u00f3n relevante no \u00e1mbito da cultura, da cidadan\u00eda e da cooperaci\u00f3n ib\u00e9ricas.\nO 28 de novembro de 2015 foi creada polo Concello de Co\u00edmbra a Sala Eduardo Louren\u00e7o, na Casa da Escrita, destinada a albergar cerca de 3000 libros do intelectual.\nTomou posesi\u00f3n a 7 de abril de 2016 como Conselleiro de Estado, designado polo Presidente Marcelo Rebelo de Sousa.\nInfluenciado pola lectura de Husserl, Kierkegaard, Nietzsche, Heidegger, Sartre ou polo co\u00f1ecemento das obras de Dostoievski, Franz Kafka ou Albert Camus, foi asociado ao existencialismo, sobre todo ao redor dos anos cincuenta, altura en que colaborou na \"\u00c1rbore\" e se tornou amigo de Verg\u00edlio Ferreira. Nunca se deixou emparellar, por\u00e9n, a calquera escola de pensamento, xa que, a\u00ednda que favor\u00e1bel a ideas de esquerda, nunca abandonou unha actitude cr\u00edtica perante esa esquerda.\nCunha clara autoridade moral, foille atribu\u00eddo o Premio Europeo de Ensaio Charles Veillon (concedido en 1988 por ocasi\u00f3n da s\u00faa obra \"N\u00f3s e a Europa ou as Duas Raz\u00f5es\") o ano en que foi colocado en Roma como agregado cultural portugu\u00e9s.\nCr\u00edtico e ensa\u00edsta literario, virado predominantemente para a poes\u00eda, asinou ensaios pol\u00e9micos como \"Presen\u00e7a ou a Contra-Revolu\u00e7\u00e3o do Modernismo Portugu\u00eas?\" no O Comercio do Porto (1960) ou un particular estudo sobre o neorrealismo titulado \"Sentido e Forma da Poesia Neorrealista\" (1968). Aproximouse \u00e1 modernidade na obra de Fernando Persoa, a prop\u00f3sito da cal deu \u00e1 estampa o volume \"Pessoa Revisitado\" (1973) ou \"Fernando Rei da nossa Baviera\" (1986). Indiferente \u00e1 sucesi\u00f3n de correntes te\u00f3ricas, e fuxindo tanto ao historicismo como a pretensas an\u00e1lises obxectivas, a perspectiva de Louren\u00e7o influenciou xa outros autores, como, por exemplo, Eduardo Prado Coelho, e enc\u00f3ntrase enunciada nun libro central, \"Tempo e Poesia\" (1974).\nEduardo Louren\u00e7o ten participado na Semana Galega de Filosf\u00eda.\nEn 2018 Basilio Losada resultou ga\u00f1ador do Premio Eduardo Louren\u00e7o.\nFaleceu o 1 de decembro de 2020 en Lisboa, aos 97 anos de idade.\nCondecoraci\u00f3ns.\nForon outorgadas a Eduardo Louren\u00e7o diversas condecoraci\u00f3ns."}
{"id": "494895", "revid": "1131", "url": "https://gl.wikipedia.org/wiki?curid=494895", "title": "O Mu\u00ed\u00f1o Vello", "text": "O top\u00f3nimo galego O Mu\u00ed\u00f1o Vello pode referirse a:"}
{"id": "494896", "revid": "1131", "url": "https://gl.wikipedia.org/wiki?curid=494896", "title": "Mu\u00ed\u00f1o da Correa", "text": ""}
{"id": "494897", "revid": "1131", "url": "https://gl.wikipedia.org/wiki?curid=494897", "title": "Mu\u00ed\u00f1o de Arriba", "text": ""}
{"id": "494898", "revid": "1131", "url": "https://gl.wikipedia.org/wiki?curid=494898", "title": "O Mu\u00ed\u00f1o de Silvao", "text": ""}
{"id": "494899", "revid": "1131", "url": "https://gl.wikipedia.org/wiki?curid=494899", "title": "O Mu\u00ed\u00f1o Grande", "text": ""}
{"id": "494900", "revid": "1131", "url": "https://gl.wikipedia.org/wiki?curid=494900", "title": "Mu\u00ed\u00f1o Pequeno", "text": ""}
{"id": "494901", "revid": "1131", "url": "https://gl.wikipedia.org/wiki?curid=494901", "title": "Mu\u00ed\u00f1o Seco", "text": ""}
{"id": "494902", "revid": "72012", "url": "https://gl.wikipedia.org/wiki?curid=494902", "title": "Amu Daria", "text": ""}
{"id": "494903", "revid": "1131", "url": "https://gl.wikipedia.org/wiki?curid=494903", "title": "Os Mu\u00ed\u00f1os Novos", "text": "O top\u00f3nimo galego Os Mu\u00ed\u00f1os Novos pode referirse a:"}
{"id": "494904", "revid": "1131", "url": "https://gl.wikipedia.org/wiki?curid=494904", "title": "Os Mu\u00ed\u00f1os", "text": ""}
{"id": "494905", "revid": "1131", "url": "https://gl.wikipedia.org/wiki?curid=494905", "title": "Os Mu\u00ed\u00f1os de Abaixo", "text": ""}
{"id": "494906", "revid": "1131", "url": "https://gl.wikipedia.org/wiki?curid=494906", "title": "Os Mu\u00ed\u00f1os de Arriba", "text": ""}
{"id": "494907", "revid": "1131", "url": "https://gl.wikipedia.org/wiki?curid=494907", "title": "Os Mu\u00ed\u00f1os de Naia", "text": ""}
{"id": "494908", "revid": "1131", "url": "https://gl.wikipedia.org/wiki?curid=494908", "title": "Mu\u00f1\u00eds", "text": "O top\u00f3nimo galego Mu\u00f1\u00eds pode referirse a:"}
{"id": "494909", "revid": "1131", "url": "https://gl.wikipedia.org/wiki?curid=494909", "title": "Os Mu\u00f1os", "text": "O top\u00f3nimo galego Os Mu\u00f1os pode referirse a:"}
{"id": "494910", "revid": "1131", "url": "https://gl.wikipedia.org/wiki?curid=494910", "title": "As Mulatas", "text": ""}
{"id": "494911", "revid": "1131", "url": "https://gl.wikipedia.org/wiki?curid=494911", "title": "Mullerboa", "text": ""}
{"id": "494912", "revid": "1131", "url": "https://gl.wikipedia.org/wiki?curid=494912", "title": "O Mundil", "text": ""}
{"id": "494913", "revid": "1131", "url": "https://gl.wikipedia.org/wiki?curid=494913", "title": "Mundr\u00eds", "text": ""}
{"id": "494914", "revid": "1131", "url": "https://gl.wikipedia.org/wiki?curid=494914", "title": "Munti\u00e1n", "text": ""}
{"id": "494915", "revid": "1131", "url": "https://gl.wikipedia.org/wiki?curid=494915", "title": "A Mu\u00f1eiz", "text": ""}
{"id": "494919", "revid": "98629", "url": "https://gl.wikipedia.org/wiki?curid=494919", "title": "R\u00edo Amu Daria", "text": "O r\u00edo Amu Daria, (en taxiko, \u041e\u043c\u0443\u0434\u0430\u0440\u0451 ou \u0434\u0430\u0440\u0451\u0438 \u041e\u043c\u0443, \"Omudaryo\" ou \"Daryoi Omu\"; en persa \u0622\u0645\u0648\u062f\u0631\u06cc\u0627, \"\u00c2mudary\u00e2\"; en uzbeko, \"Amudaryo\", onde \"darya\" en persa antigo significa \"mar\" ou \"gran r\u00edo\"), \u00e9 un longo r\u00edo de Asia Central, antigumente chamado Pamir e Oxus, polos gregos.\nNace na cordilleira do Pamir, serve de fronteira natural entre Afganist\u00e1n, Taxikist\u00e1n, Turkmenist\u00e1n e Uzbekist\u00e1n, e desemboca no mar de Aral; antigamente desembocaba no mar Caspio.\nTen un curso aproximado de 2 540\u00a0km.\nRecibe o nome da cidade de \u0100mul, actual T\u00fcrkmenabat, pola cal fl\u00fae.\nXeograf\u00eda.\nO Amu Daria nace na uni\u00f3n do r\u00edo Vakhsh (786\u00a0km) e o r\u00edo Panj (1 125\u00a0km).\nA poboaci\u00f3n local ref\u00edrese ao r\u00edo como Jayhoun (\u062c\u064a\u062d\u0648\u0646) cuxo nome se pensaba que derivaba de Gihon, o nome b\u00edblico dun dos catro r\u00edos do xard\u00edn do Ed\u00e9n ou para\u00edso. O r\u00edo tam\u00e9n foi co\u00f1ecido por este nome pola maior parte dos escritores isl\u00e1micos medievais.\nO r\u00edo \u00e9 naveg\u00e1bel ao longo de 1450\u00a0km, sendo a s\u00faa lonxitude total de 2 540\u00a0km, e a s\u00faa conca de 534 739\u00a0km\u00b2.\nCada ano verte ao mar de Aral ao redor de 55\u00a0km3 de auga, que ven das monta\u00f1as do sur, onde a precipitaci\u00f3n anual rolda os 1 000 mme. Incluso antes de comezar a irrigaci\u00f3n masiva, a gran evaporaci\u00f3n durante o ver\u00e1n impide que gran parte da s\u00faa auga alcance o mar.\nHistoria.\nHai evidencias de que os glaciares do Pamir subministraban bastante auga ao r\u00edo durante os s\u00e9culos XIV e XIII a.C.\nOs escritos hist\u00f3ricos indican que en diversos per\u00edodos o r\u00edo flu\u00edu at\u00e9 o mar de Aral (polo sur), ao mar Caspio (polo leste) ou a ambos os dous. O \u00faltimo cambio de desembocadura docum\u00e9ntase no s\u00e9culo XIII, cando se produce a conquista de Kunya-Urgench por parte dos mongois tras desviar o Amu Daria e propiciar as\u00ed a inundaci\u00f3n da cidade; antes o r\u00edo discorr\u00eda atravesando a conca do lago Sariqamish, formando r\u00e1pidos e cataratas a trav\u00e9s do leito actualmente seco do Uzboy, para desembocar nunha gran ba\u00eda existente nese momento ao leste do Caspio."}
{"id": "494920", "revid": "1131", "url": "https://gl.wikipedia.org/wiki?curid=494920", "title": "As Muras", "text": ""}
{"id": "494922", "revid": "25871", "url": "https://gl.wikipedia.org/wiki?curid=494922", "title": "Veliko Tarnovo", "text": "Veliko Tarnovo (en b\u00falgaro, \u0412\u0435\u043b\u0438\u043a\u043e \u0422\u044a\u0440\u043d\u043e\u0432\u043e) \u00e9 unha cidade b\u00falgara e capital da provincia hom\u00f3nima. \u00c9 co\u00f1ecida porque foi a capital do Segundo Imperio b\u00falgaro entre 1185 e 1393."}
{"id": "494930", "revid": "89787", "url": "https://gl.wikipedia.org/wiki?curid=494930", "title": "Anna Castillo", "text": "Anna Castillo Ferr\u00e9, nada en Barcelona o 9 de outubro de 1993, \u00e9 unha actriz de cine, televisi\u00f3n e teatro catal\u00e1.\nPremios e candidaturas.\nO 18 de marzo de 2017 Anna Castillo recibiu o Premio de San Pancracio de Honor do Festival Solidario de Cine Espa\u00f1ol de C\u00e1ceres."}
{"id": "494932", "revid": "25871", "url": "https://gl.wikipedia.org/wiki?curid=494932", "title": "Anna Castillo Ferr\u00e9", "text": ""}
{"id": "494935", "revid": "1131", "url": "https://gl.wikipedia.org/wiki?curid=494935", "title": "Murada", "text": ""}
{"id": "494936", "revid": "1131", "url": "https://gl.wikipedia.org/wiki?curid=494936", "title": "Murad\u00e1s", "text": ""}
{"id": "494937", "revid": "1131", "url": "https://gl.wikipedia.org/wiki?curid=494937", "title": "Os Murados da Barcia", "text": ""}
{"id": "494938", "revid": "1131", "url": "https://gl.wikipedia.org/wiki?curid=494938", "title": "Murazoso", "text": ""}
{"id": "494939", "revid": "1131", "url": "https://gl.wikipedia.org/wiki?curid=494939", "title": "A Mureira", "text": ""}
{"id": "494940", "revid": "1131", "url": "https://gl.wikipedia.org/wiki?curid=494940", "title": "Murela", "text": ""}
{"id": "494941", "revid": "1131", "url": "https://gl.wikipedia.org/wiki?curid=494941", "title": "Muri\u00f1o", "text": ""}
{"id": "494942", "revid": "1131", "url": "https://gl.wikipedia.org/wiki?curid=494942", "title": "Muro do Vasco", "text": ""}
{"id": "494943", "revid": "1131", "url": "https://gl.wikipedia.org/wiki?curid=494943", "title": "Os Muros", "text": ""}
{"id": "494944", "revid": "1131", "url": "https://gl.wikipedia.org/wiki?curid=494944", "title": "Muros de Nal\u00f3n", "text": ""}
{"id": "494945", "revid": "1131", "url": "https://gl.wikipedia.org/wiki?curid=494945", "title": "Os Muros do Chao", "text": ""}
{"id": "494946", "revid": "1131", "url": "https://gl.wikipedia.org/wiki?curid=494946", "title": "Muruxeses", "text": ""}
{"id": "494947", "revid": "1131", "url": "https://gl.wikipedia.org/wiki?curid=494947", "title": "A Muruxosa", "text": ""}
{"id": "494948", "revid": "1131", "url": "https://gl.wikipedia.org/wiki?curid=494948", "title": "Murxido", "text": ""}
{"id": "494949", "revid": "1131", "url": "https://gl.wikipedia.org/wiki?curid=494949", "title": "Murz\u00e1s", "text": ""}
{"id": "494950", "revid": "1131", "url": "https://gl.wikipedia.org/wiki?curid=494950", "title": "A Muxueira", "text": "O top\u00f3nimo galego A Muxueira pode referirse a:"}
{"id": "494951", "revid": "1131", "url": "https://gl.wikipedia.org/wiki?curid=494951", "title": "Mux\u00e9n", "text": ""}
{"id": "494952", "revid": "1131", "url": "https://gl.wikipedia.org/wiki?curid=494952", "title": "Mux\u00edn", "text": ""}
{"id": "494953", "revid": "23204", "url": "https://gl.wikipedia.org/wiki?curid=494953", "title": "Pandemia da COVID-19", "text": ""}
{"id": "494954", "revid": "12452", "url": "https://gl.wikipedia.org/wiki?curid=494954", "title": "Pandemia do COVID-19", "text": ""}
{"id": "494955", "revid": "98629", "url": "https://gl.wikipedia.org/wiki?curid=494955", "title": "Baldomero Pestana", "text": "Baldomero Pestana, nado en Castroverde o 28 de decembro de 1917 e finado en Bascuas (Lugo) o 7 de xullo de 2015, foi un fot\u00f3grafo e pintor galego.\nTraxectoria.\nEmigrado de neno \u00e1 Arxentina comezou na adolescencia a estudar fotograf\u00eda. Casou no 1951 con Velia Mart\u00ednez da que xa non se separar\u00eda ata a falecemento dela no ano 2003.\nNos anos 50 comeza o a traballar como fot\u00f3grafo en Buenos Aires unha das s\u00faas primeiras sesi\u00f3ns como a de Dizzy Gillespie no Teatro Casino. En 1957 marcha a vivir ao Per\u00fa onde vai entrar en contacto con moitos dos protagonistas do gran boom literario hispanoamericano como Mario Vargas Llosa, Jose Luis Borges ou Sebastian Salazar Bondy. Nos seus anos no Per\u00fa goza de gran prestixio e chega a publicar para revistas como \"Esquire\", \"Time\" ou \"Life\". Desta \u00e9poca son tam\u00e9n as fotograf\u00edas de Villa Miseria feitas para as Naci\u00f3ns Unidas.\nEn 1967 trasl\u00e1dase a Europa e tras unha pequena estancia en Madrid as\u00e9ntase finalmente en Par\u00eds onde seguir\u00e1 fotografando non s\u00f3 a artistas latinoamericanos como Gabriel Garc\u00eda M\u00e1rquez ou Carlos Fuentes, sen\u00f3n que tam\u00e9n pasan por diante da s\u00faa c\u00e1mara artistas como Man Ray, Roman Polanski ou Fernando Arrabal. A mediados dos anos 70 cometa a aparcar a fotograf\u00eda para centrarse na pintura onde vai ter un estilo pr\u00f3ximo o hiperrealismo.\nNo ano 2008 regresa a Galicia, onde pasara pequenas estancias durante toda a s\u00faa vida. Retoma tanto o debuxo como a pintura.\nExposici\u00f3ns e reco\u00f1ecementos.\nPestana expuxo regularmente tanto a s\u00faa pintura como a s\u00faa fotograf\u00eda, tanto na etapa americana como na europea. Expuxo obra no Per\u00fa, Arxentina, Francia, Iugoslavia, Venezuela, Corea do Sur, Estados Unidos, entre outros. Destaca a exposici\u00f3n individual que tivo en Bruxelas na galer\u00eda de Fred Lanzemberg en 1979.\nEn Galicia non se realizaron exposici\u00f3ns sobre o seu traballo ata o que retornou a Lugo. En Vigo no ano 2010, inclu\u00edndo s\u00f3 pintura e debuxo, na sala de exposici\u00f3n do Teatro Garc\u00eda Barb\u00f3n. O Museo do Pobo Galego no 2013 organizou unha exposici\u00f3n de fotograf\u00eda e pintura. O Museo Centro Gai\u00e1s da Cidade da Cultura no ano 2018 rendeulle homenaxe p\u00f3stuma con \"Baldomero Pestana: A verdade entre as mans\" centrada na fotograf\u00eda do artista lucense.\nEn 2015 a realizadora viguesa Andrea V\u00e1zquez o documental \"A imaxe reb/velada\" que afonda na figura de Baldomero Pestana. Foi estreado no Festival Internacional de Cine de Lima.\nEn 2012 foi declarado Fillo Predilecto da vila de Castroverde."}
{"id": "494958", "revid": "23204", "url": "https://gl.wikipedia.org/wiki?curid=494958", "title": "The Most Hated Woman in America", "text": "The Most Hated Woman in America \u00e9 un filme estadounidense de 2017 dirixido por Tommy O'Haver e escrito por O'Haver e Irene Turner. Est\u00e1 protagonizado por Melissa Leo no papel de Madalyn Murray O'Hair.\nO filme estreouse internacionalmente no festival South by Southwest o 14 de marzo de 2017, e a trav\u00e9s de Netflix o 24 de marzo de 2017."}
{"id": "494963", "revid": "111586", "url": "https://gl.wikipedia.org/wiki?curid=494963", "title": "Hiperrealismo", "text": "O hiperrealismo \u00e9 un x\u00e9nero dentro da pintura que trata de darlle \u00e1s imaxes o aspecto dunha fotograf\u00eda. Apl\u00edcase tam\u00e9n o termo \u00f3 movemento dado nos Estados Unidos e en Europa a finais dos anos sesenta e principios dos setenta. Consid\u00e9rase o hiperrealismo unha evoluci\u00f3n do fotorrealismo estadounidense.\nExiste tam\u00e9n o hiperrealismo dentro da escultura, a\u00ednda que nese caso non se aplica a m\u00e1xima de que as obras ti\u00f1an que parecerse \u00e1 fotograf\u00eda, sen\u00f3n que no caso da escultura te\u00f1en que parecerse \u00e1 propia realidade.\nDestacan dentro desta escola art\u00edstica Richard Estes, Robert Bechtle ou Ralph Goings na pintura; Duane Hanson, Carole Feuerman ou Ron Mueck na escultura. En Galicia pintores como Manuel Quintana Martelo ou Baldomero Pestana poden relacionarse co movemento."}
{"id": "494964", "revid": "98629", "url": "https://gl.wikipedia.org/wiki?curid=494964", "title": "Rachel de Queiroz", "text": "Rachel de Queiroz, nada na Fortaleza o 17 de novembro de 1910 e finada no R\u00edo de Xaneiro o 4 de novembro de 2003, foi unha tradutora, novelista, escritora, xornalista, cronista prol\u00edfica e importante dramaturga brasileira.\nTraxectoria.\nAutora destacada na ficci\u00f3n social nordestina. Foi a primeira muller a ingresar na Academia Brasileira de Letras. En 1993, foi a primeira muller galardoada co Premio Cam\u00f5es. Ingresou na Academia Cearense de Letras o d\u00eda 15 de agosto de 1994, na ocasi\u00f3n do centenario da instituci\u00f3n.\nRachel era filla de Daniel de Queiroz Lima e Clotilde Franklin de Queiroz, descendente polo lado materno da familia de Jos\u00e9 de Alencar.\nEn 1915, tras unha gran seca, m\u00fadase con seus pais para o R\u00edo de Xaneiro e pouco despois para Bel\u00e9n do Par\u00e1. Retornou para Fortaleza dous anos despois.\nEn 1925 conclu\u00edu o curso normal no Colexio da Inmaculada Concei\u00e7\u00e3o. Comeza a interesarse pola pol\u00edtica social en 1928-1929 ao ingresar no que restaba do Bloco Oper\u00e1rio Campon\u00eas en Fortaleza, formando o primeiro n\u00facleo do Partido Comunista Brasileiro. En 1933 comeza a disentir da direcci\u00f3n e aprox\u00edmase a L\u00edvio Xavier e o seu grupo en S\u00e3o Paulo, al\u00ed indo morar at\u00e9 1934. Milita ent\u00f3n con Aristides Lobo, Pl\u00ednio Mello, M\u00e1rio Pedrosa, L\u00edvio Xavier, afili\u00e1ndose ao sindicato dos profesores de ensino libre, controlado naquel tempo polos trotskistas.\nDespois, viaxa para o norte en 1934, permanecendo al\u00ed at\u00e9 1939. Xa escritora consagrada, m\u00fadase para o R\u00edo de Xaneiro. O mesmo ano foi agraciada co Premio Felipe d'Oliveira polo libro \"As Tr\u00eas Marias\". Escribiu a\u00ednda \"Jo\u00e3o Miguel\" (1932), \"Caminhos de Pedras\" (1937) e \"O Galo de Ouro\" (1950)..\nFoi prendida en 1937, en Fortaleza, acusada de ser comunista. Exemplares das s\u00faas novelas foron queimadas. En 1964, apoiou a ditadura militar que se instalou no Brasil. Integrou o Consello Federal de Cultura e o diret\u00f3rio nacional da ARENA, partido pol\u00edtico de sustenta\u00e7\u00e3o do r\u00e9xime.\nEn 1932, casou co poeta Jos\u00e9 Auto da Cruz Oliveira, separ\u00e1ndose en 1939. No ano seguinte, casou novamente co m\u00e9dico Oyama de Macedo, con quen permanece at\u00e9 o seu falecemento en 1982.\nMorreu o 4 de novembro de 2003, v\u00edtima de problemas card\u00edacos, no seu apartamento no R\u00edo de Xaneiro, d\u00edas antes de completar 93 anos.\nXornalismo e literatura.\nA autora \u00e9 celebrada como un dos principais representantes do rexionalismo modernista.\nAos dezanove anos, ficou reco\u00f1ecida no Brasil ao publicar \"O Quinze\" (1927), novela que mostra a loita do pobo nordestino contra a seca e a miseria. Demostrando preocupaci\u00f3n por cuesti\u00f3ns sociais e h\u00e1bil na an\u00e1lise psicol\u00f3xica dos seus personaxes, destaca polo desenvolvemento da novela nordestina.\nLanzou \"D\u00f4ra, Doralina\" en 1975, e despois \"Memorial de Maria Moura\" (1992), saga dunha cangaceira nordestina adaptada para a televisi\u00f3n en 1994 nunha miniserie presentada pola Rede Globo. Exhibida entre maio e xu\u00f1o de 1994 no Brasil, foi presentada en Angola, Bolivia, Canad\u00e1, Guatemala, Indonesia, Nicaragua, Panam\u00e1, Per\u00fa, Porto Rico, Portugal, Rep\u00fablica Dominicana, Uruguai e Venezuela, sendo lanzada en DVD en 2004.\nPublicou un volume de memorias en 1998. Transforma a s\u00faa \"Fazenda N\u00e3o Me Deixes\", propiedade localizada en Quixad\u00e1, estado do Cear\u00e1, en reserva particular do patrimonio natural.\nEn 1955 publicou o seu primeiro drama, \"Lampi\u00e3o\" baseado na vida do lendario \"cangaceiro\" (xusticieiro) do Nordeste. A obra foi representada no R\u00edo de Xaneiro, no Teatro Municipal, e en S\u00e3o Paulo, no Teatro Leopoldo Fr\u00f3es. En 1971 entresouse na literatura infantil con \"O Menino M\u00e1gico\",que levou o premio \"Jaboti\" da \"C\u00e2mara Brasileira do Livro\".\nRachel de Queiroz dedicouse sobre todo ao xornalismo. Estreouse na prensa no xornal \"O Cear\u00e1\", escribindo cr\u00f3nicas e poemas de car\u00e1cter modernista so o pseud\u00f4nimo de \"Rita de Queluz\". Escribiu unha columna semanal para o diario \"O Estado de S\u00e3o Paulo\". Colaborou durante anos no \"Di\u00e1rio de Not\u00edcias\", logo na revista \"O Cruzeiro\", onde foi cronista exclusiva. Tam\u00e9n colaborou en \"O Jornal\", \"\u00daltima Hora\", e \"Jornal do Com\u00e9rcio\". De a\u00ed xurdiu o libro de cr\u00f3nicas \"A Donzela e a Moura Torta\", publicado en 1948. Seguir\u00eda en 1958 \"100 Cr\u00f4nicas Escolhidas\".\nA s\u00faa obra foi traducida e publicada en franc\u00e9s, ingl\u00e9s, alem\u00e1n e xapon\u00e9s.\nNo fin da vida, cuestionada sobre o porqu\u00e9 de continuar escribindo literatura, respondeu: \u201cVostede quedou embarazada? Cando se queda embarazada \u00e9 imperativo parir.\u201d\nAcademia Brasileira de Letras.\nConcorreu contra o xurista Pontes de Miranda para a vaga de C\u00e2ndido Moto Fillo da cadeira 5 da Academia Brasileira de Letras. A votaci\u00f3n do 4 de agosto de 1977 foi de 23 votos, contra 15 datos ao opositor e un en branco. Tomou posesi\u00f3n o 4 de novembro de 1977. Recibida por Adonias Fillo, foi a quinta ocupante da cadeira 5, que ten como patrono Bernardo Guimar\u00e3es. Foi a primeira muller que ingresou na ABL.\nObras.\nReunidas de Narrativa.\nO d\u00eda 4 de decembro de 2003, un mes despois da s\u00faa morte, foi lanzado na Academia Brasileira de Letras o libro Rachel de Queiroz, Um perfil biogr\u00e1fico da escritora, froito dunha longa pescuda realizada pola xornalista Socorro Acioli, publicado polas Edici\u00f3ns Dem\u00f3crito Rocha.\nA s\u00faa biograf\u00eda foi narrada no libro \"No Alpendre con Rachel\", de autor\u00eda de Jos\u00e9 Lu\u00eds Lira, lanzado na Academia Brasileira de Letras en 10 de xullo de 2003, poucos meses antes do falecemento da escritora."}
{"id": "494966", "revid": "65337", "url": "https://gl.wikipedia.org/wiki?curid=494966", "title": "Coroa groenlandesa", "text": "\"Para outras moedas coa denominaci\u00f3n de \"coroa\", v\u00e9xase a p\u00e1xina de hom\u00f3nimos Coroa (moeda).\"\nA croa groenlandesa (en groenland\u00e9s: \"kalaallit koruuni\"; en dinamarqu\u00e9s: \"gr\u00f8nlandsk krone\") foi unha moeda emitida en Groenlandia durante o seu per\u00edodo como territorio colonial de Dinamarca, creada a partir da coroa dinamarquesa. A mesma denominaci\u00f3n se usou para unha tentativa moderna de establecemento dunha unidade monetaria en Groenlandia, a\u00ednda que finalmente a idea foi rexeitada en 2009.\nNa actualidade, a moeda circulante en Groenlandia \u00e9 a coroa dinamarquesa, dividida en 100 \u00f8re, que se implantou en 1875.\nA coroa groenlandesa nunca foi concibida como unha moeda independente, sen\u00f3n como unha versi\u00f3n da coroa dinamarquesa. Consecuentemente, nunca dispuxo dun c\u00f3digo ISO 4217 propio, sen\u00f3n que sempre compartiu o DKK da coroa dinamarquesa.\nHistoria.\nEn Dinamarca, a coroa substitu\u00edu o \"rigsdaler\" o 1 de xaneiro de 1875 a raz\u00f3n de d\u00faas coroas por cada \"rigsdaler\". Desde esa data, todas as emisi\u00f3ns de coroas groenlandesas tiveron un valor equivalente ao da coroa dinamarquesa.\nDurante as derradeiras d\u00e9cadas do s\u00e9culo XIX, cando Groenlandia a\u00ednda era unha colonia dinamarquesa, hab\u00eda diversas compa\u00f1\u00edas de Dinamarca que operaban na colonia e que realizaban al\u00ed as s\u00faas propias emisi\u00f3ns de moeda. Naquela \u00e9poca e no primeiro terzo do s\u00e9culo XX tam\u00e9n se introduciron moedas de cinc e de aluminio para a s\u00faa circulaci\u00f3n en diversos territorios, como Amassalik, onde se acababan de asentar establecementos coloniais.\nXa no s\u00e9culo XX, entre 1926 e 1964, a instituci\u00f3n gobernamental dinamarquesa que monopolizaba o comercio con Groenlandia, \"Kongelig Gr\u00f8nlandske Handel\" (\"Comercio Real de Groenlandia\"\"\") emitiu unha serie de moedas para a s\u00faa circulaci\u00f3n nese territorio. E en 1944, a Administraci\u00f3n colonial emitiu unha moeda de cinco coroas groenlandesas cun dese\u00f1o moi similar ao da peza dunha coroa dinamarquesa circulante, pero producida pola \"US Mint\", na s\u00faa ceca de Filadelfia. As colonias groenlandesas incorporaron a Dinamarca en 1953 eco status de provincias, por un cambio na s\u00faa constituci\u00f3n; no entanto, a Administraci\u00f3n de Groenlandia seguiu a emitir os seus propios billetes de coroas groenlandesas ata 1968.\nEn 2006, o Goberno dinamarqu\u00e9s e a autoridade local groenlandesa anunciaron que se chegara a un acordo para producir unha versi\u00f3n propia para Groenlandia dos billetes da coroa dinamarquesa (DKK), e unha situaci\u00f3n similar tam\u00e9n para a coroa feroesa. O proxecto de lei, que foi aprobado por unanimidade polo Parlamento de Dinamarca, establec\u00eda o seguinte:\nPor\u00e9n, como resultado dunha votaci\u00f3n a mediados de outubro de 2009, decidiuse non introducir os billetes propios polo momento.\nMoedas.\nEn 1926 a Administraci\u00f3n groenlandesa emitiu moedas de cupron\u00edquel de 25 \u00f8re, e de aluminio-bronce de 50 \u00f8re e dunha coroa groenlandesa, coa inscrici\u00f3n \"Gr\u00f8nlands Styrelse\" (\"Goberno de Groenlandia\") e coa imaxe dun oso polar nos seus reversos. Estas moedas eran da mesma composici\u00f3n e das mesmas dimensi\u00f3ns que as correspondentes da coroa dinamarquesa.\nEn 1944 emit\u00edronse moedas de lat\u00f3n de 5 coroas, de cuxa cu\u00f1axe se encargou a ceca de Filadelfia, pertencente \u00e1 Casa da Moeda dos EEUU. A esta emisi\u00f3n seguiuna unha segunda dunha coroa de aluminio-bronce en 1957, e outras d\u00faas sucesivas en cupron\u00edquel en 1960 e en 1964.\nEn 1953, Dinamarca lanzou unha moeda de d\u00faas coroas para conmemorar o comezo dunha campa\u00f1a contra a tuberculose en Groenlandia, cuxa tiraxe foi de 200.000 exemplares. No anverso figuran os perf\u00eds do rei e da ra\u00ed\u00f1a de Dinamarca e os reversos amosan un mapa da illa co seu nome en groenland\u00e9s: \"Kal\u00e5tdlit Nunat\". No entanto, esta moeda consid\u00e9rase parte das series de coroa dinamarquesa, e non da groenlandesa.\nBilletes.\nEn 1874, a compa\u00f1\u00eda \"Handelsstederne i Gr\u00f8nland\" emitiu billetes de 50 \u00f8re e dunha coroa, serie que completou o ano seguinte co valor de 25 \u00f8re e en 1887 co billete de 5 coroas. Esa compa\u00f1\u00eda continuou a emitir billetes ata 1905.\nEn 1911 o \"Kongelig Gr\u00f8nlandske Handel\" (\"Comercio Real de Groenlandia\"\"\") comezou as s\u00faas emisi\u00f3ns de papel moeda, con billetes de 25 e 50 \u00f8re, e de 1 e 5 coroas.\nEn 1913 introduc\u00edronse uns novos billetes coloniais, nos que figura a inscrici\u00f3n \"Styrelse af Kolonierne i Gr\u00f8nland\" (\"Goberno das Colonias en Groenlandia\") como indicaci\u00f3n da autoridade emisora, con valores faciais de 25 e 50 \u00f8re, e de 1 e 5 coroas. A partir de 1926, os billetes coloniais marc\u00e1ronse coa inscrici\u00f3n \"Gr\u00f8nlands Styrelse\" (\"Goberno de Groenlandia\"), cesaron as emisi\u00f3ns de valores por baixo das 5 coroas e introduc\u00edronse os de 10 e 50 coroas.\nEn 1953, o \"Kongelige Gr\u00f8nlandske Handel\" (\"Comercio Real de Groenlandia\") retomou a produci\u00f3n de billetes con valores de 5, 10 e 50 coroas. Tam\u00e9n se emitiron notas de cr\u00e9dito (\"kreditsedler\"), mais isto non sucedeu ata 1967."}
{"id": "494967", "revid": "65337", "url": "https://gl.wikipedia.org/wiki?curid=494967", "title": "Krone groenlandesa", "text": ""}
{"id": "494968", "revid": "65337", "url": "https://gl.wikipedia.org/wiki?curid=494968", "title": "Krone de Groenlandia", "text": ""}
{"id": "494969", "revid": "65337", "url": "https://gl.wikipedia.org/wiki?curid=494969", "title": "Coroa de Groenlandia", "text": ""}
{"id": "494970", "revid": "65337", "url": "https://gl.wikipedia.org/wiki?curid=494970", "title": "Koruuni groenlandesa", "text": ""}
{"id": "494971", "revid": "65337", "url": "https://gl.wikipedia.org/wiki?curid=494971", "title": "Koruuni de Groenlandia", "text": ""}
{"id": "494973", "revid": "98629", "url": "https://gl.wikipedia.org/wiki?curid=494973", "title": "El hombre de las mil caras", "text": "El hombre de las mil caras \u00e9 un filme espa\u00f1ol de 2016 dirixido por Alberto Rodr\u00edguez. Bas\u00e9ase no libro de non ficci\u00f3n \"Paesa, el esp\u00eda de las mil caras\" escrito por Manuel Cerd\u00e1n. O filme est\u00e1 protagonizado por Eduard Fern\u00e1ndez no papel de Francisco Paesa, un exaxente do Centro Nacional de Intelixencia que simulou a s\u00faa propia morte logo dun esc\u00e1ndalo de corrupci\u00f3n pol\u00edtica. O filme estreouse na 64\u00aa edici\u00f3n do Festival Internacional de Cinema de Donostia, onde conseguiu a Cuncha de Prata \u00f3 mellor actor para Eduard Fern\u00e1ndez. Tam\u00e9n foi proxectado no Festival de Cinema de Londres de 2016."}
{"id": "494974", "revid": "88215", "url": "https://gl.wikipedia.org/wiki?curid=494974", "title": "Matthijs de Ligt", "text": "Matthijs de Ligt, nado o 12 de agosto de 1999 en Leiderdorp, \u00e9 un futbolista neerland\u00e9s. Xoga de defensa central e o seu actual club \u00e9 o Juventus FC da Serie A italiana.\nTraxectoria.\nDe Ligt chegou \u00e1s categor\u00edas inferiores do AFC Ajax con tan s\u00f3 9 anos, e debutou co primeiro equipo o 21 de setembro de 2016 nun partido da copa neerlandesa contra o Willem II. \u00d3s 25 minutos de partido, anotou un gol que o converteu no segundo xogador m\u00e1is novo da historia de Ajax en anotar un gol, tan s\u00f3 por detr\u00e1s de Clarence Seedorf.\nO 18 de xullo de 2019, De Ligt fichou polo Juventus FC da Serie A italiana a cambio de 75 mill\u00f3ns de euros, e asinou co equipo turin\u00e9s un contrato por cinco anos.\nPalmar\u00e9s.\nAjax"}
{"id": "494975", "revid": "98629", "url": "https://gl.wikipedia.org/wiki?curid=494975", "title": "True Story (filme)", "text": "True Story \u00e9 un filme estadounidense de 2015 dirixido por Rupert Goold. O gui\u00f3n foi escrito por Goold e David Kajganich e bas\u00e9ase nas memorias hom\u00f3nimas de Michael Finkel. Est\u00e1 protagonizado por Jonah Hill, James Franco e Felicity Jones. O elenco tam\u00e9n incl\u00fae a Gretchen Mol, Betty Gilpin e John Sharian.\nFranco interpreta o papel de Christian Longo, un home na lista dos m\u00e1is buscados do FBI acusado de asasinar a s\u00faa muller e os seus tres fillos en Oreg\u00f3n. Agochouse en M\u00e9xico empregando a identidade de Michael Finkel, un xornalista interpretado por Hill. O filme estreouse no Festival de Cinema de Sundance e nos cinemas dos Estados Unidos o 17 de abril de 2015. O filme explora a relaci\u00f3n que se desenvolve entre os dous homes despois de que o xornalista Finkel comeza a co\u00f1ecer a Longo no c\u00e1rcere."}
{"id": "494976", "revid": "107958", "url": "https://gl.wikipedia.org/wiki?curid=494976", "title": "Sadio Man\u00e9", "text": "Sadio Man\u00e9, nado o 10 de abril de 1992 en S\u00e9dhiou, \u00e9 un futbolista senegal\u00e9s. Xoga de dianteiro ou extremo e o seu actual club \u00e9 o Bayern de M\u00fanic, da Bundesliga alem\u00e1. \u00c9 internacional coa selecci\u00f3n do Senegal, da que \u00e9 o m\u00e1ximo goleador hist\u00f3rico (33 tantos) e o terceiro futbolista con m\u00e1is partidos (91).\nTraxectoria.\nMan\u00e9 debutou como futbolista profesional o 14 de xaneiro de 2012 no FC Metz, nun partido da Ligue 2 francesa contra o SC Bastia.\nO 31 de agosto de 2012 fichou polo FC Red Bull Salzburg austr\u00edaco a cambio de 4 mill\u00f3ns de euros.\nO 1 de setembro de 2014 fichou polo Southampton FC da Premier League inglesa a cambio de 11.8 mill\u00f3ns de libras, asinando co equipo ingl\u00e9s un contrato por catro anos.\nO 28 de xu\u00f1o de 2016, o Liverpool FC da Premier League inglesa fixo oficial a fichaxe de Man\u00e9 a cambio de 34 mill\u00f3ns de libras, e asinou cos Reds un contrato de catro anos. O 22 de novembro de 2018, Man\u00e9 e o Liverpool chegaron a un acordo para a ampliaci\u00f3n do seu contrato.\nPalmar\u00e9s.\nRed Bull Salzburg\nLiverpool\nSenegal"}
{"id": "494986", "revid": "98629", "url": "https://gl.wikipedia.org/wiki?curid=494986", "title": "Arturo Moreno", "text": "Arturo Moreno Salvador (ou Artur Moreno i Salvador), nado en Valencia o 10 de maio de 1909 e finado en Barcelona o 25 de xu\u00f1o de 1993, foi un historietista, ilustrador e pioneiro dos debuxos animados espa\u00f1ol, at\u00e9 o punto de recibir en ocasi\u00f3ns o cualificativo do Walt Disney espa\u00f1ol. Destacan, entre a s\u00faa obra, a longametraxe \"Garbancito de la Mancha\", o primeiro do pa\u00eds, e a serie de historietas \"Formidables trapisondas del Grumete Mick, el viejo Mock y el Perro Muck\", as\u00ed como o seu labor \u00e1 fronte da revista infantil \"KKO\", onde traballaron outros co\u00f1ecidos historietistas, tendo un estilo art\u00edstico similar ao que realizar\u00edan outros autores como Cabrero Arnal e Valent\u00edn Castanys. Emigrou a Venezuela, onde realizou debuxos animados para Bol\u00edvar Films. O autor asinou habitualmente os seus debuxos co nome de More, segundo Jes\u00fas Cadrado, ou Moro, segundo outros autores.\nTraxectoria.\nInicios profesionais.\n\u00c1 idade de oito anos marchou xunto \u00e1 s\u00faa familia a vivir a Barcelona, onde realizou cursos de debuxo na academia Baixas. Tralo seu paso por semanarios como Calderilla, en 1924 comezou a traballar como debuxante e guionista de historietas en \"Pulgarcito\" e \"TBO\", populariz\u00e1ndose a s\u00faa firma, tam\u00e9n realizou ilustraci\u00f3ns para a casa de discos Ode\u00f3n. No ano 1929 realizou a s\u00faa primeira exposici\u00f3n na casa Dalmau. Ao final desa d\u00e9cada comezou a interesarse polos debuxos animados tras ver as curtametraxes de Felix the Cat e en 1930 produciuse o seu debut nesta disciplina ao realizar unha curtametraxe publicitaria en branco e negro de apenas un minuto de duraci\u00f3n para a empresa Chocolates Nelia.\nOs anos anteriores \u00e1 Guerra civil espa\u00f1ola foron para el os de maior actividade, ao publicarse os seus debuxos en revistas catal\u00e1s como \"Xut\", \"En Patufet\", \"Papitu\", \"Mickey\" e \"Pocholo\". Desta \u00faltima ser\u00eda un dos seus autores m\u00e1is importantes xunto con Cabrero Arnal e Jaime Tom\u00e1s, eloxi\u00e1ndose a s\u00faa gran personalidade. Colaborou logo noutras co\u00f1ecidas revistas infant\u00eds da \u00e9poca como \"L'Esquitx\" e \"Chicos\" durante a s\u00faa primeira etapa. A s\u00faa obra m\u00e1is celebrada ser\u00eda as \"Formidables trapisondas del Grumete Mick, el viejo Mock y el Perro Muck\" que comezou a publicarse en setembro de 1934 na revista \"Pocholo\" a un prezo de 2 pesetas e, posteriormente recompilado en dous \u00e1lbums. Tam\u00e9n practicou o debuxo realista na colecci\u00f3n \"Aventuras y Viajes\", intermedia entre o follet\u00edn e a historieta, con heroes como Bill Navarro o Exterminador, Sans\u00f3n, o Rei dos Mares ou Diego Corrientes.\nEn 1932 Enrique Guerri Giacomellile ofreceulle ser o director da revista infantil \"KKO\", primeira da Escola valenciana, para a cal realizou a maqueta, a cabeceira do t\u00edtulo e a mascota que identifica \u00e1 revista. Durante o seu traballo na revista atraeu a numerosos historietistas de prestixio, dando mostras da s\u00faa profesionalidade. En 1936 realizou a s\u00faa segunda exposici\u00f3n na casa Dalmau.\nMadurez.\nTralo final da Guerra civil espa\u00f1ola, chegaron ao pa\u00eds as \"Silly Symphonies\" que provocaron que Moreno comezase a pensar no debuxo animado como forma de arte. Durante estes anos participou nas revistas \"Mis chicas\", \"Chicos\", \"Flechas y Pelayos\" e \"Maravillas\". A comezos de 1942 fundou a produtora Diarmo Films, un\u00edndose \u00e1 s\u00faa compa\u00f1\u00eda Rosa Galcer\u00e1n e Armando Tosquellas, tendo a s\u00faa sede na r\u00faa Salmer\u00f3n n\u00ba 1, e realizando ao longo dese ano varias curtas publicitarias para Bayer e unha curtametraxe titulada \"El capit\u00e1n Tormentoso\". Tras esta curtametraxe, Moreno buscou distribuidora para a mesma, ata que deu con Jos\u00e9 Mar\u00eda Blay quen lle contestou que non quer\u00eda distribu\u00edr a curta, pero que si lle gustar\u00eda que rodase unha longametraxe. Moreno dubidou en realizala xa que non hab\u00eda naqueles momentos medios abondo para levar a cabo un proxecto de tales dimensi\u00f3ns e necesitar\u00eda a construci\u00f3n duns estudos, taboleiros especiais para os animadores e un volume de persoal que ascender\u00eda a 80 empregados. Tras conseguir todo iso, Moreno escolleu como tema da pel\u00edcula o conto \"Garbancito de la Mancha\" de Juli\u00e1n Pemart\u00edn, sendo a primeira adaptaci\u00f3n literaria infantil da que se ten noticia. A historia deste autor literario de ideolox\u00eda franquista \u00eda servir para amosar o comportamento correcto aos nenos do momento.\nMoreno realizou a ilustraci\u00f3n da primeira edici\u00f3n publicada en 1944, a cal ti\u00f1a \u00abdebuxos con formas redondeadas e caricaturescas con trazos grosos e empastados, e un sentido din\u00e1mico nas escenas\u00bb, e caricaturizouse a si mesmo ao final da cinta. \"Garbancito de la Mancha\" custou 3\u00a0809\u00a0618 pesetas e obtivo uns beneficios de entre dous e tres mill\u00f3ns de pesetas da \u00e9poca (de 165\u00a0828\u00a0000 a 248\u00a0742\u00a0000 pesetas de 1999). A cr\u00edtica da \u00e9poca valorou positivamente a pel\u00edcula e foi usada de forma propagand\u00edstica, algo habitual na s\u00faa \u00e9poca, recibindo a posteriori duras cr\u00edticas. Na s\u00faa defensa, o propio Moreno afirmou que mostraba un forte espa\u00f1olismo, pero en ning\u00fan momento ti\u00f1a un fin propagand\u00edstico. A pesar do grande \u00e9xito en Espa\u00f1a e noutros pa\u00edses como Francia ou Inglaterra, Arturo Moreno tivo que abandonar outros proxectos como \"La verbena de la Paloma\" e \"Simbad, el marino\".\nEste \u00e9xito entre a cr\u00edtica e o p\u00fablico impulsouno a realizar unha segunda parte chamada \"Alegres vacaciones\" que en palabras do propio Moreno era inferior \u00e1 s\u00faa longametraxe anterior debido a que estes personaxes perderan parte do seu interese no contexto do momento. A rodaxe desta segunda longametraxe prolongouse desde o 14 de maio de 1945 at\u00e9 o 20 de xu\u00f1o de 1948; moito m\u00e1is do esperado debido ao incendio nos Estudos Balet e Blay que levou por diante unha importante parte dos debuxos. Nunca se descubriu a causa deste incendio, podendo tratarse dunha sabotaxe dalg\u00fan dos traballadores ou dunha neglixencia, motivada polo feito de que os negativos se fac\u00edan con nitrato de celulosa, que se adoita utilizar para a realizaci\u00f3n de explosivos e puideron autodestruirse porque no lugar onde se gardaban non ti\u00f1an nin a temperatura nin a humidade axeitadas. O certo \u00e9 que isto fixo que o orzamento aumentase porque os animadores cobraban por semana traballada. Moreno non asistir\u00eda \u00e1 estrea nin ver\u00eda a montaxe final debido \u00e1 s\u00faa marcha a Venezuela. A pesar do incendio producido, o seu orzamento diminu\u00edu con respecto \u00e1 anterior pel\u00edcula at\u00e9 o tres mill\u00f3ns, do mesmo xeito que os seus ingresos, a\u00ednda que foron suficientes para cubrir os gastos.\nEstancia en Venezuela.\nA s\u00faa marcha a Venezuela en 1948 debeuse a unha substanciosa oferta para traballar en Caracas como director dunha revista pedag\u00f3xica. Ao darse conta de que desco\u00f1ec\u00eda os temas sobre os que falaban os venezolanos, decidiu aceptar unha oferta para colaborar na revista infantil \"Tricolor\". En 1949 prop\u00faxolle a \u00c1ngel Puigmiquel, a quen co\u00f1ecera na primeira edici\u00f3n do Sal\u00f3n de Humoristas de Madrid realizada trala Guerra civil espa\u00f1ola, a realizaci\u00f3n dunha longametraxe de debuxos animados. Antes de po\u00f1elo en pr\u00e1ctica tentaron realizar xuntos unha curtametraxe de debuxos animados para Chicles Adams, pero descubriu que neste pa\u00eds non exist\u00edan os medios para realizalo polo que tiveron que enviar o material filmado a Estados Unidos, polo que decide abandonar a idea de rodar a longametraxe. Tras ver como o proxecto non se cumpre decide seguir realizando anuncios en Bol\u00edvar Films para empresas de cigarros tales como Camel ou Morris e petroleiras como Shell at\u00e9 a s\u00faa marcha do pa\u00eds.\n\u00daltimos anos.\n\u00c1 s\u00faa volta a Espa\u00f1a en 1956, Arturo Moreno abandonou o campo da animaci\u00f3n e seguiu traballando durante doce anos para a revista Tricolor desde o pa\u00eds europeo enviando por correo os seus traballos e recibindo polo mesmo medio o cheque co seu salario. Integrouse as\u00ed en \"Paseo infantil\" e \"TBO\", onde colaborou con Carlos Bech, creando para ambas as series \"Le\u00f3n y Arp\u00f3n, trotamundos\" e \"Fifilo\". En 1965 ofrec\u00e9ronlle realizar os fondos da pel\u00edcula \"El\" \"mago de los sue\u00f1os\" pero debido a unha crise econ\u00f3mica do sector non puido colaborar, a\u00ednda que figurou nos t\u00edtulos de cr\u00e9dito. Si realizou o gui\u00f3n gr\u00e1fico e alg\u00fans bosquexos de fondos para El \"peque\u00f1o capit\u00e1n\" de Estudos Andreu. Durante os seus \u00faltimos anos de vida tentou defender o desenvolvemento industrial do medio da animaci\u00f3n, sen chegar a conseguilo, do mesmo xeito que traballou como pintor e colaborador en revistas infant\u00eds. Arturo Moreno faleceu o 25 de xu\u00f1o de 1993, dous d\u00edas despois f\u00edxose unha misa para o seu eterno descanso. Trala realizaci\u00f3n da misa foi enterrado no cemiterio de Sant Andreu.\nEstilo.\nPara o te\u00f3rico Jes\u00fas Cuadrado, autor do libro \"De la historieta y su uso 1873-2000\", foi un \u00abautor inquieto na investigaci\u00f3n do uso dos globos no contorno da vi\u00f1eta\u00bb, definici\u00f3n apoiada por outros autores. Outros, apuntaron igualmente como o interese de Arturo Moreno polo debuxo animado \u00abrefl\u00edctese no forte dinamismo das s\u00faas figuras, que parecen ter que encaixarse \u00e1 forza dentro das vi\u00f1etas\u00bb. O te\u00f3rico Salvador V\u00e1zquez de Parga sinala que o seu estilo nas historietas de aventuras resulta similar ao Cabrero Arnal e ao de Valent\u00edn Castanys que se caracteriza por tratalas cun debuxo humor\u00edstico e certo infantilismo. Sobre a s\u00faa filmograf\u00eda, apr\u00e9cianse influencias da obra de Disney, tanto nos debuxos, os animais e os n\u00fameros musicais. Con todo, Mar\u00eda Manzanera afirma que a s\u00faa maior influencia foron os irm\u00e1ns Fleischer como pode ser a similitude de Brutus (inimigo de Popeye) con Caramanca.\nValoraci\u00f3n.\nJes\u00fas Cuadrado afirma na mesma obra que se trata dun autor de grande inventiva e con grande atenci\u00f3n na montaxe. Salvador V\u00e1zquez de Parga cualificouno como un dos puntais da historieta espa\u00f1ola xunto con Salvador Mestres, grazas \u00e1s s\u00faas obras \"Formidables aventuras del Grumete Mick, el viejo Mock y el Perro Muck\" e \"Punto negro en el Pa\u00eds del Juego\", esta \u00faltima era unha f\u00e1bula sobre unha mancha de tinta antropomorfa, coas que alcanzou a s\u00faa madurez. Jos\u00e9 Mar\u00eda Candel Crespo, autor do libro \"Historia del dibujo animado espa\u00f1ol\", menciona pola s\u00faa banda que a cr\u00edtica de ent\u00f3n valorouno como o Walt Disney espa\u00f1ol, a\u00ednda que outros como Francisco Maci\u00e1n ou Escobar tam\u00e9n foron cualificados de igual forma. Candel val\u00f3rao como un pioneiro do cine de animaci\u00f3n en Espa\u00f1a que non conseguiu chegar ao nivel de Disney ou Dave Fleischer porque non madurou abondo antes de abordar a s\u00faa primeira longametraxe e esperou a s\u00faa obra mestra trala s\u00faa segunda longametraxe, algo que nunca chegar\u00eda.\nA s\u00faa primeira longametraxe conseguiu un premio no Sindicato Nacional do Espect\u00e1culo, quedando en terceira posici\u00f3n na categor\u00eda de mellor pel\u00edcula, e ser declarada de Interese Nacional polo goberno espa\u00f1ol. En 1982 rend\u00e9uselle unha homenaxe para celebrar o corenta aniversario do comezo da realizaci\u00f3n de \"Garbancito de la Mancha\", pel\u00edcula que serviu de \u00abest\u00edmulo creativo\u00bb para animadores posteriores. En maio de 1994 foi homenaxeado no Sal\u00f3n Internacional de Banda Dese\u00f1ada de Barcelona polo seu traballo no mercado da historieta espa\u00f1ola.\nObra.\nHistorieta.\nA s\u00faa obra historiet\u00edstica foi exposta d\u00faas veces na casa Dalmau, na primeira expux\u00e9ronse uns debuxos animados entre os d\u00edas 16 a 29 de marzo de 1929 en formato 17x12 cm onde tam\u00e9n se inclu\u00eda unha caricatura do artista asinada por Castanys; a segunda exposici\u00f3n produciuse entre os d\u00edas 7 e 21 de marzo de 1936, onde se amosaron 35 debuxos humor\u00edsticos a cor, estes ti\u00f1an un formato de 14,8x11,2\u00a0cm ademais de ser relacionados os seus debuxos cos outros expostos nesas datas. Segundo o investigador Jes\u00fas Cuadrado, Arturo Moreno debuxou as seguintes series:"}
{"id": "494988", "revid": "5863", "url": "https://gl.wikipedia.org/wiki?curid=494988", "title": "\u00d3pera bufa", "text": "A \u00f3pera bufa (do italiano \"opera buffa\", tam\u00e9n denominada \"commedia per musica\" ou \"dramma giocoso per musica\") \u00e9 un subx\u00e9nero de \u00f3pera cun tema c\u00f3mico. Desanvolveuse en N\u00e1poles na primeira metad do s\u00e9culo XVIII, de onde se difundiu cara a Roma e o norte de Italia. A s\u00faa contraparte estil\u00edstica \u00e9 a \u00d3pera seria.\nExemplos de \u00f3pera buffa son \"Il barbiere di Siviglia\" (1816), de Rossini, \"As vodas de F\u00edgaro\" (1786), de Mozart e \"Don Pasquale\" (1843) de Donizetti. O x\u00e9nero caeu en desuso despois do s\u00e9culo XIX, sendo para moitos a \u00faltima \u00f3pera deste x\u00e9nero \"Falstaff\", composta por Verdi no 1893. Os precursores do movemento foron: Giovanni Battista Pergolesi, Nicola Logroscino, Baldassare Galuppi e Alessandro Scarlatti."}
{"id": "494989", "revid": "23204", "url": "https://gl.wikipedia.org/wiki?curid=494989", "title": "Tomograf\u00eda axial computadorizada", "text": ""}
{"id": "494992", "revid": "23204", "url": "https://gl.wikipedia.org/wiki?curid=494992", "title": "Bankier van het verzet", "text": "Bankier van het verzet \u00e9 un filme neerland\u00e9s de 2018 dirixido por Joram L\u00fcrsen. \u00c9 un drama ambientado na segunda guerra mundial baseado na vida do banqueiro Walraven van Hall, que financiou a resistencia neerlandesa durante a guerra. O filme foi a produci\u00f3n neerlandesa m\u00e1is vista do ano 2018 e foi nomeado a once Becerros de Ouro, sendo a primeira vez que un filme recibe tantos nomeamentos \u00f3s premios. Ga\u00f1ou catro Becerros de Ouro, entre eles o de mellor filme e mellor actor. O filme foi escollido como candidato dos Pa\u00edses Baixos para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "494994", "revid": "7523", "url": "https://gl.wikipedia.org/wiki?curid=494994", "title": "AEK Atenas F.C.", "text": ""}
{"id": "494995", "revid": "88215", "url": "https://gl.wikipedia.org/wiki?curid=494995", "title": "Matthew Hayman", "text": "Matthew Hayman, nado en Camperdown (Nova Gales do Sur) o 20 de abril de 1978, \u00e9 un ciclista profesional retirado e agora director deportivo australiano.\nTraxectoria.\nComo corredor pasou gran parte da s\u00faa carreira profesional sendo gregario e traballando sempre para o interese do equipo. Na Par\u00eds-Roubaix 2016 chegoulle o seu momento de gloria ao chegar s\u00f3 o vel\u00f3dromo de Roubaix e converterse no segundo australiano tras Stuart O\u00b4Grady en conseguir ga\u00f1ar no \"inferno do norte\".\nRetirouse do ciclismo activo no 2019 tras rematar o Tour Down Under e dende ese mesmo instante paso a formar parte do corpo t\u00e9cnico do seu equipo, o Orica Green-Edge, agora Mitchelton-Scott."}
{"id": "494996", "revid": "98629", "url": "https://gl.wikipedia.org/wiki?curid=494996", "title": "Loving Pablo", "text": "Loving Pablo \u00e9 un filme espa\u00f1ol de 2017 dirixido por Fernando Le\u00f3n de Aranoa. Bas\u00e9ase nas memorias \"Amando a Pablo, odiando a Escobar\" de Virginia Vallejo. Estreouse f\u00f3ra de competici\u00f3n na 74\u00aa edici\u00f3n do Festival Internacional de Cinema de Venecia e na secci\u00f3n \"Special Presentations\" no Festival Internacional de Cinema de Toronto."}
{"id": "494997", "revid": "98629", "url": "https://gl.wikipedia.org/wiki?curid=494997", "title": "Hoje Eu Quero Voltar Sozinho", "text": "Hoje Eu Quero Voltar Sozinho \u00e9 un filme brasileiro de 2014 dirixido, escrito e co-producido por Daniel Ribeiro. Bas\u00e9ase na curtametraxe de 2010 \"Eu N\u00e3o Quero Voltar Sozinho\". Est\u00e1 protagonizado por Ghilherme Lobo, Fabio Audi e Tess Amorim, que retoman os mesmos papeis que interpretaron na curtametraxe.\nO filme ga\u00f1ou dous premios na 64\u00aa edici\u00f3n do Festival Internacional de Cinema de Berl\u00edn; o premio FIPRESCI \u00f3 mellor filme na secci\u00f3n Panorama e o Premio Teddy \u00f3 mellor filme de tem\u00e1tica LGBT. Foi escollido como candidato do Brasil \u00f3 \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado.\nSinopse.\nA historia xira arredor de Leonardo, un estudante cego de ensino medio que est\u00e1 a loitar pola s\u00faa independencia."}
{"id": "494998", "revid": "89787", "url": "https://gl.wikipedia.org/wiki?curid=494998", "title": "O Som ao Redor", "text": "O Som ao Redor \u00e9 un filme brasileiro de 2012 dirixido e escrito por Kleber Mendon\u00e7a Filho, producido por Emilie Lesclaux e protagonizado por Irandhir Santos, Gustavo Jahn e Maeve Jinkings.\nO filme estreouse no Festival Internacional de Cinema de Rotterdam e estreouse nos cinemas do Brasil o 4 de xaneiro de 2013. Foi escollido como candidato do Brasil para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado. O cr\u00edtico de \"New York Times\" Anthony Oliver Scott considerouno un dos dez mellores filmes do ano 2012."}
{"id": "495000", "revid": "23204", "url": "https://gl.wikipedia.org/wiki?curid=495000", "title": "O Palha\u00e7o", "text": "O Palha\u00e7o \u00e9 un filme brasileiro de 2011 dirixido por Selton Mello, quen tam\u00e9n \u00e9 o protagonista.\nO filme conta a historia dun pai (Benjamin) e un fillo (Valdemar) que traballan como os pallasos Pangar\u00e9 e Puro Sangue respectivamente, percorrendo o pa\u00eds co Circo Hope. Por\u00e9n, Benjamin est\u00e1 en crise xa que pensa que deixou de ter graza.\nO filme foi escollido como candidato do Brasil para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "495003", "revid": "27155", "url": "https://gl.wikipedia.org/wiki?curid=495003", "title": "Hans Eysenck", "text": "Hans J\u00fcrgen Eysenck (), nado en Berl\u00edn o 4 de marzo de 1916 e finado en Londres o 4 de setembro de 1997, foi un psic\u00f3logo ingl\u00e9s de orixe alem\u00e1, que desenvolveu a s\u00faa carreira profesional en Gran Breta\u00f1a. \u00c9 reco\u00f1ecido polo seu traballo en intelixencia e personalidade, a\u00ednda que tam\u00e9n traballou noutros temas dentro da psicolox\u00eda. No momento da s\u00faa morte, Eysenck era o psic\u00f3logo vivo m\u00e1is frecuentemente citado nas revistas cient\u00edficas revisada por pares. Un estudo de 2019 atopouno como o m\u00e1is controvertido dos 55 investigadores de intelixencia.\nO traballo de Eysenck foi reavaliado a partir da s\u00faa morte. En 2019, 26 dos seus documentos (todos en coautor\u00eda con Ronald Grossarth-Maticek) foron \"considerados inseguros\" por unha investigaci\u00f3n en nome do King's College London.\nTraxectoria.\nEn 1934 viuse forzado a emigrar da Alema\u00f1a nazi, refuxi\u00e1ndose ata 1939 en Francia e logo no Reino Unido. Estudou na Universidade de Londres, desempe\u00f1ando funci\u00f3ns como psic\u00f3logo entre os anos 1942 e 1945 no hospital londiniense de Mill Hill e, dende 1945, no hospital Maudsley dependente da Universidade de Londres. Entre 1950 e 1955 foi director da unidade de psicolox\u00eda do Instituto de psiquiatr\u00eda e logo, entre 1955 e 1984, xefe de c\u00e1tedra da carreira de psicolox\u00eda na Universidade de Londres, universidade na que recibiu o t\u00edtulo de \"doutor em\u00e9rito\".\nEn 1952 publicou un artigo no que refer\u00eda que a ausencia de tratamento era igual ou a\u00ednda mellor que a psicoterapia psicanal\u00edtica. Isto impulsou a investigaci\u00f3n a nivel cient\u00edfico dos modelos psicoterap\u00e9uticos comportamentais e cognitivos. Grazas \u00e1 s\u00faa investigaci\u00f3n p\u00f3dese afirmar que as terapias cognitivo-comportamentais te\u00f1en base emp\u00edrica demostrable.\nDentro das aproximaci\u00f3ns \u00e1 psicolox\u00eda diferencial da personalidade, derivadas dunha fundamentaci\u00f3n te\u00f3rica previa, at\u00f3panse os seus postulados. O seu modelo estrutural \u00e9 o m\u00e1is importante de entre os factoriais biol\u00f3xicos e nel quedan claramente sinalados os correlatos que poden servir como elementos de contraste na an\u00e1lise da validez das teor\u00edas taxon\u00f3micas.\nOs modelos factoriais biol\u00f3xicos.\nO de Eysenck \u00e9 o modelo estrutural m\u00e1is importante desenvolvido baixo unha serie de concepci\u00f3ns te\u00f3ricas previas. Nel queda sinalado que os correlatos biol\u00f3xicos poden servir como elementos de contraste na an\u00e1lise da validez das taxonom\u00edas. As s\u00faas ideas principais son:\nAntes da obtenci\u00f3n dos datos, Eysenck xa postulara as principais dimensi\u00f3ns da conduta humana.\nO modelo PEN.\nNo campo da psicolox\u00eda da personalidade existen d\u00faas correntes, unha que afirma que a personalidade consta de tres dimensi\u00f3ns ou superfactores, da cal Eysenck foi o seu maior defensor, e outra, actualmente m\u00e1is aceptado, que defende que son cinco. As tres dimensi\u00f3ns que postula o modelo PEN de Eysenck son a extraversi\u00f3n, o neuroticismo e o psicoticismo. Cada unha delas est\u00e1 relacionada respectivamente cos que Eysenck considerou os motores da conduta que son reproduci\u00f3n, conservaci\u00f3n e autodefensa. Ademais engadiu un cuarto factor, a intelixencia, a\u00ednda que nunca o vinculou \u00e1 s\u00faa teor\u00eda PEN. Cada unha destas dimensi\u00f3ns ti\u00f1a unhas bases biol\u00f3xicas a nivel neuroqu\u00edmico e estaba composta por nove factores ou trazos.\nExtraversi\u00f3n.\nA extraversi\u00f3n \u00e9 a dimensi\u00f3n m\u00e1is traballada por Eysenck. Tr\u00e1tase dunha dimensi\u00f3n bipolar na que no extremo alto se atopa a extraversi\u00f3n e no outro extremo, o das puntuaci\u00f3ns baixas, se acha a introversi\u00f3n. Os nove factores desta dimensi\u00f3n son sociabilidade, vivacidade, actividade, asertividade, procura de sensaci\u00f3ns, despreocupaci\u00f3n, dominancia, surxencia (espontaneidade) e ser aventureiro. Segundo Eysenck detr\u00e1s desta dimensi\u00f3n estaba o SARA (Sistema de Activaci\u00f3n Reticular Ascendente) que se encargaba de activar a c\u00f3rtex cerebral. Deste xeito as persoas cunha c\u00f3rtex cerebral moi activada non necesitar\u00edan m\u00e1is estimulaci\u00f3n e evitar\u00edan excesivo contacto social, \u00e9 dicir, ser\u00edan introvertidas e viceversa. Segundo Eysenck esta \u00e9 a dimensi\u00f3n social.\nNeuroticismo (ansiedade).\nEsta dimensi\u00f3n \u00e9 tect\u00f3nica, polo que unicamente se atopa unha patolox\u00eda nun dos extremos da mesma, o polo alto en neuroticismo, mentres que no polo oposto se atopa o control das emoci\u00f3ns, \u00e9 dicir, a normalidade. Os nove factores da dimensi\u00f3n son a ansiedade, a depresi\u00f3n, o sentimento de culpa, a baixa autoestima, a tensi\u00f3n, a irracionalidade, a timidez, a tristeza e a emotividade. As bases biol\u00f3xicas desta dimensi\u00f3n est\u00e1n relacionadas coa activaci\u00f3n do sistema nervioso aut\u00f3nomo. Segundo Eysenck esta \u00e9 a dimensi\u00f3n emotiva.\nPsicoticismo.\nO psicoticismo foi a \u00faltima dimensi\u00f3n que apareceu na s\u00faa teor\u00eda e a m\u00e1is criticada (de feito, os defensores dos modelos de cinco dimensi\u00f3ns subdividen esta en d\u00faas dimensi\u00f3ns, o autocontrol e a hostilidade). Os nove factores desta dimensi\u00f3n son a agresividade, a frialdade, o egocentrismo, a impersonalidade, a impulsividade, o ser antisocial, a ausencia de empat\u00eda, a creatividade e a rixidez. As bases biol\u00f3xicas desta dimensi\u00f3n, moito menos s\u00f3lida que as das outras d\u00faas dimensi\u00f3ns, bas\u00e9anse principalmente no metabolismo da serotonina. Esta dimensi\u00f3n, orixinalmente dese\u00f1ouse para detectar tendencias psic\u00f3ticas na poboaci\u00f3n normal; con todo, os resultados mostran que a inmensa maior\u00eda da xente punt\u00faa extremadamente baixo nesta escala (normalidade) e que os que punt\u00faan alto non son psic\u00f3ticos, sen\u00f3n m\u00e1is ben psic\u00f3patas. Tam\u00e9n est\u00e1 correlacionada positivamente cos delincuentes. Segundo Eysenck esta \u00e9 a dimensi\u00f3n impulsiva.\nFundamentaci\u00f3n biol\u00f3xica.\nAs dimensi\u00f3ns propostas son concibidas no \u00e1mbito do temperamento, dende o que Eysenck denomina antecedentes distales, relativos aos determinantes biol\u00f3xicos. Por iso, estas dimensi\u00f3ns est\u00e1n fundamentadas en factores constitucionais de gran relevancia biol\u00f3xica sendo denominadas como trazos-fonte.\nEn canto aos antecedentes proximais, o sistema PEN representa un modelo causal da personalidade, de corte bioloxicista, pois Eysenck sit\u00faa as bases biol\u00f3xicas da extraversi\u00f3n e introversi\u00f3n en centros corticais e subcorticais do cerebro, dentro do sistema nervioso central. Ten moito en conta o termo \"arousal\" ou activaci\u00f3n cortical xeneralizada que, \u00e1 s\u00faa vez, depende do nivel de actividade do SARA.\nPara Eysenck, o fundamento biol\u00f3xico do neuroticismo at\u00f3pase na actividade do cerebro visceral (hipocampo-am\u00edgdala, c\u00edngulo, septum e hipot\u00e1lamo) que produce un incremento da activaci\u00f3n do sistema nervioso aut\u00f3nomo. O elemento principal aqu\u00ed \u00e9 un nivel elevado de activaci\u00f3n do sistema l\u00edmbico, que se manifesta nun exceso de activaci\u00f3n emocional en resposta aos est\u00edmulos estresantes e situaci\u00f3ns ameazantes. As persoas que punt\u00faan baixo en neuroticismo presentan unha baixa labilidade do sistema aut\u00f3nomo.\nEn canto ao psicoticismo, o asunto non est\u00e1 tan claro, pero si se expresa que se trata dunha base xen\u00e9tica importante. Esta dimensi\u00f3n asociouse inicialmente con bases hormonais, pero posteriormente d\u00edxose que \u00e9 unha asociaci\u00f3n entre o psicoticismo e diversos factores bioqu\u00edmicos, principalmente a actividade da serotonina: baixos niveis de 5-HT ser\u00edan os responsables da desinhibici\u00f3n que manifestan estes suxeitos en canto a impulsividade ou agresividade.\nRetratos.\nHai cinco retratos de Eysenck na colecci\u00f3n permanente da National Portrait Gallery de Londres, inclu\u00eddas fotograf\u00edas de Anne-Katrin Purkiss e Elliott and Fry."}
{"id": "495004", "revid": "98629", "url": "https://gl.wikipedia.org/wiki?curid=495004", "title": "Micropaleontolox\u00eda", "text": "A micropaleontolox\u00eda \u00e9 a p\u00f3la da paleontolox\u00eda que estuda os microf\u00f3siles, ou f\u00f3siles que s\u00f3 se poden observar utilizando un microscopio, para distinguir o f\u00f3sil completo ou a s\u00faa morfolox\u00eda e detalles cracter\u00edsticos.\nMicrof\u00f3siles.\nOs microf\u00f3siles son f\u00f3siles que xeralmente te\u00f1en un tama\u00f1o entre 0,001\u00a0mm e 1\u00a0mm, polo que o seu estudo require o uso dun microscopio \u00f3ptico e nalg\u00fans casos electr\u00f3nico. Os f\u00f3siles que poden estudarse a simple vista ou cun aumento baixo, como o das lupas de man, denom\u00ednanse macrof\u00f3siles.\nPor exemplo, alg\u00fans organismos coloniais, como os briozoos (especialmente os Cheilostomata) forman colonias relativamente grandes, pero son clasificados polos finos detalles esquel\u00e9ticos dos pequenos individuos da colonia.\nNoutro exemplo, moitos x\u00e9neros f\u00f3siles de foramin\u00edferos, que son protistas co\u00f1ecidos polas s\u00faas cunchas (chamadas \"testas\") poden ser tan grandes como moedas, como os do x\u00e9nero \"Nummulites\", e os detalles da cuncha son importantes para a s\u00faa clasificaci\u00f3n.\nOs microf\u00f3siles son unha caracter\u00edstica com\u00fan do rexistro f\u00f3sil, desde o Prec\u00e1mbrico ao Holoceno. Son os m\u00e1is com\u00fans en dep\u00f3sitos de ambientes mari\u00f1os, pero tam\u00e9n aparecen en dep\u00f3sitos sedimentarios de auga salobre, auga doce e terrestres. A\u00ednda que todos os reinos da vida est\u00e1n representados no rexistro micrfof\u00f3sil, as formas m\u00e1is abundantes son esqueletos de protistas ou quistes de Chrysophyta, Pyrrhophyta, Sarcodina, Acritarcha e Chitinozoa, xunto con pole e esporas de plantas vasculares.\nEn 2017, os microorganismos fosilizados, ou microf\u00f3siles, foron descubertos tam\u00e9n en precipitados de respiradoiros hidrotermais no cinto de Nuvvuagittuq do Quebec, Canad\u00e1, que pode ter unha antig\u00fcidade de 4,28 miles de mill\u00f3ns de anos, as formas de vida m\u00e1is antigas da Terra, o que suxire que houbo \"unha emerxencia case instant\u00e1nea da vida\" (en termos de escala xeol\u00f3xica), despois de que se formasen os oc\u00e9anos hai uns 4,41 miles de mill\u00f3ns de anos e non moito despois da formaci\u00f3n da Terra hai 4,54 miles de mill\u00f3ns de anos. Non obstante, a vida puido ter empezado incluso antes, como afirman alg\u00fans cient\u00edficos.\n\u00c1reas de estudo.\nA micropaleontolox\u00eda pode ser dividida en catro \u00e1reas de estudo base\u00e1ndose na composici\u00f3n de microf\u00f3siles: (a) calcaria, como en coc\u00f3litos e foramin\u00edferos, (b) fosf\u00e1tca como nalg\u00fans vertebrados, (c) sil\u00edcea, como en diatomeas e radiolarios, ou (d) org\u00e1nica, como no pole e esporas estudadas en palinolox\u00eda.\nEsta divisi\u00f3n reflicte as diferenzas na composici\u00f3n qu\u00edmica e mineral\u00f3xica de restos de microf\u00f3siles (e, por tanto, nos m\u00e9todos da recuperaci\u00f3n de f\u00f3siles) m\u00e1is que en distinci\u00f3ns taxon\u00f3micas estritas ou ecol\u00f3xicas. A maior\u00eda dos investigadores neste campo, co\u00f1ecidos como micropaleont\u00f3logos, son normalmente especialistas nun ou m\u00e1is grupos taxon\u00f3micos.\nMicrof\u00f3siles calcarios.\nEntre os microf\u00f3siles calcarios (de CaCO3) est\u00e1n os coc\u00f3litos, foramin\u00edferos, quistes de dinoflaxelados calcarios e ostr\u00e1codos.\nMicrof\u00f3siles fosf\u00e1ticos.\nOs microf\u00f3siles fosf\u00e1ticos incl\u00faen os conodontos (pequenas estruturas orais dun grupo de cordados extinguido), alg\u00fans escolecodontos (mand\u00edbulas de \"vermes\"), espi\u00f1as e dentes de tibur\u00f3ns e restos doutros peixes (chamados en conxunto \"icti\u00f3litos\").\nMicrof\u00f3siles sil\u00edceos.\nEntre os microf\u00f3siles sil\u00edceos est\u00e1n as diatomeas, radiolarios, silicoflaxelados, ebr\u00edidos, fit\u00f3litos, alg\u00fans escolecodontos (mand\u00edbulas de \"vermes\") e esp\u00edculas de esponxas.\nMicrof\u00f3siles org\u00e1nicos.\nO estudo dos microf\u00f3siles org\u00e1nicos ch\u00e1mase palinolox\u00eda. Son microf\u00f3siles org\u00e1nicos o pole, esporas, quitinozoos (a\u00ednda que se pensa que son ovos de invertebrados mari\u00f1os), escolecodontos (mand\u00edbulas de \"vermes\"), acritarcos, quistes de dinoflaxelados e restos f\u00fanxicos.\nM\u00e9todos.\nAs mostras de sedimentos ou rochas rec\u00f3llense de n\u00facleos extra\u00eddos ou de afloramentos, e os microf\u00f3siles que conte\u00f1en extr\u00e1ense por medio de diversas t\u00e9cnicas f\u00edsicas e qu\u00edmicas de laboratorio, como o peneirado, separaci\u00f3n por densidades nunha centr\u00edfuga ou en l\u00edquidos pesados, e dixesti\u00f3n qu\u00edmica da fracci\u00f3n non desexada. As mostras concentradas resultantes de microf\u00f3siles m\u00f3ntanse despois en preparaci\u00f3ns para a s\u00faa an\u00e1lise, xeralmente con microscopio \u00f3ptico. Ent\u00f3n os taxons son identificados e contados. As enormes cantidades de microf\u00f3siles que se poden obter dunha pequena mostra de sedimentos permite a colecci\u00f3n de conxuntos de datos estatisticamente robustos, que poden estar suxeitos a an\u00e1lise multivariante. Un estudo t\u00edpico de microf\u00f3siles comprende a identificaci\u00f3n duns poucos centos de esp\u00e9cimes de cada mostra.\nAplicaci\u00f3n da micropaleontolox\u00eda.\nO microf\u00f3siles son especialmente salientables pola s\u00faa importancia en bioestratigraf\u00eda. Como os microf\u00f3siles adoitan ser extremadamente abundantes, est\u00e1n moi estendidos, e aparecen e desaparecen rapidamente dun estrato a outro, constit\u00faen f\u00f3siles \u00edndice ideais desde unha perspectiva bioestratigr\u00e1fica. Ademais, os h\u00e1bitats planct\u00f3nicos e nect\u00f3nicos dalg\u00fans microf\u00f3siles danlles a vantaxe de aparecer a trav\u00e9s dun amplo rango de facies ou paleoambientes, as\u00ed como o de ter unha distribuci\u00f3n case global, facendo que a correlaci\u00f3n estratigr\u00e1fica sexa m\u00e1is poderosa e efectiva.\nOs microf\u00f3siles, especialmente os de sedimentos de mar profundo, tam\u00e9n proporcionan alg\u00fans dos rexistros m\u00e1is importantes de cambios ambientais globais a escalas de tempo longas, medias ou curtas. A trav\u00e9s de vastas \u00e1reas do fondo oce\u00e1nico, as cunchas de microorganismos planct\u00f3nicos que se afunden desde as augas superficiais proporcionan a fonte dominante de sedimentos e acum\u00falanse continuamente (normalmente a velocidades de 20\u201350\u00a0mill\u00f3ns por mill\u00f3n de anos). Un estudo dos cambios nas ensamblaxes de microf\u00f3siles e os cambios na qu\u00edmica das s\u00faas cunchas (por exemplo, composici\u00f3n de is\u00f3topos do ox\u00edxeno) son fundamentais para investigar os cambios clim\u00e1ticos do pasado xeol\u00f3xico.\nAdemais de proporcionaren unha excelente ferramenta para a dataci\u00f3n de rochas sedimentarias e para a reconstruci\u00f3n paleoambiental (moi utilizado na xeolox\u00eda do petr\u00f3leo e a paleoceanograf\u00eda) a micropaleontolox\u00eda atopou varias aplicaci\u00f3ns menos ortodoxas, como o seu crecente papel nas investigaci\u00f3ns policiais forenses ou para deterninar a procedencia de artefactos arqueol\u00f3xicos.\nA micropaleontolox\u00eda \u00e9 tam\u00e9n unha ferramenta para a xeoarqueolox\u00eda utilizada para a reconstruci\u00f3n arqueol\u00f3xica de xacementos habitados por humanos e os seus ambientes. Os cambios na abundancia da poboaci\u00f3n de microf\u00f3siles na estratigraf\u00eda de corpos de auga actuais ou pasados reflicte os cambios nas condici\u00f3ns ambientais. Os ostr\u00e1codos que viven nos corpos de auga doce sofren o impacto dos cambios de salinidade e pH debido \u00e1s actividades humanas. Cando se correlacionan con outras t\u00e9cnicas de dataci\u00f3n, poden reconstru\u00edrse os ambientes prehist\u00f3ricos. Os traballos levados a cabo no lago Tanganica proporcionan un perfil dos cambios ambientais inducidos polo ser humano durante un per\u00edodo que abrangue os \u00faltimos 4000 anos.\nTraballos similares feitos no \u00e1rido suroeste norteamericano proporcionaron informaci\u00f3n sobre as canles de rego utilizados por pobos prehist\u00f3ricos desde 2100 a.C. a 500 d.C. Outros traballos arqueol\u00f3xicos en climas \u00e1ridos en toda Am\u00e9rica utilizaron a an\u00e1lise micropaleontol\u00f3xica para constru\u00edren unha imaxe m\u00e1is completa co clima prehist\u00f3rico e da actividade humana."}
{"id": "495006", "revid": "23204", "url": "https://gl.wikipedia.org/wiki?curid=495006", "title": "Tropa de Elite 2 \u2013 O Inimigo Agora \u00e9 Outro", "text": ""}
{"id": "495007", "revid": "27155", "url": "https://gl.wikipedia.org/wiki?curid=495007", "title": "Microf\u00f3sil", "text": ""}
{"id": "495014", "revid": "23204", "url": "https://gl.wikipedia.org/wiki?curid=495014", "title": "Maureen O'Sullivan", "text": "Maureen Paula O'Sullivan, nada en Boyle (condado de Roscommon) o 17 de maio de 1911 e finada en Scottsdale (Arizona) o 23 de xu\u00f1o de 1998, foi unha actriz irlandesa-estadounidense. Alcanzou popularidade por interpretar o papel de Jane, a compa\u00f1eira de Tarz\u00e1n xunto a Johnny Weissm\u00fcller.\nTraxectoria.\nO'Sullivan naceu en Irlanda no seo dunha familia cat\u00f3lica. O seu pai era Charles Joseph Sullivan (4 de novembro de 1880-3 de xullo de 1974), oficial dos Rangers Connaught que serviu na primeira guerra mundial e Ren\u00e9e Fraser (11 de xaneiro de 1884-6 de febreiro de 1969). Asistiu a un colexio de monxas en Dubl\u00edn e posteriormente ao Convento do Sagrado Coraz\u00f3n (Londres). Unha das s\u00faas compa\u00f1eiras de clase foi Vivian Mary Hartley, que triunfou como actriz co nome de Vivien Leigh. Logo de rematar os seus estudos en Par\u00eds, O'Sullivan regresou a Dubl\u00edn e comezou a traballar polos pobres.\nFrank Borzage, director de cine que estaba rodando o musical da 20th Century Fox \"Song o' My Heart\" (1930) en Dubl\u00edn, co\u00f1eceuna e f\u00edxolle unha proba de c\u00e1mara con Dubl\u00edn, coa que obtivo o papel de Eileen O'Brien, polo que a invitou a Hollywood a acabar a rodaxe. O'Sullivan aceptou e con dezanove anos viaxou a California acompa\u00f1ada pola s\u00faa nai.\nA pesar de que o primeiro filme da actriz tivo pouco \u00e9xito, ese mesmo ano rodou outros musicais. Co mesmo Borzage rodou un ano despois \"A Connecticut Yankee\" (1931) xunto con Will Rogers.\nEn 1932 deixou a Fox e comezou a traballar para a Metro Goldwyn Mayer, iniciando a etapa que lle proporcionou os seus maiores \u00e9xitos profesionais. Ese mesmo ano protagonizou xunto a Johnny Weissm\u00fcller o filme \"Tarzan the Ape Man\", dirixido por W. S. Van Dyke e producidp por Irving Thalberg. Nese filme, libre a\u00edndo do c\u00f3digo Hays da censura nos Estados Unidos, encarnou o papel de Jane Parker, compa\u00f1eira de Tarz\u00e1n. O sonado \u00e9xito do filme fixo que O'Sullivan repetise a personaxe noutras cinco ocasi\u00f3ns. Entre os guionistas de \"Tarzan Escapes\" (1936), estaba John Farrow, co que contraeu matrimonio en setembro de 1936. Unha das fillas do matrimonio foi a actriz Mia Farrow.\nA d\u00e9cada de 1930 foi unha boa \u00e9poca para O'Sullivan, e ademais de na serie de Tarz\u00e1n participou noutros filmes destacados como \"The Barretts of Wimpole Street\" (1934), \"The Thin Man\" (1934) ou \"A Day At The Races\" (1937), xunto aos irm\u00e1ns Marx. Pouco a pouco foi abandonando as rodaxes ata que en 1942 deixou de traballar para atender o seu marido, enfermo de tifo e coidar os seus sete fillos.\nEn 1948 volveu para rodar un papel de coprotagonista en \"The Big Clock\" con Ray Milland e Charles Laughton, dirigida polo seu esposo John Farrow para Paramount Pictures. Continuou a aparecer ocasionalmente nos filmes do seu marido e na televisi\u00f3n. En 1960 xa consideraba que estaba completamente retirada. En 1958, o fillo m\u00e1is vello da parella, Michael, morreu nun accidente a\u00e9reo en California.\nO actor Pat O'Brien animouna a participar nunha compa\u00f1\u00eda de ver\u00e1n, e a obra \"A Roomful of Roses\" estreouse en 1961. Iso levou a outra obra, \"Never Too Late\", que supuxo o seu debut en Broadway. Pouco despois da estrea, Farrow faleceu dun ataque ao coraz\u00f3n.\nCando a s\u00faa filla Mia Farrow comezou a s\u00faa relaci\u00f3n profesional e rom\u00e1ntica con Woody Allen apareceu en \"Hannah e as s\u00faas irm\u00e1s\" interpretando a nai de Farrow. Tam\u00e9n tivo papeis en \"Peggy Sue casou\" (1986) e \"Stranded\" (1987). Mia Farrow bautizou un dos seus fillos Ronan O'Sullivan Farrow pola s\u00faa nai.\nFaleceu en Arizona, o seu lugar de residencia o 23 de xu\u00f1o de 1998 aos 87 anos debido a un ataque ao coraz\u00f3n. Est\u00e1 enterrada no Most Holy Redeemer Cemetery, Niskayuna, Nova York, fogar do seu marido James Cushing.\nVida persoal.\nO primeiro marido de O'Sullivan foi o guionista e director australiano-estadounidense John Villiers Farrow, dende o 12 de setembro de 1936 ata a morte del o 28 de xaneiro de 1963. Ela e Farrow tiveron sete fillos: Michael Damien (1939\u20131958), Patrick Joseph (1942\u20132009), Maria de Lourdes Villiers (nada en 1945), John Charles (nado en 1946), Prudence Farrow (nada en 1948), Stephanie Farrow (nado en 1949) e Theresa Magdalena \"Tisa\" Farrow (nada en 1951). O'Sullivan casou con James Cushing, un rico home de negocios, o 22 de agosto de 1983 e o matrimonio durou ata a morte dela en 1998.\nMaureen O'Sullivan nacionalizouse estadounidense o 22 de outubro de 1947. Era cat\u00f3lica romana e dem\u00f3crata e apoiou a Adlai Stevenson na elecci\u00f3n presidencial de 1952."}
{"id": "495015", "revid": "5863", "url": "https://gl.wikipedia.org/wiki?curid=495015", "title": "Bactriana", "text": "A Bactriana, ou Bactria, \u00e9 unha antiga rexi\u00f3n da Asia Central, situada hoxe no noroeste de Afganist\u00e1n; o adxectivo \"bactriano\", \"habitante ou nativo de Bactria\", \u00fasase desde o s\u00e9culo XIV, en concreto aplicado a unha especie de camelo, o camelo bactriano. O nome Bactria \u00faase desde 1600, e deriva do lat\u00edn \"Bactria\", voz tomada do lingua persa, que significa literalmente \"a provincia occidental\", do persa \"bakhtar\", \"o oeste\".\nXeograf\u00eda.\nBactria atop\u00e1base ao norte da cordilleira do Hindu Kush e ao sur do r\u00edo Amu Daria, e abrangu\u00eda a rexi\u00f3n ch\u00e1 que se encontra nos actuais Afganist\u00e1n, Taxiquist\u00e1n e Uzbekist\u00e1n. De xeito m\u00e1is amplo Bactria era a zona ao norte do Hindu Kush, ao oeste da cordilleira do Pamir e ao sur das monta\u00f1as de Tian Shan, no Xinjiang, ao noroeste da actual China.\nA Bactriana limitaba polo leste coa antiga rexi\u00f3n de Gandhara no Subcontinente indio, ao oeste con Dranxiana e Hircania e ao norte coa Transoxiana, a Sogdiana e a extens\u00edsima Escitia (\"Extra Imaus\"), ao sur limitaba con Aracosia.\nEntre outros territorios, a Bactriana inclu\u00eda aos da Guriana, a Bubacena, a Parapamisade e o chamado \"pa\u00eds dos marucenos\". O idioma \"cl\u00e1sico\" da Bactriana era unha lingua indoeuropea da subfamilia indoirania, o idioma bactriano.\nA dos bactrianos \u00e9 unha das li\u00f1as hereditarias dos modernos taxikos, as\u00ed como posibelmente dos paxtos. Alg\u00fans historiadores cren que o nome moderno de \u00abtaxiko\u00bb orixinouse de Ta-Hia ou Daxia, nome chin\u00e9s antigo da rexi\u00f3n (en chin\u00e9s medieval pronunci\u00e1base /datguea/). Pola s\u00faa parte, os antigos indios denomin\u00e1bana Bahlika."}
{"id": "495018", "revid": "72012", "url": "https://gl.wikipedia.org/wiki?curid=495018", "title": "Bactria", "text": ""}
{"id": "495019", "revid": "27155", "url": "https://gl.wikipedia.org/wiki?curid=495019", "title": "Micropaleont\u00f3logo", "text": ""}
{"id": "495020", "revid": "65337", "url": "https://gl.wikipedia.org/wiki?curid=495020", "title": "Coroa de Liechtenstein", "text": "A Coroa de Liechtenstein (en alem\u00e1n: \"Liechtenstein Krone\"; plural \"kronen\") foi a unidade monetaria de Liechtenstein desde 1898 ata 1921, e estaba dividida en 100 heller, como moeda divisionaria. As moedas son raras, en tanto que os billetes son m\u00e1is com\u00fans.\nLiechtenstein usou a coroa austroh\u00fangara e a coroa austr\u00edaca logo da disoluci\u00f3n do Imperio Austroh\u00fangaro en 1918, e logo adoptou o franco su\u00edzo en 1921, por mor da inestabilidade da coroa. A coroa de Liechtenstein defin\u00edase pola mesma cantidade de metais preciosos que a coroa austroh\u00fangara e que a coroa austr\u00edaca.\nMoedas.\nCu\u00f1\u00e1ronse moedas de prata de 1, 2 e 5 coroas, e moedas de ouro de 10 e de 20 coroas. Nalg\u00fans dos valores, existen probas numism\u00e1ticas datadas en 1898, a\u00ednda que o habitual \u00e9 que as emisi\u00f3ns regulares comezasen a estar datadas en 1900.\nAs moedas da coroa de Liechtenstein cu\u00f1\u00e1ronse na Casa da Moeda de Viena a nome do monarca Xo\u00e1n II e foron dese\u00f1adas polo gravador Gustave Deloye.\nBilletes.\nLiectenstein utilizou os billetes da coroa austr\u00edaca entre 1919 e 1921, cando pasou a adoptar como propio o franco su\u00edzo. De xeito aut\u00f3nomo, s\u00f3 imprimiu papel moeda de emerxencia con denominaci\u00f3ns de 10, 20 e 50 heller durante o ano 1920."}
{"id": "495021", "revid": "72012", "url": "https://gl.wikipedia.org/wiki?curid=495021", "title": "Gato mont\u00e9s africano", "text": ""}
{"id": "495024", "revid": "65337", "url": "https://gl.wikipedia.org/wiki?curid=495024", "title": "Coroa liechtensteiniana", "text": ""}
{"id": "495025", "revid": "65337", "url": "https://gl.wikipedia.org/wiki?curid=495025", "title": "Krone liechtensteiniana", "text": ""}
{"id": "495026", "revid": "65337", "url": "https://gl.wikipedia.org/wiki?curid=495026", "title": "Krone de Liechtenstein", "text": ""}
{"id": "495034", "revid": "98629", "url": "https://gl.wikipedia.org/wiki?curid=495034", "title": "O asasino que hai en min", "text": "O asasino que hai en min \u00e9 unha novela negra en lingua inglesa do escritori estadounidense Jim Thompson, publicada en 1952 por Fawcett Publications co t\u00edtulo orixinal de The Killer Inside Me. Na introduci\u00f3n da antolox\u00eda \"Crime Novels: American Noir of the 1950s\" aparece descrita como \"unha das novelas de crime m\u00e1is apaixonantes e intransixentes xamais escritas\" Foi traducida ao galego por Eva Almaz\u00e1n e publicada en 2012 por Rinoceronte Editora.\nTrama.\nLou Ford \u00e9 un oficial do sh\u00e9riff nunha pequena cidade de Texas. Ford parece ser un polic\u00eda habitual da cidade pequena, cunha vida an\u00f3dina. Mais por baixo desa fachada \u00e9 un astuto soci\u00f3pata e depravado, con gustos sexuais s\u00e1dicos. Malia ter unha relaci\u00f3n estable coa profesora Amy Stanton, amiga da infancia, leva unha relaci\u00f3n sadomasoquista coa prostituta Joyce Lakeland. Ford describe esta relaci\u00f3n como \"desbloquear a doenza\" que o afecta desde adolescente, cando abusou sexualmente dunha nena, un crime polo cal o seu irm\u00e1n m\u00e1is novo adoptivo Mike foi culpado para evitar que Lou fose a prisi\u00f3n. Logo de pasar polo c\u00e1rcere, Mike faleceu nun accidente laboral traballando para o magnate local da construci\u00f3n, Chester Conway, e Lou sospeita que Mike foi asasinado por non querer cumprir coas directrices do seu patr\u00f3n.\nPara vingarse de Chester Conway, Lou e Joyce fan chantaxe a Elmer Conway, o fillo do construtor, para evitar que se saiba que este tam\u00e9n mant\u00e9n unha relaci\u00f3n coa prostituta. Por\u00e9n, Lou d\u00e1lle unha tunda a Joyce e dispara a Mike, simulando que se mataron entre eles. O avogado Howard Hendricks sospeita de Lou tras velo preto do lugar do crime, e o sh\u00e9riff Bob Maples comeza a investigar. Dete\u00f1en a Johnnie Pappas, un rapaz amigo de Lou que traballaba nunha estaci\u00f3n de servizo, e a quen Lou dera un billete marcado de 20 d\u00f3lares que \u00e1 s\u00faa vez a el lle dera Elmer como pagamento da chantaxe. Para evitar que Johnnie Pappas o incrimine, Lou m\u00e1tao e simula que o rapaz se suicidou nos calabozos da comisar\u00eda, abafado pola culpa. Por\u00e9n, o avogado, o sh\u00e9riff e o o deputado Jeff Plummer seguen desconfiando. Lou e Amy, a s\u00faa moza, fan plans para escaparen da cidade e casar a escondidas, xa que por mor da moral imperante a\u00ednda non puideran facer p\u00fablica a s\u00faa relaci\u00f3n.\nUn vagabundo que anteriormente fora ferido por Lou intenta facerlle chantaxe, dic\u00edndolle que escoitou unha conversa que o incrimina. Cita o vagabundo na s\u00faa casa na noite en que ten pensado marchar con Amy, pero de novo simula un crime: de varios golpes deixa a Amy ferida de morte, e comeza a perseguir o vagabundo pola cidade acus\u00e1ndoo de violador. Plummer mata o vagabundo na persecuci\u00f3n, e Lou \u00e9 sedado e levado ao hospital. Plummer e Hendricks visitan a Lou no hospital, agora xa convencidos de que foi el o autor dos asasinatos, e dinlle a Lou que o sh\u00e9riff Bob Maples se suicidara, convencido da culpa de Lou. M\u00f3stranlle unha carta que Amy escribira e que ti\u00f1a intenci\u00f3n de darlle durante a s\u00faa fuga, na que sutilmente lle pide que lle aclare se est\u00e1 metido nalgunha lea. Lou nega que a carta sexa incriminatoria, pero Plummer e Hendricks ingr\u00e9sano nun psiqui\u00e1trico, onde o torturan sen \u00e9xito obrig\u00e1ndoo a escoitar a voz de Johnnie e a ver imaxes de Amy.\nFinalmente o avogado de Lou lib\u00e9rao, se ben non pode sacar a Lou da cidade. Lou acepta o seu destino e reflexiona sobre o seu pasado, chegando \u00e1 conclusi\u00f3n de que o seu odio e a s\u00faa violencia, especialmente cara \u00e1s mulleres, se deberon a un incidente da infancia no que a s\u00faa antiga ama de chaves abusou del para vingarse do pai de Lou, m\u00e9dico con quen ela estaba infelizmente involucrada nunha relaci\u00f3n sadomasoquista. Este incidente levouno a abusar das mulleres, o que levou \u00e1 s\u00faa demencia precoz. Sabendo que o seu destino est\u00e1 marcado, Lou organiza o seu final. Enche a s\u00faa casa con alcohol e candeas, sabendo que vai ser visitado. Plummer e Hendricks chegan \u00e1 vivenda cun equipo de polic\u00eda e mais con Joyce, quen non falecera, se ben est\u00e1 gravemente ferida e irreco\u00f1ecible. Joyce aseg\u00faralle a Lou que non o delatou, e el afirma o seu afecto por ela antes de apu\u00f1alala. A polic\u00eda dispara contra Lou e m\u00e1tao, pero os disparos provocan unha grande explosi\u00f3n na casa.\nNarraci\u00f3n.\nA obra est\u00e1 narrada en primeira persoa. A trama est\u00e1 ambientada en Central City, unha vila ficticia de Texas, en 1952.\nAdaptaci\u00f3ns.\nA obra foi levada ao cinema d\u00faas veces. \"The Killer Inside Me\", dirixida en 1976 por Burt Kennedy con Stacy Keach como Lou Ford e Tisha Sterling como Amy Stanton, e \"The Killer Inside Me\", dirixida en 2010 por Michael Winterbottom con Casey Affleck e Jessica Alba."}
{"id": "495036", "revid": "1888", "url": "https://gl.wikipedia.org/wiki?curid=495036", "title": "Jes\u00fas Jos\u00e9 Fern\u00e1ndez-Novoa Rodr\u00edguez", "text": ""}
{"id": "495046", "revid": "1131", "url": "https://gl.wikipedia.org/wiki?curid=495046", "title": "Alfonso Mandado", "text": "O nome Alfonso Mandado pode referirse a:"}
{"id": "495047", "revid": "23204", "url": "https://gl.wikipedia.org/wiki?curid=495047", "title": "Clueless", "text": "Clueless \u00e9 un filme estadounidense de 1995 escrito e dirixido por Amy Heckerling. Est\u00e1 protagonizado por Alicia Silverstone, Stacey Dash, Paul Rudd, Dan Hedaya e Brittany Murphy. Foi producido por Scott Rudin e Robert Lawrence. Est\u00e1 vagamente baseado na novela de 1815 \"Emma\" de Jane Austen, ambientado no tempo moderno en Beverly Hills. O argumento c\u00e9ntrase en Cher Horowitz, unha moza adolescente e rica que se fai amiga dunha nova estudante chamada Tai Frasier e decide darlle un cambio de imaxe.\n\"Clueless\" foi rodado en California \u00f3 longo de 40 d\u00edas. A directora do filme estudou os estudantes de institutos reais de Beverly Hills para aprender a fala e as expresi\u00f3ns dos adolescentes da d\u00e9cada de 1990.\nO filme recadou 56,1 mill\u00f3ns de d\u00f3lares nos Estados Unidos. Recibiu valoraci\u00f3ns positivas por parte da cr\u00edtica e \u00e9 considerado un dos mellores filmes adolescentes de t\u00f3dolos tempos. \"Clueless\" converteuse nun filme de culto e tivo continuaci\u00f3n nunha serie de televisi\u00f3n, nunha serie de libros e Paramount Studios anunciou que estaba a producir un remake."}
{"id": "495049", "revid": "98629", "url": "https://gl.wikipedia.org/wiki?curid=495049", "title": "Brain on Fire (filme)", "text": "Brain on Fire \u00e9 un filme biogr\u00e1fico de 2016 dirixido e escrito polo director irland\u00e9s Gerard Barrett. O filme bas\u00e9ase nas memorias escritas por Susannah Cahalan, \"Brain on Fire: My Month of Madness\" e est\u00e1 protagonizado por Chlo\u00eb Grace Moretz, Jenny Slate, Thomas Mann, Tyler Perry, Carrie-Anne Moss e Richard Armitage. Conta a historia dunha escritora do \"New York Post\" que comeza a sufrir unha misteriosa doenza. A fotograf\u00eda principal comezou o 13 de xullo de 2015 en Vancouver, na Columbia Brit\u00e1nica. Logo de ser avaliada por moitos doutores, ela \u00e9 diagnosticada cunha crise psic\u00f3tica. O filme estreouse internacionalmente no Festival Internacional de Cinema de Toronto o 14 de setembro de 2016. Estreouse en Netflix o 22 de xu\u00f1o de 2018."}
{"id": "495051", "revid": "98629", "url": "https://gl.wikipedia.org/wiki?curid=495051", "title": "Rub\u00e9n Ruiz Ib\u00e1rruri", "text": "Rub\u00e9n Ruiz Ib\u00e1rruri, nado en Muskiz o 9 de xaneiro de 1920 e finado en Stalingrado o 3 de setembro de 1942, foi un militar vasco, \u00fanico fillo var\u00f3n de Dolores Ib\u00e1rruri \"a Pasionaria\".\nCombatente da guerra civil espa\u00f1ola, logo da derrota republicana marchou ao exilio en 1939 e instalouse na URSS. Posteriormente participou na segunda guerra mundial, onde alcanzou o rango de tenente do Ex\u00e9rcito Vermello. Tras a s\u00faa morte na Batalla de Stalingrado foi condecorado como Heroe da Uni\u00f3n Sovi\u00e9tica.\nTraxectoria.\nNaceu en San Juan Muskiz, no concello bisca\u00ed\u00f1o de Muskiz, o 9 de xaneiro de 1920, fillo de Dolores Ib\u00e1rruri e Juli\u00e1n Ruiz.\nDos seis fillos da \"Pasionaria\", Rub\u00e9n foi o \u00fanico var\u00f3n. Deles s\u00f3 Rub\u00e9n e Amaya alcanzaron a idade adulta, xa que as s\u00faas outras catro irm\u00e1s morreron durante a infancia. Dende mozo foi membro do movemento comunista, do que a s\u00faa nai xa destacaba como unha das principais l\u00edderes, e participou en diversas actividades pol\u00edticas.\nEn 1935, despois de que s\u00faa nai fose encarcerada, el e a s\u00faa irm\u00e1 Amaya foron enviados \u00e1 Uni\u00f3n Sovi\u00e9tica. Rub\u00e9n viviu en Moscova xunto ao l\u00edder bolxevique Panteleimon Lepeshinski e a s\u00faa muller, a bi\u00f3loga Olga Lepeshinskaia.\nGuerra civil e exilio.\nDespois do estalido da Guerra Civil, regresou a Espa\u00f1a e uniuse ao ex\u00e9rcito republicano. Cando en agosto de 1937 o atopou o xeneral sovi\u00e9tico Aleksandr Rodimtsev, xa ascendera a cabo. Un ano despois participou na batalla do Ebro, despois da cal ascendeu ao rango de sarxento.\nEn febreiro de 1939, coa derrota republicana, foi obrigado a cruzar a fronteira francesa cos restos do ex\u00e9rcito republicano. As autoridades francesas intern\u00e1rono no campo de concentraci\u00f3n de Argel\u00e8s-sur-Mer, xunto con outros miles de prisioneiros de guerra republicanos. Rub\u00e9n conseguiu escapar e chegar \u00e1 embaixada sovi\u00e9tica en Par\u00eds, dende a que logrou regresar \u00e1 Uni\u00f3n Sovi\u00e9tica, reun\u00edndose coa s\u00faa nai e s\u00faa irm\u00e1 Amaya. Unha vez en Moscova, no outono de 1939, ingresou na Academia Militar Btzika, da que sa\u00edu co rango de tenente. Despois da s\u00faa graduaci\u00f3n, foi asignado a unha unidade militar situada na capital sovi\u00e9tica.\nSegunda guerra mundial.\nDespois do estalido da Segunda guerra mundial, Rub\u00e9n foi mobilizado. En xullo de 1941 estaba ao mando da 175\u00aa Compa\u00f1\u00eda de Metralladoras da 1\u00aa Divisi\u00f3n Proletaria de Moscova, na fronte de Belar\u00fas, cubrindo a retirada sovi\u00e9tica preto de Borisov. A maior parte da ofensiva alem\u00e1 estaba concentrada nesta \u00e1rea. Durante os combates na zona resultou ferido grave. Poucos meses despois, en setembro, foi galardoado polas s\u00faas acci\u00f3ns coa Orde da Bandeira Vermella.\nXa en 1942 volveu \u00e1 fronte, por petici\u00f3n propia. F\u00edxoo enmarcado nunha unidade que foi enviada \u00e1 fronte de Stalingrado.\nPara ent\u00f3n estaba ao mando dunha compa\u00f1\u00eda de metralladoras da 35\u00aa Divisi\u00f3n de Gardas Fusileiros. Cando chegou a Stalingrado en agosto de 1942, a s\u00faa unidade estaba situada no sector de Samojv\u00e1lovka-Kotlub\u00e1n, coa misi\u00f3n de resistir aos alem\u00e1ns neste sector. A s\u00faa compa\u00f1\u00eda de metralladoras ti\u00f1a como misi\u00f3n defender a estaci\u00f3n de Kotluban. Na noite do 23 de agosto, a s\u00faa unidade foi atacada pola \"Wehrmacht\", causando o ataque moitas v\u00edtimas entre os defensores sovi\u00e9ticos. Despois de que o comandante do seu batall\u00f3n caese morto, Ib\u00e1rruri asumiu o mando da defensa sovi\u00e9tica, ata que ao d\u00eda seguinte resultou gravemente ferido, alcanzado por unha bala. Foi enviado a un hospital de campo en Sredniaia Akhtuba, no outro lado do Volga. Morreu o 3 de setembro de 1942, por mor das feridas.\nHonras.\nFoille concedida a m\u00e1xima condecoraci\u00f3n do pa\u00eds, a de Heroe da Uni\u00f3n Sovi\u00e9tica, a t\u00edtulo p\u00f3stumo. Foi soterrado en Stalingrado, no monumento aos ca\u00eddos situado en Mam\u00e1ev Kurg\u00e1n, onde ten un monumento dedicado na s\u00faa honra.\nEn 1972 o asteroide \"(2423) Ibarruri\" foi nomeado como tal na s\u00faa honra."}
{"id": "495056", "revid": "65337", "url": "https://gl.wikipedia.org/wiki?curid=495056", "title": "Coroa iugoslava", "text": "\"Para outras moedas coa denominaci\u00f3n de \"coroa\", v\u00e9xase a p\u00e1xina de hom\u00f3nimos Coroa (moeda).\"\nA coroa iugoslava foi unha moeda provisional de curta existencia que se utilizou nos anos posteriores \u00e1 I Guerra Mundial nalgunhas zonas do Reino dos Serbios, Croatas e Eslovenos que anteriormente formaran parte do Imperio Austroh\u00fangaro.\nHistoria.\nTras a I Guerra Mundial, o Imperio Austroh\u00fangaro, onde circulaba a coroa austroh\u00fangara, desagregouse en diversos estados e a s\u00faa parte suroriental pasou a constitu\u00edr o Estado dos Eslovenos, Croatas e Serbios, que logo se fusionou co Reino de Serbia para formar o Reino dos Serbios, Croatas e Eslovenos, que m\u00e1is tarde pasou a chamarse Reino de Iugoslavia.\nNese territorio instaurouse a coroa iugoslava o 12 de novembro de 1918 cunha taxa de cambio \u00e1 par coa coroa austroh\u00fangara, e circulou no novo reino en paralelo ao dinar serbio, cunha relaci\u00f3n de valor de catro coroas iugoslavas por cada dinar serbio. Esta situaci\u00f3n foi transitoria, en tanto que non se adoptase o posterior dinar iugoslavo (1920). A data exacta de cesamento da circulaci\u00f3n da coroa iugoslava non se co\u00f1ece con exactitude e algunhas fontes indican que a\u00ednda se manti\u00f1a en circulaci\u00f3n a finais de 1922.\nBilletes.\nA primeira emisi\u00f3n provisional da coroa iugoslava produciuse en 1919. A emisi\u00f3n era moi similar \u00e1 da coroa checoslovaca dese mesmo ano, consistente nunha sobreimpresi\u00f3n cun tamp\u00f3n oval negro de billetes da coroa austroh\u00fangara de 1912 con valores de 10, 20, 50, 100 e 1.000 coroas.\nA segunda emisi\u00f3n provisional, tam\u00e9n en 1919, baseouse nos mesmos valores da coroa austroh\u00fangara emitidos en 1912 mais, en lugar dunha sobreimpresi\u00f3n oval, peg\u00e1ronse nos billetes austroh\u00fangaros uns adhesivos para a s\u00faa validaci\u00f3n como coroas iugoslavas. Estes selos adhesivos eran biling\u00fces (serbocroata e esloveno) nos billetes de 10, 20 e 50 coroas, en tanto que os dos billetes de 100 e de 1.000 coroas eran monoling\u00fces en tres versi\u00f3ns (serbio, croata e esloveno), alternando, segundo os casos, os caracteres latinos e os cir\u00edlicos.\nO Ministerio de Facenda do Reino dos Serbos, Croatas e Eslovenos introduciu no mesmo 1919 unha serie de billetes propios (xa non sobre os da coroa austroh\u00fangara), co seu valor expresado en dinares e ao mesmo tempo sobreestampados coa s\u00faa equivalencia en coroas iugoslavas, a raz\u00f3n de 1 dinar = 4 coroas. Os valores emitidos foron os de 2, 4, 20, 40, 80, 400 e 4.000 coroas iugoslavas, con eses valores sobreimpresos sobre, respectivamente, billetes de \u200b\u00bd, 1, 5, 10, 20, 100 e 1.000 dinares."}
{"id": "495057", "revid": "65337", "url": "https://gl.wikipedia.org/wiki?curid=495057", "title": "Krone iugoslava", "text": ""}
{"id": "495058", "revid": "65337", "url": "https://gl.wikipedia.org/wiki?curid=495058", "title": "Coroa de Iugoslavia", "text": ""}
{"id": "495059", "revid": "65337", "url": "https://gl.wikipedia.org/wiki?curid=495059", "title": "Krone de Iugoslavia", "text": ""}
{"id": "495060", "revid": "109216", "url": "https://gl.wikipedia.org/wiki?curid=495060", "title": "Jo\u00e3o Cabral de Melo Neto", "text": "Jo\u00e3o Cabral de Melo Neto, nado en Arrecife o 9 de xaneiro de 1920 e finado no R\u00edo de Xaneiro o 9 de outubro de 1999, foi un poeta e diplom\u00e1tico brasileiro.\nTraxectoria.\nA s\u00faa obra po\u00e9tica, que vai desde unha tendencia surrealista at\u00e9 a poes\u00eda popular, por\u00e9n caracterizada polo rigor est\u00e9tico, con poemas contrarios a confesionalismos e marcados polo uso de rimas en asonancia, inaugurou unha nova forma de facer poes\u00eda no Brasil. \u00c9 considerado o maior poeta de lingua portuguesa por escritores como Mia Couto.\nFoi agraciado con varios premios literarios, entre eles o Premio Neustadt, tido como o \"Nobel Americano\", sendo o \u00fanico brasileiro galardoado con tal distinci\u00f3n, e o Premio Cam\u00f5es. Cando morreu, en 1999, especul\u00e1base que era un bo candidato ao Premio Nobel de Literatura.\nIrm\u00e1n do historiador Evaldo Cabral de Mello e primo do poeta Manuel Bandeira e do soci\u00f3logo Gilberto Freyre, Jo\u00e3o Cabral foi amigo do pintor Joan Mir\u00f3 e do poeta Joan Brossa. Casou con Stella Maria Barbosa de Oliveira, con quen tivo os fillos Rodrigo, Inez, Luiz, Isabel e Jo\u00e3o. Casou en segundas nupcias, en 1986, coa poetisa Marly de Oliveira. Diplomt\u00edca, exerceu funci\u00f3ns consulares en Asunci\u00f3n, Barcelona (entre 1947 e 1950) e Dakar.\nO escritor foi membro da Academia Pernambucana de Letras (a\u00ednda que non comparecese a ningunha reuni\u00f3n como acad\u00e9mico, nin mesmo \u00e1 s\u00faa toma de posesi\u00f3n) e da Academia Brasileira de Letras.\nTraxectoria literaria.\nNa poes\u00eda de Cabral perc\u00edbense algunhas dualidades antit\u00e9ticas, traballadas cun correcto barroquismo. Entre espazo e tempo, entre o dentro e o f\u00f3ra, entre o macizo e o non macizo, entre o masculino e o feminino, entre o Nordeste des\u00e9rtico e a Andaluz\u00eda f\u00e9rtil, ou entre a Caatinga des\u00e9rtica e o h\u00famido Pernambuco. \u00c9 unha poes\u00eda que causa alg\u00fan estra\u00f1amento a quen espera unha poes\u00eda emotiva, pois o seu traballo \u00e9 basicamente cerebral e \"sensacionista\", buscando unha poes\u00eda construtivista e comunicativa, obxectiva.\nA\u00ednda que exista unha tendencia surrealista nos seus poemas, principalmente nos iniciais, como en \"Pedra do Sono\", buscando unha poes\u00eda que fose tam\u00e9n expressiva, Melo Neto non precisa recorrer ao pathos (\"paix\u00f3n\") para crear unha atmosfera po\u00e9tica, fuxindo de calquera tendencia rom\u00e1ntica, mais busca unha construci\u00f3n elaborada e pensada da linguaxe e do dicir da s\u00faa poes\u00eda, transformando toda a percepci\u00f3n en imaxe de algo concreto e relacionado cos sentidos, principalmente co do tacto, como se pode entender ben en \"Uma faca s\u00f3 l\u00e2mina\". Neste poema, Cabral presenta a imaxe do coitelo a trav\u00e9s da sensaci\u00f3n de baleiro que a navallada deixa na carne, contrastando co propio coitelo s\u00f3lido que a corta.\nAlgunhas palabras son usadas sistematicamente na poes\u00eda deste autor: cana, pedra, oso, esqueleto, dente, gume, navalha, coitelo, fouce, l\u00e1mina, cortar, esfolado, ba\u00eda, reloxo, seco, mineral, deserto, ass\u00e9ptico, baleiro, fame. Cousas s\u00f3lidas e sensaci\u00f3ns t\u00e1ctiles: unha poes\u00eda do concreto.\nMantivo unha boa relaci\u00f3n con Espa\u00f1a onde se editou a \"Poesia completa (\"mil p\u00e1xinas ao coidado do poeta Antonio Carlos Secchin). Consideraba a Quevedo e a G\u00f3ngora da s\u00faa mesma familia espiritual. Nesta \u00e9poca co\u00f1eceu a Joan Mir\u00f3, desta relaci\u00f3n xurdiu o libro \"Joan Mir\u00f3,\" ilustrado polo artista catal\u00e1n.\n\"Pedra do Sono\".\nPrimeiro libro de poemas de Melo Neto, \"Pedra do Sono\" \u00e9 unha selecci\u00f3n de poemas con forte teor surrealista. De entre os temas principais est\u00e1n a descrici\u00f3n de estados on\u00edricos, \"lunares\", revelando o interese do mozo Cabral polos estados fronteirizos entre o sono e a vixilia. \"Pedra do Sono\" foi m\u00e1is tarde criticado polo propio Cabral. Abandonando lentamente os elementos imag\u00e9ticos simbolistas e surrealistas, Cabral expresou varias veces a importancia na poes\u00eda de presentar a imaxe, en lugar de suxerir atmosferas. Ora, en Pedra do Sono as atmosferas son important\u00edssimas. As atmosferas nebulosas, meditativas, moitas das cales en lugares reclu\u00eddos, non estaban en desconesi\u00f3n coa literatura de seu tempo e de novelas anteriores, algunhas das cales sobreviviron na obra posterior de Cabral, as\u00ed como de poemas que buscan pintar o efecto delirante dunha contemplaci\u00f3n. Anos m\u00e1is tarde, Cabral criticar\u00e1 a s\u00faa tendencia nese libro de pintar atmosferas, en lugar de falar directamente. Esa tendencia continuar\u00e1 en parteno seu segundo libro, \"Os Tr\u00eas Mal-Amados\". Nesa obra Cabral coloca tres personaxes a falar, cada un representando un estado diverso de aprensi\u00f3n do mundo.\nEn 1952, cando o Partido Comunista do Brasil estaba na ilegalidade, Jo\u00e3o Cabral de Melo Neto foi acusado de crear unha \"c\u00e9lula comunista\" no Ministerio de Relaci\u00f3ns Exteriores xunto con catro diplom\u00e1ticos m\u00e1is (Ant\u00f4nio Houaiss, Amaury Banhos Porto de Oliveira, Jatyr de Almeida Rodrigues e Paulo Cotrim Rodrigues Pereira), sendo todos afastados do Palacio do Itamaraty por Get\u00falio Vargas en orde do 20 de marzo de 1953. Conseguiron retornar ao servizo en 1954 tras recorreren ao Supremo Tribunal Federal.\nAcademia Brasileira de Letras.\nFoi elixido membro da Academia o 15 de agosto de 1968, e tomou posesi\u00f3n o 6 de maio de 1969, recibido por M\u00facio Le\u00f3n. Ocupou a cadeira 37, antes ocupada polo xornalista Assis Chateaubriand cunha importancia grande na Literatura Brasileira."}
{"id": "495067", "revid": "1888", "url": "https://gl.wikipedia.org/wiki?curid=495067", "title": "Luis Sep\u00falveda Calfucura", "text": ""}
{"id": "495071", "revid": "23204", "url": "https://gl.wikipedia.org/wiki?curid=495071", "title": "Lydia P\u00e9rez", "text": "Lydia P\u00e9rez Touri\u00f1o, nada en Pontevedra o 17 de outubro de 1997, \u00e9 unha loitadora galega de estilo libre. Adestra co Club de Loita Pontevedra.\nTraxectoria.\nAcadou a medalla de bronce na categor\u00eda s\u00e9nior dos Campionatos do Mediterr\u00e1neo de 2015 e a de ouro en 2016.\nEn 2018 competiu nos Xogos Mediterr\u00e1neos e quedou cuarta na clasificaci\u00f3n.\nFicou d\u00e9cimo sexta nos Campionatos do Mundo e d\u00e9cimo segunda no Campionato Europeo de Loita en 2019. Acadou o d\u00e9cimo posto nos Xogos Europeos do mesmo ano. Tam\u00e9n en 2019 acadou o primeiro posto no Campionato do Mediterr\u00e1neo sub-23."}
{"id": "495073", "revid": "25871", "url": "https://gl.wikipedia.org/wiki?curid=495073", "title": "Lydia P\u00e9rez Touri\u00f1o", "text": ""}
{"id": "495074", "revid": "785", "url": "https://gl.wikipedia.org/wiki?curid=495074", "title": "Campamento da Ciadella", "text": ""}
{"id": "495078", "revid": "98629", "url": "https://gl.wikipedia.org/wiki?curid=495078", "title": "Charlie Wilson's War", "text": "Charlie Wilson's War \u00e9 un filme estadounidense de 2007 dirixido por Mike Nichols. Bas\u00e9ase na historia do congresista estadounidense Charlie Wilson e no membro da CIA Gust Avrakotos, cuxos esforzos lideraron a Operaci\u00f3n Cicl\u00f3n, un programa para organizar e apoiar os muxahidin afg\u00e1ns durante a invasi\u00f3n sovi\u00e9tica de Afganist\u00e1n.\nO gui\u00f3n foi escrito por Aaron Sorkin e unha adaptaci\u00f3n do libro de 2003 \"\", escrito por George Crile III. Est\u00e1 protagonizado por Tom Hanks, Julia Roberts e Philip Seymour Hoffman, xunto con Amy Adams e Ned Beatty nos papeis secundarios. Foi nomeado a cinco premios dos Globos de Ouro, inclu\u00edndo mellor filme de comedia ou musical, mais finalmente non ga\u00f1ou ning\u00fan. Hoffman foi nomeado na 81\u00aa edici\u00f3n dos \u00d3scar \u00f3 mellor actor secundario."}
{"id": "495079", "revid": "98629", "url": "https://gl.wikipedia.org/wiki?curid=495079", "title": "Gieokui Bam", "text": "Gieokui Bam (en ) \u00e9 un filme surcoreano de 2017 dirixido por Jang-Hang-jun. Est\u00e1 protagonizado por Kang Ha-neul, Kim Mu-yeol, Moon Sung-keun e Na Young-hee.\nEstrea.\nO filme estreouse en Corea do Sur o 29 de novembro de 2017.\nDespois da estrea local, \"Gieokui Bam\" estreouse a trav\u00e9s de Netflix e est\u00e1 dispo\u00f1ible en m\u00e1is de 190 pa\u00edses."}
{"id": "495080", "revid": "19415", "url": "https://gl.wikipedia.org/wiki?curid=495080", "title": "Tampereen Ilves", "text": ""}
{"id": "495082", "revid": "98629", "url": "https://gl.wikipedia.org/wiki?curid=495082", "title": "Jos\u00e9 de Alencar", "text": "Jos\u00e9 Martiniano de Alencar, nado en Messejana o 1 de maio de 1829 e finado no R\u00edo de Xaneiro o 12 de decembro de 1877, foi un escritor e pol\u00edtico brasileiro. \u00c9 not\u00e1bel como escritor por ser o fundador da novela de tem\u00e1tica nacional, e por ser o patrono da cadeira fundada por Machado de Assis na Academia Brasileira de Letras.\nNa carreira pol\u00edtica, foi notoria a s\u00faa tenaz defensa da escravitude no Brasil cando ministro da Xustiza do segundo reinado. Era neto de B\u00e1rbara de Alencar, unha hero\u00edna da Revoluci\u00f3n Pernambucana.\nBiograf\u00eda.\nJos\u00e9 de Alencar naceu en maio de 1829 en Messejana, que \u00e1 \u00e9poca do seu nacemento gozaba do estatuto de municipio (perdendo tal categor\u00eda en 1921, sendo integrado na cidade de Fortaleza). Nacido dunha relaci\u00f3n ilex\u00edtima e considerada escandalosa \u00e1 \u00e9poca, visto que seu pai era sacerdote da igrexa Cat\u00f3lica, tivo a s\u00faa paternidade reco\u00f1ecida a trav\u00e9s dunha \"Escritura de Reconhecimento e Perfilha\u00e7\u00e3o de Fillos Esp\u00farios\" en 1859, que rexistraba que \"o padre Jos\u00e9 Martiniano de Alencar, xa sendo cl\u00e9rigo de Ordes Sacras, contraeu amizade il\u00edcita e particular con dona Ana Josefina de Alencar, a s\u00faa prima no primeiro grao, e dela ten tido desde aquel tempo at\u00e9 doce fillos\". Jos\u00e9 de Alencar foi o primox\u00e9nito da parella, e o seu apelido en casa era Cazuza. Era irm\u00e1n de Leonel Martiniano de Alencar, sobri\u00f1o de Trist\u00e3o Gon\u00e7alves, neto de B\u00e1rbara de Alencar e primo en segundo grao de Gu\u00e1lter Martiniano de Alencar Araripe.\nSete anos antes do seu nacemento, en 1822, D. Pedro I proclamara a Independencia do Brasil e torn\u00e1rase emperador do Brasil. Dous anos tras o seu nacemento, en 1831, o monarca, cedendo a presi\u00f3ns internas e externas, abdicar\u00eda en favor do fillo e retornar\u00eda para Portugal. \u00c9 nese escenario pol\u00edtico de disputas polo poder que o mozo escritor crecer\u00e1, acompa\u00f1ando o pai, que ser\u00eda senador e, posteriormente, gobernador do estado do Cear\u00e1.\nTrasladouse para a capital do Imperio do Brasil, o R\u00edo de Xaneiro, e Jos\u00e9 de Alencar, ent\u00f3n con once anos, foi matriculado no Colexio de Instruci\u00f3n Elemental. En 1844, matriculouse nos cursos preparatorios \u00e1 Facultade de Dereito de S\u00e3o Paulo, comezando o curso de dereito en 1846. Fundou, na \u00e9poca, a revista \"Ensaios Liter\u00e1rios\", onde publicou o artigo \"Quest\u00f5es de estilo\". Formouse en dereito, en 1850, e, en 1854 estreou como folletinista no \"Correio Mercantil\". Casou con Georgiana Augusta Cochrane (1846-1913), con quen tivo seis fillos, entre eles o escritor M\u00e1rio de Alencar e o embaixador Augusto Cochrane de Alencar.\nEn 1856, publicou \"a\" primeira novela, \"Cinco Minutos\", seguido de \"A Viuvinha\" en 1857. Mais \u00e9 con \"O Guarani\" en 1857 que alcanzou notoriedade. Estas novelas foron publicadas todas en xornais e s\u00f3 despois en libros.\nJos\u00e9 de Alencar foi m\u00e1is lonxe nas novelas que completan a trilogia indixenista: \"O Guarani\" (1857), \"Iracema\" (1865) e \"Ubirajara\" (1874). A primeira fala sobre o amor do indio Peri coa muller branca Ceci. A segunda, epopea sobre a orixe do Cear\u00e1, ten como personaxe principal a india Iracema, a \"virxe dos beizos de mel\" e \"cabelos tan escuros como a \u00e1 da gra\u00fana\". O terceiro ten por personaxe a Ubirajara, valente guerreiro ind\u00edxena que durante a historia crece en direcci\u00f3n \u00e1 madureza.\nEn 1859, tornouse xefe da Secretar\u00eda do Ministerio da Xustiza, sendo despois consultor do mesmo. En 1860, ingresou na pol\u00edtica, como deputado provincial no Cear\u00e1, sempre militando no Partido Conservador (Brasil Imp\u00e9rio). En 1868, tornouse ministro da Xustiza, ocupando o cargo at\u00e9 xaneiro de 1870. En 1869, presentou a candidatura ao senado do Imperio, tendo o Emperador D. Pedro II do Brasil non o ter escollido por ser moi novo a\u00ednda. En 1872 foi pai de M\u00e1rio de Alencar, o cal, segundo unha historia nunca confirmada, poder\u00eda ser, na verdade, fillo de Machado de Assis, o que, para alg\u00fans, dar\u00eda apoio para o enredo principal da novela \"Don Casmurro\". Produciu tam\u00e9n novelas urbanas (Senhora, 1875; \"Encarna\u00e7\u00e3o\", escrito en 1877, ano da s\u00faa morte e divulgado en 1893), rexionalistas (\"O Ga\u00facho\", 1870; \"O Sertanejo\", 1875) e hist\u00f3ricos (\"Guerra dos Mascates\", 1873), al\u00e9n de pezas para o teatro.\nViaxou para a Europa en 1877, para tentar un tratamento m\u00e9dico, por\u00e9n non tivo \u00e9xito. Faleceu no R\u00edo de Xaneiro en decembro do mesmo ano, v\u00edtma da tuberculose. Machado de Assis, que estivo no velorio de Alencar,quedou impresionado coa pobreza con que a familia Alencar viv\u00eda. O seu corpo foi primeiramente sepultado no Cemiterio de San Francisco Xavier, no R\u00edo de Xaneiro, despois foi enterrado no Cemiterio de San Jo\u00e3o Batista, tam\u00e9n no R\u00edo de Xaneiro. A s\u00faa esposa Georgiana faleceu trece anos despois e foi sepultada ao lado do marido en 1913.\nHomenaxes.\nNa cidade do R\u00edo de Xaneiro, no barrio do Flamengo, na s\u00faa homenaxe, foi erguida en 1897 unha estatua na praza do Catete, r\u00faa que foi rebatizada como praza Jos\u00e9 de Alencar.\nEn Fortaleza, en 1910, foi erguido o Theatro Jos\u00e9 de Alencar. A Praza Jos\u00e9 de Alencar e a estaci\u00f3n Jos\u00e9 de Alencar da Li\u00f1a Sur do metro de Fortaleza son, tam\u00e9n, homenaxes da s\u00faa cidade natal.\nJos\u00e9 de Alencar tam\u00e9n foi o nome dun distrito do municipio de Iguatu, no Cear\u00e1.\nAcademia Brasileira de Letras.\nGrande expo\u00f1ente da literatura brasileira do s\u00e9culo XIX, non alcanzou a fundaci\u00f3n do Silogeu Brasileiro. C\u00f3ubenlle, mentres, a homenaxe de ser patrono da cadeira 23 da academia.\nNas discusi\u00f3ns que antecederon na academia, seu nome foi defendido por Machado de Assis para ser o primeiro patrono, ou sexa, nomear a cadeira 1. Mais non poder\u00eda haber xerarqu\u00eda nesa escolla, e resultou que Adelino Fontoura, un autor case desco\u00f1ecido, veu a ser o patrono efectivo.\nCaracter\u00edsticas da obra de Alencar.\nUnha caracter\u00edstica marcante da s\u00faa obra \u00e9 o \"nacionalismo\", tanto nos temas canto nas innovaci\u00f3ns no uso da lingua portuguesa. Nun momento de consolidaci\u00f3n da Independencia, Alencar representou un dos m\u00e1is sinceros esforzos patri\u00f3ticos en poboar o Brasil con co\u00f1ecemento e cultura propios, en constru\u00edr novos cami\u00f1os para a literatura no pa\u00eds.\nA obra de Jos\u00e9 de Alencar pode ser dividida en dous grupos distinguidos."}
{"id": "495083", "revid": "98629", "url": "https://gl.wikipedia.org/wiki?curid=495083", "title": "Lula, o Filho do Brasil", "text": "Lula, o Filho do Brasil \u00e9 un filme brasileiro de 2009 dirixido por F\u00e1bio Barreto. Bas\u00e9ase nos primeiros anos da vida do Presidente do Brasil Luiz In\u00e1cio Lula da Silva. O filme estreouse nos cinemas do Brasil o 1 de xaneiro de 2010. No momento da s\u00faa estrea, \"Lula, o Filho do Brasil\" foi o filme brasileiro m\u00e1is caro da historia, cun orzamento de m\u00e1is de 17 mill\u00f3ns de reais, sendo posteriormente superado por \"Nosso Lar\". O 23 de setembro de 2010, o filme foi escollido de xeito un\u00e1nime pola comisi\u00f3n do Ministerio de Cultura como candidato do Brasil para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado.\nO filme foi un fracaso comercial e da cr\u00edtica, sendo acusado de propaganda electoral,\ne os produtores chegaron a emitilo de balde."}
{"id": "495086", "revid": "25871", "url": "https://gl.wikipedia.org/wiki?curid=495086", "title": "Mutaci\u00f3n silenciosa", "text": "Mutaci\u00f3ns silenciosas son mutaci\u00f3ns no ADN que non te\u00f1en un efecto observable sobre o fenotipo do organismo. Son un tipo espec\u00edfico de mutaci\u00f3ns neutras. O termo \"mutaci\u00f3n silenciosa\" util\u00edzase moitas veces indistintamente co termo \"mutaci\u00f3n sin\u00f3nima\", pero, en realidade, non son o mesmo, xa que as mutaci\u00f3ns sin\u00f3nimas non sempre son silenciosas e as silenciosas non sempre son sin\u00f3nimas. As mutaci\u00f3s sin\u00f3nimas poden afectar a transcrici\u00f3n, empalme do ARN, transporte do ARNm e traduci\u00f3n, calquera das cales pode alterar o fenotipo, facendo que unha mutaci\u00f3n sin\u00f3nima non sexa silenciosa. A especificadade de substrato do ARNt polo cod\u00f3n raro pode afectar o ritmo da traduci\u00f3n e, \u00e1 s\u00faa vez, ao pregamento cotraducional da prote\u00edna. Isto refl\u00edctese no nesgo no uso de cod\u00f3ns que se observa en moitas especies. Unha mutaci\u00f3n que causa que o cod\u00f3n alterado produza un amino\u00e1cido con funcionalidade similar (por exemplo, unha mutaci\u00f3n que produce leucina en vez de isoleucina) \u00e9 a mi\u00fado clasificada como silenciosa; se as propiedades de ambos os amino\u00e1cidos son as mesmas, esta mutaci\u00f3n normalmente non afecta significativamente ao funcionamento da prote\u00edna.\nOutras veces mutaci\u00f3ns consideradas silenciosas poden alterar o polip\u00e9ptido e diminu\u00edr o funcionamento da prote\u00edna que pode ser imperceptible ou causar unha doenza. Un exemplo dunha doenza causada por unha mutaci\u00f3n silenciosa \u00e9 a hipercolesterolemia familiar, a cal \u00e9 un trastorno herdado xeneticamente.. Caracter\u00edzase por un incremento do nivel de lipoprote\u00ednas de baixa densidade (LDL). Nesta hipercolesterolemia hai moitas mutaci\u00f3ns no xene do receptor de LDL. Isto fai que non funcionen os receptores para LDL na superfice das c\u00e9lulas do f\u00edgado, polo que o nivel sangu\u00edneo de LDL aumenta.\nC\u00f3digo xen\u00e9tico.\nMediante o c\u00f3digo xen\u00e9tico trad\u00facense as secuencias de nucle\u00f3tidos do ARNm a secuencias de amino\u00e1cidos. A informaci\u00f3n xen\u00e9tica cod\u00edf\u00edcase usando grupos de tres nucle\u00f3tios ao longo da secuencia do ARNm chamados cod\u00f3ns. Un conxunto determinado de tres nucle\u00f3tidos (un cod\u00f3n) sempre produce o mesmo amino\u00e1cido, pero hai unhas poucas excepci\u00f3ns, como o cod\u00f3n UGA, que normalmente serve como cod\u00f3n de parada pero que pode codificar o tript\u00f3fano en ADN mitocondrial de mam\u00edferos. Non obstante, un amino\u00e1cido pode estar codificado por varios cod\u00f3ns, o que se denomina dexeneraci\u00f3n do c\u00f3digo xen\u00e9tico. Os cod\u00f3ns que codifican o mesmo amino\u00e1cido denom\u00ednanse cod\u00f3ns sin\u00f3nimos. As mutaci\u00f3ns silenciosas son substituci\u00f3ns de nucle\u00f3tidos que non orixinan ning\u00fan cambio de amino\u00e1cido ou na funcionalidade do amino\u00e1cido cando se traduce o ARNm alterado. Por exemplo, se o cod\u00f3n AAA \u00e9 alterado convert\u00e9ndose no cod\u00f3n AAG, incorp\u00f3rase o mesmo amino\u00e1cido (lisina) na cadea polipept\u00eddica.\nAs mutaci\u00f3ns est\u00e1n a mi\u00fado ligadas a enfermidades ou impactos negativos, pero as mutaci\u00f3ns silenciosas ou doutros tipos tam\u00e9n poden ser beneficiosas porque crean diversidade xen\u00e9tica nunha especie. Se as mutaci\u00f3ns se producen na li\u00f1a xerminal pasan dos proxenitores aos fillos. Os cient\u00edficos predixeron que as persoas te\u00f1en aproximadamente de 5 a 10 mutaci\u00f3ns letais nos seus xenomas, pero isto non adoita ser perigoso porque normalmene s\u00f3 se ten unha copia delas e a outra copia que pos\u00fae evita a enfermidade. As mutaci\u00f3ns silenciosas poden tam\u00e9n producirse por inserci\u00f3ns ou deleci\u00f3ns, que causan un cambio no marco de lectura do xene.\nComo as mutaci\u00f3ns silenciosas non alteran a funci\u00f3n das prote\u00ednas consid\u00e9ranse neutras. Moitos organismos presentan un nesgo no uso dos cod\u00f3ns, que suxire que hai unha selecci\u00f3n para o uso dun determinado cod\u00f3n debido \u00e1 necesidade de que haxa estabilidade na traduci\u00f3n. A dispo\u00f1ibilidade de ARN transferente (ARNt) \u00e9 unha das raz\u00f3ns polas que as mutaci\u00f3ns silenciosas poder\u00edan non ser tan silenciosas como convencionalmente se cr\u00eda.\nHai ARNts diferentes para cada cod\u00f3n. Por exemplo, hai un ARNt espec\u00edfico para o cod\u00f3n UCU e outro espec\u00edfico para o cod\u00f3n UCC, a\u00ednda que ambos os cod\u00f3ns codifican o amino\u00e1cido serina. Neste caso, se hai mil veces menos de ARNt para UCC que de ARNt para UCU, ent\u00f3n a incorporaci\u00f3n de serina na cadea polipept\u00eddica ocorrer\u00eda mil veces m\u00e1is lentamente cando unha mutaci\u00f3n causa que o cod\u00f3n cambie de UCU a UCC. Se o transporte de amino\u00e1cidos ao ribosoma se atrasa, a traduci\u00f3n progresar\u00eda a moita menor velocidade. Isto pode ter como resultado unha menor expresi\u00f3n dun determinado xene que conte\u00f1a esa mutaci\u00f3n silenciosa se esta acontece nun ex\u00f3n (parte codificante do xene). Ademais, se o ribosoma ten que esperar demasiado para recibir o amino\u00e1cido, poder\u00eda rematar a traduci\u00f3n prematuramente.\nConsecuencias estruturais.\nEstrutura primaria.\nUnha mutaci\u00f3n non sin\u00f3nima que ocorra nos niveis xen\u00f3mico ou transcricional causa unha alteraci\u00f3n da secuencia de amino\u00e1cidos da prote\u00edna producida. A estrutura primaria das prote\u00ednas \u00e9 a s\u00faa secuencia de amino\u00e1cidos. Unha substituci\u00f3n dun amino\u00e1cido por outro pode impedir o funcionamento da prote\u00edna e alterar a s\u00faa estrutura terciaria, pero os seus efectos poden ser m\u00ednimos ou tolerables se as propiedades dos amino\u00e1cidos que se cambiaron son moi similares. A inserci\u00f3n prematura dun cod\u00f3n de parada, o que se chama mutaci\u00f3n sen sentido, pode alterar a estrutura primaria dunha prote\u00edna. Neste caso, prod\u00facese unha prote\u00edna truncada. A funci\u00f3n da prote\u00edna e o seu pregamento depende da posici\u00f3n na cal foi inserido o novo cod\u00f3n de parada e da cantidade e composici\u00f3n da parte da secuencia perdida.\nInversamente, as mutaci\u00f3ns silenciosas son mutaci\u00f3ns nas cales a secuencia de amino\u00e1cidos non est\u00e1 alterada. As mutaci\u00f3ns silenciosas causan o cambio dunha das letras do triplete ou cod\u00f3n, pero malia ese cambio, o amino\u00e1cido codificado segue sendo o mesmo (debido \u00e1 dexeneraci\u00f3n do c\u00f3digo xenetico), ou \u00e1s veces \u00e9 outro de similares propiedades.\nHistoricamente, pens\u00e1base que as mutaci\u00f3ns silenciosas ti\u00f1an pouca ou ningunha importancia. Por\u00e9n, investigaci\u00f3ns recentes suxiren que tales alteraci\u00f3ns poden afectar \u00e1 eficiencia da traduci\u00f3n das prote\u00ednas e ao funcionamento e pregamento das prote\u00ednas.\nAdemais, un cambio na estrutura primaria \u00e9 esencial porque a estrutura terciaria completamente pregada dunha prote\u00edna depende da estrutura primaria. Isto s\u00e1bese desde a d\u00e9cada de 1960 cando se descubriu que a RNase reducida e desnaturalizada na s\u00faa forma despregada pod\u00eda volverse a pregar na s\u00faa forma terciaria nativa. A estrutura terciaria dunha prote\u00edna \u00e9 un polip\u00e9ptido totalmente pregado con todo os grupos R hidr\u00f3fobos dos seus amino\u00e1cidos situados no interior da prote\u00edna par maximizar a entrop\u00eda. Como a estrutura da prote\u00edna determina a s\u00faa funci\u00f3n, \u00e9 fundamental que unha prote\u00edna estea pregada corectamente na s\u00faa forma terciaria para que a prote\u00edna funcione correctamente. Por\u00e9n, hai que salientar que as cadeas polipept\u00eddicas poden variar moit\u00edsimo en estrutura pimaria, pero ser moi similares en estrutura terciaria e funci\u00f3n.\nEstrutura secundaria.\nAs mutaci\u00f3ns silenciosas alteran a estrutura secundaria do ARNm.\nA estrutura secundaria das prote\u00ednas consta de interacci\u00f3ns entre os \u00e1tomos do esqueleto da cadea polipept\u00eddica, exclu\u00edndo os grupos R. Un tipo com\u00fan de estrutura secundaria \u00e9 a h\u00e9lice alfa, que \u00e9 unha h\u00e9lice dextroxira estabilizada por pontes de hidr\u00f3xeno entre o residuo de amino\u00e1cido en\u00e9simo e o residuo \"n+4\". O outro tipo com\u00fan de estrutura secundaria son as follas beta, que son dextroxiras, poden ser paralelas ou antiparalelas dependendo da direcci\u00f3n dos polip\u00e9ptidos unidos e presenta pontes de hidr\u00f3xeno entre os grupos amino e carbonilo do esqueleto das d\u00faas cadeas polipept\u00eddicas enfrontadas.\nO ARNm ten unha estrutura secundaria que non \u00e9 necesariamente linear como a do ADN, as\u00ed que a forma que ten, dependente dos enlaces complementarios na s\u00faa estrutura, pode ter efectos significativos. Por exemplo, se a mol\u00e9cula de ARNm \u00e9 relativamente inestable, ent\u00f3n pode ser rapidamente degradada por encimas no citoplasma. Se a mol\u00e9cula de ARN \u00e9 moi estable e os enlaces complementarios son fortes e resistentes ao desempaquetado necesario antes da traduci\u00f3n, ent\u00f3n o xene pode ser subexpresado. O uso de distintos cod\u00f3ns infl\u00fae na estabilidade do ARNm.\nAdemais, como o c\u00f3digo xen\u00e9tico de todos os organismos \u00e9 basicamente o mesmo, as estruturas dos seus ARNm s\u00f3 difiren lixeiramente; por\u00e9n, m\u00faltiples estudos mostran que todas as propiedades das estruturas do ARNm pregadas son dependentes da estrutura primaria da cadea polipept\u00eddica e que a estrutura mantense polas abundancias relativas de dinucle\u00f3tidos na c\u00e9lula. Tam\u00e9n se descubriu que a estrutura secundaria do ARNm \u00e9 importante para procesos celulares como a estabilidade dos transcritos e a traduci\u00f3n. A idea xeral \u00e9 que os dominios funcionais do ARNm se pregan uns sobre os outros, mentres que as rexi\u00f3ns dos cod\u00f3ns de iniciaci\u00f3n e de parada xeralmente est\u00e1n m\u00e1is relaxadas, o cal poder\u00eda axudar \u00e1 sinalizaci\u00f3n da iniciaci\u00f3n e a terminaci\u00f3n na traduci\u00f3n.\nSe o ribosoma que avanza fai unha pausa porque atopa un n\u00f3 no ARN, ent\u00f3n o polip\u00e9ptido poder\u00eda ter tempo suficiente para pregarse nunha estrutura non nativa antes de que a mol\u00e9cula de ARNt poida engadir outro amino\u00e1cido. As mutaci\u00f3ns silenciosas poden tam\u00e9n afectar ao empalme ou ao control transcricional.\nEstrutura terciaria.\nAs mutaci\u00f3ns silenciosas afectan ao pregamento e funci\u00f3n dunha prote\u00edna. Isto observouse en casos de SNP sin\u00f3nimos, que afectaban o ritmo do pregamento cotranslacional e a inserci\u00f3n de parte da prote\u00edna na membrana da c\u00e9lula, o que alteraba a estrutura dos sitios de interacci\u00f3n ente substrato e inhibidor.\nInvestigaci\u00f3ns recentes suxiren que as mutaci\u00f3ns silenciosas te\u00f1en un efecto sobre a estrutura e actividade das prote\u00ednas. Observouse en mutaci\u00f3ns silenciosas en SNPs que alteraban a expresi\u00f3n x\u00e9nica e a regulaci\u00f3n.\nInvestigaci\u00f3n e aplicaci\u00f3ns cl\u00ednicas.\nAs mutaci\u00f3ns silenciosas foron empregadas como estratexia experimental e poden ter implicaci\u00f3ns cl\u00ednicas.\nSteffen Mueller na Universidade Stony Brook dese\u00f1aron unha vacina atenuada para a polio na cal o virus foi modificado por enxe\u00f1ar\u00eda para que uns cod\u00f3ns sin\u00f3nimos substitu\u00edsen certos cod\u00f3ns naturais do seu xenoma. Como resultado, o virus era a\u00ednda capaz de infectar e reproducirse, pero m\u00e1is lentamente. Os ratos que foron vacinados con esta vacina mostraron unha resistencia contra a cepa de poliovirus natural e virulenta.\nEn experimentos de clonaci\u00f3n molecular, pode ser \u00fatil introducir mutaci\u00f3ns silenciosas nun xene de interese para crear ou eliminar sitios de reco\u00f1ecemento para encimas de restrici\u00f3n.\nOs trastornos mentais poden ser causados por mutaci\u00f3sn silenciosas. Unha mutaci\u00f3n silenciosa causa que o xene do receptor de dopamina D2 sexa menos estable e se degrade m\u00e1is r\u00e1pido, e subexpresa o xene.\nUnha mutaci\u00f3n silenciosa no xene de resistencia a multidrogas 1 (MDR1), que codifica unha bombs da membrana celular que expulsa drogas da c\u00e9lula, pode facer m\u00e1is lenta a traduci\u00f3n nunha localizaci\u00f3n espec\u00edfica o que permite que a cadea pept\u00eddica se dobre nunha conformaci\u00f3n pouco usual. As\u00ed, a bomba mutante \u00e9 menos funcional.\nAs desviaci\u00f3ns da sensibilidade \u00e1 dor media son causadas por unha mutaci\u00f3n do triplete ATG a GTG (non sin\u00f3nima), e por unha mutaci\u00f3n de CAT a CAC (sin\u00f3nima). Estas d\u00faas mutaci\u00f3ns son ambas compartidas polos xenes para a baixa sensibilidade \u00e1 dor e para a alta sensibilidade. A baixa sensibilidade \u00e1 dor ten unha mutaci\u00f3n silenciosa adicional de CTC a CTG, mentres que a alta sensibilidade \u00e1 dor non, e comparte a secuencia CTC nesa localizaci\u00f3n con sensibilidade \u00e1 dor media.\nXene de resistencia a multidrogas 1.\nArredor do 99,8% dos xenes que sofren mutaci\u00f3ns que se consideran silenciosas porque o cambio de nucle\u00f3tido non provoca o cambio do amino\u00e1cido que vai ser traducido. A\u00ednda que as mutaci\u00f3ns silenciosas non se sup\u00f3n que te\u00f1an un efecto no fenotipo resultante, algunhas mutaci\u00f3ns demostraron o contrario, como o xene de resistencia multidrogas 1 (MDR1). O xene MDR1 codifica a P-glicoprote\u00edna, que axuda a eliminar as drogas do corpo. A actividade do xene est\u00e1 localizada nos intestinos, f\u00edgado, p\u00e1ncreas e cerebro. O MDR 1 est\u00e1 localizado nos mesmos sitios en que se localiza o encima CYP3A4, o cal axuda a eliminar toxinas ou drogas do f\u00edgado e intestinos. As mutaci\u00f3ns silenciosas como MDR 1 expresan un cambio na resposta fenot\u00edpica. Un estudo feito en ratos mostrou que cando non ti\u00f1an suficiente actividade do xene MDR 1, os seus corpos non reco\u00f1ec\u00edan drogas como a ivermectina ou a c\u00ecclosporina, o que causaba a creaci\u00f3n de toxinas no seu corpo.\nO xene MRD1 ten uns cincuenta polimorfismos dun s\u00f3 nucle\u00f3tido (SNP), que son cambios na secuencia de nucle\u00f3tidos. No xene MDR1 o ex\u00f3n 26 3535C pode mutar a 3535T, que despois cambia o ARNt noutro que non se ve a mi\u00fado, orixinando cambios no resultado da traduci\u00f3n. Este \u00e9 un exemplo de como algunhas mutaci\u00f3ns silenciosas non son sempre silenciosas. Os xenes de resistencia a multidrogas nos ex\u00f3ns 26 C3435T, 21 G2677T/A e 12 C1236T foron estudados e te\u00f1en SNP que aparecen \u00e1 vez, facendo as\u00ed que a \"funci\u00f3n\" fenot\u00edpica cambie. Isto suxire unha dependencia de haplotipo entre o ex\u00f3n 26 e outros ex\u00f3ns que te\u00f1en polimorfismos. Por exemplo, efavirenz e nelfinavir son dous tipos de drogas que axudan a diminu\u00edr a infecci\u00f3n por VIH no corpo dunha persoa. Cando o SNP do ex\u00f3n 26 est\u00e1 acoplado con outros ex\u00f3ns con SNP, as drogas te\u00f1en unha menor probabilidade de conter a infecci\u00f3n por VIH. A\u00ednda que cando se expresan os nucle\u00f3tidos TT do ex\u00f3n 26 o paciente ten unha menor concentraci\u00f3n do virus, cando o xenotipo cambia CC ou CT a infecci\u00f3n pode espallarse da forma normal deixando o xene MDR 1 case sen capacidade de defensa. Estes cambios nas bases do ex\u00f3n 26 no MDR 1 mostran unha correlaci\u00f3n entre as mutaci\u00f3ns do xene MDR 1 e a capacidade de drogas antirretrovirais de suprimir a infecci\u00f3n por VIH.\nO ex\u00f3n 26 tam\u00e9n foi estudado para ver se \u00e9 dependente de haplotipo ou non. A presenza do SNP do ex\u00f3n 26 cambia as funci\u00f3ns fenot\u00edpicas cando est\u00e1 acompa\u00f1ado da presenza de mutaci\u00f3ns nos ex\u00f3ns 12 e 21. Pero cando act\u00faa s\u00f3, non afecta ao resultado fenot\u00edpico tan fortemente. Un exemplo de dependencia do haplotipo do ex\u00f3n 26 obs\u00e9rvase cando se examina a quimioterapia. Como o MDR 1 elimina drogas das nosas c\u00e9lulas, os inhibidores foron utilizados para bloquear a capacidade do MRD 1 de eliminar drogas, permitindo as\u00ed que as drogas beneficiosas como as da quimioterapia e inmunosupresores axuden ao corpo a recuperarse m\u00e1is eficientemente. O MDR1 ten diferentes prote\u00ednas que axudan a retirar estas drogas espec\u00edficas de c\u00e9lulas de cancro. O verapamil e a ciclosporina A son inhibidores com\u00fans do MDR 1. Desafortunadamente, cando C3435T est\u00e1 mutado cunha mutaci\u00f3n no ex\u00f3n 12 ou no ex\u00f3n 21 (ou se as tres mutaci\u00f3ns ocorren ao mesmo tempo creando un haplotipo), \u00e9 menos probable que os inhibidores debiliten a funci\u00f3n do MDR1. Os xenes mutados silenciosos m\u00faltiples tenden a ser m\u00e1is resistentes contra estes inhibidores.\nExamin\u00e1ndoo a nivel molecular, a raz\u00f3n pola que o C3435T no ex\u00f3n 26 do xene MDR 1 non \u00e9 silenciosa \u00e9 debido ao ritmo ao cal se traducen os amino\u00e1cidos para formar a prote\u00edna. As estruturas secundarias dos ARNm poden pregarse, o cal significa que diferentes cod\u00f3ns corresponden a diferentes pregamentos do ARNm. Por exemplo, cando o ex\u00f3n 26 cambia ATC a ATT ambos os cod\u00f3ns producen o mesmo amino\u00e1cido, pero ATC \u00e9 m\u00e1is frecuente que o cod\u00f3n da mutaci\u00f3n. Como consecuencia, a cantidade de tempo que tarda o ribosoma en producir a prote\u00edna cambia. Isto orixina unha estrutura da prote\u00edna diferente da s\u00faa forma habitual, que fai que a prote\u00edna funcione de forma distinta.\nOutras raz\u00f3ns que est\u00e1n detr\u00e1s dos efectos da \"mutaci\u00f3n silenciosa\" do xene MDR1 ocorren no ARN mensaxeiro. No ARNm, os cod\u00f3ns tam\u00e9n funcionan como amplificadores (\"enhancers\") de empalme. Os cod\u00f3ns determinan cando cortar intr\u00f3ns base\u00e1ndose no cod\u00f3n que est\u00e1 lendo o ARNm. Os cod\u00f3ns mutados fan que haxa un maior risco de cometer un erro cando se produce o corte de intr\u00f3ns na secuencia do ARNm causando que se formen ex\u00f3ns incorrectos. Por tanto, producen un cambio no ARN mensaxeiro maduro. As mutaci\u00f3ns no xene de resistencia a multidrogas 1 mostra como as mutaci\u00f3ns silenciosas poden ter un efecto no fenotipo resultante."}
{"id": "495087", "revid": "98629", "url": "https://gl.wikipedia.org/wiki?curid=495087", "title": "Luiz Alfredo Garcia-Roza", "text": "Luiz Alfredo Garcia-Roza, nado no R\u00edo de Xaneiro o 16 de setembro de 1936 e finado no mesmo lugar o 16 de abril de 2020, foi un escritor e psicanalista brasileiro, casado coa psicanalista e tam\u00e9n escritora Livia Garcia-Roza.\nBiograf\u00eda.\nFillo dunha familia de 12 irm\u00e1ns, criouse no barrio de Copacabana. Fixo os estudos primarios na capital fluminense e na cidade de Vit\u00f3ria (Esp\u00edrito Santo), para onde os pais se trasladaron temporalmente. De volta ao R\u00edo de Xaneiro, serve, aos 18 anos, no ex\u00e9rcito. Estuda na Universidade Federal do R\u00edo de Xaneiro (UFRJ),licenci\u00e1ndose en filosof\u00eda e psicolox\u00eda.\nEstreouse na literatura de ficci\u00f3n en 1996, aos 60 anos de idade, coa obra \"O Sil\u00eancio da Chuva\", que lle rendeu en 1997 un dos principais premios literarios do Brasil, o Jabuti, na categor\u00eda novela. Antes diso, foi profesor universitario e autor de libros e artigos sobre psican\u00e1lise.\nEn 2006, recibiu o t\u00edtulo de profesor em\u00e9rito da Universidade Federal do R\u00edo de Xaneiro no F\u00f3rum de Ciencia e Cultura.\nAs s\u00faas historias pasan, basicamente, na cidade do R\u00edo de Xaneiro, entre Copacabana e o barrio Peixoto. Neste reside o personaxe recorrente dos seus libros, o delegado Espinosa, cuxa delegaci\u00f3n se localiza en Copacabana. A galer\u00eda de personaxes conta a\u00ednda co mozo investigador Welber, brazo-dereito de Espinosa e tan incorrupt\u00edvel canto o delegado. A \u00fanica novela do autor en que o delegado non aparece \u00e9 \"Berenice Procura\", de 2005.\nAs s\u00faas historias, a\u00ednda que ambientadas no R\u00edo de Xaneiro, foxen do estereotipo ao presentar casos moito m\u00e1is relacionados con dramas persoais mal-resoltos do que aos temas recorrentes do narcotr\u00e1fico e da venda de armas. O interior de cada personaxe \u00e9 bastante explotado, sen, con todo, esquecer as descrici\u00f3ns dun R\u00edo de Xaneiro moi particular, a cidade vista polo heterodoxo policial Espinosa.\nOcupa un lugar destacado no literatura de x\u00e9nero de investigaci\u00f3n policial.\nMorte.\nO escritor faleceu na cidade do R\u00edo de Xaneiro, o 16 de abril de 2020.\nAdaptaci\u00f3ns.\nCinema.\nO primeiro libro en recibir adaptaci\u00f3n para o cinema foi \"Achados e Perdidos\", en 2006, dirixido por Jos\u00e9 Joffily e protagonizado por Ant\u00f4nio Fagundes. En 2007, o guionista Paulo Halm ga\u00f1ou o Premio ABL de Cinema, polo mellor gui\u00f3n adaptado.\nOutro libro que recibiu adaptaci\u00f3n foi \"Berenice Procura\". O filme foi destacado na Mostra Internacional de Cinema de S\u00e3o Paulo, no Festival Mix Brasil e no Festival do R\u00edo en 2017, al\u00e9n de percorrer alg\u00fans pa\u00edses a trav\u00e9s do Festival Brasileiro de Par\u00eds, do 34\u00ba Chicago Latino Film Festival, da 9\u00aa Edici\u00f3n do Festival de Cinema Cidade do Luxemburgo e do Festival Internacional de Cinema Brasileiro en Mil\u00e1n. Tivo direcci\u00f3n de Allan Fiterman e foi protagonizado por Cl\u00e1udia Abreu, Caio Manhente e a modelo Valentina Sampaio.\nEn 2018, foi anunciada a adaptaci\u00f3n do libro \"O Sil\u00eancio da Chuva\" para o cinema, con direcci\u00f3n de Daniel Filho e gui\u00f3n de Lusa Silvestre \"Est\u00f4mago\", \"O Roubo da Ta\u00e7a\" e \"A Gl\u00f3ria e a Gra\u00e7a\"). O filme ter\u00eda como protagonista o actor L\u00e1zaro Ramos, interpretando o detective Espinosa e deber\u00eda ser lanzado en 2019.\nO d\u00eda 15 de outubro de 2015, estreou na canle GNT a serie Novela Policial - Espinosa, unha serie televisiva baseada na novela \"Uma Janela Em Copacabana\". Con direcci\u00f3n de Jos\u00e9 Henrique Fonseca e tendo como protagonista o actor Domingos Montagner, a serie contou con oito cap\u00edtulos semanais."}
{"id": "495088", "revid": "65337", "url": "https://gl.wikipedia.org/wiki?curid=495088", "title": "Gyulafeh\u00e9rv\u00e1r", "text": ""}
{"id": "495089", "revid": "98629", "url": "https://gl.wikipedia.org/wiki?curid=495089", "title": "Salve Geral", "text": "Salve Geral \u00e9 un filme brasileiro de 2009 dirixido e escrito por S\u00e9rgio Rezende. Describe os disturbios de maio de 2006 disturbios realizados polo Primeiro Comando da Capital (PCC), unha organizaci\u00f3n criminal no estado de S\u00e3o Paulo. Foi escollido como candidato do Brasil para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado. Ga\u00f1ou o Premio Crystal Lens \u00f3 mellor filme na 2\u00aa edici\u00f3n do Festival de Cinema Brasileiro de Londres."}
{"id": "495091", "revid": "5863", "url": "https://gl.wikipedia.org/wiki?curid=495091", "title": "Xos\u00e9 M. Eyr\u00e9", "text": ""}
{"id": "495092", "revid": "5863", "url": "https://gl.wikipedia.org/wiki?curid=495092", "title": "Xos\u00e9 Manuel Eyr\u00e9 Val", "text": ""}
{"id": "495093", "revid": "98629", "url": "https://gl.wikipedia.org/wiki?curid=495093", "title": "Nemanja Vidi\u0107", "text": "Nemanja Vidi\u0107, nado en U\u017eice o 21 de outubro de 1981, \u00e9 un exfutbolista serbio. Xogaba de defensa central e foi internacional coa selecci\u00f3n serbia.\nPalmar\u00e9s.\nEstrela Vermella\nManchester United'"}
{"id": "495094", "revid": "7523", "url": "https://gl.wikipedia.org/wiki?curid=495094", "title": "Nemanja Vidic", "text": ""}
{"id": "495102", "revid": "89787", "url": "https://gl.wikipedia.org/wiki?curid=495102", "title": "Vasubandhu", "text": "Vasubandhu (en ; en ; en pinyin Sh\u00ecq\u012bn; en Wylie dbyig gnyen), nado en Purusapura e que viviu nos s\u00e9culos IV e V, foi un influente monxe budista e estudoso de Gandhara. Foi un fil\u00f3sofo que escribiu comentarios sobre o Abhidharma dende as perspectivas das escolas Sarvastivada e Sautr\u0101ntika. Trala s\u00faa conversi\u00f3n ao budismo mahayana xunto co seu medio irm\u00e1n, Asanga, foi un dos principais fundadores da escola Yogacara.\nO \"Abhidharmako\u015bak\u0101rik\u0101\" (\"Comentario sobre a Antolox\u00eda do Abhidharma\") de Vasubandhu \u00e9 moi empregado no budismo tibetano e do leste de Asia como a principal fonte para a filosof\u00eda Abhidharma non Mahayana. O traballo filos\u00f3fico describiu os est\u00e1ndares da metaf\u00edsica yogacara de \"so aparencia\" (\"vij\u00f1apti-m\u0101tra\"), que foi descrito como forma de \"idealismo epistemol\u00f3xico\", fenomenolox\u00eda e pr\u00f3ximo ao idealismo transcendental de Immanuel Kant. Ademais deste, escribiu varios comentarios, obras sobre l\u00f3xica, argumentaci\u00f3ns e poes\u00eda devota.\nVasubandhu \u00e9 un dos pensadores m\u00e1is importantes da tradici\u00f3n filos\u00f3fica budista india. No J\u014ddo Shinsh\u016b, est\u00e1 considerado o Segundo Patriarca; no budismo Chan, \u00e9 o 21.\u00ba Patriarca.\nTraxectoria.\nNado en Purusapura, Vasubandhu era medio irm\u00e1n de Asanga, outra personaxe clave na fundaci\u00f3n da filosof\u00eda yogacara. O nome de Vasubandhu significa \"o parente da abundancia\". El e Asanga son membros dos \"Seis Ornamenots\" ou os seis grandes comentaristas das ensinanzas do Buda. Era contempor\u00e1neo de Chandragupta I, pai de Samudragupta, o que sit\u00faa a Vasubandhu no s\u00e9culo IV. A primeira biograf\u00eda de Vasubandhu foi traducida ao chin\u00e9s por Param\u00e4rtha (499-569).\nVasubandhu inicialmente estudo coa escola budista Sarvastivada (tam\u00e9n chamada Vaibh\u0101\u1e63ika, que defend\u00eda o Mahavibhasa) que era a dominante en Gandhara, e posteriormente marchou a Caxemira a estudar cos l\u00edderes da rama da Sarvastivada ortodoxa. Tras volvera \u00e1 casa, deu clases sobre Abhidharma e compuxo o Abhidharmako\u015bak\u0101rik\u0101 (\"Versos sobre a Antolox\u00eda do Abhidharma\"), destilaci\u00f3n en verso sobre as ensinanzas do Sarvastivada Abhidharma, que foi unha an\u00e1lise de todos os factores da experiencia nos seus dharmas. Non obstante, Vasubandhu tam\u00e9n comezou a cuestionar a ortodoxia durante alg\u00fan tempo, e estudara co mestre Sautantrika, Manoratha. Debido a isto, publicou un comentario sobre os seus propios versos, criticando o sistema Sarvastivada dende un punto de vista Sautr\u0101ntika (tam\u00e9n chamado D\u0101r\u1e63t\u0101ntika).\nDise que logo se converteu \u00e1s crenzas do mahayana pola influencia do seu irm\u00e1n Asanga, tralo que compuxo numerosos tratados, especialmente sobre a doutrina do Yogacara e os sutras mahayana. Os m\u00e1is influentes na tradici\u00f3n budista de Asia oriental foron o \"Vim\u015batik\u0101vij\u00f1aptim\u0101trat\u0101siddhi\", os \"Vinte Versos sobre a Soa Consciencia\", cos seus comentarios (Vi\u1e43\u015batik\u0101v\u1e5btti), o \"Tri\u1e43\u015bik\u0101-vij\u00f1aptim\u0101trat\u0101\", os \"Trinta Versos sobre a soa Consciencia\"\" e o \"Trisvabh\u0101vanirde\u015ba\". Vasubandhu tam\u00e9n escribiu un texto sobre hermen\u00e9utica budista, o \"Vy\u0101khy\u0101yukti\". Vasubandhu converteuse as\u00ed nun importante mestre e estudo mahayana, vencendo os fil\u00f3sofos samkhya en debates fronte ao rei gupta Vikramaditya (identificado en ocasi\u00f3ns como Chandragupta II ou Skandagupta) en Ayodhya, que se di que o recompensou con 300\u00a0000 pezas de ouro. Vasubandhu empregou os cartos que recibiu para constru\u00edr mostrios budistas e hospitais."}
{"id": "495103", "revid": "83328", "url": "https://gl.wikipedia.org/wiki?curid=495103", "title": "Terceiro sector", "text": ""}
{"id": "495107", "revid": "4817", "url": "https://gl.wikipedia.org/wiki?curid=495107", "title": "G5C", "text": "G5C \u00e9 a denominaci\u00f3n dun tipo de traxe espacial lixeiro estadounidense fabricado pola empresa Dave Clark para a misi\u00f3n Gemini 7 polos astronautas Frank Borman e James Lovell. Estaba dese\u00f1ado para poder ser quitado con facilidade durante o voo e proporcionar m\u00e1is comodidade que os traxes anteriores."}
{"id": "495108", "revid": "56817", "url": "https://gl.wikipedia.org/wiki?curid=495108", "title": "Campionato do mundo de \u00e1cuatlon", "text": "O Campionato do mundo de \u00e1cuatlon \u00e9 a m\u00e1xima competici\u00f3n internacional de \u00e1cuatlon. Cel\u00e9brase anualmente desde 1998 e est\u00e1 organizado pola Uni\u00f3n Internacional de Tr\u00edatlon.\nInicialmente celebr\u00e1base uns d\u00edas antes e no mesmo lugar que o Campionato do mundo de tr\u00edatlon; con todo, dende 2007 real\u00edzase como un evento totalmente separado nunha localidade diferente. Consiste nunha proba que combina nataci\u00f3n e carreira a p\u00e9, normalmente con 5\u00a0km de carreira a p\u00e9 e entre 750 e 1 \u00a0km de nataci\u00f3n (as distancias te\u00f1en variado durante a historia do evento)."}
{"id": "495109", "revid": "4817", "url": "https://gl.wikipedia.org/wiki?curid=495109", "title": "Drew Gaffney", "text": "Francis Andrew \"Drew\" Gaffney, nado en Carlsbad (Novo M\u00e9xico) o 9 de xu\u00f1o de 1946, \u00e9 un astronauta estadounidense que formou parte da misi\u00f3n STS-40.\nTraxectoria.\nGaffney graduouse en psicolox\u00eda pola Universidade de California en Berkeley en 1968 e ten un doutoramento en medicina Universidade de Novo M\u00e9xico en 1972.\nFoi seleccionado como astronauta pola NASA para participar como cient\u00edfico na misi\u00f3n STS-40, dirixida a facer investigaci\u00f3n biom\u00e9dica. Pasou un total de 9,99 d\u00edas no espazo."}
{"id": "495110", "revid": "72012", "url": "https://gl.wikipedia.org/wiki?curid=495110", "title": "F. Drew Gaffney", "text": ""}
{"id": "495111", "revid": "12452", "url": "https://gl.wikipedia.org/wiki?curid=495111", "title": "Gaia (sat\u00e9lite)", "text": ""}
{"id": "495112", "revid": "25871", "url": "https://gl.wikipedia.org/wiki?curid=495112", "title": "Noosfera", "text": "A noosfera \u00e9 un concepto filos\u00f3fico desenvolto e popularizado polo fil\u00f3sofo e xesu\u00edta franc\u00e9s Pierre Teilhard de Chardin e o bioxeoqu\u00edmico ucra\u00edno Vladimir Vernadsky. Vernadsky definiu a noosfera como un novo estado da biosfera, describindoo como a \"esfera planetaria da mente\". A noosfera representa o nivel superior do desenvolvemento da biosfera, sendo o seu factor definitorio o desenvolvemento das actividades racionais da humanidade. O termo deriva dos vocablos gregos noos (\u03bd\u03cc\u03bf\u03c2 ), mente, e esfera (\u03c3\u03c6\u03b1\u1fd6\u03c1\u03b1), de xeito an\u00e1logo a biosfera, atmosfera ou litosfera.\nAs concepci\u00f3ns de Vernadsky e Pierre Teilhard de Chardin de noosfera, a\u00ednda que relacionadas, eran claramente diferentes, base\u00e1ndose o primeiro nas ciencias xeol\u00f3xicas e o segundo na teolox\u00eda. Ambos conceptos comparten a tese com\u00fan de que a humanidade e a tecnolox\u00eda deron orixe e contin\u00faan a crear o \u00faltimo nivel na evoluci\u00f3n planetaria. Autores posteriores, principalmente de orixe rusa, desenvolveron o concepto de noosfera de Vernadsky, creando o concepto relacionado de noocenose."}
{"id": "495115", "revid": "865", "url": "https://gl.wikipedia.org/wiki?curid=495115", "title": "Aerial M", "text": ""}
{"id": "495116", "revid": "23204", "url": "https://gl.wikipedia.org/wiki?curid=495116", "title": "7. Ko\u011fu\u015ftaki Mucize", "text": "7. Ko\u011fu\u015ftaki Mucize \u00e9 un filme dram\u00e1tico turco de 2019 dirixido por Mehmet Ada \u00d6ztekin. Est\u00e1 protagonizado por Aras Bulut \u0130ynemli, Nisa Sofiya Aksongur, Celile Toyon, \u0130lker Aksum, Mesut Akusta, Deniz Baysal, Yurdaer Okur e Sarp Akkaya. \u00c9 un remake do filme coreano \"7beonbangui Seonmul\" estreado no ano 2013, e foi o filme m\u00e1is visto en Turqu\u00eda no ano 2019. Foi escollido como candidato de Turqu\u00eda para o mellor filme internacional na 93\u00aa edici\u00f3n dos \u00d3scar, mais finalmente non foi nomeado."}
{"id": "495119", "revid": "85894", "url": "https://gl.wikipedia.org/wiki?curid=495119", "title": "Aidan Girt", "text": "Aidan Girt \u00e9 un bater\u00eda canadense que toca nos colectivos de post-rock baseados en Montreal Godspeed You! Black Emperor e Exhaust. Tam\u00e9n toca como artista de m\u00fasica electr\u00f3nica en solitario baixo os nomes OSB, 1-Speed Bike e Bottleskup Flenkenkenmike.\nCarreira.\nNo ano 1994 Girt cofundou Godspeed You! Black Emperor, e leva sendo o seu bater\u00eda dende ent\u00f3n ata o presente.\nGirt, xunto con Gordon Krieger e Mike Zabitsky, formou o grupo Exhaust a mediados dos anos 90. A banda actuou en Montreal durante un curto per\u00edodo de tempo e publicou un sinxelo en 1996. En 1998 publicaron o seu \u00e1lbum de estrea, \"Exhaust\", e en 2001 o seu segundo \u00e1lbum de estudio, \"Enregistreur\".\nGirt tocou a bater\u00eda como m\u00fasico invitado no primeiro \u00e1lbum da banda A Silver Mt. Zion, \"He Has Left Us Alone but Shafts of Light Sometimes Grace the Corner of Our Rooms...,\" publicado en 2000.\nComo 1-Speed Bike Girt editou numerosos \u00e1lbums e EPs en solitario, inclu\u00eddo \"El Gallito\" en 2003.\nEn 2019 Grit comezou a publicar m\u00fasica xunto co guitarrista Eric Quach baixo o nome Some Became Hollow Tubes."}
{"id": "495120", "revid": "865", "url": "https://gl.wikipedia.org/wiki?curid=495120", "title": "1 Speed Bike", "text": ""}
{"id": "495121", "revid": "89787", "url": "https://gl.wikipedia.org/wiki?curid=495121", "title": "3epkano", "text": "3epkano \u00e9 unha banda irlandesa de post-rock procedente de Dubl\u00edn e formada no ano 2004. O grupo leva editados tres \u00e1lbums de estudio ata a data. O seu nome est\u00e1 collido da pel\u00edcula de Andrei Tarkovsky \"\u0417\u0435\u0440\u043a\u0430\u043b\u043e\".\nO grupo compuxo e interpretou e interpretou ao vivo bandas sonoras para numerosos cl\u00e1sicos do cine mudo, inclu\u00eddos \"Das Cabinet des Dr. Caligari\", \"Metropolis\", \"Faust\", \"Tagebuch einer Verlorenen\", \"Nosferatu\" e \"Der Golem\"."}
{"id": "495122", "revid": "23204", "url": "https://gl.wikipedia.org/wiki?curid=495122", "title": "\u00daltima Parada 174", "text": "\u00daltima Parada 174 \u00e9 un filme brasileiro de 2008 dirixido por Bruno Barreto, escrito por Braulio Mantovani, producido por Moonshot Pictures e protagonizado por Michel Gomes e Marcello Melo, Jr. O 16 de setembro de 2008, o filme foi escollido polo Ministerio de Cultura como candidato do Brasil para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "495123", "revid": "1576", "url": "https://gl.wikipedia.org/wiki?curid=495123", "title": "Observatorio Espacial GAIA", "text": ""}
{"id": "495126", "revid": "23204", "url": "https://gl.wikipedia.org/wiki?curid=495126", "title": "O Ano em Que Meus Pais Sa\u00edram de F\u00e9rias", "text": "O Ano em Que Meus Pais Sa\u00edram de F\u00e9rias \u00e9 un filme brasileiro de 2006 dirixido por Cao Hamburger. O gui\u00f3n, o cal levou catro anos para ser completado, foi escrito por Hamburger, Adriana Falc\u00e3o, Claudio Galperin, Anna Muylaert e Br\u00e1ulio Mantovani. Foi escollido como candidato do Brasil para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, clasific\u00e1ndose na lista curta de xaneiro. Esta elecci\u00f3n non foi a agardada, xa que se esperaba que fose \"Tropa de Elite\" de Jos\u00e9 Padilha."}
{"id": "495127", "revid": "6190441", "url": "https://gl.wikipedia.org/wiki?curid=495127", "title": "Francisco Eyr\u00e9 Fern\u00e1ndez", "text": "Francisco Eyre Fern\u00e1ndez, nado en Monforte de Lemos o 1 de abril de 1913 e finado en Sant Just Desvern o 16 de decembro de 1982, foi un avogado e pol\u00edtico galego residente en Catalu\u00f1a.\nTraxectoria.\nFillo de Francisco Eyr\u00e9 Varela. Instalado en Barcelona en 1929, exerceu como avogado dende 1935. Na guerra civil foi oficial do corpo xur\u00eddico militar. Foi o avogado defensor do xeneral da Gardia Civil Jos\u00e9 Aranguren Rold\u00e1n en 1939. Foi lugartenente e inspector rexional da Guardia de Franco e avogado da CNS. Foi presidente do Centro Galego de Barcelona dende finais dos anos corenta at\u00e9 1955.\nVida persoal.\nCasou con Blanca de Lorenzo Bermejo e foi pai de Blanca, Mar\u00eda Elena, Francisco, Juan Manuel, Jorge, Jos\u00e9 Antonio e Patricia Eyr\u00e9 Lorenzo."}
{"id": "495128", "revid": "89787", "url": "https://gl.wikipedia.org/wiki?curid=495128", "title": "Nikolai Berdiaev", "text": "Nikolai Aleksandrovich Berdiaev ou \u041d\u0438\u043a\u043e\u043b\u0430\u0439 \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447 \u0411\u0435\u0440\u0434\u044f\u0435\u0432, nado en K\u00ediv en 1874 e finado en Par\u00eds en 1948, foi un escritor e fil\u00f3sofo ruso.\nTraxectoria.\nDe profundas convicci\u00f3ns relixiosas e contrario ao autoritarismo, dous aspectos que marcaron tanto a s\u00faa vida como a s\u00faa obra. Con 25 anos, foi desterrado ao norte de Rusia, condenado polo r\u00e9xime tsarista. Realizou estudos de posgraduado en Alema\u00f1a. Exerceu a docencia na Universidade de Moscova entre os anos 1919 e 1920, tras o cal foi expulsado do pa\u00eds debido \u00e1 s\u00faa oposici\u00f3n ao comunismo. Foi un defensor do cristianismo universalista e do existencialismo cristi\u00e1n."}
{"id": "495129", "revid": "6939", "url": "https://gl.wikipedia.org/wiki?curid=495129", "title": "\u041d\u0438\u043a\u043e\u043b\u0430\u0439 \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447 \u0411\u0435\u0440\u0434\u044f\u0435\u0432", "text": ""}
{"id": "495130", "revid": "6939", "url": "https://gl.wikipedia.org/wiki?curid=495130", "title": "Nikolai Aleksandrovich Berdiaev", "text": ""}
{"id": "495132", "revid": "23204", "url": "https://gl.wikipedia.org/wiki?curid=495132", "title": "Cinema, Aspirinas e Urubus", "text": "Cinema, Aspirinas e Urubus \u00e9 un filme brasileiro de 2005 dirixido por Marcelo Gomes. Foi escollido como candidato do Brasil para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado. Foi estreado na secci\u00f3n Un Certain Regard do Festival Internacional de Cinema de Cannes de 2005."}
{"id": "495134", "revid": "23204", "url": "https://gl.wikipedia.org/wiki?curid=495134", "title": "Pobo guane", "text": "Os guanes son un pobo ind\u00edxena de Colombia que viviron na \u00e1rea de Santander e no norte de Boyac\u00e1, \u00e1mbolos dous departamentos do centro do pa\u00eds. Eran un pobo labrego que falaba a lingua muisca e que cultivaba o algod\u00f3n, o anan\u00e1s e outros cultivos, e eran habelenciosos artes\u00e1ns que traballan os t\u00e9xtiles de algod\u00f3n. Os guanes viv\u00edan \u00f3 norte do r\u00edo Chicamocha, na \u00e1rea arredor do can\u00f3n do Chicamocha dende V\u00e9lez no sur at\u00e9 Bucaramanga no norte. Por\u00e9n, outras fontes indican que o seu territorio non se estend\u00eda tan \u00f3 norte. Guane, un correxemento de Barichara, Santander, era supostamente a capital dos guanes.\nEtimolox\u00eda.\nA verba \"guane\" na lingua muisca quere dicir \"\u00e1rbore\" ou \"parte baixa dunha folla\" ou \"saia\"."}
{"id": "495135", "revid": "23204", "url": "https://gl.wikipedia.org/wiki?curid=495135", "title": "Guanes", "text": ""}
{"id": "495137", "revid": "1888", "url": "https://gl.wikipedia.org/wiki?curid=495137", "title": "Manuel Freire", "text": "O nome Manuel Freire pode referirse a:"}
{"id": "495138", "revid": "1131", "url": "https://gl.wikipedia.org/wiki?curid=495138", "title": "Albino Mallo \u00c1lvarez", "text": ""}
{"id": "495139", "revid": "1131", "url": "https://gl.wikipedia.org/wiki?curid=495139", "title": "Francisco Xabier R\u00edo Barja", "text": ""}
{"id": "495140", "revid": "125162", "url": "https://gl.wikipedia.org/wiki?curid=495140", "title": "Magnus Carlsen", "text": "Sven Magnus \u00d8en Carlsen nado o 30 de novembro de 1990 en T\u00f8nsberg Noruega, \u00e9 un xogador de xadrez noruegu\u00e9s, Gran Mestre Internacional, n\u00famero un mundial na clasificaci\u00f3n Elo e campi\u00f3n do mundo.\nO 11 de maio de 2014 , a puntuaci\u00f3n Elo de Carlsen era de 2882 puntos. \u00c9 a clasificaci\u00f3n m\u00e1is alta da historia, por diante da de Garry Kasparov que acadou os 2851\u00a0puntos no 1999.\nCarlsen foi campi\u00f3n do mundo de xadrez cl\u00e1sico trala vitoria contra Viswanathan Anand en 2013, repetiu en 2014 contra este mesmo rival, en 2016 contra Sergue\u00ef Kariakine e en 2018 contra Fabiano Caruana.\nFoi tam\u00e9n no ano 2013 que Magnus, facendo parte do equipo de M\u00e9rida \"Club de Ajedrez Magic Extremadura\" pasa por Sanxenxo nunha das datas do campionato de Espa\u00f1a de clubs.\nGa\u00f1ou o campinato mundial de xogos r\u00e1pidos e blitz en diferentes ocasi\u00f3ns, sendo este \u00faltimo t\u00edtulo ga\u00f1ado por vez primeira en 2009.\nTraxectoria.\nCarlsen chamou a atenci\u00f3n do mundo do xadrez coa s\u00faa vitoria no torneo C do campionato Tata Steel na cidade de Wijk aan Zee en xaneiro de 2004, aos 13\u00a0anos anos de idade, convert\u00e9ndose ese mesmo ano no quinto Grande Mestre m\u00e1is novo da historia do xadrez. Nos anos 2009 e 2010, Kasparov contribu\u00edu \u00e1 preparaci\u00f3n de Carlsen. En novembro de 2009, tras obter un resultado excepcional no torneo de Nanjing , Magnus Carlsen alcanzou a clasificaci\u00f3n de 2801 Elo e \u00e9 o quinto xogador que supera o limiar de 2800 desde a creaci\u00f3n da clasificaci\u00f3n pola Federaci\u00f3n Internacional de Xadrez en 1970. Ao obter unha clasificaci\u00f3n Elo de 2810 en xaneiro de 2010, Magnus Carlsen ocupou o posto n\u00famero un do mundo por primeira vez aos 19\u00a0anos e un mes, convert\u00e9ndose no n\u00famero un m\u00e1is novo na historia do xadrez.\nEn marzo de 2013, Carlsen terminou primeiro no Torneo de Candidatos en Londres. Este \u00e9xito designouno como o aspirante para se enfrontar ao campi\u00f3n do mundo reinante, o indio Viswanathan Anand no Campionato Mundial de xadrez 2013. Ga\u00f1ou contra o seu rival cun resultado de 6,5 - 3,5 despois dunha partida que dominou, convert\u00e9ndoo nun dos m\u00e1is novos campi\u00f3ns do mundo de xadrez da historia. \u00c9 o primeiro xogador da historia en posuir as tres coroas mundiais ao ga\u00f1ar en xu\u00f1o de 2014, en Dubai os campionatos mundiais de xogos r\u00e1pidos e blitz. En decembro de 2019 ga\u00f1ou de novo os dous t\u00edtulos mundiais en xogos r\u00e1pidos e en blitz en Moscova.\nDespois da s\u00faa vitoria ex aequo na Copa Sinquefield de 2019 (Saint-Louis), consegue unha serie de vitorias \u00fanica para un campi\u00f3n do mundo reinante con seis torneos ga\u00f1ados consecutivamente sen perder un s\u00f3 xogo (62 partidas). De 1986 a 1990, Kasparov ga\u00f1ara once torneos consecutivos (5 partidas perdidas. Ademais, Magnus Carlsen est\u00e1 invicto durante cento un xogos de ritmo lento (torneos individuais, copa de clubs europeos e campionato do mundo) sendo derrotado en Biel o 31 de xullo de 2018 contra Shakhriyar Mamedyarov, o que constit\u00fae un r\u00e9cord.\nEstas actuaci\u00f3ns levan a moitos especialistas a consideralo como o mellor xogador da historia do deporte."}
{"id": "495141", "revid": "98629", "url": "https://gl.wikipedia.org/wiki?curid=495141", "title": "Alice Liddell", "text": "Alice Pleasance Liddell Hargreaves Taylor, nada en Westminster o 4 de maio de 1852 e finada en Kent o15 de novembro de 1934, foi durante a s\u00faa infancia amiga de Lewis Carroll, e a s\u00faa inspiraci\u00f3n para o personaxe protagonista dos libros \"Alicia no pa\u00eds das marabillas\" e \"Alicia do outro lado do espello\".\nTraxectoria.\nAlice Liddell foi a cuarta filla do matrimonio formado por Henry Liddell, que foi durante 36 anos decano do \"college\" Christ Church de Oxford, e a s\u00faa esposa, cuxo nome de solteira era Lorina Hannah, filla m\u00e1is nova duns terratenentes da pequena nobreza. O matrimonio tivo varios fillos: maiores que Alice, Harry (nado en 1847) e Arthur (1850-1853), e unha irm\u00e1 m\u00e1is vella, Lorina, co\u00f1ecida como \"Ina\" (nada en 1849); despois dela naceron outras seis nenas, cunha das cales, Edith (nada en 1854) tivo Alice unha relaci\u00f3n bastante \u00edntima.\nCando naceu Alice, o seu pai era o decano de Westminster School, pero pouco despois foi designado para o decanato de Christ Church de Oxford. A familia Liddell mudouse a esta cidade en 1856. Pouco despois do traslado, os Liddell trabaron amizade con Charles Lutwidge Dodgson, m\u00e1is co\u00f1ecido polo seu pseud\u00f3nimo literario de Lewis Carroll, profesor en Christ Church. Dodgson e Alice Liddell co\u00f1ec\u00e9ronse o 25 de abril de 1856, cando a nena non cumprira a\u00ednda os catro anos.\nA relaci\u00f3n de amizade de Charles Dodgson coa familia Liddell, e especialmente con Alice e as s\u00faas irm\u00e1s Lorina e Edith, prolongouse durante varios anos. As tres pousaron en numerosas ocasi\u00f3ns para ser fotografadas por Dodgson, gran afeccionado \u00e1 fotograf\u00eda, e adoitaban ir con el de excursi\u00f3n polos arredores de Oxford. A verdadeira Alicia deixou testemu\u00f1o destes longos paseos:\n\u00abMoitos dos contos do Sr. Dodgson f\u00f3ronnos contados nas nosas excursi\u00f3ns polo r\u00edo, preto de Oxford. Par\u00e9ceme que o principio de Alicia foinos relatado nunha tarde de ver\u00e1n na que o sol era tan ardente, que desembarcaramos nunhas pradar\u00edas situadas corrente abaixo do r\u00edo e abandonaramos o bote para refuxiarnos \u00e1 sombra dun palleiro recentemente formado. Al\u00ed, as tres repetimos a nosa vella frase: c\u00f3ntenos unha historia, e as\u00ed comezou o seu relato, sempre delicioso. Algunhas veces para mortificarnos ou porque realmente estaba canso, o Sr. Dodgson det\u00ed\u00f1ase repentinamente dic\u00edndonos: isto \u00e9 todo, at\u00e9 a pr\u00f3xima vez: ah, pero esta \u00e9 a pr\u00f3xima vez!, exclamabamos as tres ao mesmo tempo, e despois de varias tentativas para persuadilo, a narraci\u00f3n renov\u00e1base novamente\u00bb.\nDurante unha destas excursi\u00f3ns, Dodgson, a petici\u00f3n de Alice, inventou unha primeira versi\u00f3n do que logo se converter\u00eda no soado libro \"As aventuras de Alicia no pa\u00eds das marabillas\", e posteriormente escribiu o conto para regalarllo a Alice no Nadal de 1863. Pouco antes (no ver\u00e1n dese mesmo ano), con todo, un misterioso episodio provocara o arrefriado das relaci\u00f3ns entre Dodgson e os Liddell. A partir de ent\u00f3n, Alice e Dodgson s\u00f3 mantiveron alg\u00fans encontros espor\u00e1dicos. Hai constancia de correspondencia entre ambos polo menos at\u00e9 1892.\nDurante a infancia de Alice, ela e a s\u00faa familia adoitaban pasar as vacaci\u00f3ns nunha casa de campo chamada \"Penmorfa\" (posteriormente convertida no Gogarth Abbey Hotel e finalmente demolida en 2008), na costa occidental de Llandudno, no norte de Gales. \nLorina (\"Ina\") Liddell contraeu matrimonio en febreiro de 1874. Dous anos despois, o 30 de xu\u00f1o de 1876, morreu Edith, a menor das irm\u00e1s, de peritonite como secuela do xaramp\u00f3n.\nSegundo refire Morton N. Cohen na s\u00faa biograf\u00eda de Lewis Carroll, Alice foi obxecto da atenci\u00f3n rom\u00e1ntica do pr\u00edncipe Leopoldo, duque de Albany, fillo m\u00e1is novo da ra\u00ed\u00f1a Vitoria, durante o tempo en que este foi estudante en Christ Church. Este romance, se chegou a existir, non prosperou, xa que o pr\u00edncipe terminar\u00eda por casar cunha princesa alem\u00e1. No entanto, Leopoldo dar\u00eda \u00e1 s\u00faa filla primox\u00e9nita o nome de Alice, e ser\u00eda m\u00e1is tarde o padri\u00f1o do fillo de Alice Liddell, Leopold Reginald Hargreaves. Existiu, en calquera caso, unha relaci\u00f3n de amizade entre Alice Liddell e o seu esposo e os duques de Albany.\nOutro estudante do Christ Church, Reginald Gervis Hargreaves, fillo dun pr\u00f3spero empresario, namorouse de Alice e prop\u00faxolle matrimonio. Ambos casaron o 15 de setembro de 1880 na Abad\u00eda de Westminster. Alice converteuse nunha dama da alta sociedade, dando a mi\u00fado recepci\u00f3ns na s\u00faa mansi\u00f3n de Cuffnells, Hampshire. O matrimonio tivo tres fillos: Alan Knyveton Hargreaves, Leopold Reginald \"Rex\" Hargreaves e Caryl Liddell Hargreaves (Alice negou sempre que o nome do seu terceiro fillo tivese relaci\u00f3n co sobrenome de Dodgson, Lewis Carroll). Os dous maiores faleceron en combate durante a Primeira guerra mundial.\nO tren de vida que levaba o fillo m\u00e1is novo, Caryl, e os elevados custos de mantemento da propiedade familiar de Cuffnells, levaron a Alice a tomar a decisi\u00f3n de vender o manuscrito aut\u00f3grafo que lle regalou Lewis Carroll en 1863. Dado que o nome de Lewis Carroll era ent\u00f3n mundialmente co\u00f1ecido, obtivo por el unha suma moi elevada (15.400 libras esterlinas) na casa de poxas Sotheby's. O manuscrito foi adquirido polo doutor A.S.W. Roschenbach, quen o vendeu logo a Eldridge R. Johnson. Johnson expuxo o manuscrito ao p\u00fablico na Universidade de Columbia con motivo da conmemoraci\u00f3n do centenario do nacemento de Lewis Carroll, en 1932.\nA Universidade de Columbia convidou a Alice Liddell a esta conmemoraci\u00f3n. Alice, que ti\u00f1a xa oitenta anos, viaxou aos Estados Unidos en compa\u00f1\u00eda da s\u00faa irm\u00e1 Rhoda e do seu fillo Caryl, e participou nos actos conmemorativos, que inclu\u00edron un doutoramento \"honoris causa\" para ela outorgado pola Universidade de Columbia. \u00c9 probable que durante esa visita aos Estados Unidos co\u00f1ecese a Peter Llewelyn-Davies, un dos irm\u00e1ns que inspiraron o personaxe \"Peter Pan\" a J. M. Barrie, a\u00ednda que con seguridade este encontro sucedeu en Londres, na librar\u00eda Bumpus Store. Faleceu dous anos despois, o 16 de novembro de 1934, nunha casa que alugara en Westerham, pr\u00f3xima \u00e1 da s\u00faa irm\u00e1 Rhoda. Nunha ocasi\u00f3n confesoulle que estaba \"cansa de ser Alicia no Pa\u00eds das Marabillas\". A s\u00faa residencia familiar, Cuffnells, convertida en hotel trala s\u00faa morte, foi demolida despois da Segunda guerra mundial.\nO manuscrito orixinal de Carroll foi adquirido, \u00e1 morte do seu propietario, Eldridge R. Johnson, por un consorcio de bibli\u00f3filos estadounidenses e regalado ao pobo brit\u00e1nico \"en sinal de agradecemento a un pobo nobre que mantivo baixo control a Hitler sen axuda durante un longo per\u00edodo\". Actualmente cons\u00e9rvase na Biblioteca do Museo Brit\u00e1nico.\nRelaci\u00f3n con Lewis Carroll.\nA relaci\u00f3n entre Alice Liddell e Charles Dodgson foi fonte de controversia. Moitos bi\u00f3grafos pensaron que Dodgson sent\u00eda por ela unha atracci\u00f3n de \u00edndole rom\u00e1ntica ou sexual pero non hai probas de que sexa as\u00ed.\nDodgson co\u00f1eceu \u00e1 familia Liddell en 1856. Segundo as anotaci\u00f3ns dos seus diarios, co\u00f1eceu primeiro \u00e1 se\u00f1ora Liddell e aos seus fillos Harry e Lorina o 25 de febreiro dese ano. M\u00e1is tarde fixo amizade co pequeno Harry Liddell. O seu primeiro encontro con Alice tivo lugar o 6 de marzo, cando acudiu \u00e1 casa do decano para fotografar a catedral. Segundo el mesmo indica no seu diario, sinalou ese d\u00eda cunha pedra branca.\nPrimeiro fixo amizade con Harry, o irm\u00e1n m\u00e1is vello, ao que levou coa s\u00faa irm\u00e1 Lorina (\"Ina\") a varias excursi\u00f3ns en barca e merendas campestres nos arredores de Oxford. M\u00e1is adiante, cando Harry comezou a ir \u00e1 escola, Alice e a s\u00faa irm\u00e1 Edith empezaron a acudir a esas excursi\u00f3ns. Dodgson adoitaba entreter \u00e1s nenas narr\u00e1ndolles contos fant\u00e1sticos, e elas pousaron a mi\u00fado para el como modelos de fotograf\u00eda, a gran afecci\u00f3n de Dodgson. Afirmouse que Alice foi a modelo favorita de Dodgson, pero non hai ningunha evidencia de que sexa as\u00ed. Os diarios de Dodgson entre o 18 de abril de 1858 e o 8 de maio de 1862, que poder\u00edan achegar luz sobre a s\u00faa relaci\u00f3n coas irm\u00e1s Liddell, perd\u00e9ronse, probablemente destru\u00eddos polos herdeiros do autor.\nA relaci\u00f3n entre Dodgson e a familia Liddell terminou bruscamente en xu\u00f1o de 1863. At\u00e9 hai pouco non hab\u00eda informaci\u00f3n algunha sobre o que motivou esta ruptura, xa que os Liddell nunca falaron abertamente diso, e a p\u00e1xina dos diarios do autor correspondente aos d\u00edas 27, 28 e 29 de xu\u00f1o de 1863, datas nas que supostamente ocorreu a ruptura, perdeuse (foi arrincada por unha sobri\u00f1a do autor, Menella Dodgson, segundo reco\u00f1eceu varios anos despois).\nEspeculouse coa idea de que a nai de Alice, a se\u00f1ora Liddell, desaprobara a relaci\u00f3n da s\u00faa filla, que xa ti\u00f1a once anos, con Dodgson. Morton N. Cohen suxire a idea de que Dodgson puido pedir a man de Alice, ou polo menos facer alg\u00fan tipo de insinuaci\u00f3n nese sentido. At\u00e9 hai pouco, a \u00fanica fonte para co\u00f1ecer o que puido ocorrer nesas datas eran as especulaci\u00f3ns, todas elas centradas na idea de que a ruptura tivo alg\u00fan tipo de relaci\u00f3n con Alice Liddell.\nEn 1996, Karoline Leach atopou o que desde ent\u00f3n se co\u00f1ece como o documento \"Cut Pages in Diary\" (\"P\u00e1xinas cortadas no diario\") \u2014 unha nota supostamente escrita pola sobri\u00f1a de Charles Dodgson, Violet Dodgson, que resume a p\u00e1xina perdida dos diarios correspondente aos d\u00edas 27, 28 e 29 de xu\u00f1o de 1863, escrita aparentemente antes de que ela (ou a s\u00faa irm\u00e1 Menella) arrincasen a p\u00e1xina. A nota di as\u00ed:\nNon est\u00e1 claro quen foi o autor desta nota. Para Leach, a escritura pode ser a dunha das d\u00faas sobri\u00f1as de Carroll, Menella ou Violet Dodgson. No entanto, Morton N. Cohen afirma, nun artigo publicado no \"Times Literary Supplement\" que, durante os anos sesenta, Philip Dodgson Jacques reveloulle que el mesmo era o autor da nota, para a que se baseou en conversaci\u00f3ns escoitadas \u00e1s s\u00faas t\u00edas. Actualmente non existen probas que permitan decantarse por ningunha das d\u00faas posibilidades.\nO sentido exacto desta nota tampouco foi determinado. Con todo, parece implicar que a ruptura entre Dodgson e a familia Liddell produciuse por mor dun suposto rumor que relacionaba a Dodgson coa institutriz das nenas e con \"Ina\", a irm\u00e1 m\u00e1is vella de Alice. A natureza destes rumores, e se ti\u00f1an ou non fundamento, son asuntos que non puideron ser aclarados at\u00e9 o momento.\nEn calquera caso, as relaci\u00f3ns arrefri\u00e1ronse. Dodgson evitou a casa dos Liddell durante uns seis meses, pero finalmente regresou para visitar \u00e1 familia en decembro de 1863, ocasi\u00f3n na que regalou a Alice o manuscrito de \"As aventuras de Alicia baixo terra\". Pero a antiga cordialidade parece desaparecer, e a amizade terminar\u00eda por desvanecerse por completo, talvez porque Dogson manti\u00f1a discrepancias co pai de Alice, o decano Liddell, en canto \u00e1 pol\u00edtica do \"college\". D\u00e9ronse outras explicaci\u00f3ns, que fan referencia en xeral a enredos amorosos e coraz\u00f3ns rotos, pero non hai probas que permitan confirmalas.\nDodgson, con todo, viu a\u00ednda a Alice nalgunhas ocasi\u00f3ns. En 1870, por exemplo, a se\u00f1ora Liddell levou \u00e1s s\u00faas fillas Lorina e Alice ao estudo do escritor para facerlles senllos retratos fotogr\u00e1ficos (as \u00faltimas fotograf\u00edas que Dodgson fixo das irm\u00e1s). O autor escribiu a\u00ednda a Alice en varias ocasi\u00f3ns, nunha delas para pedirlle prestado o manuscrito que lle regalara anos atr\u00e1s para publicar unha edici\u00f3n facs\u00edmile, que apareceu en 1886. A \u00faltima carta co\u00f1ecida de Dodgson a Alice data de 1892. A partir desa data, que se saiba, non mantiveron ning\u00fan contacto m\u00e1is. Dodgson faleceu en 1898.\nOrixe de \"Alicia no pa\u00eds das marabillas\".\nO 4 de xullo de 1862, nunha viaxe en bote polo T\u00e1mese, de Oxford a Godstow, para unha festa campestre, Alice, que contaba dez anos, pediu a Charles Dodgson que lles contase unha historia a ela e \u00e1s s\u00faas irm\u00e1s (Edith, de oito anos, e Lorina, de 13). Mentres o reverendo Robinson Duckworth remaba, Dodgson narrou \u00e1s nenas as fant\u00e1sticas aventuras dunha nena chamada Alice (Alicia), que ca\u00eda no tobo dun coello. Fascinada pola historia, que lle pareceu mellor que de costume, Alice pediu a Dodgson que lla escribise.\nDodgson tardou aproximadamente uns dous anos e medio en completar o manuscrito, que ilustrou con debuxos da s\u00faa propia man, e regaloullo a Alice no Nadal de 1864. Xa antes disto, o autor mostrara o conto ao tam\u00e9n escritor George MacDonald, quen o animou a publicalo, segundo anotou Dodgson no seu diario o 9 de maio de 1863. Aos fillos de McDonald gustoulles moito a historia, e isto levou probablemente a Dodgson a crer que poder\u00eda ter \u00e9xito. En outubro de 1863, Dodgson mostrou o manuscrito, titulado \"As aventuras de Alicia baixo terra\" (\"Alice's Adventures Under Ground\") ao editor londiniense Alexander Macmillan, que aceptou publicalo, e suxeriu a colaboraci\u00f3n de John Tenniel nas ilustraci\u00f3ns. O libro, ilustrado por Tenniel, apareceu finalmente en 1865, co t\u00edtulo cambiado: Dodgson preferiu titulalo \"As aventuras de Alicia no pa\u00eds das marabillas\" (\"Alice's Adventures in Wonderland\"), e asinouno co pseud\u00f3nimo de Lewis Carroll, co que se far\u00eda famoso na historia da literatura. M\u00e1is adiante, grazas ao \u00e9xito da obra, Carroll publicou unha segunda parte, \"A trav\u00e9s do espello e o que Alicia atopou al\u00ed\" (\"Through the Looking-Glass and What Alice Found There\", 1871). En 1886 apareceu unha edici\u00f3n facs\u00edmile do manuscrito que o autor regalara a Alice, co seu t\u00edtulo orixinal das aventuras de Alicia baixo terra (\"Alice's Adventures Under Ground\")\nAlice Liddell e o personaxe de Alicia.\nExiste controversia acerca de at\u00e9 que punto \u00e9 posible identificar a Alicia do libro de Carroll con Alice Liddell. Est\u00e1 claro que as d\u00faas Alicias non son absolutamente id\u00e9nticas, e, a\u00ednda que a opini\u00f3n tradicional \u00e9 que a Alicia de ficci\u00f3n estaba inspirada de forma pr\u00f3xima na Alice real, as investigaci\u00f3ns recentes contradin esta suposici\u00f3n. O propio Dodgson explicou en anos posteriores que o seu personaxe era enteiramente imaxinario e que non estaba en absoluto baseado en neno alg\u00fan; e \u00e9 evidente que a imaxe de Alicia, tal e como aparece nas ilustraci\u00f3ns de Tenniel, non ten parecido f\u00edsico con Alice Liddell.\nDe feito, existe o rumor de que Dodgson enviou a Tenniel unha fotograf\u00eda doutra das s\u00faas amigas infant\u00eds, Mary Hilton Badcock, suxerindo que a usase como modelo, pero tampouco este rumor puido ser confirmado de forma satisfactoria. En realidade, ningu\u00e9n sabe cal foi a referencia de Tenniel \u00e1 hora de crear a imaxe do personaxe nas ilustraci\u00f3ns, si \u00e9 que tivo algunha. Incluso os debuxos do propio Dodgson, no manuscrito orixinal, mostran un parecido m\u00e1is ben escaso con Alice Liddell.\nAnne Clark, bi\u00f3grafa de Alice, suxeriu que o modelo para estes debuxos puido ser Edith, a irm\u00e1 m\u00e1is nova de Alice, pero tampouco hai forma de probar esta suposici\u00f3n.\nSexa cal for o papel que Alice xogou como inspiradora do personaxe, o feito \u00e9 que os libros est\u00e1n dedicados a Alice Pleasance Liddell. \"A\"o final de \"A trav\u00e9s do espello e o que Alicia atopou al\u00ed\" hai un poema acr\u00f3stico que, tomando a primeira letra de cada verso, permite ler o nome completo da nena. Ese poema non ten t\u00edtulo en \"Alicia a trav\u00e9s do espello\", pero adoita tomarse como t\u00edtulo o primeiro verso, \"A Boat Beneath a Sunny Sky\" (\"Baixo un solleiro ceo, unha barca\"):\nAlice Liddell na ficci\u00f3n contempor\u00e1nea.\nVarios escritores contempor\u00e1neos escribiron relatos de ficci\u00f3n acerca da vida de Alice Liddell. \u00c9 un dos principais personaxes de das series \"Riverworld\" de Philip Jos\u00e9 Farmer, onde a fai namorada do famoso explorador ingl\u00e9s Richard Burton, amiga de Mark Twain e inimiga de Hermann G\u00f6ring.\nA poetisa canadense Stephanie Bolster compuxo tam\u00e9n unha colecci\u00f3n de poemas, \"White Stone\", inspirada en Alice.\nO libro \"Splintered\" (en galego, \"Susurros\") da autora americana A. G. Howard conta a historia de Alyssa, inspirada na historia de Alicia Liddell, en que a protagonista viaxa ao Pa\u00eds das Marabillas para arranxar os erros que a s\u00faa antepasada (Alicia Liddell) provocou cando descendeu polo tobo do coello.\nKatie Roiphe \u00e9 a autora dun relato de ficci\u00f3n, supostamente baseado en feitos reais, acerca da relaci\u00f3n entre Alice e Carroll, titulado \"Still She Haunts Me\".\nA pel\u00edcula de 1985 \"Dreamchild\" relata a viaxe a Am\u00e9rica para a conmemoraci\u00f3n na Universidade de Columbia antes mencionada: a trav\u00e9s dunha serie de flashbacks, promove a estendida idea de que Dodgson sentiuse rom\u00e1nticamente atra\u00eddo pola nena.\nNo episodio 9 da serie \"Warehouse 13\" expl\u00edcase a suposta orixe dos escritos de Lewis Carroll.\nNos videoxogos \"American McGee's Alice\" e \"\", Alice \u00e9 a protagonista dunha historia que relata os sucesos ocorridos despois dos libros \"Alicia no Pa\u00eds das marabillas\" e \"Alicia do outro lado do espello\".\nO encontro entre Alice Liddell e Peter Llewelyn-Davies foi recreado, de moi diferente forma, na novela infantil \"Prohibido leer a Lewis Carroll\" de Diego Arboleda e na obra de teatro \"Peter and Alice\" de John Logan."}
{"id": "495142", "revid": "88215", "url": "https://gl.wikipedia.org/wiki?curid=495142", "title": "Campi\u00f3n do mundo de \u00e1cuatlon", "text": ""}
{"id": "495146", "revid": "88215", "url": "https://gl.wikipedia.org/wiki?curid=495146", "title": "Campionato Mundial de \u00e1cuatlon", "text": ""}
{"id": "495147", "revid": "88215", "url": "https://gl.wikipedia.org/wiki?curid=495147", "title": "Campionato Mundial de \u00c1cuatlon", "text": ""}
{"id": "495148", "revid": "88215", "url": "https://gl.wikipedia.org/wiki?curid=495148", "title": "Campionato do Mundo de \u00c1cuatlon", "text": ""}
{"id": "495149", "revid": "89787", "url": "https://gl.wikipedia.org/wiki?curid=495149", "title": "A Shoreline Dream", "text": "A Shoreline Dream \u00e9 unha banda estadounidense de indie rock procedente de Denver, Colorado. O seu son foi descrito como \u201cunha mestura temperamental de rock psicod\u00e9lico e post-rock\", soando \"como unha banda f\u00f3ra de tempo\", e tendo unha calidade de son suficientemente \u00fanica para que \"sobrepase\" a etiqueta shoegaze. No presente a banda est\u00e1 formada polos dous membros orixinais, o vocalista, guitarrista e produtor Ryan Policky e o guitarrista Erik Jeffries, que gravan no seu propio estudio, Shoreline Studios.\nHistoria.\nPolicky formou A Shoreline Dream en 2005 co bater\u00eda/DJ Gabriel Ratliff. A parella traballara anteriormente xunta nas bandas Pure Drama (que publicou dous \u00e1lbums, \"On the Surface\" (2001) e \"Pure Drama\" (2003)) e Drop the Fear (que lanzou un \u00fanico \u00e1lbum ep\u00f3nimoen 2004). Jeffries foi recrutado de Pure Drama, mentres que o baixista Enoc Torraca foi escollido dun grupo de co\u00f1ecidos. A banda usou unha hipoteca sobre a casa de Policky para montar o seu propio selo discogr\u00e1fico, Latenight Weeknight Records, e gravou, editou e promocionou a s\u00faa estrea, \"Avoiding the Consequences\", en 2006.\nEn 2007 A Shoreline Dream publicou un segundo EP, \"Coastal\", que chamou a atenci\u00f3n do produtor alem\u00e1n Ulrich Schnauss, do cal eran fans. Ratliff xa marchara nese punto da s\u00faa carreira, e Michael Scarano tocou a bater\u00eda en dous dos temas. Schnauss colaborou posteriormente coa banda (co seu novo bater\u00eda Sean Merrell) no EP \"NeverChanger\", que foi masterizado polo produtor de Low/Galaxie 500 Kramer e lanzado en xullo de 2008, pouco despois de que a banda aparecese no \"Next 100\" de \"Urb Magazine\".\nTras unha xira de ver\u00e1n en 2008 con Schnauss, A Shoreline Dream gravou o seu segundo \u00e1lbum, \"Recollections of Memory\", que foi publicado en febreiro de 2009 a trav\u00e9s de Latenight Weeknight. O disco foi masterizado novamente por Kramer, e inclu\u00edu tres colaboraci\u00f3ns m\u00e1is con Schnauss.\nEn setembro do ano 2009 Torraca deixou a banda para perseguir metas persoais e foi substitu\u00eddo por Adam Edwards, anteriormente en Flyaway Minion.\nA banda actuou no festival anual de Austin South by Southwest en marzo de 2010. No mes de xullo dese ano o grupo gravou unha colaboraci\u00f3n con Schnauss, \"London\", no estudio deste \u00faltimo en Leytonstone, Inglaterra. O tema foi publicado o 24 de xaneiro de 2011 no recompilatorio do selo Rocket Girl \"3... 2... 1... A Rocket Girl Compilation\".\nA principios de 2011 publicaron un sinxelo dixital, unha versi\u00f3n do tema de Fleetwood Mac \"The Chain\", seguido por un terceiro \u00e1lbum, \"Losing Them All to This Time\". Ese mes de xullo, \"British GQ\" usou a canci\u00f3n de A Shoreline Dream \"NeverChanger\" nun video para a s\u00faa primeira app para iPad. Neste video aparece a modelo e actriz Rosie Huntington-Whiteley e tam\u00e9n est\u00e1 dispo\u00f1ible en YouTube.\nEn 2012 a banda lanzou tres EPs, un por mes durante tres meses, titulados \"Three\", \"3\" e \"III\". No mes de setembro os EPs public\u00e1ronse xuntos nunha edici\u00f3n limitada de tres discos titulada \"333\".\nA Shoreline Dream rematou 2012 cun sinxelo lanzado o d\u00eda de Nadal titulado \"The Land of Those Who Wander\". Para os concertos que seguiron a este lanzamento regresou o bater\u00eda orixinal Gabriel Ratliff. \nA Shoreline Dream editou o seu cuarto \u00e1lbum, \"The Silent Sunrise\", o 9 de setembro de 2014. Nunha recensi\u00f3n positiva, \"PopMatters\" describiu o disco como \"o que obter\u00edas se My Bloody Valentine entrase nun set dos anos 80 dunha pel\u00edcula de John Hughes\". Para a gravaci\u00f3n un\u00edronse a Policky e Jeffries o baixista Adam Edwards e os bater\u00edas Michael Scarano e Erin Tidwell.\nTras cinco meses de composici\u00f3n, o seu derradeiro \u00e1lbum ata a data, \"Melting\", foi publicado o 21 de agosto de 2020."}
{"id": "495150", "revid": "23204", "url": "https://gl.wikipedia.org/wiki?curid=495150", "title": "Agalloch", "text": "Agalloch foi unha banda estadounidense de folk metal de Portland, Oreg\u00f3n. Formada no ano 1995 polo l\u00edder John Haughm, a banda publicou cinco \u00e1lbums de estudio, catro EPs, dous sinxelos, un sinxelo compartido, d\u00faas demos, catro \u00e1lbums recompilatorios e un \u00e1lbum ao vivo en v\u00eddeo. O grupo anunciuo a s\u00faa disoluci\u00f3n en maio de 2016."}
{"id": "495151", "revid": "89787", "url": "https://gl.wikipedia.org/wiki?curid=495151", "title": "Marco de lectura", "text": "En biolox\u00eda molecular, un marco de lectura \u00e9 unha forma de dividir a secuencia de nucle\u00f3tidos dunha mol\u00e9cula de \u00e1cido nucleico (ADN ou ARN) nun conxunto de tripletes consecutivos e non solapados. Cando estes tripletes igualan o n\u00famero de amino\u00e1cidos ou sinais de parada durante a traduci\u00f3n de prote\u00ednas, denom\u00ednanse cod\u00f3ns.\nUnha soa febra de mol\u00e9cula de \u00e1cido nucleico ten un extremo fosforilo, chamado extremo 5\u2032 e un extremo hidroxilo ou extremo 3\u2032. Estes definen a direcci\u00f3n 5\u2032\u21923\u2032. Hai tres marcos de lectura que se poden ler nesa rirecci\u00f3n 5\u2032\u21923\u2032, cada un dos cales empeza nun nucle\u00f3tido diferente do triplete. Nun \u00e1cido nucleico bicatenario, hai outros tres marcos de lectura posibles na outra febra, chamada febra complementaria na direcci\u00f3n 5\u2032\u21923\u2032 desa febra. Como as d\u00faas febras dunha mol\u00e9cula de \u00e1cido nucleico bicatenario son antiparalelas, a direcci\u00f3n 5\u2032\u21923\u2032 da segunda febra corresp\u00f3ndese coa direcci\u00f3n 3\u2032\u21925\u2032 da outra febra.\nEn xeral, como moito, un s\u00f3 marco de lectura nunha secci\u00f3n determinada dun \u00e1cido nucleico \u00e9 bioloxicamente relevante (marco de lectura aberto). Alg\u00fans transcritos virais poden traducirse usando marcos m\u00faltiples solapados. Co\u00f1\u00e9cese un exemplo de marcos de lectura solapados no ADN mitocondrial de mam\u00edferos: porci\u00f3ns codificantes de xenes para d\u00faas subunidades da ATPase que se solapan.\nC\u00f3digo xen\u00e9tico.\nO ADN codifica as secuencias das prote\u00ednas por medio de series de tres nucle\u00f3tidos cod\u00f3ns. Calquera secuencia de ADN poder\u00eda lerse de seis mneiras: tres marcos de lectura nunha direcci\u00f3n (empezando en diferentes nucle\u00f3tidos) e tres na direcci\u00f3n oposta. Durante a transcrici\u00f3n, a ARN polimerase le o molde da febra de ADN na direcci\u00f3n 3\u2032\u21925\u2032, pero o ARNm f\u00f3rmase en direcci\u00f3n 5\u2032\u21923\u2032. O ARNm \u00e9 monoctenario e, por tanto, s\u00f3 cont\u00e9n tres marcos de lectura posibles, dos cales s\u00f3 un \u00e9 traducido. Os cod\u00f3ns do marco de lectura do ARNm son traducidos na direcci\u00f3n 5\u2032\u21923\u2032 a amino\u00e1cidos por un ribosoma para producir unha cadea polipept\u00eddica.\nMarco de lectura aberto.\nUn marco de lectura aberto ou ORF polas s\u00faas siglas en ingl\u00e9s (de \"open reading frame\") \u00e9 un marco de lectura que ten o potencial de ser transcrito a ARN e traducido a prote\u00edna. Require unha secuencia continua de ADN desde o cod\u00f3n de inicio, ao longo da rexi\u00f3n que est\u00e1 a continuaci\u00f3n que xeralmente ten unha lonxitude de n\u00facle\u00f3tidos que \u00e9 m\u00faliplo de 3, ata o cod\u00f3n de parada ou terminaci\u00f3n do marco de lectura.\nCando unha suposta secuencia de amino\u00e1cidos resultar\u00eda da traduci\u00f3n dun ORF que permanece desco\u00f1ecido nos xenomas de mitocondrias e cloroplastos, o correspondente marco de lectura aberto denom\u00ednase marco de lectura non identificado ou URF (do ingl\u00e9s \"unidentified reading frame\"). Por exemplo, o xene MT-ATP8 foi descrito primeiro como o URF A6L cando se completou a secuenciaci\u00f3n do xenoma mitocondrial humano.\nMarcos de lectura m\u00faltiple.\nO uso de marcos de lectura m\u00faltiple ofrece a posibilidade de que existan xenes solapados; hai moitos deles nos xenomas virais, procariotas e mitocondriais. Alg\u00fans virus, por exemplo o virus da hepatite B e o BYDV, usan varios xenes solapados en diferentes marcos de lectura.\nEn raros casos, un ribosoma pode saltar dun marco a outro durante a traduci\u00f3n dun ARNm (desprazamento de marco traducional). Isto causa que a primeira parte do ARNm se traduza dun marco de lectura e a parte final se traduza dun marco de lectura diferente. Isto \u00e9 diferente dunha mutaci\u00f3n de cambio de pauta de lectura, xa que nela a secuencia de nucle\u00f3tidos (ADN ou ARN) non se altera e s\u00f3 se altera o marco en que esta ser\u00e1 lida."}
{"id": "495152", "revid": "98629", "url": "https://gl.wikipedia.org/wiki?curid=495152", "title": "Manuel Bandeira", "text": "Manuel Carneiro de Sousa Bandeira Fillo, nado en Recife o 19 de abril de 1886 e finado no R\u00edo de Xaneiro o 13 de outubro de 1968, foi un poeta, cr\u00edtico literario e de arte, profesor de literatura e tradutor brasileiro.\n\u00c9 considerado como parte da xeraci\u00f3n de 1922 do modernismo no Brasil. Xunto con escritores como Jo\u00e3o Cabral de Melo Neto, Gilberto Freyre, Clarice Lispector e Joaquim Cardozo, representa o mellor da produci\u00f3n literaria do estado de Pernambuco.\nVida.\nFillo do enxe\u00f1eiro Manuel Carneiro de Sousa Bandeira e de Francelina Ribeiro de Sousa Bandeira, era neto paterno de Ant\u00f4nio Herculano de Sousa Bandeira, avogado, profesor da Facultade de Dereito do Arrecife e deputado xeral na 12\u00aa lexislatura. Tendo dous t\u00edos reconhecidamente importantes, sendo un, Jo\u00e3o Carneiro de Sousa Bandeira, que foi avogado, profesor de Dereito e membro da Academia Brasileira de Letras e o outro, Ant\u00f4nio Herculano de Sousa Bandeira Fillo, que era o irm\u00e1n m\u00e1is vello de seu pai e foi avogado, procurador da coroa, autor de expresiva obra xur\u00eddica e foi tam\u00e9n Presidente das Provincias da Para\u00edba e de Mato Grosso. O seu av\u00f3 materno era Ant\u00f4nio Jos\u00e9 da Costa Ribeiro, avogado e pol\u00edtico, deputado xeral na 17\u00aa lexislatura. Costa Ribeiro era o av\u00f3 citado en \"Evoca\u00e7\u00e3o do Arrecife\". A s\u00faa casa na r\u00faa da Uni\u00f3n \u00e9 referida no poema como \"a casa de meu av\u00f3\".\nNo R\u00edo de Xaneiro, para onde viaxou coa familia, en funci\u00f3n da profesi\u00f3n do pai, enxe\u00f1eiro civil do Ministerio da Via\u00e7\u00e3o, estudou no Colexio Pedro II (Gin\u00e1sio Nacional, como o chamaron os primeiros republicanos). Foi alumno de Silva Ramos, de Jos\u00e9 Ver\u00edssimo e de Jo\u00e3o Ribeiro, e tivo como condisc\u00edpulos \u00c1lvaro Ferdinando Sousa da Silveira, Antenor Nascentes, Castro Menezes, Lopes da Costa, Artur Moses.\nEn 1903, terminou o curso de Humanidades, a familia mudouse para S\u00e3o Paulo, onde iniciou o curso de arquitectura na Escola Polit\u00e9cnica de S\u00e3o Paulo, que interrompeu por causa da tuberculose (1904). Para se tratar buscou repouso en Campanha, Teres\u00f3polis e Petr\u00f3polis. Coa axuda do pai que reuniu todas os aforros da familia foi para a Su\u00edza, onde estivo no Sanat\u00f3rio de Clavadel, permaneceu de xu\u00f1o de 1913 a outubro de 1914, onde tivo como compa\u00f1eiro de sanat\u00f3rio o poeta Paul Eluard. En virtude do inicio da primeira guerra mundial, volta ao Brasil. Ao regresar, iniciouse na literatura, publicando o libro \"A Cinza das Horas\", en 1917, nunha edici\u00f3n de 200 exemplares, custeada por el mesmo. Dous anos despois, publica o seu segundo libro, \"Carnaval\".\nEn 1935, foi nomeado inspector federal do ensino. En 1936 foi publicada a \"Homenagem a Manuel Bandeira\", colecci\u00f3n de estudos sobre a s\u00faa obra, asinada por alg\u00fans dos maiores cr\u00edticos da \u00e9poca, alcanzando as\u00ed a consagraci\u00f3n p\u00fablica..De 1938 a 1943, foi profesor de literatura no Colexio D. Pedro II. En 1940 foi elixido membro da Academia Brasileira de Letras. Posteriormente, nomeado profesor de Literaturas Hispano-Americanas na Facultade de Filosof\u00eda da Universidade do Brasil, cargo do cal se xubilou en 1956.\nManuel Bandeira faleceu o d\u00eda 13 de outubro de 1968, con hemorragia g\u00e1strica, aos 82 anos de idade, no R\u00edo de Xaneiro, e foi sepultado no t\u00famulo 15 do mausoleo da Academia Brasileira de Letras, no Cemiterio San Jo\u00e3o Batista.\nFoi elixido para a Academia Brasileira de Letras, onde foi o terceiro ocupante da cadeira 24, cuxo patrono \u00e9 J\u00falio Ribeiro. A s\u00faa elecci\u00f3n ocorreu o 29 de agosto de 1940, sucedendo Lu\u00eds Guimar\u00e3es Fillo, e foi recibido polo acad\u00e9mico Ribeiro Couto o 30 de novembro de 1940.\nO estilo de Bandeira \u00e9 simple e directo, a\u00ednda que non comparta da dureza de poetas como Jo\u00e3o Cabral de Melo Neto, tam\u00e9n pernambucano. De feito, nunha comparaci\u00f3n entre as obras de Bandeira e Jo\u00e3o Cabral, vese que este, ao contrario daquel, procuraba purgar da s\u00faa obra o lirismo. Bandeira foi un poeta l\u00edrico, a\u00ednda que escribise \"Estou farto do lirismo comedido / Do lirismo ben comportado\". A tem\u00e1tica da s\u00faa poes\u00eda envolve o coti\u00e1n e o universal, \u00e1s veces cunha abordaxe de \"poema-broma\", lidando con formas e inspiraci\u00f3n que a tradici\u00f3n acad\u00e9mica consideraba vulgares. Mesmo as\u00ed, co\u00f1ecedor da Literatura, utilizouse, en temas coti\u00e1ns, de formas colhidas nas tradici\u00f3ns cl\u00e1sicas e medievais. Na s\u00faa obra de estrea (e de curt\u00edsima tiraxe) est\u00e1n composici\u00f3ns po\u00e9ticas r\u00edxidas, sonetos en rimas ricas e m\u00e9trica perfecta, na mesma li\u00f1a onde, nos seus textos posteriores, encontramos composici\u00f3ns como o rond\u00f3 e trobas.\n\u00c9 com\u00fan encontrar poemas (como \"Po\u00e9tica\", do libro \"Libertinagem\") que se transformaron nun manifesto da poes\u00eda moderna. No entanto, as s\u00faas orixes est\u00e1n na poes\u00eda parnasiana. Foi convidado a participar da Semana de Arte Moderna de 1922, a\u00ednda que non comparecese, deixou un poema seu (\"Os Sapos\") para ser lido no evento en 1922.\nUnha correcta melancol\u00eda, asociada a un sentimento de angustia, permea a s\u00faa obra, en que procura unha forma de sentir a alegr\u00eda de vivir. Doente dos pulm\u00f3ns, Bandeira sufr\u00eda de tuberculose e sab\u00eda dos riscos que corr\u00eda diariamente, e a perspectiva de deixar de existir a calquera momento \u00e9 unha constante na s\u00faa obra.\nA imaxe de bo home, tenro e en parte amig\u00e1bel que Bandeira aceptou adoptar ao final da s\u00faa vida tende a producir enganos: a s\u00faa poes\u00eda, lonxe de ser unha pequena canci\u00f3n tenra de melancol\u00eda, est\u00e1 inscrita nun drama que conxuga a s\u00faa historia persoal e o conflito estil\u00edstico vivido polos poetas da s\u00faa \u00e9poca. \"Cinza das Horas\" presenta a gran tese: a m\u00e1goa, a melancol\u00eda, o resentimento enmarcados polo estilo m\u00f3rbido do simbolismo tard\u00edo. \"Carnaval\", que vir\u00e1 pronto despois, abre co imprevis\u00edvel: a evocaci\u00f3n b\u00e1quica e, nalg\u00fans momentos, sat\u00e1nica do entroido, mais termina en plena melancol\u00eda. Esa d\u00fabida entre o x\u00fabilo e a dor articularase nas m\u00e1is diversas dimensi\u00f3ns figurativas. Se en \"Libertinagem\", o seu cuarto libro, a felicidade aparece en poemas como \"Voume para Pas\u00e1rgada\", onde \u00e9 cuesti\u00f3n a evocaci\u00f3n so\u00f1adora dun pa\u00eds imaxin\u00e1rio, o \"pays de cocagne\", onde todo desexo, principalmente er\u00f3tico, \u00e9 satisfeito, non se trata sen\u00f3n dun algures intanx\u00edbel, dun \"locus amenus\" espiritual. En Bandeira, o obxecto de anhelo estar\u00e1 sempre envolto en n\u00e9boas e f\u00f3ra do alcance. Lanzando man do tropo portugu\u00e9s da \"saudade\", poemas como \"Vou-me embora pra Pas\u00e1rgada\" e tantos outros encontran un s\u00edmile na nost\u00e1lxica rememoraci\u00f3n bandeiriana da infancia, da vida de r\u00faa, do mundo coti\u00e1n das provincianas cidades brasileiras do inicio do s\u00e9culo. O inaprens\u00edbel \u00e9 tam\u00e9n o feminino e o er\u00f3tico. Dividido entre unha idealidade simp\u00e1tica \u00e1s uni\u00f3ns di\u00e1fanas e plat\u00f3nicas e unha carnalidade voluptuosa, Manuel Bandeira \u00e9, en moitos dos seus poemas, un poeta da culpa. O pracer non se encontra al\u00ed na satisfacci\u00f3n do desexo, mais na excitaci\u00f3n da algolagnia do abandono e da perda. En \"Ritmo Dissoluto\", o seu terceiro libro, o erotismo, tan m\u00f3rbido nos dous primeiros libros, t\u00f3rnase anhelo maravilhado de disoluci\u00f3n no elemento l\u00edquido mar\u00edtimo, como \u00e9 o caso de \"Na Solid\u00e3o das Noites \u00damidas\".\nEse drama silencioso sorprende mesmo en poemas \"tenros\", cando inesperadamente se encontrar, como \u00e9 o caso dos poemas xornal\u00edsticos de \"Libertinagem\", comentarios mordazes e sorrateiros interrompendo a fluencia inxenua de relatos l\u00edricos, facendo revelar todo un universo de sentimentos contraditorios.\nEn \"Estrela da Manh\u00e3\", \"Lira dos Cinquent'anos\" e outros libros, as experiencias da primeira fase dar\u00e1n lugar ao acomodamento do material l\u00edrico en formas m\u00e1is brandas e \u00e1s veces mesmo ao retorno a formas tradicionais."}
{"id": "495153", "revid": "25871", "url": "https://gl.wikipedia.org/wiki?curid=495153", "title": "Pauline Kael", "text": "Pauline Kael (|ke\u026al|), nada en Petaluma (California) o 19 de xu\u00f1o de 1919 e finada en Great Barrington (Massachusetts) o 3 de setembro de 2001, foi unha cr\u00edtica de cinema estadounidense que escribiu na revista \"The New Yorker\" entre 1968 e 1991. Kael foi c\u00e9lebre polas s\u00faas cr\u00edticas \"enxe\u00f1osas, mordaces, altamente nesgadas e rapidamente enfocadas\", opini\u00f3ns moitas veces contrarias \u00e1s dos seus contempor\u00e1neos. Foi unha das cr\u00edticas de cinema m\u00e1is influentes do seu tempo.\nDeixou unha duradeira impresi\u00f3n en varios cr\u00edticos destacados. Roger Ebert indicou nun obituario que \"ti\u00f1a unha influencia m\u00e1is positiva no ambiente do cinema dos Estados Unidos que calquera outro individuo nas \u00faltimas tres d\u00e9cadas\". Kael, dixo, \"non ti\u00f1a teor\u00eda, nin regras, nin gu\u00edas, nin padr\u00f3ns obxectivos. Non pod\u00edas aplicar a s\u00faa 'aproximaci\u00f3n' a un filme. Con ela, todo era persoal\". Owen Gleiberman dixo que ela \"foi m\u00e1is que unha grande cr\u00edtica. Reinventou a forma e foi pioneira dunha est\u00e9tica completa da escritura\".\nOpini\u00f3ns.\nAs opini\u00f3ns de Kael moitas veces \u00edan en contra do consenso dos seus compa\u00f1eiros cr\u00edticos. Ocasionalmente, defend\u00eda filmes que eran considerados fracasos de cr\u00edtica, como \"Os guerreiros\" e \"O derradeiro tango en Par\u00eds\". Tampouco foi especialmente cruel contra alg\u00fans filmes que foron deplorados por moitos cr\u00edticos, como \"Man of La Mancha\" (1972), en que eloxiou a interpretaci\u00f3n de Sophia Loren. Tam\u00e9n criticou filmes admirados en todas as partas, como \"A soidade do corredor de fondo\", \"Lawrence de Arabia\", moitos cinema underground (que o chamou \"unha criatura de publicidade e parab\u00e9ns mutuos sobre a arte\"), moitos filmes de estudantes (\"composici\u00f3ns de novatos\"), \"Que fermoso \u00e9 vivir\", \"Shoah\" ou \"\", que definiu como un \"filme monumentalmente sen imaxinaci\u00f3n\". A orixinalidade das s\u00faas opini\u00f3ns, as\u00ed como o xeito contundente en que as expresaba, valeulle ardentes seguidores e irados cr\u00edticos e fans.\nAs s\u00faas cr\u00edticas inclu\u00edron o desprezo de \"West Side Story\" (1961), o que provocou duras respostas dos seguidores do filme, euf\u00f3ricas cr\u00edticas a \"Z\" e \"MASH\" que resultaron en enormes incrementos na popularidade deses filmes e eloxios entusiastas aos primeiros filmes de Brian De Palma. A s\u00faa cr\u00edtica de \"Nashville\" de Robert Altman (1975) publicouse varios meses antes de que o filme fose realmente completado, nun intento de evitar que o estudio remontase o filme e para catapultalo ao \u00e9xito.\nKael gustaba dos filmes de antiheroes que violaban os tab\u00fas referidos ao sexo e \u00e1 violencia; isto supostamente distanciou alg\u00fans dos seus lectores. Con todo, denostou \"Cowboy de medianoite\" (1969), filme de antiheroes categorizado X que ga\u00f1ou o \u00d3scar ao mellor filme. Tampouco lle gustaban os filmes que consideraba que eran manipuladores ou atra\u00edan de xeito superficial actitudes e sentimentos convencionais. Foi particularmente cr\u00edtica con Clint Eastwood: os artigos sobre os seus filmes e a s\u00faa interpretaci\u00f3n, eran sonoramente negativos. Ela comezou a ser co\u00f1ecida como a s\u00faa n\u00e9mese.\nCita sobre Nixon.\nEn decembro de 1972, un mes despois de que Richard Nixon foi reelixido presidente, Kael deu unha conferencia na Asociaci\u00f3n de Linguas Modernas, durante a que dixo, \"vivo nun mundo bastante especial. S\u00f3 co\u00f1ezo unha persoa que votase a Nixon. Onde est\u00e1n, non o sei. Est\u00e1n f\u00f3ra da mi\u00f1a comprensi\u00f3n. Pero \u00e1s veces cando estou nun cine podo sentilas\". Un artigo sobre a conferencia en \"The New York Times\" inclu\u00edu a cita.\nA cita axi\u00f1a converteuse nunha lenda urbana segundo a que Kael dixera algo como \"non podo crer que Nixon ga\u00f1ase. Non co\u00f1ezo ningu\u00e9n que votase por el\". Esta cita err\u00f3nea, que engad\u00eda un elemento de sorpresa, foi empregada nos corenta anos seguinte polos conservadores (como por Bernard Goldberg no seu libro de 2001 \"Bias\") como un exemplo do illamento entre a elite liberal. A frase \"non podo crer que Nixo ga\u00f1ase\" tam\u00e9n foi atribu\u00edda a outras escritoras liberais, como Katharine Graham, Susan Sontag e Joan Didion, e tam\u00e9n se dixo que se fixera en referencia \u00e1 reelecci\u00f3n de Ronald Reagan en 1984."}
{"id": "495154", "revid": "89787", "url": "https://gl.wikipedia.org/wiki?curid=495154", "title": "Infestaci\u00f3n", "text": "Denom\u00ednase infestaci\u00f3n \u00e1 invasi\u00f3n dun organismo vivo por axentes parasitos externos ou internos.\nDiferenza coa infecci\u00f3n.\nA diferenxa fundamental co termno infecci\u00f3n, \u00e9 que este \u00faltimo apl\u00edcase exclusivamente a microorganismos que te\u00f1en como obxectivo a s\u00faa reproduci\u00f3n no organismo infectado, causando en moitas ocasi\u00f3ns a morte do mesmo, mentres que o obxectivo dos parasitos \u00e9 a s\u00faa supervivencia a costa do h\u00f3spede que parasitan.\nPolo tanto, o termo infecci\u00f3n debe restrinxirse \u00e1 acci\u00f3n de bacterias, virus e outros microorganismos cuxa acci\u00f3n sexa a descrita anteriormente.\nClasificaci\u00f3n.\nAs infestaci\u00f3ns p\u00f3dense clasificar como internas ou end\u00f3xenas, ou externas ou es\u00f3xenas, segundo a situaci\u00f3n do parasito no seu h\u00f3spede. A infestaci\u00f3n externa ou a infestaci\u00f3n ectoparas\u00edtica \u00e9 unha enfermidade na que o parasito vive principalmente na superficie do corpo do seu h\u00f3spede, como exemplos, os \u00e1caros, carrachas e piollos. Unha infestaci\u00f3n interna ou infestaci\u00f3n endoparas\u00edtica \u00e9 unha afecci\u00f3n na que o parasito habita principalmente no interior do corpo do seu h\u00f3spede e incl\u00fae principalmente as infestaci\u00f3ns causadas por vermes."}
{"id": "495155", "revid": "111586", "url": "https://gl.wikipedia.org/wiki?curid=495155", "title": "M\u00e1moa do Rei (Vilaboa)", "text": "A m\u00e1moa do Rei ou Chan de Casti\u00f1eiras 1 \u00e9 un t\u00famulo megal\u00edtico de aproximadamente 26 metros de di\u00e1metro e 2 metros de altura situado no concello de Vilaboa, a car\u00f3n da lagoa de Casti\u00f1eiras. Est\u00e1 catalogado coma Ben de Interese Cultural.\nDescrici\u00f3n.\n\u00c9 unha m\u00e1moa que pertence \u00f3 conxunto de Chan de Casti\u00f1eiras, do que se co\u00f1ecen outros sete t\u00famulos e polo menos d\u00faas cistas. Esta \u00e9 a de maior tama\u00f1o do conxunto. No exterior quedan restos dun anel l\u00edtico perimetral (que delimita o t\u00famulo) e dunha coiraza no lado oriental. No seu interior ten unha c\u00e1mara megal\u00edtica poligonal cun pequeno corredor que non se diferencia en planta, no que conserva gravados e restos de policrom\u00eda.\nFoi escavado en 1975 por un equipo baixo a direcci\u00f3n de Ram\u00f3n Sobrino Lorenzo-Ruza. Entre 2001 e 2003 lev\u00e1ronse a cabo traballos para a s\u00faa posta en valor nos que se incl\u00faen: unha prospecci\u00f3n, unha escavaci\u00f3n e unha reconstruci\u00f3n integral do dolmen intratumulario.\nGravados.\nOs gravados at\u00f3panse na cara interna dun dos ort\u00f3statos de granito que da aceso \u00e1 c\u00e1mara. Tr\u00e1tase de varias filas de li\u00f1as en zigzag sobre as que aparece unha figura cruciforme rematada cun buraco ovalado. Fix\u00e9ronse mediante o picado da superficie da rocha cun instrumento puntiagudo, o que produce sucos con esquinas en \u00e1ngulo. Isto permite analizar os sucos, dos que difer\u00e9nciase dous tipos: no cruciforme os sucos te\u00f1en unhas dimensi\u00f3ns de 30mm de ancho por 5mm de profundidade, o resto das figuras te\u00f1en -en t\u00f3dolos casos- 25mm de ancho por 3mm de profundidade. A pesar desta disparidade de tama\u00f1os predomina a opini\u00f3n de que t\u00f3dolos gravados se fixeron no mesmo tempo, xa que a t\u00e9cnica \u00e9 a mesma.\n\u00c9 probable que a cara da peza onde est\u00e1n fose preparada mediante un traballo de alisado da superficie. Esta suposici\u00f3n faise a ra\u00edz dunha comparaci\u00f3n coa superficie do resto dos ort\u00f3statos, a\u00ednda que cabe a posibilidade de que se trate da cara externa da rocha da que se quitou o laxe.\nA decoraci\u00f3n das li\u00f1as de zigzag parece ligada \u00f3 megalitismo e os petr\u00f3glifos, nos que abundan os motivos xeom\u00e9tricos. Mentres que o cruciforme p\u00f3dese interpretar coma un antropomorfo, poder\u00eda ser un paralelo do do dolmen de Axeitos.\nRehabilitaci\u00f3n.\nO primeiro que se levou a cabo foi a re-escavaci\u00f3n arqueol\u00f3xica do t\u00famulo e unha prospecci\u00f3n intensiva da \u00e1rea do arredor (na que se atopou un dep\u00f3sito de cer\u00e1mica). Coa escavaci\u00f3n descubriuse a estrutura tumularia: unha coiraza de pedras, un anel l\u00edtico no per\u00edmetro e un \u201catrio de aceso\u201d no que se detectou a presenza de seis \u00eddolos l\u00edticos (un con forma antropomorfa). E as formas arquitect\u00f3nicas do seu interior: a c\u00e1mara poligonal ten 5m e diferenci\u00e1ronse polo menos tres \u00e1reas pavimentadas que se superpo\u00f1en na \u00e1rea do aceso, o que se corresponder\u00eda coas diferentes fases construtivas.\nA intervenci\u00f3n permitiu obter suficientes datos coma para facer unha proposta de rehabilitaci\u00f3n. A prioridade era manter unha boa conservaci\u00f3n do monumento trala s\u00faa escavaci\u00f3n. Dos ort\u00f3statos s\u00f3 catro dos orixinais se conservan (un \u00e9 o que ten os gravados) polo que o equipo estudou as t\u00e9cnicas construtivas dos dolmens da zona para proceder a s\u00faa reconstruci\u00f3n da forma m\u00e1is fiel posible. Unha vez rematada a estrutura intratumularia f\u00edxose unha reconstruci\u00f3n volum\u00e9trica do t\u00famulo usando a terra retirada durante a escavaci\u00f3n e sementouse unha cuberta vexetal, por \u00faltimo volveuse a colocar a coiraza de pedras.\nInventario.\nDurante a escavaci\u00f3n desta m\u00e1moa polo equipo dirixido por Sobrino Lorenzo-Ruza atop\u00e1ronse numerosos restos recollidos por Antonio de la Pe\u00f1a dos que s\u00f3 se conservan os que est\u00e1n en cursiva:"}
{"id": "495157", "revid": "72012", "url": "https://gl.wikipedia.org/wiki?curid=495157", "title": "Echostar", "text": ""}
{"id": "495158", "revid": "27155", "url": "https://gl.wikipedia.org/wiki?curid=495158", "title": "Dexeneraci\u00f3n do c\u00f3digo xen\u00e9tico", "text": ""}
{"id": "495159", "revid": "56817", "url": "https://gl.wikipedia.org/wiki?curid=495159", "title": "Substituci\u00f3n sin\u00f3nima", "text": "Unha substituci\u00f3n sin\u00f3nima (a mi\u00fado chamada substituci\u00f3n \"silenciosa\", a\u00ednda que non sempre son silenciosas) \u00e9 a substituci\u00f3n dunha base por outra nun ex\u00f3n dun xene que codifica unha prote\u00edna, de modo que a secuencia de amino\u00e1cidos non se modifica. Isto \u00e9 posible porque o c\u00f3digo xen\u00e9tico est\u00e1 \"dexenerado\", o que significa que alg\u00fans amino\u00e1cidos est\u00e1n codificados por m\u00e1is dun triplete de bases ou cod\u00f3n. Dado que alg\u00fans dos cod\u00f3ns para un determinado amino\u00e1cido difiren s\u00f3 nun nucle\u00f3tido dos outros que codifican o mesmo amino\u00e1cido, unha mutaci\u00f3n que substit\u00fae a base \"normal\" por unha das alternativas causar\u00e1 a incorporaci\u00f3n do mesmo amino\u00e1cido na cadea polipept\u00eddica en crecemento durante a traduci\u00f3n da secuencia dun xene. As substituci\u00f3ns sin\u00f3nimas e as mutaci\u00f3ns que afectan o ADN non codificante adoitan considerarse mutaci\u00f3ns silenciosas; por\u00e9n, non sempre unha mutaci\u00f3n sin\u00f3nima \u00e9 silenciosa.\nUnha mutaci\u00f3n sin\u00f3nima pode afectar a transcrici\u00f3n, empalme, transporte do ARNm e a traduci\u00f3n, e calquera destes procesos poder\u00eda alterar o fenotipo resultante, facendo que a mutaci\u00f3n sin\u00f3nima non sexa silenciosa. A especificidade de substrato do ARNt respecto do cod\u00f3n pode afectar ao ritmo da traduci\u00f3n, e \u00e1 s\u00faa vez ao pregamento da prote\u00edna cotraducional. Isto refl\u00edctrese no nesgo no uso dos cod\u00f3ns que se observa en moitas especies. Unha substituci\u00f3n non sin\u00f3nima ten como resultado un cambio no amino\u00e1cido que pode ser clasificado arbitrariamente como conservador (un cambio a un amino\u00e1cido con similares propiedades fisicoqu\u00edmicas), semiconservador (por exemplo dun amino\u00e1cido cargado negativamente a outro cargado positivamente), ou radical (a un amino\u00e1cido moi diferente).\nDexeneraci\u00f3n do c\u00f3digo xen\u00e9tico.\nA traduci\u00f3n de prote\u00ednas implica un conxunto de vinte amino\u00e1cidos. Cada un deles est\u00e1 codificado por unha secuencia de tres nucle\u00f3tidos do ADN chamada cod\u00f3n. Como hai 64 cod\u00f3ns posibles, pero s\u00f3 20-22 amino\u00e1cidos codificados (na natureza) e un sinal de parada (\u00e9 dicir, hai tres cod\u00f3ns que non codifican ning\u00fan amino\u00e1cido e co\u00f1\u00e9cense como cod\u00f3ns de parada ou \"stop\", que indican que a traduci\u00f3n debe parar ao chegar a eles), alg\u00fans amino\u00e1cidos est\u00e1n codificados por 2, 3, 4 ou 6 cod\u00f3ns distintos. Por exemplo, os cod\u00f3ns TTT e TTC codifican ambos o amini\u00e1cido fenilalanina. Isto ref\u00edrese a mi\u00fado como \"redundancia\" do c\u00f3digo xen\u00e9tico. Hai dous mecanismos para a redundancia: varios ARNt distintos poden entregar o mesmo amino\u00e1cido no ribosoma, ou un ARNt pode ter unha base cambaleante non est\u00e1ndar na terceira posici\u00f3n do anticod\u00f3n, que reco\u00f1ece m\u00e1is dunha base no cod\u00f3n.\nNo exemplo anterior da fenilalanina, se supo\u00f1emos que a base na posici\u00f3n 3 do cod\u00f3n TTT \u00e9 substitu\u00edda por C, converte o cod\u00f3n en TTC. O amino\u00e1cido nesa posici\u00f3n na prote\u00edna seguir\u00e1 sendo fenilalanina. Por tanto, a substituci\u00f3n \u00e9 sin\u00f3nima.\nEvoluci\u00f3n.\nCando ocorre unha mutaci\u00f3n silenciosa ou sin\u00f3nima, o cambio adoita considerarse neutro, o que significa que non afecta a fitness do individuo que porta o novo xene para sobrevivir e reproducirse.\nOs cambios sin\u00f3nimos poden non ser neutros porque certos cod\u00f3ns son traducidos m\u00e1is eficazmente (m\u00e1is r\u00e1pido ou con maior precisi\u00f3n) que outros. Por exemplo, cando se introduce un conxunto de cambios sin\u00f3nimos no xene da alcohol deshidroxenase da mosca do vinagre, cambiando varios cod\u00f3ns aos sin\u00f3nimos sub\u00f3ptimos, a produci\u00f3n do encima codificado vese reducida e as moscas adultas mostan menor tolerancia ao etanol.\nMoitos organismos, desde bacterias a animais, mostran un uso nesgado de certos cod\u00f3ns sin\u00f3nimos. Ese nesgo no uso dos cod\u00f3ns pode orixinarse por diferentes raz\u00f3ns, algunhas selectivas e outras neutras. En \"Saccharomyces cerevisiae\" o uso de cod\u00f3ns sin\u00f3nimos s\u00e1bese que infl\u00fae na estabilidade do pregamento dos ARNm, e a estrutura secundaria do ARNm que codifica diferentes prote\u00ednas prefire distintos cod\u00f3ns.\nOutra raz\u00f3n pola que os cambios sin\u00f3nimos non son sempre neutros \u00e9 que as secuencias de ex\u00f3ns que est\u00e1n preto dos l\u00edmites entre ex\u00f3n e intr\u00f3n funcionan como sinais para o empalme de ARN. Cando se destr\u00fae o sinal de empalme por unha mutaci\u00f3n sin\u00f3nima, o ex\u00f3n non aparece na prote\u00edna final. Isto ten como resultado unha prote\u00edna truncada. Un estudo atopou que aproximadamente unha cuarta parte das variaci\u00f3ns sin\u00f3nimas que afectaban o ex\u00f3n 12 do xene do regulador da condutancia transmembrans da fibrose qu\u00edstica ti\u00f1an como resultado que se salte ese ex\u00f3n no empalme."}
{"id": "495160", "revid": "27155", "url": "https://gl.wikipedia.org/wiki?curid=495160", "title": "Substituci\u00f3n silenciosa", "text": ""}
{"id": "495161", "revid": "27155", "url": "https://gl.wikipedia.org/wiki?curid=495161", "title": "Mutaci\u00f3n sin\u00f3nima", "text": ""}
{"id": "495162", "revid": "89787", "url": "https://gl.wikipedia.org/wiki?curid=495162", "title": "Pinna nobilis", "text": "A Pinna nobilis \u00e9 unha especie de molusco bivalvo da familia Pinnidae end\u00e9mica do mar Mediterr\u00e1neo. Pode alcanzar 120\u00a0cm de lonxitude e vivir m\u00e1is de 20 anos. A s\u00faa inserci\u00f3n no leito mari\u00f1o \u00e9 vertical, adoita habitar nos prados de posidonia e adoita ter unha cor escura.\nPos\u00fae un penacho piloso denominado biso co cal se poden confeccionar tecidos similares \u00e1 seda (\"seda de mar\").\nEspecie en perigo cr\u00edtico de extinci\u00f3n. Anteriormente exist\u00eda unha gran cantidade destes individuos, pero a s\u00faa poboaci\u00f3n viuse reducida at\u00e9 un 98% en certas zonas. Estes moluscos est\u00e1n ameazados pola pesca, a contaminaci\u00f3n, a desaparici\u00f3n das pradar\u00edas de posidonia, os danos producidos polo arrastre de \u00e1ncoras e a presenza dunha nova especie de protozoo esporulado, o \"Haplosporidium pinnae\"."}
{"id": "495163", "revid": "1131", "url": "https://gl.wikipedia.org/wiki?curid=495163", "title": "Henrique VI", "text": "O nome Henrique VI pode referirse a:"}
{"id": "495166", "revid": "98629", "url": "https://gl.wikipedia.org/wiki?curid=495166", "title": "David Regueiro", "text": "David Regueiro, nado en Ourense en 1980, \u00e9 un guitarrista e compositor galego de \"gypsy jazz\".\nTraxectoria.\nGravou m\u00e1is de 10 discos ten tocado en Espa\u00f1a, Portugal, Alema\u00f1a, Reino Unido, Francia e os Pa\u00edses Baixos. Como compositor destaca o seu \u00faltimo traballo con \u201cDavid Regueiro Trio\u201d de nome \u201cAreal\u201d, composto por 9 composici\u00f3ns orixinais, e a banda sonora do filme \u201cContrafaces\u201d."}
{"id": "495167", "revid": "15490", "url": "https://gl.wikipedia.org/wiki?curid=495167", "title": "La Democracia (Madrid)", "text": "La Democracia foi un xornal fundado por Emilio Castelar e editado en Madrid entre 1864 e 1866, durante o reinado de Isabel II.\nTraxectoria.\nFundado en 1863, o primeiro n\u00famero apareceu o 1 de xaneiro de 1864, edit\u00e1base en Madrid, primeiramente na imprenta de Minuesa, e despois cambiou \u00e1 Imprenta Universal. Estaba dirixido por Emilio Castelar, e mantivo fortes pol\u00e9micas co xornal \"La Discusi\u00f3n\"; tam\u00e9n criticou arreo a ra\u00ed\u00f1a Isabel II como no artigo de 1865 que provocou a s\u00faa expulsi\u00f3n da Universidade e que motivou as protestas estudiant\u00eds que ocasionaron a denominada Noite de san Daniel. Segundo Joseph A. Brandt, op\u00fa\u00f1ase tanto \u00e1 monarqu\u00eda como ao socialismo.\nA s\u00faa publicaci\u00f3n estivo suspendida por causas pol\u00edticas desde o 13 de xaneiro at\u00e9 o 18 de marzo de 1866, e cesou definitivamente o 21 de xu\u00f1o de 1866.\nEntre os seus redactores atop\u00e1ronse persoas como Eusebio Blasco, Roque Barcia Mart\u00ed, Jos\u00e9 Mar\u00eda Carrasc\u00f3n, Rafael Coronel e Ortiz, Jos\u00e9 Fernando Gonz\u00e1lez, Manuel Grajales, Jos\u00e9 G\u00fcell i Mercader, Jos\u00e9 Mart\u00ednez Soler, Jos\u00e9 Mar\u00eda Ourense, Pedro Pruneda, Javier de Ram\u00edrez, Antonio Ramos Calder\u00f3n, Francisco Rodr\u00edguez Garc\u00eda, Juli\u00e1n S\u00e1nchez Ruano, Juan U\u00f1a, Antonio del Val i Ripoll, e, posiblemente, Francisco Salmer\u00f3n e Alonso e Salvador Saulate."}
{"id": "495168", "revid": "1131", "url": "https://gl.wikipedia.org/wiki?curid=495168", "title": "Castelo do Castrodouro", "text": ""}
{"id": "495172", "revid": "89787", "url": "https://gl.wikipedia.org/wiki?curid=495172", "title": "Dama de Warka", "text": "A Dama de Warka (chamada as\u00ed pola moderna vila de Warka situada preto da antiga cidade de Uruk), tam\u00e9n co\u00f1ecida como a Dama de Uruk, que data do 3100 a.C., \u00e9 unha das primeiras representaci\u00f3ns do rostro humano. A facina de m\u00e1rmore tallada \u00e9 probablemente unha representaci\u00f3n de Inanna. Ten aproximadamente 20\u00a0cm de alto e probablemente se incorporou nunha madeira m\u00e1is grande imaxe de culto, a\u00ednda que \u00e9 s\u00f3 unha presunci\u00f3n que represente a unha deidade. Non teen paralelismos no per\u00edodo. At\u00f3pase no Museo Nacional de Iraq, foi recuperada de xeito indemne tras ser saqueada cando a invasi\u00f3n de Iraq de 2003 polos Estados Unidos.\nPod\u00eda representar a unha deusa do templo. Pode que as cunchas serviran como o branco dos ollos, e o lapisl\u00e1zuli, unha fermosa gema semi preciosa, pode ter formado as pupilas.\nDescrici\u00f3n.\nA Dama de Warka \u00e9 \u00fanica xa que \u00e9 a primeira representaci\u00f3n precisa do rostro humano. Os intentos previos, como a Cabeza de Tell Brak, non eran anat\u00f3micamente precisos e presentaban narices e orellas esaxeradas. Con 21,2\u00a0cm. de alto, a m\u00e1scara formaba probablemente orixinalmente parte dunha estatua de tama\u00f1o natural, probablemente feita de madeira, coas zonas expostas de \"pel\" (brazos, mans, p\u00e9s e moi obviamente a cabeza) as \u00fanicas feitas do moito m\u00e1is raro m\u00e1rmore branco. A parte de atr\u00e1s da cabeza estar\u00eda cuberta con betume e logo de metal coloreado, moi probablemente pan de ouro ou cobre. Esta combinaci\u00f3n estender\u00edase sobre a fronte en ondas. Esta peza estar\u00eda unida \u00e1 m\u00e1scara con cravos met\u00e1licos, que posiblemente poder\u00edan estar gravados. Os ollos e as cellas escondidos te\u00f1en rastros de antigas incrustaci\u00f3ns, quizais cunchas e lapisl\u00e1zuli. As perforaci\u00f3ns nas orellas indican que a imaxe levaba xoias. Tam\u00e9n se salientaron partes das cellas e do pelo con incrustaciones de cores.\nA parte traseira da cabeza \u00e9 plana, con orificios de perforaci\u00f3n para enganchala.\nDescubrimento.\nA m\u00e1scara de Warka descubr\u00eduse o 22 de febreiro de 1939 pola expedici\u00f3n do Instituto Arqueol\u00f3xico Alem\u00e1n, dirixida polo Dr A. N\u00f6ldeke, na cidade de Uruk ao sur da moderna Bagdad. A m\u00e1scara atopouse no distrito de Eanna (ou Ianna) da cidade - as\u00ed foi nomeado para a deusa Inanna a quen est\u00e1n dedicados os templos.\nRoubo e recuperaci\u00f3n.\nCando os Estados Unidos invadiron Iraq en 2003, o Museo Nacional de Iraq (onde estaba gardada a Dama de Warka) foi saqueado. Crese que a Dma roubouse entre o 10 e o 12 de abril dese ano, xunto con outras corenta pezas, inclu\u00eddo o Vaso de Warka e a Estatua de Bassetki.\nO esforzo para recuperar estes artefactos foi encabezado polo coronel da Reserva da Armada, Matthew Bogdanos, que iniciou unha investigaci\u00f3n co seu equipo o 21 de abril. Non obstante, foi a 812\u00aa Compa\u00f1\u00eda da Policia Militar (Soporte de combate) USAR, f\u00f3ra de Orangeburg, Nova York, quen recuperou a Dama pouco antes de outubro. Segundo Bogdanos, \"Un informante, un individuo iraqu\u00ed, entrou no museo con informaci\u00f3n de que sab\u00eda onde se \u00edan ou ocultaban as antig\u00fcidades, sen identificar a Dama. Actuando sobre esa informaci\u00f3n, membros da investigaci\u00f3n que estaban en Bagdad foron a ese lugar, realizaron un reco\u00f1ecemento e, a continuaci\u00f3n, realizou unha incursi\u00f3n. Os resultados da incursi\u00f3n foron bos, pero Bogdanos explica que as esperanzas non eran inicialmente altas. \"Nun principio non atoparon a Dama, pero atoparon ao propietario dunhaa granxa, unha granxa ao norte de Bagdad, e despois de interrogar ao agricultor, admitiu que ti\u00f1a unha antig\u00fcidade, neste caso a Dama, enterrada na parte traseira da s\u00faa granxa. Os investigadores foron detr\u00e1s da explotaci\u00f3n e descubriron a Dma exactamente onde a enterrara, intacta e sen danos.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Obras escult\u00f3ricas]]"}
{"id": "495173", "revid": "98629", "url": "https://gl.wikipedia.org/wiki?curid=495173", "title": "Billetes da coroa h\u00fangara", "text": "Os billetes da coroa h\u00fangara son o papel moeda emitido polo Reino de Hungr\u00eda con posterioridade \u00e1 I Guerra Mundial, no sistema monetario da coroa h\u00fangara, ata a introduci\u00f3n do peng\u0151 como nova moeda nacional en 1927. A variedade de billetes e de notas do Tesouro, as\u00ed como a das autoridades emisoras, reflicte a ca\u00f3tica situaci\u00f3n do pa\u00eds na posguerra.\nO primeiro papel moeda do Reino de Hungr\u00eda era unha serie de 1, 2, 25 e 200 coroas, similares aos emitidos en Viena desde a fin da guerra. Inicialmente, limit\u00e1base a validez deste di\u00f1eiro a Austria e a Hungr\u00eda, a\u00ednda que Austria considerou que os billetes h\u00fangaros eran demasiado doados de falsificar. M\u00e1is tarde, como en Hungr\u00eda non hab\u00eda un banco nacional, o \"Magyar Postatakar\u00e9kp\u00e9nzt\u00e1r\" (\"Banco Postal de Aforro de Hungr\u00eda\") recibiu o permiso para emitir billetes de 5, 10 e 20 coroas. Pola s\u00faa banda, a sobreestampaxe de billetes do anterior Banco Austroh\u00fangaro non comezou ata 1920, o que o converteu no derradeiro dos pa\u00edses xurdidos do Imperio en botar man desta pr\u00e1ctica. E finalmente, institu\u00eduse o Banco Real do Estado H\u00fangaro, que recibiu o dereito de emitir billetes do Tesouro.\nBilletes do Banco Austroh\u00fangaro (1919).\nO \"Oesterreichisch-ungarische Bank / Osztr\u00e1k-magyar Bank\" (\"Banco Austroh\u00fangaro\") era a instituci\u00f3n da que a monarqu\u00eda do Imperio Austroh\u00fangaro se valera para imprimir en exclusiva os billetes imperiais. Os billetes imprim\u00edanse en Viena, e desde al\u00ed subministr\u00e1banselle a Hungr\u00eda. Mais durante a guerra, o secretario xeral da instituci\u00f3n en Viena suspendeu deliberadamente a subministraci\u00f3n de papel moeda a Hungr\u00eda.\nFinalizada a I Guerra Mundial, o Goberno de Hungr\u00eda dirixido por K\u00e1rolyi solicitoulle ao banco conxunto que lle entregase a Hungr\u00eda as pranchas de impresi\u00f3n e o papel especial para billetes, xa que ser\u00eda demasiado perigoso o traslado dos billetes xa fabricados, por mor da incerteza pol\u00edtica. Os billetes producidos en Budapest con estas pranchas, con valores de 1, 2, 25 e 200 coroas, primeiro baixo o goberno de K\u00e1rolyi e logo na Rep\u00fablica Sovi\u00e9tica, son id\u00e9nticos aos emitidos polo Imperio e aos que continuaba a imprimir Austria, a\u00ednda que se reco\u00f1ecen por teren uns n\u00fameros de serie caracter\u00edsticos (1 e 2 coroas: superior a 7.000; 25 coroas: superior a 3.000; e 200 coroas: superior a 2.000). Logo da ca\u00edda da Rep\u00fablica Sovi\u00e9tica, Viena pasou a considerar estes billetes como falsos..\nBilletes do Banco Postal de Aforro (1919).\nMeses m\u00e1is tarde, no mesmo 1919, emit\u00edronse os billetes do Banco Postal de Aforro (\"Postatakar\u00e9kp\u00e9nzt\u00e1ri jegy\") conforme un decreto do Consello de Goberno Revolucionario da Rep\u00fablica Sovi\u00e9tica, que naquel momento funcionaba como banco autorizado en exclusiva polo Estado para a emisi\u00f3n de papel moeda. Os billetes dos valores superiores que foran emitidos con anterioridade polo Banco Austroh\u00fangaro foron depositados \u00e1 par para evitar a inflaci\u00f3n.\nBilletes sobreestampados do Banco Austroh\u00fangaro (1920).\nHungr\u00eda foi o derradeiro dos novos estados en sobreestampar os anteriores billetes do Imperio Austroh\u00fangaro, para os dotar validez no seu territorio. O goberno de K\u00e1rolyi planeara comezar a reestampaxe o 21 de marzo de 1919, mais o establecemento da Rep\u00fablica Sovi\u00e9tica modificou o calendario previsto e pospuxo os plans. Finalmente, os billetes (con valores faciais desde as 10 \u00e1s 10.000 coroas) comezaron a reestamparse o 18 de marzo de 1920. O motivo co que Hungr\u00eda reestampou estes billetes consistiu nun selo redondo de cor vermella.\nBilletes estatais (1921-1924).\nE finalmente, en 1921 comezaron a emitirse novos billetes estatais. O seu dese\u00f1ador foi Ferenc Helbing e comezaron a imprimirse en Su\u00edza, na compa\u00f1\u00eda \"Orell F\u00fcssli\", de Z\u00fcrich (excepto os de baixo valor facial, que requir\u00edan menor calidade por non correr tanto risco de falsificaci\u00f3n) e m\u00e1is tarde pasaron a ser producidos na propia Hungr\u00eda por unha compa\u00f1\u00eda fundada para o efecto, a \"Magyar P\u00e9nzjegynyomda Rt.\" (\"Compa\u00f1\u00eda de Impresi\u00f3n de Billetes\"), en Budapest. O tama\u00f1o dos billetes aumentaba conforme os seus valores nominais \u00edan ascendendo, o que motivou que as prensas tivesen que ser modificadas, para asumiren os novos tama\u00f1os. A partir de 1923 comezaron a emitirse billetes de menor tama\u00f1o e cos mesmos dese\u00f1os ou, nalg\u00fans casos, con lixeiras modificaci\u00f3ns. Os billetes estatais emit\u00edronse con valores de 1, 2, 10, 20, 50, 100, 500. 1.000, 5.000, 10.000, 25.000, 50.000, 100.000, 500.000 e 1.000.000 coroas h\u00fangaras, entre maio de 1921 e xu\u00f1o de 1924.\nDespois do 25 de agosto de 1926, os billetes de 1.000 coroas e superiores foron reselados para amosaren o valor en peng\u0151s, a nova moeda."}
{"id": "495174", "revid": "5863", "url": "https://gl.wikipedia.org/wiki?curid=495174", "title": "Xu\u00edzo final", "text": ""}
{"id": "495175", "revid": "5863", "url": "https://gl.wikipedia.org/wiki?curid=495175", "title": "D\u00eda do Xu\u00edzo Final", "text": ""}
{"id": "495176", "revid": "5863", "url": "https://gl.wikipedia.org/wiki?curid=495176", "title": "D\u00eda do xu\u00edzo final", "text": ""}
{"id": "495177", "revid": "5863", "url": "https://gl.wikipedia.org/wiki?curid=495177", "title": "D\u00eda do xu\u00edzo", "text": ""}
{"id": "495178", "revid": "5863", "url": "https://gl.wikipedia.org/wiki?curid=495178", "title": "D\u00eda do Xu\u00edzo", "text": ""}
{"id": "495179", "revid": "1410", "url": "https://gl.wikipedia.org/wiki?curid=495179", "title": "Coroa h\u00fangara", "text": "A coroa h\u00fangara (en h\u00fangaro: \"magyar korona\") foi a unidade monetaria establecida no Reino de Hungr\u00eda en substituci\u00f3n da coroa austroh\u00fangara, logo do colapso do Imperio Austroh\u00fangaro en 1918, como consecuencia da I Guerra Mundial. Tras un per\u00edodo de forte inflaci\u00f3n foi substitu\u00edda polo peng\u0151, dividido en 100 fill\u00e9r, o 1 de xaneiro de 1927.\nIntroduci\u00f3n da moeda.\nConsonte o Tratado de Trianon e outros acordos que regularon o status dos estados que se conformaron como resultado da desintegraci\u00f3n do Imperio Austroh\u00fangaro, os antigos billetes tiveron que ser reestampados polos novos pa\u00edses antes de seren substitu\u00eddos, logo dun per\u00edodo de transici\u00f3n, polas s\u00faas novas moedas nacionais.\nNo caso de Hungr\u00eda, esta nova moeda foi a coroa h\u00fangara, que substitu\u00edu a coroa austroh\u00fangara co mesmo valor que esta ti\u00f1a. Hungr\u00eda foi o derradeiro pa\u00eds en cumprir a obriga de substituci\u00f3n dos billetes, e a s\u00faa sobreimpresi\u00f3n durante o per\u00edodo de transici\u00f3n foi moi doada de copiar, polo que unha gran cantidade dos billetes austroh\u00fangaros foron postos en circulaci\u00f3n no seu territorio, e este factor trouxo consigo un per\u00edodo de grave inflaci\u00f3n. Finalmente, en 1927, a coroa foi substitu\u00edda polo peng\u0151, cunha taxa de cambio de 12.500 coroas = 1 peng\u0151.\nMoedas.\nO Tratado de Trianon outorgoulle a Checoslovaquia a cidade de K\u00f6rm\u00f6cb\u00e1nya (actual Kremnica, Eslovaquia), onde se asentaba a Casa da Moeda de Kremnica, a \u00fanica ceca de Hungr\u00eda (desde que pechara en 1871 a ceca de Gyulafeh\u00e9rv\u00e1r, en Transilvania -actual Alba Iulia, Roman\u00eda). En consecuencia, a maquinaria e os equipamentos da casa de moeda traslad\u00e1ronse a Budapest e instal\u00e1ronse provisionalmente en diversos locais ata que se creou a casa de moeda estatal de Hungr\u00eda.\nCon esa maquinaria cu\u00f1\u00e1ronse unicamente moedas divisionarias de 10 e 20 fill\u00e9r, primeiro en 1919, baixo a Rep\u00fablica Sovi\u00e9tica de Hungr\u00eda, cos cu\u00f1os orixinais utilizados en K\u00f6rm\u00f6cb\u00e1nya, coas datas de 1916 e 1918, e posteriormente en 1920 e 1921, xa coas datas correctas de cu\u00f1axe, a\u00ednda que conservando exactamente o antigo dese\u00f1o do per\u00edodo austroh\u00fangaro e, mesmo, a marca de ceca de K\u00f6rm\u00f6cb\u00e1nya: K.B.\nE\u043b 1920 fix\u00e9ronse unhas probas de moedas de cart\u00f3n (ou billetes monetiformes) con valores de 50 fill\u00e9r e de 1, 2 e 5 coroas, en cuxos anversos se amosa a imaxe do escudo de armas de Hungr\u00eda e nos reversos o seu valor nominal. Estas pezas non chagaron a entrar en circulaci\u00f3n.\nEn 1922 cu\u00f1\u00e1ronse probas de moedas de 5 coroas en diversos metais e aliaxes (n\u00edquel, cupron\u00edquel, bronce, bronce e aluminio, cobre, lat\u00f3n, etc.) na ceca privada \"Huguenin Fr\u00e8res\", en Le Locle, Su\u00edza.\nBilletes.\nO primeiro papel moeda do Reino de Hungr\u00eda era unha serie de 1, 2, 25 e 200 coroas, similares aos emitidos en Viena desde a fin da guerra. Inicialmente, limit\u00e1base a validez deste di\u00f1eiro a Austria e a Hungr\u00eda, a\u00ednda que Austria considerou que os billetes h\u00fangaros eran demasiado doados de falsificar. M\u00e1is tarde, como en Hungr\u00eda non hab\u00eda un banco nacional, o \"Magyar Postatakar\u00e9kp\u00e9nzt\u00e1r\" (\"Banco Postal de Aforro de Hungr\u00eda\") recibiu o permiso para emitir billetes de 5, 10 e 20 coroas. Pola s\u00faa banda, a sobreestampaxe de billetes do anterior Banco Austroh\u00fangaro non comezou ata 1920, o que o converteu no derradeiro dos pa\u00edses xurdidos do Imperio en botar man desta pr\u00e1ctica. E finalmente, institu\u00eduse o Banco Real do Estado H\u00fangaro, que recibiu o dereito de emitir billetes do Tesouro.\nBilletes do Banco Austroh\u00fangaro (1919).\nO \"Oesterreichisch-ungarische Bank / Osztr\u00e1k-magyar Bank\" (\"Banco Austroh\u00fangaro\") era a instituci\u00f3n da que a monarqu\u00eda do Imperio Austroh\u00fangaro se valera para imprimir en exclusiva os billetes imperiais. Os billetes imprim\u00edanse en Viena, e desde al\u00ed subministr\u00e1banselle a Hungr\u00eda. Mais durante a guerra, o secretario xeral da instituci\u00f3n en Viena suspendeu deliberadamente a subministraci\u00f3n de papel moeda a Hungr\u00eda.\nFinalizada a I Guerra Mundial, o Goberno de Hungr\u00eda dirixido por K\u00e1rolyi sulicitoulle ao banco conxunto que lle entregase a Hungr\u00eda as pranchas de impresi\u00f3n e o papel especial para billetes, xa que ser\u00eda demasiado perigoso o traslado dos billetes xa fabricados, por mor da incerteza pol\u00edtica. Os billetes producidos en Budapest con estas pranchas, con valores de 1, 2, 25 e 200 coroas, primeiro baixo o goberno de K\u00e1rolyi e logo na Rep\u00fablica Sovi\u00e9tica, son id\u00e9nticos aos emitidos polo Imperio e aos que continuaba a imprimir Austria, a\u00ednda que se reco\u00f1ecen por teren uns n\u00fameros de serie caracter\u00edsticos (1 e 2 coroas: superior a 7.000; 25 coroas: superior a 3.000; e 200 coroas: superior a 2.000). Logo da ca\u00edda da Rep\u00fablica Sovi\u00e9tica, Viena pasou a considerar estes billetes como falsos.\nBilletes do Banco Postal de Aforro (1919).\nMeses m\u00e1is tarde, no mesmo 1919, emit\u00edronse os billetes do Banco Postal de Aforro (\"Postatakar\u00e9kp\u00e9nzt\u00e1ri jegy\") conforme un decreto do Consello de Goberno Revolucionario da Rep\u00fablica Sovi\u00e9tica, que naquel momento funcionaba como banco autorizado en exclusiva polo Estado para a emisi\u00f3n de papel moeda. Os billetes dos valores superiores que foran emitidos con anterioridade polo Banco Austroh\u00fangaro foron depositados \u00e1 par para evitar a inflaci\u00f3n.\nBilletes sobreestampados do Banco Austroh\u00fangaro (1920).\nHungr\u00eda foi o derradeiro dos novos estados en sobreestampar os anteriores billetes do Imperio Austroh\u00fangaro, para os dotar validez no seu territorio. O goberno de K\u00e1rolyi planeara comezar a reestampaxe o 21 de marzo de 1919, mais o establecemento da Rep\u00fablica Sovi\u00e9tica modificou o calendario previsto e pospuxo os plans. Finalmente, os billetes (con valores faciais desde as 10 \u00e1s 10.000 coroas) comezaron a reestamparse o 18 de marzo de 1920. O motivo co que Hungr\u00eda reestampou estes billetes consistiu nun selo redondo de cor vermella.\nBilletes estatais (1921-1924).\nE finalmente, en 1921 comezaron a emitirse novos billetes estatais. O seu dese\u00f1ador foi Ferenc Helbing e comezaron a imprimirse en Su\u00edza, na compa\u00f1\u00eda \"Orell F\u00fcssli\", de Z\u00fcrich (excepto os de baixo valor facial, que requir\u00edan menor calidade por non correr tanto risco de falsificaci\u00f3n) e m\u00e1is tarde pasaron a ser producidos na propia Hungr\u00eda por unha compa\u00f1\u00eda fundada para o efecto, a \"Magyar P\u00e9nzjegynyomda Rt.\" (\"Compa\u00f1\u00eda de Impresi\u00f3n de Billetes\"), en Budapest. O tama\u00f1o dos billetes aumentaba conforme os seus valores nominais \u00edan ascendendo, o que motivou que as prensas tivesen que ser modificadas, para asumiren os novos tama\u00f1os. A partir de 1923 comezaron a emitirse billetes de menor tama\u00f1o e cos mesmos dese\u00f1os ou, nalg\u00fans casos, con lixeiras modificaci\u00f3ns. Os billetes estatais emit\u00edronse con valores de 1, 2, 10, 20, 50, 100, 500. 1.000, 5.000, 10.000, 25.000, 50.000, 100.000, 500.000 e 1.000.000 coroas h\u00fangaras, entre maio de 1921 e xu\u00f1o de 1924."}
{"id": "495180", "revid": "65337", "url": "https://gl.wikipedia.org/wiki?curid=495180", "title": "Krorona h\u00fangara", "text": ""}
{"id": "495181", "revid": "1093", "url": "https://gl.wikipedia.org/wiki?curid=495181", "title": "Carlos Arias Iglesias", "text": ""}
{"id": "495183", "revid": "1093", "url": "https://gl.wikipedia.org/wiki?curid=495183", "title": "Antonio Cami\u00f1a Bastos", "text": ""}
{"id": "495191", "revid": "89787", "url": "https://gl.wikipedia.org/wiki?curid=495191", "title": "Mutaci\u00f3n sen sentido", "text": "En xen\u00e9tica, unha mutaci\u00f3n sen sentido puntual \u00e9 unha mutaci\u00f3n puntual (que afecta a un s\u00f3 nucle\u00f3tido) que orixina que na secuencia do ADN apareza un cod\u00f3n de finalizaci\u00f3n ou \"stop\" prematuro, chamado \"cod\u00f3n sen sentido puntual\", que pasa ao ARNm durante a transcrici\u00f3n, e orixina cando este se traduce unha prote\u00edna incompleta, truncada, m\u00e1is curta do normal e case sempre non funcional. Os cod\u00f3ns de finalizaci\u00f3n son os que indican ao ribosoma que a s\u00edntese dunha prote\u00edna finalizou e est\u00e1n situados ao final da secuencia codificante desa prote\u00edna. O efecto funcional dunha mutaci\u00f3n sen sentido puntual depende da localizaci\u00f3n do novo cod\u00f3n de finalizaci\u00f3n dentro da secuencia codificante do xene. Por exemplo, o efecto dunha mutaci\u00f3n sen sentido puntual depende da proximidade desta ao cod\u00f3n de finalizaci\u00f3n orixinal e o grao no cal queden afectados os subdominios da prote\u00edna.\nUnha mutacion sen sentido puntual difire dunha mutaci\u00f3n con cambio de sentido, que \u00e9 unha mutaci\u00f3n puntual na que cambia un s\u00f3 nucle\u00f3tido para causar a substituci\u00f3n dun amino\u00e1cido por outro diferente. Unha mutaci\u00f3n sen sentido puntual tam\u00e9n se diferencia dunha mutaci\u00f3n de non finalizaci\u00f3n, xa que esta \u00faltima elimina o cod\u00f3n de finalizaci\u00f3n que indicaba o final da s\u00edntese proteica, mentres que a sen sentido crea un cod\u00f3n de finalizaci\u00f3n novo.\nAlg\u00fans trastornos xen\u00e9ticos, como a talasemia e a fibrose qu\u00edstica son o resultado de mutaci\u00f3ns sen sentido puntuais.\nExemplo simple.\n ADN: 5' - ATG ACT CAC CGA GCG CGA AGC TGA - 3'\n 3' - TAC TGA GTG GCT CGC GCT TCG ACT - 5'\n ARNm: 5' - AUG ACU CAC CGA GCG CGA AGC UGA - 3'\n Prote\u00edna: Met Thr His Arg Ala Arg Ser Stop\nSupo\u00f1amos que a mutaci\u00f3n sen sentido puntual foi introducida no cuarto triplete da secuencia de ADN (CGA) causando que a citosina sexa substitu\u00edda por timina, ao pasar o triplete a ser TGA na secuencia de ADN e ACT na cadea complementaria. Como neste caso se transcribe a cadea complementaria, ACT \u00e9 transcrito no ARNm a UGA (cod\u00f3n sen sentido de finalizaci\u00f3n), e o transcrito resultante e o produto proteico traducido ser\u00edan:\n ADN: 5' - ATG ACT CAC TGA GCG CGA AGC TGA - 3'\n 3' - TAC TGA GTG ACT CGC GCT TCG ACT - 5'\n ARNm: 5' - AUG ACU CAC UGA GCG CGU AGC UGA - 3'\n Prote\u00edna: Met Thr His Stop\nOs restantes cod\u00f3ns da parte final do ARNm non son traducidos porque o cod\u00f3n de finalizaci\u00f3n est\u00e1 situado antes na secuencia. Isto pode render un produto proteico truncado m\u00e1is curto, que normalmente carecer\u00e1 da funcionalidade que ti\u00f1a a prote\u00edna normal completa.\nDegradaci\u00f3n do ARNm con mutaci\u00f3ns sen sentido.\nMalia que os cod\u00f3ns de terminaci\u00f3n prematuros se espera que orixinen produtos proteicos curtos, a realidade \u00e9 que a produci\u00f3n de prote\u00ednas truncadas non \u00e9 moi frecuente in vivo. Moitos organismos, inclu\u00eddos os humanos e especies eucariotas inferiores como os l\u00e9vedos) pos\u00faen unha v\u00eda de degradaci\u00f3n do ARNm con mutaci\u00f3ns sen sentido, que degrada aqueles ARNm que conte\u00f1an mutaci\u00f3ns sen sentido antes de que sexan traducidos a prote\u00ednas non funcionais.\nPatolox\u00eda asociada.\nAs mutaci\u00f3ns sen sentido puntuais poden causar unha doenza xen\u00e9tica ao impediren a traduci\u00f3n completa dunha prote\u00edna espec\u00edfica. Por\u00e9n, a mesma enfermidade pode ser causada por outro tipo de danos no mesmo xene. Exemplos de doenzas nas que se co\u00f1ecen que as mutaci\u00f3ns sen sentido puntuais est\u00e1n estre as s\u00faas causas son, entre outras, as seguintes:\nO f\u00e1rmaco Ataluren (antes chamado PTC124) foi utilizado para tratar doenzas xen\u00e9ticas causadas por algunhas mutaci\u00f3ns sen sentido puntuais. Actualmente est\u00e1 utiliz\u00e1ndose para tratar a distrofia muscular de Duchenne. Clinical trials for the treatment of cystic fibrosis are ongoing."}
{"id": "495197", "revid": "27155", "url": "https://gl.wikipedia.org/wiki?curid=495197", "title": "Mutaci\u00f3n sen sentido puntual", "text": ""}
{"id": "495210", "revid": "98629", "url": "https://gl.wikipedia.org/wiki?curid=495210", "title": "Legado en los huesos (filme)", "text": "Legado en los huesos \u00e9 un filme espa\u00f1ol de 2019 dirixido por Fernando Gonz\u00e1lez Molina. \u00c9 unha adaptaci\u00f3n cinematogr\u00e1fica da segunda novela da \"Trilox\u00eda do Bazt\u00e1n\" de Dolores Redondo, \"Legado nos \u00f3sos\".\nSinopse.\nPasou un ano dende que Amaia Salazar resolveu os crimes que aterrorizaron o val do Bazt\u00e1n. Embarazada e decidida a deixar atr\u00e1s o vivido en Elizondo, a vida da inspectora vese de novo alterada polo suicidio de varios presos que deixan unha \u00fanica palabra escrita na parede das s\u00faas celas, Tarttalo. Os perigos que Amaia cr\u00eda deixar atr\u00e1s regresan con m\u00e1is forza que nunca e a inspectora deber\u00e1 enfrontarse a este novo caso nunha vertixinosa investigaci\u00f3n ameazada pola presenza da s\u00faa propia nai."}
{"id": "495212", "revid": "1131", "url": "https://gl.wikipedia.org/wiki?curid=495212", "title": "Alto do Furriolo", "text": ""}
{"id": "495221", "revid": "98629", "url": "https://gl.wikipedia.org/wiki?curid=495221", "title": "June Almeida", "text": "June Dalziel Almeida, nada en Glasgow o 5 de outubro de 1930 e finada en Bexhill o 1 de decembro de 2007, foi unha vir\u00f3loga escocesa que, con pouca educaci\u00f3n formal, se converteuse en Doutora en Ciencias e pioneira na identificaci\u00f3n, diagn\u00f3stico e obtenci\u00f3n de imaxes de virus. Descubriu un novo tipo de coronavirus. Publicou o \"Manual for rapid laboratory viral diagnosis\" en 1979.\nTraxectoria.\nJune Dalziel Hart deixou a escola aos 16 anos para traballar como t\u00e9cnica de histopatolox\u00eda no Glasgow Royal Infirmary. Logo mudouse ao Hospital St. Bartholomew para continuar a s\u00faa carreira.\nO 11 de decembro de 1954 casou con Enrique Rosalio Almeida, un artista venezolano co que tivo unha filla, Joyce. Mud\u00e1ronse ao Canad\u00e1 onde traballou no Instituto de Cancro de Ontario en microscop\u00eda electr\u00f3nica. A pesar de ter poucas cualificaci\u00f3ns formais foi promovida de acordo coas s\u00faas habilidades. As publicaci\u00f3ns acredit\u00e1rona polo seu traballo na identificaci\u00f3n da estrutura viral. As s\u00faas habilidades foron reco\u00f1ecidas por A. P. Waterson, ent\u00f3n profesor de microbiolox\u00eda na Escola de Medicina do Hospital de St Thomas, quen a persuadiu de volver a Inglaterra para traballar no hospital. Desenvolveu un m\u00e9todo para visualizar mellor os virus utilizando anticorpos para agregalos. Traballou co virus da hepatite B e os virus do arrefriado.\nAlmeida produciu as primeiras imaxes do virus da rub\u00e9ola. David Tyrrell e Almeida traballaron na caracterizaci\u00f3n dun novo tipo de coronavirus. Esta familia incl\u00fae o virus do SARS e o virus do SARS-CoV2 que causa o COVID-19.\nAlmeida seguiu a Waterson \u00e1 Escola de Medicina de Posgrao en Londres, onde as s\u00faas contribuci\u00f3ns aos artigos foron reco\u00f1ecidas co seu premio de Doutoramento. Terminou a s\u00faa carreira no Instituto Wellcome. Mentres traballaba para Wellcome foi nomeada en varias patentes no campo dos virus de imaxe. En 1970 Albert Kapikian pasou seis meses no Reino Unido onde, por suxesti\u00f3n do seu xefe, estudou as t\u00e9cnicas de Almeida. De volta nos Estados Unidos usou estas t\u00e9cnicas para identificar unha causa de gastroenterite non bacteriana - ou virus de Norwalk.\nAlmeida deixou Wellcome e empezou a ensinar ioga pero volveu nun papel de asesora a finais dos 80 cando axudou a tomar fotos novas do virus do VIH. Publicou o \"Manual for rapid laboratory viral diagnosis\" en 1979 para a Organizaci\u00f3n Mundial da Sa\u00fade.\nAlmeida morreu en Bexhill dun ataque ao coraz\u00f3n en 2007\nLegado e coronavirus.\nDespois da pandemia por coronavirus de 2019-20, a s\u00faa investigaci\u00f3n volveu chamar a atenci\u00f3n. A BBC describiu a Almedia como \"a muller que descubriu o primeiro coronavirus\". O profesor Hugh Pennington sinalou que os chineses utilizaran as s\u00faas t\u00e9cnicas para identificar COVID-19 e o seu traballo axudara \u00e1 identificaci\u00f3n temper\u00e1."}
{"id": "495226", "revid": "5863", "url": "https://gl.wikipedia.org/wiki?curid=495226", "title": "As D\u00faas \u00c1rbores de Valinor", "text": ""}
{"id": "495230", "revid": "23204", "url": "https://gl.wikipedia.org/wiki?curid=495230", "title": "Ichthyostega", "text": "Ichthyostega (do grego: \"peixe teito\") \u00e9 un x\u00e9nero temper\u00e1n de tetrapodomorfos que viviu a finais do per\u00edodo devoniano serodio. Foi un dos primeiros vertebrados con catro extremidades no rexistro f\u00f3sil. \"Ichthyostega\" posu\u00eda pulm\u00f3ns e extremidades que o axudaban a navegar por augas pouco profundas nos pantanos. Malia que \"Ichthyostega\" \u00e9 considerado a mi\u00fado un \"tetr\u00e1podo\" porque posu\u00eda extremidades e dedos, era m\u00e1is basal (\"primitivo\") que os verdadeiros tetr\u00e1podos e p\u00f3dense denominar con m\u00e1is precisi\u00f3n como estegoc\u00e9falos."}
{"id": "495231", "revid": "89787", "url": "https://gl.wikipedia.org/wiki?curid=495231", "title": "Mundial de F\u00fatbol de 1998 - Grupo A", "text": "O Grupo A da Copa do Mundo de F\u00fatbol de 1998, realizada en Francia, estivo composto por catro equipos que se enfrontaron entre si nun total de seis encontros: o anterior campi\u00f3n , xunto con , e . Ao termo dos mesmos os dous con maior cantidade de puntos clasific\u00e1ronse para a seguinte fase, e as outras d\u00faas selecci\u00f3ns quedaron eliminadas.\nParticipantes.\nO Grupo A estivo composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "495233", "revid": "22570", "url": "https://gl.wikipedia.org/wiki?curid=495233", "title": "Escorpi\u00f3n I", "text": "Escorpi\u00f3n I foi o primeiro dos gobernantes do Alto Exipto con ese nome, durante a etapa Naqada III. O seu nome pode referirse \u00e1 deusa escorpi\u00f3n Selket, a\u00ednda que a evidencia suxire que o aumento de popularidade de Selket est\u00e1 no Antigo Reino, dando d\u00fabida de que Escorpion tomase realmente o seu nome dela. Foi un dos primeiros gobernantes do Antigo Exipto.\nHistoria.\nCrese que Escorpi\u00f3n viviu en Tinis un ou dous s\u00e9culos antes do dominio do co\u00f1ecido Escorpi\u00f3n II de Nekhen e \u00e9 presuntamente o primeiro verdadeiro rei do Alto Exipto. A el pertence a tumba U-j atopada no cemiterio real de Abidos onde eran enterrados os reis de Tinis. Esa tumba foi saqueada na antig\u00fcidade, pero nel atop\u00e1ronse moitas pequenas placas de marfil, cada unha cun buraco para atala a algo, e cada unha marcada cun ou varios xer\u00f3gl\u00edfos tipo imaxes rabu\u00f1adas que se pensan que son nomes de cidades, quizais para vincular as ofrendas e os tributos e facer un seguimento de onde proced\u00edan. D\u00faas destas placas parecen nomear as cidades Baset e Buto, demostrando que os ex\u00e9rcitos de Escorpi\u00f3n penetraron no Delta do Nilo. Pode que as conquistas de Escorpi\u00f3n iniciasen o sistema xer\u00f3glifo exipcio iniciando a necesidade de manter os rexistros por escrito.\nRecientemente descubr\u00eduse un grafito dun neno de 5.000 anos na estrada do deserto de Tebas que tam\u00e9n leva os s\u00edmbolos de Escorpi\u00f3n e describe a s\u00faa vitoria sobre outro gobernante protodin\u00e1stico (posiblemente o rei de Naqada). O rei ou lugar derrotado chamado no grafito foi \"Cabeza de Touro\", unha marca tam\u00e9n atopada en U-j.\nTumba de Horus Escorpi\u00f3n I.\nA tumba de Escorpi\u00f3n \u00e9 co\u00f1ecida nos c\u00edrculos de arqueolox\u00eda pola posible evidencia dun antigo consumo de vi\u00f1o. Nunha busca da tumba, os arque\u00f3logos descubriron ducias de frascos de cer\u00e1mica importados que conte\u00f1en un residuo amarelo similar ao vi\u00f1o, datados ao redor do 3150 a.C. Nos frascos atop\u00e1ronse residuos qu\u00edmicos de herbas, resinas de \u00e1rbores e outras substancias naturais. Tam\u00e9n se atoparon na tumba sementes de uva, pel e polpa seca.\nA tumba ten doce c\u00e1maras, 9,10 m. x 7,3 m., e conti\u00f1a recipientes de doaz\u00f3n, canas de marfil, un cetro real e varios centos de tarros de vi\u00f1o que, en parte, foron importados da \u00e1rea de Canaan. As etiquetas dos tarros representan a evidencia m\u00e1is antiga co\u00f1ecida de posibles signos escritos lexibles fon\u00e9ticamente en Exipto."}
{"id": "495234", "revid": "45576", "url": "https://gl.wikipedia.org/wiki?curid=495234", "title": "Escorpi\u00f3n II", "text": ""}
