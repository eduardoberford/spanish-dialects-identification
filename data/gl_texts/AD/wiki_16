{"id": "415656", "revid": "56817", "url": "https://gl.wikipedia.org/wiki?curid=415656", "title": "Taxina", "text": "As taxinas\u00a0son un conxunto de medicamentos antineopl\u00e1sicos que impiden o crecemento celular \u00f3 impedir a divisi\u00f3n das c\u00e9lulas. As taxinas \u00fasanse para tratar o cancro. Tam\u00e9n se denominan\u00a0antimicrot\u00fabulo, antimit\u00f3tico e inhibidor mit\u00f3tico.\nAs taxinas son terpenos producidos por plantas do x\u00e9nero Taxus como o teixo, de a\u00ed o seu nome xen\u00e9rico. Identific\u00e1ronse por primeira vez en fontes naturais, pero alg\u00fans deles sintetiz\u00e1ronse artificialmente. Son taxinas o paclitaxel, o docetaxel e o cabazitaxel. O paclitaxel atopouse por primeira vez no teixo do Pac\u00edfico.\nUtil\u00edzanse para realizar o tratamento de quimioterapia en pacientes afectados de cancro. O principal mecanismo da taxina \u00e9 a inhibici\u00f3n da funci\u00f3n do microt\u00fabulo. Isto l\u00e9vao a cabo mediante a estabilizaci\u00f3n do guanosindifosfato (nucle\u00f3tido abreviado normalmente como GDP) unido \u00e1 tubulina impedindo o normal funcionamento dos microt\u00fabulos. Os microt\u00fabulos son esenciais para a divisi\u00f3n celular, e por iso as taxinas paran a mitose\u00a0celular. De forma similar \u00e1s taxinas, o alcaloide da Vinca esnaquiza os fusos mit\u00f3ticos. Polo tanto ambos denom\u00ednanse\u00a0\"velenos da mitose.\" Crese que as taxinas son radiosensibilizadores."}
{"id": "415657", "revid": "89787", "url": "https://gl.wikipedia.org/wiki?curid=415657", "title": "Docetaxel", "text": "Docetaxel \u00e9 un medicamento cl\u00ednico ben estabelecido antimit\u00f3tico quimioterap\u00e9utico que funciona interferindo na multiplicaci\u00f3n de c\u00e9lulas. Docetaxel \u00e9 aprobado pola FDA para o tratamento do cancro localmente avanzado ou metast\u00e1sico de mama, cancro de cabeza e pescozo, cancro g\u00e1strico, cancro de pr\u00f3stata refractario \u00e1s hormonas e o cancro de pulm\u00f3n non de c\u00e9lulas pequenas. O docetaxel pode ser utilizado como un axente \u00fanico ou en combinaci\u00f3n con outros f\u00e1rmacos quimioterap\u00e9uticos como se indica dependendo do tipo de cancro espec\u00edfico e a etapa."}
{"id": "415658", "revid": "56817", "url": "https://gl.wikipedia.org/wiki?curid=415658", "title": "Aromatase", "text": "A aromatase\u00a0\u00e9 unha enzima que \u00e9 responsable dun paso fundamental na bios\u00edntese dos estr\u00f3xenos. Por mor de que os estr\u00f3xenos promoven certos cancros e outras doenzas, os inhibidores de aromatase\u00a0son frecuentemente usados para tratar ditas enfermidades.\nOs esteroides est\u00e1n compostos por catro aneis fusionados (marcados A, B, C, e D na figura de abaixo); a esta estrutura de catro aneis ch\u00e1maselle ciclopentanoperhidrofenantreno. A aromatase transforma o anel A dos esteroides a un estado arom\u00e1tico (de a\u00ed o seu nome) a trav\u00e9s da oxidaci\u00f3n e posterior eliminaci\u00f3n dun grupo metil.\nA aromatase \u00e9 membro da superfamilia citocromo P450 (EC 1.14.14.1) de enzimas, cuxa funci\u00f3n \u00e9 a de aromatizar os andr\u00f3xenos (isto \u00e9, incrementar selectivamente o seu aromaticidade), producindo estr\u00f3xenos. Como tal, este proceso \u00e9 un factor importante no desenvolvemento sexual.\nOs fisicoculturistas que se administran testosterona toman suplementos antiaromatase para previr os efectos estrox\u00e9nicos non-desexados, tales como a xinecomastia, debido \u00f3 exceso de conversi\u00f3n de testosterona a estr\u00f3xeno."}
{"id": "415659", "revid": "56817", "url": "https://gl.wikipedia.org/wiki?curid=415659", "title": "Inhibidor da aromatase", "text": "Os inhibidores da aromatase\u00a0(IA) son unha clase de medicamentos usados no tratamento de cancro de mama e cancro de ovario en mulleres posmenop\u00e1usicas. Os m\u00e1is utilizados son letrozol e anastrozol.\nAlg\u00fans cancros requiren estr\u00f3xeno para medrar. A aromatase\u00a0\u00e9 unha enzima que sintetiza estr\u00f3xenos. Os inhibidores de aromatase bloquean a s\u00edntese de estr\u00f3xenos. Isto reduce os niveis de estr\u00f3xeno, e frea o crecemento de cancros.\nEn mulleres premenopausicas, os estr\u00f3xenos son producidos nos ovarios. Nas mulleres posmenop\u00e1usicas, os estr\u00f3xenos son producidos nos tecidos adiposos e noutras partes do corpo. Os inhibidores de aromatase non poden deter \u00f3s ovarios de producir estr\u00f3xenos, ent\u00f3n eles s\u00f3 poden bloquear a produci\u00f3n de estr\u00f3xenos con eficacia en mulleres posmenop\u00e1usicas."}
{"id": "415660", "revid": "89787", "url": "https://gl.wikipedia.org/wiki?curid=415660", "title": "Anastrozol", "text": "O anastrozol, comercializado baixo o nome de Arimidex por AstraZeneca, \u00e9 un medicamento para tratar o cancro de mama despois de cirurx\u00eda e para met\u00e1stase en ambas as mulleres pre e posmenop\u00e1usicas. O anastrozol \u00e9 un inhibidor da aromatasa, o que significa que interrompe un paso cr\u00edtico na s\u00edntese de estr\u00f3xenos do corpo. Alg\u00fans cancros mamarios requiren estr\u00f3xeno para medrar, eses cancros te\u00f1en receptores de estr\u00f3xenos (Res), e son chamados RE-positivos; \u00f3 eliminar o estr\u00f3xeno supr\u00edmese o seu crecemento. As vendas anuais de Arimidex son de aproximadamente USD$2,2 mil mill\u00f3ns. A primeira patente de Arimidex expirou en xu\u00f1o de 2010. Malia que estaba previsto que a patente expirase en decembro de 2009, d\u00e9uselle \u00f3 fabricante un prazo adicional de seis meses por ter feitos estudos pedi\u00e1tricos."}
{"id": "415661", "revid": "56817", "url": "https://gl.wikipedia.org/wiki?curid=415661", "title": "Terapia neoadxuvante", "text": "A terapia neoadxuvante \u00e9 a administraci\u00f3n de axentes terap\u00e9uticos antes do tratamento principal. Un exemplo \u00e9 a terapia neoadxuvante con hormonas, anterior \u00e1 radioterapia radical para adenocarcinoma de pr\u00f3stata. O obxectivo da terapia neoadxuvante \u00e9 reducir o tama\u00f1o ou extensi\u00f3n do cancro antes do tratamento con intervenci\u00f3n radical, facilitando, dese xeito, o procedemento e aumentando a probabilidade de \u00e9xito, reducindo as consecuencias dunha t\u00e9cnica m\u00e1is agresiva que ser\u00eda necesaria se o tama\u00f1o ou extensi\u00f3n do tumor non fosen reducidos.\nOutro concepto relacionado \u00e9 que a terapia neoadxuvante act\u00faa en doenza micrometast\u00e1tica. O tratamento resulta no aumento da sobrevida a longo prazo, cando comparado \u00e1 estratexia terap\u00e9utica de cirurx\u00eda, exclusivamente, xa que eleva a eficacia contra diseminaci\u00f3ns non detectadas da doenza.\nTerapias sist\u00e9micas (quimioterapia, imunoterapia ou terapia hormonal) ou radioterapia son, xeralmente, usadas para tumores localmente avanzados - no cal os m\u00e9dicos planean a operaci\u00f3n nun estedo m\u00e1is tard\u00edo. O uso desta terapia pode, efectivamente, reducir a dificultade e a morbilidade de procedementos m\u00e1is agresivos."}
{"id": "415662", "revid": "23204", "url": "https://gl.wikipedia.org/wiki?curid=415662", "title": "Reconstruci\u00f3n de mama", "text": ""}
{"id": "415663", "revid": "72012", "url": "https://gl.wikipedia.org/wiki?curid=415663", "title": "Inmunoterapia", "text": "A inmunoterapia, bioterapia, terapia biol\u00f3xica, terapia modificadora da resposta biol\u00f3xica ou terapia MRB, en medicina, ref\u00edrese \u00f3 conxunto de estratexias de tratamento para estimular ou repor o sistema inmunitario fronte \u00f3 cancro, infecci\u00f3ns ou outras doenzas as\u00ed como para minguar os efectos secundarios de tratamentos moi agresivos usados contra o cancro. O obxectivo pode ser profil\u00e1ctico (preventivo) ou terap\u00e9utico (curativo ou de mantemento). Dentro dos tratamentos biol\u00f3xicos est\u00e1n os anticorpos monoclonais, as vacinas e os denominados factores de crecemento.\nAs mol\u00e9culas activas implicadas na inmunoterapia denom\u00ednanse inmunomoduladores. A maior parte son citoquinas e algunhas delas, por exemplo o factor estimulante de colonias de granulocitos (G-CSF, Granulocyte colony-stimulating factor) ou o interfer\u00f3n, xa est\u00e1n a ser usados en cl\u00ednicas. Outros tipos de citoquinas, como as interleuquinas 1, 2, 6, 8 e o factor de necrose tumoral [TNF-\u03b1], est\u00e1n a utilizarse en numerosos ensaios cl\u00ednicos e outros estudos preliminares para un futuro uso en inmunoterapia."}
{"id": "415664", "revid": "23204", "url": "https://gl.wikipedia.org/wiki?curid=415664", "title": "Bioterapia", "text": ""}
{"id": "415665", "revid": "23204", "url": "https://gl.wikipedia.org/wiki?curid=415665", "title": "Terapia biol\u00f3xica", "text": ""}
{"id": "415666", "revid": "23204", "url": "https://gl.wikipedia.org/wiki?curid=415666", "title": "Terapia modificadora da resposta biol\u00f3xica", "text": ""}
{"id": "415668", "revid": "23204", "url": "https://gl.wikipedia.org/wiki?curid=415668", "title": "Autoexame de mama", "text": "O autoexame mamario\u00a0\u00e9 un m\u00e9todo sinxelo que implica que a propia muller palpe os seus seos en busca de posibles cambios, vultos, pregamentos ou inchaz\u00f3ns. Se se realiza con regularidade e de xeito correcto, pode axudar na detecci\u00f3n precoz dalg\u00fans tipos de cancro de mama, a\u00ednda que a s\u00faa fiabilidade non \u00e9 absoluta e non debe substitu\u00edr os m\u00e9todos de monitorizaci\u00f3n como as mamograf\u00edas."}
{"id": "415669", "revid": "23204", "url": "https://gl.wikipedia.org/wiki?curid=415669", "title": "Autoexame mamario", "text": ""}
{"id": "415670", "revid": "23204", "url": "https://gl.wikipedia.org/wiki?curid=415670", "title": "Autoexploraci\u00f3n mamaria", "text": ""}
{"id": "415671", "revid": "23204", "url": "https://gl.wikipedia.org/wiki?curid=415671", "title": "Isa\u00edas", "text": "Isa\u00edas, do hebreo, \u05d9\u05e9\u05e2\u05d9\u05d4\u05d5\u2014Ieshai\u00e1hu, e que significa \"Yahveh \u00e9 salvaci\u00f3n\" foi un dos profetas maiores de Israel, cuxo ministerio tivo lugar durante o s\u00e9culo\u00a0VIII a.C. O ministerio prof\u00e9tico de Isa\u00edas tivo lugar no reino de Xud\u00e1 durante as monarqu\u00edas de Uz\u00edas, Jot\u00e1n, Acaz, Ezequ\u00edas e Manas\u00e9s. Profetizou durante a crise causada pola expansi\u00f3n do Imperio asirio. Escribiu polo menos a primeira parte do libro b\u00edblico que leva o seu nome.\nVida e legado.\nIsa\u00edas naceu probablemente en Xerusal\u00e9n contra o 765 a.C. e foi asasinado (aserrado), segundo se cre, polo rei Manas\u00e9s en 695 a.C. Segundo a tradici\u00f3n talm\u00fadica, Isa\u00edas posiblemente foi primo de Oz\u00edas e parente dos reis contempor\u00e1neos de Xud\u00e1.\nIsa\u00edas foi un estadista, asesor de reis, poeta, orador e escritor, fillo de Am\u00f3s e est\u00e1 considerado un dos profetas maiores hebreos, chamado \"o pr\u00edncipe dos profetas\" e sendo valorado, fundamentalmente, polas escrituras que legou ao seu pobo e \u00e1s subsecuentes xeraci\u00f3ns.\nTivo dous fillos, con nomes profeticamente significativos, Sear-jasub (un remanente volver\u00e1) e Maher-salal-hasbaz (o refugallo apres\u00farase), comenta que el e os seus fillos son presaxios para Israel. \u00c1 s\u00faa esposa cham\u00e1bana \"a profetisa\".\nO ministerio prof\u00e9tico de Isa\u00edas chegou a durar case medio s\u00e9culo, dende fins do goberno de Azar\u00edas, rei de Xud\u00e1, at\u00e9 os tempos do monarca Manas\u00e9s. Segundo os libros ap\u00f3crifos \"Vida dos Profetas\" (1,1) e \"Ascensi\u00f3n de Isa\u00edas\" (5,11-14), o profeta morreu aserrado (partido) durante a persecuci\u00f3n provocada polo rei Manas\u00e9s; a iso tam\u00e9n parece referirse a Biblia.\nIsa\u00edas foi un firme opositor \u00e1 pol\u00edtica de alianza dos reis de Xud\u00e1 cos imperios estranxeiros e chamou a confiar na Alianza con Yahveh. Op\u00faxose ao protectorado de Asiria que o rei Acaz propiciou para enfrontarse co norte\u00f1o Reino de Israel e o de Damasco. O rei Ezequ\u00edas quixo contrarrestar a hexemon\u00eda asiria, ali\u00e1ndose con Exipto, op\u00f3ndose Isa\u00edas tam\u00e9n a iso, pero cando as tropas asirias de Senaquerib cercaron Xerusal\u00e9n, Isa\u00edas apoiou a resistencia e anunciou a axuda de Yahveh: a cidade salvouse.\nA obra de Isa\u00edas mostra que era un gran poeta, con estilo brillante, precisi\u00f3n, composici\u00f3n armoniosa e imaxes novas. Acad\u00e9micos e cr\u00edticos coinciden en que foi o autor dos cap\u00edtulos 1 a 12, 15 a 24 e 33 a 35 do Libro de Isa\u00edas, en tanto que a autor\u00eda do resto do libro \u00e9 un tema de debate. Os cap\u00edtulos 36 a 39, que est\u00e1n escritos en terceira persoa, foron aparentemente escritos polos seus disc\u00edpulos.\nA segunda parte do Libro de Isa\u00edas, co\u00f1ecida como \"Libro da Consolaci\u00f3n de Israel\" (cap\u00edtulos 44-55), \u00e9 moi diferente \u00e1 primeira e non nomea en ningures a Isa\u00edas. O escenario destes cap\u00edtulos finais sup\u00f3n que Xerusal\u00e9n foi arrasada, o pobo xudeu est\u00e1 cativo en Babilonia e Ciro xa \u00e9 rei de Persia, xesta que provocar\u00e1 a liberaci\u00f3n dos hebreos. O estilo do texto \u00e9 m\u00e1is oratorio e at\u00e9 repetitivo. O contido rexistra unha maior elaboraci\u00f3n teol\u00f3xica. \u00c9 ent\u00f3n probable que estes cap\u00edtulos finais sexan obra dun autor an\u00f3nimo ao final do desterro, despois de 560 a.C.\nExexetas e estudosos recalcan con todo, que as d\u00faas partes do libro de Isa\u00edas est\u00e1n unidas pola s\u00faa visi\u00f3n mesi\u00e1nica:\nEstudos suxiren que o uso reiterado de derivados de \u05e0\u05e6\u05e8 en ambas as partes do libro de Isa\u00edas, \u00e9 unha alusi\u00f3n mesi\u00e1nica: \"natser\", transcrita \"Nazer\", traducida como \"fillo\", \"v\u00e1stago\", \"rama\" ou \"renovo\"; e noutros contextos como vixiar, gardar, observar, defender, arrodear, preservar (do perigo) ou esconder (refuxiar). Consideran que a iso se refire Mateo 2:23 cando di que habitou na cidade que se chama Nazaret, e as\u00ed se cumpriu o devandito polos profetas, que hab\u00eda de ser chamado Nazareno (\"\u05e0\u05e6\u05e8\", \"Notsri\").\nO cristianismo estima que o Libro de Isa\u00edas anunciou o nacemento, sacrificio e gloria de Xes\u00fas e ademais, o alcance universal da salvaci\u00f3n polo que se considera nalgunhas ocasi\u00f3ns como o \"Pr\u00edncipe dos Profetas\".\nSegundo a tradici\u00f3n xudeocristi\u00e1, Isa\u00edas puido morrer como m\u00e1rtir. Durante a s\u00faa vida, Isa\u00edas ensinou a supremac\u00eda, a santidade e o car\u00e1cter \u00e9tico da mensaxe de Deus. Criticou os erros do seu pobo, ao que \u00e1 s\u00faa vez alentou durante o cativerio en Mesopotamia, e profetizou as\u00ed mesmo o futuro renacer de Si\u00f3n e Xerusal\u00e9n."}
{"id": "415672", "revid": "89787", "url": "https://gl.wikipedia.org/wiki?curid=415672", "title": "Rata de auga com\u00fan", "text": "A rata de auga com\u00fan (Arvicola sapidus) \u00e9 unha especie de roedor da familia Cricetidae. Tam\u00e9n se lle chama luria, leir\u00f3n ou lirio (os dous \u00faltimos nomes tam\u00e9n designan o \"Elyomis quercinus\", que \u00e9 doutra familia e co que non se debe confundir). \u00c9 un gran cric\u00e9tido anfibio de gran parte de Francia, Espa\u00f1a e Portugal, inclu\u00edndo Galicia. A\u00ednda que historicamente era considerado un membro da mesma especie que \"Arvicola amphibius\", Musser e Carleton (2005) consideran que son distintos. Est\u00e1 listado na Lista Vermella da IUCN como vulnerable debido a moitas das mesmas raz\u00f3ns que para a rata de auga setentrional.\nCaracter\u00edsticas.\nPesa entre 150 e 280 gramos e ten as orellas pequenas. O seu corpo mide entre 16 e 23\u00a0cm, a cola mide 12\u00a0cm por termo medio. A pelame \u00e9 casta\u00f1a escura sobre o dorso, e gris no ventre.\nAlimentaci\u00f3n.\n\u00c9 sobre todo herb\u00edvoro (fit\u00f3fago) mais tam\u00e9n pode comer alg\u00fan animal acu\u00e1tico (insectos, cr\u00edas de peixes, anfibios...).\nReproduci\u00f3n.\nAs femias poden parir ata cinco veces ao ano, a\u00ednda que o normal son d\u00faas. A xestaci\u00f3n dura 21 ou 22 d\u00edas e adoitan ter de 2 a 7 cr\u00edas por parto. A madurez sexual alc\u00e1nzase nun pouco m\u00eds dun mes. A lonxevidade desta especie \u00e9 de dous anos.\nDistribuci\u00f3n.\nEsta especie est\u00e1 presente en Francia, Espa\u00f1a e Portugal. Trala ameaza da s\u00faa desaparici\u00f3n a curto prazo, empend\u00e9ronse alg\u00fans esforzos para salvala, que foron desde campa\u00f1as de informaci\u00f3n e sensibilizaci\u00f3n da xente a cambios nas obras p\u00fablicas que afectan o seu h\u00e1bitat e a conservaci\u00f3n do seu h\u00e1bitat.\nUso.\nNo delta do Ebro antigamente eran cazadas pola s\u00faa carne. Ao ser un roedor que se alimenta de cereais consider\u00e1base bo para comer."}
{"id": "415673", "revid": "27155", "url": "https://gl.wikipedia.org/wiki?curid=415673", "title": "Arvicola sapidus", "text": ""}
{"id": "415674", "revid": "23204", "url": "https://gl.wikipedia.org/wiki?curid=415674", "title": "Rata de auga setentrional", "text": "A rata de auga setentrional (Arvicola scherman) \u00e9 unha especie de roedor da familia Cricetidae.\nAntes consider\u00e1base pertencente \u00e1 especie \"Arvicola terrestris\", pero presentaba d\u00faas formas ecol\u00f3xicas: a cavadora, que habita nos macizos monta\u00f1osos do suroeste e centro de Europa, e a semiacu\u00e1tica, que ocupa o resto da s\u00faa \u00e1rea de distribuci\u00f3n. Recentemente prop\u00faxose unha nova configuraci\u00f3n taxon\u00f3mica na que os representantes semiacuaticos ser\u00edan unha subespecie de \"Arvicola amphibius\", e os morfotipos cavadores, que ocupan certos macizos monta\u00f1osos europeos, pertencer\u00edan a \"Arvicola scherman\". Segundo esta clasificaci\u00f3n, as poboaci\u00f3ns ib\u00e9ricas corresponder\u00edan a esta \u00faltima especie.\nDescrici\u00f3n.\n\u00c9 unha especie de gran variabilidade morfol\u00f3xica ao longo da s\u00faa \u00e1rea de distribuci\u00f3n. Na Pen\u00ednsula Ib\u00e9rica est\u00e1 representada por morfotipos de pequeno tama\u00f1o, con dimensi\u00f3ns corporais sensiblemente menores que a rata de auga com\u00fan (\"Arvicola sapidus\"), e co rabo m\u00e1is curto. Especie sen dimorfismo sexual, a coloraci\u00f3n do pelame de \"A. scherman\" \u00e9 diferente incluso a escala intrapoboacional, variando desde o pardo escuro ou pardo amarelado ata o gris; os flancos desde o pardo amarelado ou ocre ata o gris claro; na zona ventral predominan os tons agrisados e o rabo \u00e9 xeralmente bicolor.\nDistribuci\u00f3n.\nDesde o norte da Pen\u00ednsula Ib\u00e9rica ata Ucra\u00edna, faltando no oeste e extremo suroriental de Francia; o seu l\u00edmite setentrional est\u00e1 localizado ao norte de Alema\u00f1a e o meridional nos Alpes e nos Balc\u00e1ns. Na Pen\u00ednsula distrib\u00faese nunha banda setentrional que ir\u00eda desde o Pireneo leridano (Val de Ar\u00e1n) ata a serra dos Ancares, Serra Segundeira (Zamora) e Montezinho (Portugal). Existe un illamento xeogr\u00e1fico entre as poboaci\u00f3ns dos Pireneos, a cordilleira Cant\u00e1brica e o extremo nororiental de Guip\u00fascoa.\nH\u00e1bitat.\nEspecie herb\u00edvora, ocupa principalmente prados naturais situados en niveis altitudinais variables, desde o nivel do mar ata prados alpinos pr\u00f3ximos aos 2.000 metros de altura. En terreos cultivados e prados de forraxe esta especie pode chegar a constiu\u00edr unha praga agr\u00edcola.\nNalgunhas zonas da s\u00faa \u00e1rea de distribuci\u00f3n, pode constitu\u00edr un reservorio de tularemia e ser h\u00f3spede intermediario de varias especies de parasitos.\nDepredaci\u00f3n.\n\u00c9 presa habitual das aves rapaces, como o bufo pequeno, \"(Asio otus)\" e a curuxa \"(Tyto alba)\" e de carn\u00edvoros de tama\u00f1o medio."}
{"id": "415675", "revid": "27155", "url": "https://gl.wikipedia.org/wiki?curid=415675", "title": "Arvicola terrestris", "text": ""}
{"id": "415676", "revid": "27155", "url": "https://gl.wikipedia.org/wiki?curid=415676", "title": "Arvicola scherman", "text": ""}
{"id": "415678", "revid": "89787", "url": "https://gl.wikipedia.org/wiki?curid=415678", "title": "Robert Corteen Carswell", "text": "Robert \"Bob\" Corteen Carswell, nado 1950 \u00e9 un escritor, presentador de radio e activista da lingua manx, galardoado en 2013 co premio da Manx Heritage Foundation \"Reih Bleeaney Vanannan\" polas s\u00faas contribuci\u00f3ns \u00e1 cultura manx. Ostenta o posto cerimonial de Yn Lhaihder.\nTraxectoria.\nBob Carswell entrou en contacto pola primeira volta co manx a trav\u00e9s da lectura, o cl\u00e1sico os textos cl\u00e1sicos \"First Lessons in Manx\" de Edmund Goodwin mais unha edici\u00f3n de 1775 \"Conaant Noa\" (Novo Testamento). A principios da d\u00e9cada de 1970 converteuse en socio e logo directivo da sociedade para a promoci\u00f3n da lingua manx, Yn \u00c7heshaght Ghailckagh. Grazas ao labor nesta asociaci\u00f3n entrou en contacto co mundo da radio a finais da d\u00e9cada de 1970 ao se facer cargo voluntariamente dun espazo semanal de 15 minutos que Manx Radio lle concedeu a difusi\u00f3ns en lingua manx. As s\u00faas achegas inclu\u00edan novas e comentarios, as\u00ed como tam\u00e9n hist\u00f3ricas c\u00f3micas, pequenas pezas teatrais e documentais. Con posterioridade entrou a formar parte do Gaelic Broadcasting Committee, ademais est\u00e1 considerado unha das voces m\u00e1is importantes da radiodifusi\u00f3n en manx. Presenta os programas semanais en manx \"Claare ny Gael\", espazo no que difunde a vida mais a cultura en manx, a trav\u00e9s da riqueza das tradici\u00f3ns e da m\u00fasica\", \"Traa dy Liooar\" e mais o biling\u00fce \"Shiaght Laa\".\nLiteratura.\nA s\u00faa contribuci\u00f3n \u00e1 literatura manx \u00e9 especialmente significativa. Escribiu a columna \"Cree ny Cooish\" no semanario \"Isle of Man Weekly Times\" entre 1982 e 1984 e tam\u00e9n escribiu outra columna na revista, \"FRITLAG\" entre 1983 e 1987 e mais tam\u00e9n escribiu poemas e outras pezas literarias para diferentes publicaci\u00f3ns e eventos como o festival cultural Yn Chruinnaght. Ademais publicou os libros de poemas \"Shelg yn Drane\" (1994) e \"Arraneyn 'sy Ghaelg\" (1996).\nCarswell est\u00e1 considerado a principal autoridade en literatura manx. En 2010 editou a escolma \"Manannan's Cloak: An Anthology of Manx Literature\". O libro recolle a literatura manx dende os seus primeiros rexistros ata a \u00e9poca actual, comentando os extractos biling\u00fces para situalos no contexto da historia da illa. O libro \u00e9 a primeira recolleita de todas as \u00e9pocas da literatura manx e como tal \u00e9 unha contribuci\u00f3n de primeira orde para a cultura e identidade local.\nM\u00fasica.\nBob Carswell tam\u00e9n mantivo unha importante relaci\u00f3n coa m\u00fasica manx, tanto como letrista como bailar\u00edn e m\u00fasico, e tam\u00e9n a trav\u00e9s do seu traballo voluntario para a Manx Heritage Foundation. Diversos grupos locais arranxaron e gravaron as s\u00faas canci\u00f3ns, entre os m\u00e1is significativos est\u00e1n Mollag Band, Caarjyn Cooidjagh e Barrule, al\u00e9n de recibir a encarga de escribir novas canci\u00f3ns para as escolas primarias da illa. Como bailar\u00edn actuou con Manx Folk Dance Society, Bock Yuan Fannee, Bock Bane e Calor Gas Ceilidh Band.\nEnsino.\nEn 1983 Bob Carswell comezou a investigar na tradici\u00f3n popular, a revisar e elaborar contos e rimas para o xard\u00edn de infancia en manx que levaba a s\u00faa primeira esposa, Peg. Desde 2006 traballou como tradutor e creador de recursos ling\u00fc\u00edsticos para Bunscoill Ghaelgagh. e mais para Unnid Gaelgagh."}
{"id": "415679", "revid": "56817", "url": "https://gl.wikipedia.org/wiki?curid=415679", "title": "Esclerotina", "text": "A esclerotina \u00e9 un compo\u00f1ente proteico da cut\u00edcula de varios grupos de artr\u00f3podos, como os insectos. Est\u00e1 formado por membros entrelazados de determinadas clases de mol\u00e9culas de prote\u00ednas, un proceso bioqu\u00edmico chamado esclerotizaci\u00f3n. Tecnicamente equivale a unha forma de curtido. O material resultante incrementa a rixidez do exoesqueleto quitinoso dun insecto. \u00c9 especialmente prominente nas partes m\u00e1is grosas e acoirazadas do tegumento do insecto ou ar\u00e1cnido, como nas pezas bucais mordedoras e os escleritos de escorpi\u00f3ns e escaravellos.\nA medida que a esclerotina madura, vaise convertendo nunha substancia dura similar ao corno cunha gama de cores que vai do amarelo ao marr\u00f3n. A medida que os animais sa\u00edron da auga e se adaptaron \u00e1 vida en terra, cada vez ti\u00f1an maior necesidade dun compo\u00f1ente org\u00e1nico que endurecese (a diferenza dos compo\u00f1entes r\u00edxidos minerais como os carbonatos e fosfatos de calcio). Entre os invertebrados esta necesidade solucionouse en gran medida co desenvolvemento de esclerotinas e outras prote\u00ednas con enlaces cruzados que permitiron aos insectos adaptarse \u00e1 existencia en terra e posteriormente ao desenvolveren \u00e1s.\nA esclerotina \u00e9 bioquimicamene variable; diferentes especies incorporan distintas prote\u00ednas en diferentes proporci\u00f3ns, e un mesmo insecto usa distintas composici\u00f3ns para formar as diversas partes do seu corpo. Por exemplo, o endurecemento das superficies mordedoras das duras mand\u00edbulas dunha lagosta non \u00e9 o mesmo que o das s\u00faas tibias das patas saltadoras posteriores. En xeral, non obstante, a esclerotina est\u00e1 formada pola uni\u00f3n por enlaces cruzados entre varias mol\u00e9culas de prote\u00ednas con compostos fen\u00f3licos; un proceso similar a un curtido baixo control encim\u00e1tico. Por\u00e9n, nalg\u00fans Apterygota polo menos alg\u00fans dos enlaces cruzados son pontes disulfuro que lembran os que se forman na queratina. Isto fixo que moitos autores se refiran a esas prote\u00ednas con enlaces cruzados de invertebrados como queratinas, pero as an\u00e1lises modernas mostraron que usar este termo \u00e9 inapropiado; as queratinas son un conxunto bastante ben definido de prote\u00ednas formadas por determinadas cadeas en diferentes proporci\u00f3ns e con enlaces cruzados de determinados tipos. As prote\u00ednas con funci\u00f3ns conectivas dos invertebrados baseadas en pontes disulfuro parecen ser radicalmente diferentes."}
{"id": "415681", "revid": "27155", "url": "https://gl.wikipedia.org/wiki?curid=415681", "title": "Esclerotizaci\u00f3n", "text": ""}
{"id": "415682", "revid": "27155", "url": "https://gl.wikipedia.org/wiki?curid=415682", "title": "Lagosta (insecto)", "text": ""}
{"id": "415685", "revid": "27155", "url": "https://gl.wikipedia.org/wiki?curid=415685", "title": "Bupr\u00e9stidos", "text": "Os bupr\u00e9stidos (Buprestidae) son unha familia de escaravellos, \u00e1s veces chamados escaravellos xoia polas s\u00faas brillantes cores met\u00e1licas e iridescentes. As larvas perforan as plantas e te\u00f1en cabezas aplanadas. A familia \u00e9 unha das m\u00e1is grandes dos escaravellos, cunhas 15\u00a0000 especies co\u00f1ecidas de 450 x\u00e9neros. Ademais, describ\u00edronse 100 especies f\u00f3siles.\nAs especies m\u00e1is grandes e m\u00e1is espectacularmente coloreadas de bupr\u00e9stidos son moi aprezadas polos coleccionistas de insectos. Os \u00e9litros dalg\u00fans bupr\u00e9stidos foron utilizados tradicionalmente na arte de adornar con \u00e9litros e en xoier\u00eda en certos pa\u00edses de Asia, como a India, Tailandia e o Xap\u00f3n.\nDescrici\u00f3n e ecolox\u00eda.\nA s\u00faa forma \u00e9 xeralmente cil\u00edndrica ou de alongada a ovoide, con lonxitudes de 3 a 80\u00a0mm, a\u00ednda que a maior\u00eda das especies son de menos de 20\u00a0mm. Os x\u00e9neros \"Catoxantha\", \"Chrysaspis\", \"Euchroma\" e \"Megaloxantha\" conte\u00f1en as especies m\u00e1is grandes. Poden ter diversas cores brillantes e complicados debuxos. A iridescencia \u00e9 com\u00fan nestes escaravellos e non se debe a pigmentos do exoesqueleto, sen\u00f3n que \u00e9 causada por coloraci\u00f3n estrutural, na cal a textura microsc\u00f3pica da s\u00faa cut\u00edcula reflicte selectivamente frecuencias espec\u00edficas da luz en determinadas direcci\u00f3ns. Este \u00e9 o mesmo efecto que fai que un disco compacto reflicta m\u00faltiples cores.\nAs larvas perforan as ra\u00edces, troncos e talos e follas de varios tipos de plantas, desde \u00e1rbores a plantas herb\u00e1ceas. Os tipos que furan a madeira xeralmente prefiren p\u00f3las mortas ou moribundas en \u00e1rbores que no resto est\u00e1n sans, mentres que uns poucos tipos atacan madeira verde san; alg\u00fans destes son graves pragas que poden matar as \u00e1rbores e causar grandes danos econ\u00f3micos, como o invasivo \"Agrilus planipennis\". Algunhas especies son atra\u00eddas por bosques que se queimaron recentemente para po\u00f1eren al\u00ed os ovos. Poden percibir o fume da madeira de pi\u00f1eiro queimada desde uns 80\u00a0km de distancia, e poden ver a luz infravermella, o que lles axuda a achegarse \u00e1s zonas nas que houbo incendios forestais.\nHai dez especies de Buprestidae que se alimentan nas piceas e abetos, pero os \"Tsuga\" son a s\u00faa fonte de alimento preferida. Igual que ocorre coas larvas dos ceramb\u00edcidos (de cabezas arredondadas), a maior\u00eda da alimentaci\u00f3n ocorre en \u00e1rbores mortos ou moribundos, ou preto de feridas en \u00e1rbores vivas. Os danos s\u00f3 son abundantes al\u00ed onde te\u00f1en a posibilidade de reproducirse continuamente. A historia vital destes escaravellos perforadores \u00e9 similar \u00e1 das larvas de ceramb\u00edcidos, pero informouse dalg\u00fans ciclos vitais moi longos en condici\u00f3ns adversas. As larvas que acabaron o seu crecemento, de ata 25\u00a0mm de longo, est\u00e1n aplanadas caracteristicamente e a parte anterior do corpo \u00e9 moito m\u00e1is ancha que o resto. Os adultos de aspecto bronc\u00edneo s\u00f3 se ven xeralmente onde hai material adecuado en localizaci\u00f3ns soleadas.\nSistem\u00e1tica.\nA clasificaci\u00f3n dos bupr\u00e9stidos non est\u00e1 a\u00ednda firmemente establecida, pero parece haber cinco ou seis li\u00f1axes principais, que poden considerarse subfamilias, posiblemente cunha ou d\u00faas que ser\u00e1n elevadas a familias. Alg\u00fans outros sistemas definen ata 14 subfamilias.\nAs subfamilias comunmente aceptadas, con alg\u00fans x\u00e9neros representativos (non est\u00e1n todos) son:\nAgrilinae \u2013 Cosmopolitas, coa maior\u00eda dos taxons no hemisferio Norte\nBuprestinae \u2013 Cosmopolitas\nChrysochroinae\nGalbellinae\nJulodinae\nPolycestinae"}
{"id": "415686", "revid": "27155", "url": "https://gl.wikipedia.org/wiki?curid=415686", "title": "Bupr\u00e9stido", "text": ""}
{"id": "415687", "revid": "27155", "url": "https://gl.wikipedia.org/wiki?curid=415687", "title": "Buprestidae", "text": ""}
{"id": "415689", "revid": "89787", "url": "https://gl.wikipedia.org/wiki?curid=415689", "title": "Cadea de bloques", "text": "Unha cadea de bloques tr\u00e1tase dunha base de datos distribu\u00edda, formada por unha serie de bloques de datos que se almacenan sucesivamente. \u00c9 dese\u00f1ada para impedir que poida ser modificada despois de que un bloque se publique, empregando para iso un selo de tempo confiable e enlazando a un bloque anterior.\nHistoria e caracter\u00edsticas.\nO primeiro traballo sobre unha cadea de bloques asegurada criptograficamente foi descrito en 1991 por Stuart Haber e W. Scott Stornetta. No seu documento propuxeron procedementos dixitais para sinatura con marcas temporais de documentos dixitais de calquera tipo, de xeito que a calquera persoa usuaria do sistema lle resulte impracticable a s\u00faa modificaci\u00f3n."}
{"id": "415690", "revid": "5863", "url": "https://gl.wikipedia.org/wiki?curid=415690", "title": "Torre de Quitapesares", "text": "A torre de Quitapesares foi unha fortaleza constru\u00edda na primeira metade do s\u00e9culo XV polo Duque de Arjona, Fadrique Enr\u00edquez, nun lugar entre os r\u00edos Sil e Mi\u00f1o, nun paso do Cami\u00f1o Real entre Os Peares e Monforte de Lemos. Posteriormente foi abandonada.\nLocalizaci\u00f3n.\nExiste controversia sobre a s\u00faa localizaci\u00f3n, dentro do concello de Pant\u00f3n. Hai fontes que a sit\u00faan na aldea do Cotill\u00f3n, na parroquia de Acedre, xunto ao curso do r\u00edo Cabe, debido a unha mala interpretaci\u00f3n dun documento do 17 de febreiro de 1591, onde Rodrigo Enr\u00edquez de Castro, conde de Lemos, aforaba a \u00c1lvaro de Lorn\u00eds, aforado este anteriormente polo mosteiro de San Vicenzo de Pombeiro; a frase da controversia foi \"la mi possa de Quitapesares, que yo tengo e est\u00e1 en el monte de Cotill\u00f3n cerca de Pombeiro\".\nA asociaci\u00f3n Segredos de Pant\u00f3n, trala realizaci\u00f3n dunha investigaci\u00f3n determinou finalmente que esta fortificaci\u00f3n se atopar\u00eda na aldea da Torre de Vilamir\u00f3n, na parroquia de Pombeiro .\nNa toponimia g\u00e1rdanse marcados lugares cun significado relacionado \u00e1 torre. As\u00ed, o lugar denominado como \u201cSuatorre\u201d fai referencia a \"debaixo da torre\". O lugar denominado \u201cForca\u201d, clara alusi\u00f3n \u00e1 construci\u00f3n para executar os condenados a morte e que est\u00e1 formada por dous paus verticais e outro horizontal colocados no extremo superior deste e do que colga unha corda cun lazo ademais de existir un prado chamado \u201cChaira da Forca\u201d. Outra proba \u00e9 que \u00f3 p\u00e9 da Torre de Vilamir\u00f3n est\u00e1 a aldea de Vilamir\u00f3n, lugar relacionado co lugar de Penamir\u00f3n, onde se atopa un castro, e de a\u00ed a derivaci\u00f3n do seu nome. Co paso dos anos, a proximidade da Torre de Quitapesares a Vilamir\u00f3n deu como resultado a co\u00f1ecida Torre de Vilamir\u00f3n.\nNo Couto de Pombeiro antes da s\u00faa integraci\u00f3n no de Santo Estevo de Ribas de Sil, non estaba comprendido o lugar de Cotill\u00f3n. S\u00e1bese con certeza que a torre foi edificada na \u00e1rea de xurisprudencia do Couto, polo tanto a aldea estaba inclu\u00edda.\nXeograficamente \u00e9 un lugar por onde pasa o Cami\u00f1o Real proveniente de Bazal e pr\u00f3ximos \u00f3s r\u00edos Mi\u00f1o e Sil como ditara no seu d\u00eda o Duque de Arjona.\nNa \"Carta xeom\u00e9trica de Galicia\" de Domingo Font\u00e1n am\u00f3sase no lugar da Torre de Vilamir\u00f3n a Torre de Quitapesares.\nLenda.\nNa aldea da Torre de Vilamir\u00f3n ao redor da Torre de Quitapesares existe a lenda, que explica desta forma o nome da torre medieval:\n\"A unha ra\u00ed\u00f1a de Espa\u00f1a desaparec\u00e9ralle o seu fillo, busc\u00e1ndoo e busc\u00e1ndoo atopouno aqu\u00ed e mandou constru\u00edr unha torre cham\u00e1ndoa Torre de Quitapesares, ao quitarlle os seus males ao atopalo\u201d.\nAs\u00ed a asociaci\u00f3n cultural Segredos de Pant\u00f3n, encargou unha banda dese\u00f1ada sobre a devandita lenda. O c\u00f3mic foi elaborado por El Fisg\u00f3n hist\u00f3rico.\nPlanos.\nNo Arquivo Hist\u00f3rico Provincial de Ourense cons\u00e9rvanse os planos da edificaci\u00f3n.\nGaler\u00eda de imaxes.\nO colectivo Segredos de Pant\u00f3n levou a cabo recreaci\u00f3ns en 3D da desaparecida Torre de Quitapesares, en base aos planos do Arquivo Hist\u00f3rico Provincial de Ourense."}
{"id": "415691", "revid": "56817", "url": "https://gl.wikipedia.org/wiki?curid=415691", "title": "Lumpectom\u00eda", "text": "A lumpectom\u00eda\u00a0\u00e9 unha t\u00e9cnica cir\u00farxica para a eliminaci\u00f3n dunha masa tumoral (benigna ou maligna) ou dun tumor localizado.\nLumpectom\u00eda mamaria.\n\u00c9 un tipo de cirurx\u00eda conservadora, \u00e9 dicir, onde non se elimina a totalidade da mama (mastectom\u00eda). Esta cirurx\u00eda consiste en resecar todo o tumor que se identifica xa sexa por apalpada ou por estudos de imaxe, como mamograf\u00eda ou ecograf\u00eda. En calquera dos casos, nesta cirurx\u00eda d\u00e9bese quitar 1\u00a0cm de tecido mamario san arredor do tumor, para evitar que exista unha reaparici\u00f3n do mesmo. Cando non se logra quitar 1\u00a0cm de tecido san, e na revisi\u00f3n histol\u00f3xica hai 3\u00a0mm de tecido san son suficientes para considerar unha boa marxe de resecci\u00f3n."}
{"id": "415692", "revid": "56817", "url": "https://gl.wikipedia.org/wiki?curid=415692", "title": "Cuadrantectom\u00eda", "text": "A cuadrantectom\u00eda, en cirurx\u00eda oncol\u00f3xica, \u00e9 o termo m\u00e9dico para denominar a extirpaci\u00f3n dun cuarto da mama.\nA cuadrantectom\u00eda recom\u00e9ndase nos casos nos que o tumor \u00e9 de pequeno tama\u00f1o, o que ocorre dun 10 a un 20% dos casos. O tecido extirpado \u00e9 o cativo abondo como para que non se aprecie unha diferenza significativa entre unha mama operada e a que non foi sometida a cirurx\u00eda.\nSegundo demostrou o creador deste tipo de cirurx\u00eda, Umberto Veronesi, os \u00edndices de supervivencia entre as mulleres que foron intervidas con esta cirurx\u00eda que permite conservar a mama e as que foron sometidas a cirurx\u00eda m\u00e1is agresiva ou \u00e1 extirpaci\u00f3n da totalidade da mama son semellantes."}
{"id": "415693", "revid": "1131", "url": "https://gl.wikipedia.org/wiki?curid=415693", "title": "Colaboraci\u00f3n Cochrane", "text": "A Colaboraci\u00f3n Cochrane \u00e9 unha organizaci\u00f3n sen \u00e1nimo de lucro que re\u00fane un grupo de investigadores de ciencias da sa\u00fade de m\u00e1is de 11.500 voluntarios en m\u00e1is de 90 pa\u00edses que aplican un rigoroso e sistem\u00e1tico proceso de revisi\u00f3n das intervenci\u00f3ns en sa\u00fade. Recentemente tam\u00e9n se estudaron os resultados de estudos observacionais como as probas diagn\u00f3sticas e cohortes. Os resultados destas revisi\u00f3ns sistem\u00e1ticas publ\u00edcanse na Biblioteca Cochrane Cochrane Library.\nHistoria.\nO seu nome prov\u00e9n de Archie Cochrane (1909\u20131988), un epidemi\u00f3logo brit\u00e1nico que apoiou a creaci\u00f3n e a organizaci\u00f3n do Servizo de Sa\u00fade brit\u00e1nico. El cr\u00eda que as intervenci\u00f3ns en sa\u00fade que demostraron a s\u00faa efectividade deben ser de balde e criticou que os m\u00e9dicos non sintetizasen en ben dos pacientes e dos sistemas de sa\u00fade, os resultados dos ensaios cl\u00ednicos sobre diferentes temas do medicamento cl\u00ednico e da sa\u00fade p\u00fablica. A Colaboraci\u00f3n Cochrane foi fundada en 1993 baixo o liderado de Iain Chalmers no Reino Unido e noutros lugares, para facilitar as revisi\u00f3ns sistem\u00e1ticas de ensaios controlados aleatorios en todos os eidos da atenci\u00f3n da sa\u00fade."}
{"id": "415694", "revid": "56817", "url": "https://gl.wikipedia.org/wiki?curid=415694", "title": "Falso positivo (medicina)", "text": "En medicina,\u00a0o falso positivo \u00e9 un erro polo cal \u00f3 realizar unha exploraci\u00f3n f\u00edsica ou unha proba complementaria o seu resultado indica unha doenza\u00a0determinada, cando en realidade non a hai.\nExploraci\u00f3n f\u00edsica.\nA exploraci\u00f3n f\u00edsica ou exame f\u00edsico \u00e9 o conxunto de procedementos ou habilidades da ciencia da Semiolox\u00eda cl\u00ednica, que realiza o m\u00e9dico\u00a0\u00f3 paciente, despois dunha correcta anamnese na entrevista cl\u00ednica, para obter un conxunto de datos obxectivos ou signos que estean relacionados cos s\u00edntomas que refire o paciente.\nUnha doenza\u00a0pode ter un ou varios signos cl\u00ednicos (exemplo: signos diagn\u00f3sticos de apendicite). Dependendo do seu grao de sensibilidade e especificidade orientar\u00e1n mellor ou peor cara \u00e1 diagnose dun ou varios problemas de sa\u00fade. Cando o signo diagn\u00f3stico da exploraci\u00f3n f\u00edsica realizada \u00f3 paciente indica que \u00e9 positivo, pero en realidade non sofre a correspondente doenza, dise en medicina\u00a0que \u00e9 un falso positivo."}
{"id": "415695", "revid": "27155", "url": "https://gl.wikipedia.org/wiki?curid=415695", "title": "\u00c1cido graxo omega-3", "text": "Os \u00e1cidos graxos omega-3 (\u03c9-3) son un grupo de \u00e1cidos graxos poliinsaturados de cadea longa e de cadea moi longa que se atopan en alta proporci\u00f3n nos tecidos de certos peixes e mariscos; e nalgunhas fontes vexetais tales como o aceite de soia, o aceite de colza, as noces e as sementes de li\u00f1aza. Caracter\u00edzanse por ter un dobre enlace entre os carbonos 3 e 4 contando desde o final da mol\u00e9cula.\nCaracter\u00edsticas diet\u00e9ticas.\nDemostrouse experimentalmente que o consumo de grandes cantidades de omega-3 aumenta considerablemente o tempo de coagulaci\u00f3n do sangue, o cal explica por que en comunidades que consomen moitos alimentos con omega-3 (inuit, xaponeses, etc.) a incidencia de doenzas cardiovasculares \u00e9 sumamente baixa. Outro estudo conclu\u00edu que a inxesta diet\u00e9tica de \u00e1cidos graxos \u03c9-3 reduce modestamente o curso da arteriosclerose\u00a0coronaria en humanos.\nAlgunhas experiencias suxiren que o consumo de omega-3 ten efectos beneficiosos sobre o cerebro. Tam\u00e9n hai estudos que suxiren que o consumo de omega 3 durante do embarazo pode ter unha boa influencia no beb\u00e9. Altas cantidades poder\u00edan diminu\u00edr os efectos da depresi\u00f3n, e mesmo grupos de nenos en idade escolar aumentaron notablemente o seu rendemento despois de inxerir pastillas con aceite de peixe rico en omega 3.\nO omega-3 \u00e9 un compo\u00f1ente engadido a certos alimentos funcionais que son enriquecidos artificialmente con omega-3 como pode ser o leite, o leite de soia, os ovos, etc.\nLista de \u00e1cidos graxos omega\u22123.\nNesta t\u00e1boa aparecen os \u00e1cidos graxos omega\u22123 m\u00e1is com\u00fans atopados na natureza."}
{"id": "415696", "revid": "23204", "url": "https://gl.wikipedia.org/wiki?curid=415696", "title": "Omega 3", "text": ""}
{"id": "415697", "revid": "27155", "url": "https://gl.wikipedia.org/wiki?curid=415697", "title": "Trombose", "text": "Trombose \u00e9 a formaci\u00f3n dun trombo no interior do coraz\u00f3n ou dun vaso sangu\u00edneo nun individuo vivo. Tromboembolia ser\u00eda o termo usado para describir tanto a trombose canto s\u00faa complicaci\u00f3n que ser\u00eda o embolismo. Xa os co\u00e1gulos sangu\u00edneos ocorren, nun individuo vivo, f\u00f3ra do sistema cardiovascular ou, nun individuo morto dentro dos vasos e no coraz\u00f3n.\n\u00c1s veces pode ocorrer nunha vea situada na superficie do corpo, logo abaixo da pel. Nese caso \u00e9 chamada de tromboflebite superficial ou simplemente tromboflebite ou flebite.\nCausas.\nXeralmente, a trombose \u00e9 causada debido a unha anomal\u00eda nun ou m\u00e1is itens da Tr\u00edade de Virchow abaixo relacionados:\nAl\u00e9n desas causas o choque t\u00e9rmico pode levar a un tipo de trombose que pode ser revertido.\nA formaci\u00f3n do trombo \u00e9 xeralmente causada por un dano nas paredes do vaso, ou a\u00ednda por un trauma ou infecci\u00f3n, e tam\u00e9n pola lentitude do fluxo sangu\u00edneo, ocasionado por algunha anomal\u00eda na coagulaci\u00f3n do sangue. Trala coagulaci\u00f3n intravascular, f\u00f3rmanse unha masa deforme de hemacias, leucocitos e fibrina."}
{"id": "415698", "revid": "23204", "url": "https://gl.wikipedia.org/wiki?curid=415698", "title": "Tromboembolia", "text": ""}
{"id": "415700", "revid": "23204", "url": "https://gl.wikipedia.org/wiki?curid=415700", "title": "Cancro de endometrio", "text": "O cancro de endometrio incl\u00fae un conxunto de variantes malignas que prove\u00f1en do endometrio ou revestimento do \u00fatero. O cancro endometrial \u00e9 moi frecuente en pa\u00edses desenvolvidos; o tipo m\u00e1is com\u00fan \u00e9 o \"adenocarcinoma endometriode\", que ocorre polo xeral poucas d\u00e9cadas despois do inicio da menopausa e est\u00e1 asociado a unha excesiva exposici\u00f3n \u00f3\u00a0estr\u00f3xeno. Con frecuencia o cancro de endometrio desenv\u00f3lvese na forma dunha hiperplasia endometrial, present\u00e1ndose principalmente con metrorraxia. O carcinoma de endometrio \u00e9 unha causa com\u00fan de morte debido a un cancro xinecol\u00f3xico, xeralmente por detr\u00e1s do cancro de ovario e o cancro cervical. A abordaxe terap\u00e9utica m\u00e1is frecuente \u00e9 a eliminaci\u00f3n cir\u00farxica do \u00fatero \u2014histerectom\u00eda abdominal total\u2014 e os seus anexos \u2014salpingooforectom\u00eda bilateral\u2014, que incl\u00fae ovarios e as trompas de Falopio.\nDebido a que se pode desenvolver cancro noutras porci\u00f3ns do \u00fatero ademais do endometrio, o termo \u00abcancro de \u00fatero\u00bb non \u00e9 axeitado para referirse exclusivamente \u00f3 cancro de endometrio.\nEpidemiolox\u00eda.\nO cancro de endometrio ocorre tanto en mulleres premenop\u00e1usicas (25\u00a0%), como en mulleres posmenop\u00e1usicas (75\u00a0%). A idade afectada m\u00e1is comunmente est\u00e1 entre os 50 e os 59 anos, e \u00e9 raro ver casos en mulleres menores de 40 anos. A maior\u00eda dos tumores (75\u00a0%) det\u00e9ctanse en estadios temper\u00e1ns (I-II), polo que o progn\u00f3stico e a morbilidade est\u00e1n en declive.\nA incidencia de cancro endometrial en mulleres est\u00e1 entre 15-25/100\u00a0000. A incidencia ten un pico entre as idades de 60 e 70 anos, pero entre o 2\u00a0% e 5\u00a0% dos casos poden ocorrer antes dos 40 anos de idade. Un risco maior da aparici\u00f3n de cancro de endometrio foi notado en mulleres con niveis elevados de estr\u00f3xeno natural.\nUnha hiperplasia at\u00edpica e complexa leva un risco pr\u00f3ximo \u00f3 30% de contraer cancro de endometrio, mentres que unha hiperplasia simple e non complexa ten un risco tan s\u00f3 do 2-3\u00a0%. A pesar de que o fumar cigarros aumenta o risco de morte temper\u00e1, as mulleres que fuman un paquete de cigarros \u00f3 d\u00eda te\u00f1en un menor risco de contraer cancro de \u00fatero."}
{"id": "415701", "revid": "23204", "url": "https://gl.wikipedia.org/wiki?curid=415701", "title": "Cancro endometrial", "text": ""}
{"id": "415703", "revid": "13806", "url": "https://gl.wikipedia.org/wiki?curid=415703", "title": "Carcinoma in situ", "text": "O carcinoma in situ \u00e9 o carcinoma que non rompeu a capa basal e, por iso, non se estendeu. O concepto ten un interese especial xa que se considera que os cancros \"in situ\" son susceptibles de ser curados cunha sinxela extirpaci\u00f3n tumoral.\nCancro \"in situ\".\nEnfermidade cr\u00f3nico dexenerativa, caracterizada por un crecemento descontrolado de c\u00e9lulas derivadas de tecidos hormonais que forman un tumor e que \"non presenta a propagaci\u00f3n\" de c\u00e9lulas malignas dende o sitio de orixe at\u00e9 sitios diferentes."}
{"id": "415704", "revid": "23204", "url": "https://gl.wikipedia.org/wiki?curid=415704", "title": "Sistema TNM", "text": "A clasificaci\u00f3n TNM de tumores malignos\u00a0\u00e9 un sistema de\u00a0estadiaficaci\u00f3n de cancro, que describe a extensi\u00f3n do cancro no corpo do paciente.\nO sistema de estadificaci\u00f3n TNM dos tumores s\u00f3lidos foi ideado por Pierre Denoix entre 1943 e 1952, empregando a medida e a extensi\u00f3n do tumor primario, a s\u00faa afectaci\u00f3n linf\u00e1tica e a presenza de met\u00e1stase para clasificar a progresi\u00f3n do cancro.\nO TNM est\u00e1 desenvolvido e mantido pola \"Uni\u00f3n Internacional Contra o Cancro\" (UICC) estabelecendo deste xeito un consenso sobre unha norma reco\u00f1ecida a nivel mundial para clasificar o grao de diseminaci\u00f3n do cancro. A clasificaci\u00f3n TNM tam\u00e9n \u00e9 empregada polo \"Comit\u00e9 norteamericano conxunto sobre o cancro\" (AJCC) e a Federaci\u00f3n Internacional de Xinecolox\u00eda e Obstetricia (FIGO). En 1987, a UICC e sistemas de estadificaci\u00f3n do AJCC fusion\u00e1ronse nun s\u00f3 sistema."}
{"id": "415705", "revid": "89787", "url": "https://gl.wikipedia.org/wiki?curid=415705", "title": "Estadificaci\u00f3n do cancro", "text": "A estadificaci\u00f3n do cancro\u00a0\u00e9 a descrici\u00f3n (xeralmente en n\u00fameros de I a IV) de en que grao o cancro xa se espallou polo corpo. O estadio xeralmente ten en conta o tama\u00f1o do tumor, como de profundo penetrou, se xa invadiu \u00f3rganos adxacentes, cantos linfonodos entraron en met\u00e1stase e se est\u00e1 espallado en \u00f3rganos distantes. A estadificaci\u00f3n do cancro \u00e9 importante porque o estadio no diagn\u00f3stico \u00e9 un importante indicativo do progn\u00f3stico, planificaci\u00f3n do tratamentos m\u00e1is axeitados, previsi\u00f3n das pos\u00edbeis complicaci\u00f3ns e, tralo tratamento, avaliaci\u00f3n dos resultados das terapias.\nEstadios tradicionais.\nOs estadios son numerados de 0 a IV de acordo coa facilidade de eliminalo cancro con \u00e9xito cunha cirurx\u00eda:"}
{"id": "415706", "revid": "23204", "url": "https://gl.wikipedia.org/wiki?curid=415706", "title": "Cancro de mama triplo negativo", "text": "O cancro de mama triplo negativo\u00a0ref\u00edrese a calquera cancro de mama que non expresa os xenes para o receptor de estr\u00f3xeno (ER), o receptor de proxesterona (PR) e Her2/neu. Isto fai que sexa m\u00e1is dif\u00edcil de tratar xa que a maior\u00eda das terapias hormonais enf\u00f3case nun s\u00f3 receptor, polo que o cancro de mama triplo negativo require de politerapia. O termo triplo negativo \u00e1s veces \u00e9 un substituto de \"basal\"; por\u00e9n, unha clasificaci\u00f3n m\u00e1is polo mi\u00fado pode achegar unha mellor orientaci\u00f3n para o tratamento e mellores estimaci\u00f3ns para o progn\u00f3stico."}
{"id": "415707", "revid": "23204", "url": "https://gl.wikipedia.org/wiki?curid=415707", "title": "Malignidade", "text": "A malignidade \u00e9 a tendencia dunha doenza, especialmente tumores, de se converteren progresivamente peores e potencialmente causar a morte. \u00c9 caracterizada polas propiedades de anaplasia, invasi\u00f3n e met\u00e1stase. Maligno(a) \u00e9 un termo m\u00e9dico adxectivo usado para describir unha doenza grave e que empeora progresivamente. O termo \u00e9 m\u00e1is comumente utilizado para a descrici\u00f3n do cancro. Un \"tumor maligno\" pode ser contrastado cun tumor benigno non-canceroso. Tumor maligno \u00e9 un sin\u00f3nimo de cancro."}
{"id": "415708", "revid": "89787", "url": "https://gl.wikipedia.org/wiki?curid=415708", "title": "Carcinoma ductal invasivo", "text": "O carcinoma ductal invasivo\u00a0(CDI) \u00e9 a forma m\u00e1is frecuente de cancro de mama invasivo constitu\u00edndo un 80% de todos os casos e caracter\u00edzase por ser unha masa ou tumoraci\u00f3n con l\u00edmites non ben delimitados. Na mamograf\u00eda aparece con bordos mal constitu\u00eddos con trab\u00e9culas e tecido graxo con \u00e1reas de necrose\u00a0e hemorraxia que poden aparecer como calcificaci\u00f3ns. No exame f\u00edsico, a tumoraci\u00f3n ten unha constituci\u00f3n m\u00e1is r\u00edxida ou firme que as lesi\u00f3ns benignas do seo. Baixo o microscopio, as c\u00e9lulas cancerosas invaden e substit\u00faen os tecidos circundantes normais.\nProgn\u00f3stico.\nA expectativa de vida de pacientes con CDI depende en parte do subtipo histol\u00f3xico de cada caso. Os carcinomas mucinosos, papilares, cribriformes e tubulares te\u00f1en unha sobrevida m\u00e1is extensa e as recorrencias son moito menos frecuentes. Nos casos de CDI indeterminados ou non especificados, a sobrevida \u00e9 intermedia. Finalmente, as formas menos frecuentes do cancro de mama ductal, como o sarcomatoide ou o carcinoma inflamatorio, te\u00f1en progn\u00f3sticos pobres.\nOutros factores predisponentes sobre o progn\u00f3stico do CDI son o estadio do cancro \u00f3 momento do diagn\u00f3stico, a expresi\u00f3n de receptores hormonais e a presenza de oncoxenes como o HER2/neu."}
{"id": "415709", "revid": "56817", "url": "https://gl.wikipedia.org/wiki?curid=415709", "title": "Carcinoma lobular invasivo", "text": "O carcinoma lobular\u00a0invasivo\u00a0\u00e9 un carcinoma con orixe nos acinos glandulares das gl\u00e1ndulas mamarias, cuxas c\u00e9lulas proliferan rompendo a membrana basal e infiltrando os tecidos adxacentes. \u00c9 dicir, no carcinoma lobular infiltrante, o cancro esp\u00e1llase dende os l\u00f3bulos mamarios at\u00e9 o tecido normal circundante. Este tipo de cancro representa arredor do 5% de t\u00f3dolos cancros malignos. A idade das mulleres \u00e1s que se diagnostica este cancro con maior frecuencia \u00e9 entre os 45 e os 56 anos, a\u00ednda que se verifican casos en practicamente todas as idades, entre os 28 e os 86 anos.\nRepresenta o 5-10% do total de cancros de mama.\nA mi\u00fado, o carcinoma lobular infiltrante pode atoparse en m\u00e1is dunha rexi\u00f3n do mesmo seo (multic\u00e9ntrico) ou ben en ambos os seos (bilateral), isto \u00faltimo entre 6 e 28%."}
{"id": "415710", "revid": "56817", "url": "https://gl.wikipedia.org/wiki?curid=415710", "title": "Marcador tumoral", "text": "Os marcadores tumorais son unha serie de substancias que poden detectarse, dependendo do tipo de marcador, en sangue, ouri\u00f1os, feces ou outros tecidos do organismo e cuxa presenza nunha concentraci\u00f3n superior a determinado nivel pode indicar a existencia dun cancro. A\u00ednda que unha concentraci\u00f3n anormal dun marcador tumoral poida suxerir a presenza de cancro, isto, en por si, non \u00e9 suficiente para diagnosticalo. Xeralmente a s\u00faa utilidade red\u00facese a sospeitar o diagn\u00f3stico ou valorar a evoluci\u00f3n dun tumor detectado por outros procedementos. A maior parte dos marcadores tumorais poden ser producidos tam\u00e9n polas c\u00e9lulas normais, polo que existen falsos positivos. Ademais, algunhas doenzas non cancerosas provocan que os niveis de certos marcadores tumorais medren. Noutras ocasi\u00f3ns, o resultado do test \u00e9 negativo e a\u00ednda as\u00ed existe un tumor maligno (falso negativo). A interpretaci\u00f3n do resultado, tanto positivo como negativo para un determinado marcador tumoral pode chegar a revestir gran complexidade, polo que \u00e9 imprescindible o asesoramento m\u00e9dico.\nClasificaci\u00f3n.\nAs substancias que se poden empregar como marcadores tumorais son moi heterox\u00e9neas dende o punto de vista bioqu\u00edmico e poden clasificarse nos seguintes grupos:"}
{"id": "415711", "revid": "88215", "url": "https://gl.wikipedia.org/wiki?curid=415711", "title": "Juan Mu\u00f1iz", "text": "Juan Mu\u00f1iz Gallego, nado o 14 de marzo de 1992 en Xix\u00f3n (Asturias), \u00e9 un futbolista profesional espa\u00f1ol da canteira do Sporting de Gij\u00f3n, que xoga como extremo esquerdo no Volos FC."}
{"id": "415712", "revid": "89787", "url": "https://gl.wikipedia.org/wiki?curid=415712", "title": "Alanina aminotransferase", "text": "A alanina aminotransferase\u00a0(ALAT), tam\u00e9n chamada alanina transaminase (ALT) ou transaminase glut\u00e1mico pir\u00favica (GPT) \u00e9 unha enzima que pertence \u00f3 grupo das transaminases ou aminotransferases (). Esta enzima at\u00f3pase principalmente nas c\u00e9lulas do f\u00edgado. O nivel en sangue da\u00a0alanina aminotransferase\u00a0\u00e9 un par\u00e1metro moi \u00fatil en medicina, pois a elevaci\u00f3n das cifras normais pode sinalar lesi\u00f3n hep\u00e1tica por destruci\u00f3n de hepatocitos (cit\u00f3lise). Ten unha vida media en sangue de 18 horas.\nFunci\u00f3n.\nCataliza a transferencia dun grupo amino (NH2) da alanina \u00f3 \u00e1cido \u03b1-cetoglut\u00e1rico dando lugar a piruvato e glutamato. A reacci\u00f3n \u00e9 reversible."}
{"id": "415713", "revid": "51526", "url": "https://gl.wikipedia.org/wiki?curid=415713", "title": "Aspartato aminotransferase", "text": "A aspartato aminotransferase\u00a0(EC 2.6.1.1), antes co\u00f1ecida como \"transaminase glut\u00e1mico-oxalac\u00e9tica\" (GOT) e tam\u00e9n chamada aspartato transaminase\u00a0(AST), \u00e9 unha enzima aminotransferase\u00a0que se atopa en varios tecidos do organismo dos mam\u00edferos, especialmente no coraz\u00f3n, o f\u00edgado e o tecido muscular. At\u00f3pase en cantidades elevadas no soro en casos de infarto agudo de miocardio, de hepatopat\u00eda aguda e de miopat\u00edas, polo emprego de determinados f\u00e1rmacos e en casos de calquera doenza ou trastorno onde as c\u00e9lulas resulten danadas gravemente.\nReacci\u00f3ns catalizadas.\nEsta enzima cataliza a reacci\u00f3n de transferencia dun grupo amino dende o L-aspartato \u00f3\u00a02-oxoglutarato, form\u00e1ndose L-glutamato e oxaloacetato. Esta enzima utiliza o piridoxal 5'-fosfato como cofactor.\nTam\u00e9n pode actuar sobre a L-tirosina, a L-fenilalanina e o L-tript\u00f3fano. Esta actividade pode ser formada desde o enzima amino\u00e1cido arom\u00e1tico transaminase\u00a0mediante prote\u00f3lise\u00a0controlada."}
{"id": "415714", "revid": "45576", "url": "https://gl.wikipedia.org/wiki?curid=415714", "title": "Universidade Nacional Aut\u00f3noma de M\u00e9xico", "text": "A Universidade Nacional Aut\u00f3noma de M\u00e9xico (UNAM) \u00e9 unha universidade p\u00fablica de M\u00e9xico. Est\u00e1 considerada unha das 100 mellores universidades do mundo segundo The Times Higher Education.\nAs s\u00faas orixes est\u00e1n na \"Real y Pontificia Universidad de M\u00e9xico\",\u200b fundada o 21 de setembro de 1551\u200b co nome de \"Real Universidad de M\u00e9xico\", inaugurando os cursos o 25 de xaneiro de 1553, a partir de 1595 pasou a chamase \u00abReal y Pontificia\u00bb, mediante bula concedida polo papa Clemente VIII en Frascati (Italia), o 7 de outubro de 1595.\nSituase no concello de Coyoac\u00e1n na parte sur de Cidade de M\u00e9xico. Dese\u00f1ado polos arquitectos Mario Pani e Enrique del Moral, encerra o Estadio Ol\u00edmpico, unhas 40 facultades e institutos, o Centro Cultural, unha reserva ecol\u00f3xica, a Biblioteca Central, e alg\u00fans museos. Constru\u00eduse durante a d\u00e9cada de 1950 sobre un antigo leito de lava solidificada en Coyoac\u00e1n chamado \"El Pedregal\" para substitu\u00edr os edificios dispersos no centro da cidade de Cidade de M\u00e9xico onde se daban clases. Foi rematada en 1954 cun custo de aproximadamente 25 mill\u00f3ns de d\u00f3lares. No momento da s\u00faa finalizaci\u00f3n era o proxecto de construci\u00f3n individual m\u00e1is grande de M\u00e9xico desde os aztecas. Declar\u00e1rona Patrimonio da Humanidade da UNESCO en 2007.\nA\u00ednda que a Universidade ten outros edificios na Cidade de M\u00e9xico (principalmente para estudos de grao e fins culturais), noutros estados mexicanos e noutros pa\u00edses (como Canad\u00e1 e Estados Unidos), , co\u00f1ecido simplemente como \"C.U.\", \u00e9 o principal s\u00edmbolo da Universidade.\nAtmosfera.\nA Cidade Universitaria \u00e9 un lugar popular aberto os domingos a vistas de familias que desexen explorar os seus patios, xard\u00edns e carreiros que cobren a maior parte das s\u00faas . Constru\u00eduse sobre unha capa de lava de 6 a 8 m. de espesor que foi depositada polo volc\u00e1n Xitle ao redor do ano 100 d.C.\nPola s\u00faa topograf\u00eda e vexetaci\u00f3n, hai moi poucas estradas ou cami\u00f1os rectos. As estradas adoitan ser circu\u00edtos conc\u00e9ntricos, con edificios situados no seu interior. A alg\u00fans s\u00f3 se pode chegar logo dun curto paseo de 5 a 10 minutos. Retirouse a rocha volc\u00e1nica para deixar sitio aos edificios, e utilizouse para facer cami\u00f1os e muros exteriores. Os propios edificios est\u00e1n feitos con materiais com\u00fans, sendo o formig\u00f3n e o ladrillo os m\u00e1is com\u00fans, e adoitan ter grandes vent\u00e1s e xard\u00edns, tanto no interior como no exterior. A maior\u00eda dos edificios s\u00f3 te\u00f1en dous ou tres pisos.\nA\u00ednda que de estilo diferente, os xard\u00edns e a roca volc\u00e1nica son un tema com\u00fan en todos os edificios con algunhas excepci\u00f3ns notables: a Torre do Reitorado e a Biblioteca Central. Estes edificios altos de forma cadrada, algo illados do resto, est\u00e1n adornados por murais realizados por famosos muralistas mexicanos David Alfaro Siqueiros (Torre do Reitorado) e Juan O'Gorman (Biblioteca Central).\nEste \u00faltimo, reco\u00f1ecido como o mural m\u00e1is grande do mundo, que abarca todos os lados da Biblioteca, baseado en motivos aztecas e espa\u00f1ois e no escudo da UNAM, converte a Biblioteca Central Cidade Universitaria no edificio m\u00e1is emblem\u00e1tico.\nO Campus Central \u00e9 o campus orixinal constru\u00eddo en 1943. Con , a Avenida Insurgentes atravesao.\nEspazo escult\u00f3rico.\nNo interior da reserva ecol\u00f3xica destaca o Espazo Escult\u00f3rico. \u00c9 un gran leito de lava natural solidificado, redondo, rodeado de moitos prismas triangulares brancos que parecen irradiar desde o seu centro, un pouco como un xirasol. Hai moitas esculturas met\u00e1licas grandes e coloridas realizadas por artistas contempor\u00e1neos que rodean esta zona, de a\u00ed o seu nome.\nEdificios educativos.\nVladimir Kasp\u00e9 e J. Hanhausen dese\u00f1aron o edificio da facultade de econom\u00eda, que se inaugurou en 1953.\nEugenio Peschard dese\u00f1ou o edificio de ciencias, presenta un mural de Jos\u00e9 Ch\u00e1vez Morado titulado \"A conquista da enerx\u00eda\".\nInstalaci\u00f3ns deportivas.\nO Estadio Ol\u00edmpico M\u00e9xico 68 constru\u00eduse en 1952 e utilizouse para albergar os Xogos Panamericanos de 1955 e os Xogos Ol\u00edmpicos de ver\u00e1n de 1968 na Cidade de M\u00e9xico. At\u00f3pase na parte do Campus Central da cidade e as s\u00faas gradas constru\u00edronse con rocha de lava escavada. Estas gradas conte\u00f1en relevos dese\u00f1ados por Diego Rivera. Tam\u00e9n se utilizou no Mundial de F\u00fatbol de 1986. Agora celebra partidos de f\u00fatbol para a liga universitaria da Cidade de M\u00e9xico, ademais de ser o estadio do equipo da universidade na Liga Mexicana de F\u00fatbol, os \"Pumas\". Tam\u00e9n conta cunha pista de carreiras, utilizada para competici\u00f3ns atl\u00e9ticas internacionais s\u00f3 con invitaci\u00f3n nos \u00faltimos tempos debido ao \u00e9xito da atleta mexicana Ana Guevara.\nUnha das arquitecturas m\u00e1is co\u00f1ecidas da Cidade Universitaria de M\u00e9xico \u00e9 a zona dos \"Frontones\", que consta dun edificio polivalente e dez pistas para o xogo de frontenis e balonm\u00e1n.\nTam\u00e9n hai campos de f\u00fatbol para adestrar equipos de estudantes e infant\u00eds. Preto do estadio hai ximnasios de artes marciais, adestramento de boxeo e outros deportes, destinados principalmente a estudantes.\nPatrimonio da Humanidade.\nA designaci\u00f3n como Patrimonio da Humanidade comezou en 2005 cunha visita ao campus de Francesco Bandarin que era o Director do Centro do Patrimonio Mundial no momento en que o recomendou. Finalmente foi reco\u00f1ecido como un enxe\u00f1oso exemplo de dese\u00f1o arquitect\u00f3nico urbano. Tam\u00e9n destaca pola s\u00faa integraci\u00f3n da arquitectura moderna, tradici\u00f3ns mexicanas e obras de arte, inclu\u00edndo as de David Alfaro Siqueiros, Jos\u00e9 Ch\u00e1vez Morado e Francisco Eppens."}
{"id": "415715", "revid": "23204", "url": "https://gl.wikipedia.org/wiki?curid=415715", "title": "Ductos mamarios", "text": ""}
{"id": "415716", "revid": "23204", "url": "https://gl.wikipedia.org/wiki?curid=415716", "title": "Carcinoma medular de mama", "text": "Carcinoma medular da mama \u00e9 un tipo de cancro de mama que implica infiltraci\u00f3n por linfocitos."}
{"id": "415718", "revid": "25871", "url": "https://gl.wikipedia.org/wiki?curid=415718", "title": "Universidad Nacional Aut\u00f3noma de M\u00e9xico", "text": ""}
{"id": "415719", "revid": "5221385", "url": "https://gl.wikipedia.org/wiki?curid=415719", "title": "Dieta mediterr\u00e1nea", "text": "Co\u00f1\u00e9cese como dieta mediterr\u00e1nea\u00a0ao xeito de alimentarse baseado nunha idealizaci\u00f3n dalg\u00fans padr\u00f3ns diet\u00e9ticos dos pa\u00edses mediterr\u00e1neos, especialmente: Espa\u00f1a, Portugal, Francia, Italia, Grecia e Malta.\nAs caracter\u00edsticas principais desta alimentaci\u00f3n son un alto consumo de produtos vexetais (froitas, verduras, legumes, froitos secos), pan e outros cereais (co trigo como alimento base), o aceite de oliva como graxa principal, o vinagre e o consumo regular de vi\u00f1o en cantidades moderadas.\nHistoria.\nAs primeiras referencias cient\u00edficas a unha \"dieta mediterr\u00e1nea\" son do ano 1948, cando o epidemi\u00f3logo Leland G. Allbaugh estudou o xeito de vida dos habitantes da illa de Creta e, entre outros aspectos, comparou a s\u00faa alimentaci\u00f3n coa de Grecia e os Estados Unidos. Pola s\u00faa banda, o fisi\u00f3logo norteamericano Ancel Keys, que encabezou un estudo sobre as doenzas coronarias, o colesterol do sangue e o estilo de vida de sete pa\u00edses (Italia, Iugoslavia, Grecia, Pa\u00edses Baixos, Finlandia, os Estados Unidos e o\u00a0Xap\u00f3n) trala segunda guerra mundial, contribu\u00edu \u00e1 s\u00faa difusi\u00f3n. Keys e os seus colaboradores apreciaron que a incidencia das doenzas coronarias era menor nas zonas rurais do sur de Europa e no Xap\u00f3n. Sospeitaron que hab\u00eda un factor protector no estilo de vida, que etiquetaron como \"maneira mediterr\u00e1nea\" (\"mediterranean\" way). Describiron este estilo de vida como \"moi activo fisicamente (pola escasa mecanizaci\u00f3n do agro), frugal, e cunha inxesti\u00f3n predominante de produtos vexetais e reducida en produtos de orixe animal\". A posterior difusi\u00f3n dos seus resultados asimilou o concepto de \"\"estilo mediterr\u00e1neo\" co de \"dieta mediterr\u00e1nea\"\"."}
{"id": "415720", "revid": "27155", "url": "https://gl.wikipedia.org/wiki?curid=415720", "title": "Hidrof\u00edlidos", "text": "Os hidrof\u00edlidos (Hydrophilidae) son unha familia de escaravellos principalmente acu\u00e1ticos. Os hidrof\u00edlidos acu\u00e1ticos son notables polos seus longos palpos maxilares, que son m\u00e1is longos que as s\u00faas antenas. Varias das antigas subfamilias de hidrof\u00edlidos foron recentemente elevadas \u00e1 categor\u00eda de familia: Epimetopidae, Georissidae (= Georyssinae), Helophoridae, Hydrochidae e Spercheidae (= Sphaeridiinae).\nCon raras excepci\u00f3ns, as larvas son predadoras, mentres que os adultos poden ser vexetarianos ou predadores ademais de preeiros. Moitas especies de hidrof\u00edlidos poden producir sons.\nHai 2\u00a0835 especies en 169 x\u00e9neros. Algunhas especies do x\u00e9nero \"Hydrophilus\" son consideradas pragas para os viveiros de peixes. Outras especies son voraces consumidores de larvas de mosquitos e te\u00f1en o potencial de funcionr como axentes para o control biol\u00f3xico."}
{"id": "415721", "revid": "89787", "url": "https://gl.wikipedia.org/wiki?curid=415721", "title": "Lei Cidade Limpa", "text": "Lei Cidade Limpa \u00e9 un regulamento que ordena a paisaxe do municipio de S\u00e3o Paulo que est\u00e1 en vigor desde 1 de xaneiro de 2007. A lei foi creada a trav\u00e9s dunha Lei publicada no Diario Oficial da Cidade en 26 de decembro de 2006 (Lei Municipal n\u00ba. 14.223/06) e prohibe a propaganda en exteriores na cidade, al\u00e9n de regular o tama\u00f1o de letreiros e placas de estabelecementos comerciais, entre outras providencias.\nCoa lei, foi anunciada a prohibici\u00f3n de anuncios publicitarios en muros, coberturas e laterais de lotes urbanos, a publicidade en bicicletas, motos, autobuses e coches.\nA lei ten como intenci\u00f3n reforzar a seguranza dos pe\u00f3ns e condutores e facilitar o acceso aos servizos p\u00fablicos de interese da poboaci\u00f3n, tales cales, v\u00edas e espazos p\u00fablicos.\nCaracter\u00edsticas.\nA lexislaci\u00f3n foi elaborada pola arquictecta e urbanista Regina Monteiro que estaba a fronte da Diretor\u00eda de Medio Ambiente e Paisaxe Urbana da Emurb. A lei prohibe, no seu artigo 18, toda e calquera forma de publicidade exterior: \"Fica prohibida, no \u00e1mbito do Municipio de S\u00e3o Paulo, a colocaci\u00f3n de anuncio publicitario nos inm\u00f3beis p\u00fablicos e privados, edificados ou non.\"\nA lei procura recuperar certos dereitos fundamentais da cidadan\u00eda que acabaron deixando de existir co tempo. Despois dela, foi adquirido o dereito de vivir nunha cidade que respecta a integridade da arquictetura das edificaci\u00f3ns, o espazo urbano da cidade, o espazo urbano e o patrimonio hist\u00f3rico.\nTras a creaci\u00f3n da Lei Cidade Limpa, s\u00f3 ser\u00e1 admitido un \u00fanico anuncio indicativo (aquel que identifica, no propio local da actividade, o establecemento ou os profesionais que del fan uso, por exemplo, placas de tenda) por fachada de establecemento, indicando as\u00ed as informaci\u00f3ns necesarias ao p\u00fablico.\nOs anunciantes te\u00f1en a opci\u00f3n, no entanto, de utilizar como alternativa elementos do mobiliario p\u00fablico urbano, tales como paradas de autob\u00fas, reloxos p\u00fablicos e placas de r\u00faa. En canto aos letreiros, a lei tornou obrigatorio que fosen proporcionais ao tama\u00f1o das fachadas. En inm\u00f3beis de pequeno porte (menos de 10 metros de fachada), o l\u00edmite \u00e9 de 1,5 m\u00b2; nos medios (fachadas con entre 10 metros e 100 metros), o l\u00edmite \u00e9 de 4 m\u00b2; e nos grandes (con fachadas de 100 metros ou m\u00e1is), o letreiro non pode ser maior do que 10 m\u00b2, mais neste \u00faltimo caso, o dos grandes poder\u00e1, ser colocado at\u00e9 2 letreiros respectando os tama\u00f1os de cada un, e que estean nunha distancia de polo menos 40 metros entre si. (Realizando este tipo de anuncio, non ser\u00e1 permitido colocar a faixa ou letreiro en ning\u00fan outro lugar. Soamente un anuncio \u00e9 permitido)\nAnuncios.\nA Lei Cidade Limpa divide os anuncios en tres categor\u00edas. O \"anuncio indicativo\" \u00e9 aquel que identifica o local en que est\u00e1 inserido, como letreiros de restaurantes e placas de tendas de comercio. Xa o \"anuncio especial\" pos\u00fae finalidade cultural, educativa ou inmobiliaria, como propagandas pol\u00edticas, cartel de vendas e b\u00e1ner de eventos culturais. Por fin, o \"anuncio de corporaci\u00f3n con poder p\u00fablico\" \u00e9 o resultado de parzar\u00eda \u201cp\u00fablico-privada\u201d, como placas con nome de empresas que coidan dun espazo p\u00fablico, como parques e prazas.\nSegundo a Lei Cidade Limpa, non son considerados anuncios: nomes, s\u00edmbolos ou logotipos que non estean aplicados ou afixados. Logos de postos de servizos tampouco son considerados anuncios, as\u00ed como nomes de predios e hoteis. B\u00e1ners nas paredes de locais privados, como museos e teatros, al\u00e9n de avisos de perigo tam\u00e9n son permitidos.\nConsecuencias.\nUnha das consecuencias da lei \u00e9 o desv\u00edo das publicidades para os outros medios de comunicaci\u00f3n, pois, ao retirar as propagandas da r\u00faa os profesionais que traballan con ese medio pasaron a redireccionaren seus veh\u00edculos para outros locais, como sitios web en internet, spam en li\u00f1a e outros locais, e a\u00ednda as\u00ed parte da poboaci\u00f3n como comerciantes non se senten favorecidos coa lei, xa que foi retirada, a trav\u00e9s dela, parte de seu medio de veiculaci\u00f3n das s\u00faas propagandas.\nSegundo o presidente da Abigraf, a Lei Cidade Limpa diminu\u00edu no n\u00famero de folletos impresos, o que reflicte directamente na limpeza dos paseos p\u00fablicos da cidade durante as elecci\u00f3ns.\nEsa foi unha das principais transformaci\u00f3ns urbanas que a cidade de S\u00e3o Paulo xa pasou na \u00faltima d\u00e9cada, torn\u00e1ndose un marco hist\u00f3rico para a capital.\nEn 2011 a Prefectura aplicou cerca de 4.591 multas, resultando cerca de 17,3 mill\u00f3ns aos cofres p\u00fablicos. Xa en 2015, as autuaci\u00f3ns tiveron un declive para un total de 433. O ent\u00f3n prefecto Fernando Haddad declarou que a diminuci\u00f3n destas multas estaba ligada a unha maior concienciaci\u00f3n da poboaci\u00f3n sobre a Lei.\nFiscalizaci\u00f3n.\nO non-cumprimento da lei implica unha serie de castigos, como por exemplo: intima\u00e7\u00e3o, multa, multa con reincid\u00eancia (valor en duplo), cancelaci\u00f3n de licenza/autorizaci\u00f3n (cando houber) e remoci\u00f3n do anuncio.\u00a0Estar\u00e1 en situaci\u00f3n irregular quen, por exemplo, exhibir un anuncio:"}
{"id": "415722", "revid": "27155", "url": "https://gl.wikipedia.org/wiki?curid=415722", "title": "Hidrof\u00edlido", "text": ""}
{"id": "415723", "revid": "27155", "url": "https://gl.wikipedia.org/wiki?curid=415723", "title": "Hydrophilidae", "text": ""}
{"id": "415724", "revid": "23204", "url": "https://gl.wikipedia.org/wiki?curid=415724", "title": "Pobo ngunnawal", "text": "Os\u00a0ngunawal son un pobo aborixe australiano de Nova Gales do Sur, cuxo territorio tradicional era a actual rexi\u00f3n de Canberra.\nLingua.\nA lingua ngunnawal, tam\u00e9n co\u00f1ecida como \"gundungurra\" ou \"burragorang\", est\u00e1 clasificada xunto \u00e1 lingua ngarigo como unha das d\u00faas linguas das mesetas meridionais de Nova Gales do Sur."}
{"id": "415725", "revid": "23204", "url": "https://gl.wikipedia.org/wiki?curid=415725", "title": "Ngunnawal", "text": ""}
{"id": "415726", "revid": "89787", "url": "https://gl.wikipedia.org/wiki?curid=415726", "title": "Pobo murri", "text": "Os\u00a0murri\u00a0son un pobo aborixe australiano orixinario do actual estado de Queensland. O termo \u00e9, en ocasi\u00f3ns, asociado erradamente con pobos doutras partes de Australia. Os murri abranguen un grupo de tribos e grupos familiares estendidos \u00f3 longo da rexi\u00f3n (como os yugarabul, os jagera, os pobos de Coorparoo, e o pobo kwiambal de m\u00e1is \u00f3 sur). As comunidades aborixes doutras rexi\u00f3ns de Australia incl\u00faen \u00f3s koori, anangu, noongar e nunga, entre outras.\nMoitos murri foron desprazados forzosamente das s\u00faas terras e recolocados en misi\u00f3ns cristi\u00e1s xunto con outras tribos coas que pode que non tiveran relaci\u00f3ns amigables. Entre 1900 e 1972, unha gran cantidade de nenos murri foron parte das xeraci\u00f3ns roubadas."}
{"id": "415727", "revid": "23204", "url": "https://gl.wikipedia.org/wiki?curid=415727", "title": "Murri", "text": ""}
{"id": "415729", "revid": "23204", "url": "https://gl.wikipedia.org/wiki?curid=415729", "title": "Pobo noongar", "text": "Os noongar (tam\u00e9n co\u00f1ecidos como nyungar) son un pobo aborixe australiano que residen no recuncho suroeste da provincia de Australia Occidental, dende Geraldton at\u00e9 Esperance. As s\u00faas terras tribais est\u00e9ndense dende Jurien Bay no norte da rexi\u00f3n at\u00e9 a costa ao sur e as vilas de Ravensthorpe e Southern Cros polo leste. Ademais, o nome noongar \u00e9 usado para identificar \u00e1 lingua que a tribo emprega.\nHistoria.\nAnterior \u00f3 estabelecemento europeo, o pobo Noongar estaba dividido en polo menos 13 grupos ou tribos diferentes, que compart\u00edan unha cultura com\u00fan e unha linguaxe semellante con algunhas diferenzas dialectales. Alg\u00fans autores consideran que o pobo Noongar \u00e9 identificado por dous factores, sendo o primeiro destes o uso dunha palabra similar a \"Noongar\" para describirse a si mesmos (significando home); e a diferenza da maior\u00eda dos ind\u00edxenas australianos, non circuncisaban\u00a0\u00f3s nenos \"homes\" como cerimonia de iniciaci\u00f3n. \nActualmente, perdeuse gran parte da cultura Noongar, inclu\u00edndo a identificaci\u00f3n con agrupaci\u00f3ns rexionais particulares, a\u00ednda que en tempos modernos algunhas persoas Noongar est\u00e1n a solicitar a s\u00faa afiliaci\u00f3n \u00f3s grupos identificados por Tindale no s\u00e9culo XX.\nComo outros grupos abor\u00edgenes, a comunidade Noongar mant\u00e9n disputas legais co goberno estatal polo reco\u00f1ecemento dos seus dereitos ancestrais sobre as s\u00faas terras e obter o chamado \"Native Title\" (T\u00edtulo Nativo). Exemplar o rol do activista Eddie Mabo a este respecto: tam\u00e9n grazas ao seu traballo, a doutrina do Terra nullius baixo o amparo da cal se colonizou Australia, quedou proscrita.\nEst\u00edmase que antes da colonizaci\u00f3n europea, a poboaci\u00f3n noongar alcanzase entre 6.000 e 10.000 habitantes. Unha vez que os colonizadores chegaron, a violencia e doenzas tra\u00eddas por eles decimaron a gran parte da poboaci\u00f3n; mais no presente o pobo noongar suma m\u00e1is de 28.000 persoas."}
{"id": "415730", "revid": "23204", "url": "https://gl.wikipedia.org/wiki?curid=415730", "title": "Noongar", "text": ""}
{"id": "415731", "revid": "23204", "url": "https://gl.wikipedia.org/wiki?curid=415731", "title": "Nyungar", "text": ""}
{"id": "415732", "revid": "23204", "url": "https://gl.wikipedia.org/wiki?curid=415732", "title": "Robert Hawker Dowling", "text": "Robert Hawker Dowling, nado en 1827 e finado en 1886, foi un artista colonial australiano.\nTraxectoria.\nDowling naceu en Inglaterra, sendo o fillo m\u00e1is novo do reverendo Henry Dowling e da s\u00faa muller Elizabeth, \"n\u00e9e\" Darke. Chegou a Launceston, Tasmania cos seus pais en 1839 no barco \"Janet\". Recibiu clases de arte de Thomas Bock e Frederick Strange, e en 1850 anunciouse como pintor de retratos. En 1856, Dowling marchou a Londres coa axuda dos seus amigos de Launceston. Exhibiu 16 pinturas na Royal Academy entre 1859 e 1882 e outras no British Institute. De volta en Launceston, foi at\u00e9 Melbourne e pintou retratos de Henry Loch, James Moorhouse, Francis Ormond e outros. Regresou de novo a Londres en 1886 e morreu pouco despois da s\u00faa chegada.\nO 2 de maio de 2007, unha das pinturas de Dowling, \"Masters George, William and Miss Harriet Ware with the Aborigine Jamie Ware\", foi vendida por A$823\u00a0500 \u00e1 National Gallery of Victoria.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1827]]\n[[Categor\u00eda:Finados en 1886]]"}
{"id": "415733", "revid": "83328", "url": "https://gl.wikipedia.org/wiki?curid=415733", "title": "Pescador, pescadora", "text": "Un pescador \u00e9 a persoa que vive das capturas de peces e outros animais acu\u00e1ticos (pesca), xa que captura cantidade suficiente para alimentarse e vender o excedente. Pertencente \u00f3\u00a0sector primario, \u00e9 unha profesi\u00f3n que existiu dende a prehistoria en varias modalidades, basicamente pesca dende costa ou en barco. Calc\u00falase que no mundo hai m\u00e1is de 30 mill\u00f3ns de persoas con este oficio, especialmente en Asia. Os t\u00e9cnicos da piscicultura tam\u00e9n se consideran pescadores. O pescador tam\u00e9n pode ser unha met\u00e1fora para referirse a Xesucristo."}
{"id": "415734", "revid": "1131", "url": "https://gl.wikipedia.org/wiki?curid=415734", "title": "Praia de Caranza", "text": "A praia de Caranza \u00e9 unha praia urbana artificial situada na r\u00eda de Ferrol, fronte a Caranza, Ferrol. Vai dende a Capela de Caranza ata a enseada do Mont\u00f3n."}
{"id": "415736", "revid": "27155", "url": "https://gl.wikipedia.org/wiki?curid=415736", "title": "Meloidos", "text": "Os meloidos (Meloidae) son unha familia de escaravellos, famosos por producir unha secreci\u00f3n defensiva que cont\u00e9n un axente vesicante chamado cantaridina, que segregan polas articulaci\u00f3ns das patas. Co\u00f1\u00e9cense unhas 7\u00a0500 especies desta familia en todo o mundo. Na pen\u00ednsula ib\u00e9rica enc\u00f3ntranse 69 especies de 19 x\u00e9neros. En Europa hai un total de 180 especies. Moitas son moi visibles e algunhas est\u00e1n coloreadas aposematicamente, anunciando visualmente a s\u00faa toxicidade a posibles depredadores, pero tam\u00e9n as hai escuras.\nDescrici\u00f3n.\nOs seus \u00e9litros parecen de coiro e son brandos e rodean o abdome. O pronoto adoita ser cil\u00edndrico ou arredondado e m\u00e1is estreito que a cabeza e a base dos \u00e9litros. As antenas son filiformes ou monofiliformes. O corpo \u00e9 alongado, desde de poucos mil\u00edmetros a 7\u00a0cm de longo, segundo a especie.\nO ciclo vital dura de 1 a 3 anos, dependendo das condici\u00f3ns. Estes escaravellos son hipermetam\u00f3rficos, e pasan por varios estadios larvarios, o primeiro dos cales \u00e9 un triungulino m\u00f3bil. As larvas son insect\u00edvoras, principalmente atacan a abellas, a\u00ednda que algunhas se alimentan de ovos de salt\u00f3ns. O estadio final da larva \u00e9 unha pseudopupa coactata, estado no que pasan o inverno. A larva dos meloidos, a\u00ednda que \u00e1s veces \u00e9 considerada parasitoide, en xeral, parece comer o h\u00f3spede inmaturo xunto coas s\u00faas provisi\u00f3ns almacenadas, e pode a mi\u00fado sobrevivir s\u00f3 coas provisi\u00f3ns, polo que non \u00e9 un parasitoide obrigado, sen\u00f3n facultativo, ou simplemente un predador. Os adultos \u00e1s veces alim\u00e9ntanse de flores e follas de plantas de diversas familias.\nToxicidade.\nA cantaridina, unha substancia qu\u00edmica velenosa que causa a formaci\u00f3n de vexigas na pel, util\u00edzase medicamente para eliminar verrugas e rec\u00f3llese para este prop\u00f3sito de especies do x\u00e9nero \"Mylabris\" e \"Lytta\", especialmente de \"Lytta vesicatoria\". O uso da cantaridina non est\u00e1 aprobado nalg\u00fans pa\u00edses, como EUA.\nA cantaridina \u00e9 o principal irritante do remedio de medicina popular chamado \"mosca espa\u00f1ola\", que se obt\u00e9n a partir de escaravellos secos da familia Meloidae.\nO x\u00e9nero m\u00e1is grande, \"Epicauta\", cont\u00e9n moitas especies t\u00f3xicas para os cabalos, como \"E. vittata\". Con tal que o cabalo coma uns poucos destes escaravellos mesturados coa s\u00faa alfalfa o resultado pode ser mortal. En \u00e1reas semi\u00e1ridas do oeste dos Estados Unidos, o uso de certas t\u00e9cnicas modernas de colleita pode contribu\u00edr \u00e1 presenza de cantaridina na forraxe colleitada. A pr\u00e1ctica de acondicionar o feno, esmagar os talos para favorecer o seu secado, tam\u00e9n esmaga os escaravellos que puidesen estar presentes, que non te\u00f1en tempo de escapar, e isto causa que se libere a s\u00faa cantaridina na forraxe. Os meloidos son atra\u00eddos pola alfalfa e malas herbas durante a floraci\u00f3n.\nSistem\u00e1tica.\nSubfamilia Eleticinae.\nTribo Derideini\nTribo Morphozonitini\nTribo Eleticini\nTribo Spasticini\nSubfamilia Meloinae.\nTribo Cerocomini\nTribo Epicautini\nTribo Eupomphini\nTribo Lyttini\nTribo Meloini\nTribo Mylabrini\nTribo Pyrotini\nX\u00e9neros \"incertae sedis\"\nSubfamilia Nemognathinae.\nTribo Horiini\nTribo Nemognathini\nTribo Sitarini\nX\u00e9neros \"incertae sedis\"\nSubfamilia Tetraonycinae.\nTribo Tetraonycini"}
{"id": "415737", "revid": "27155", "url": "https://gl.wikipedia.org/wiki?curid=415737", "title": "Meloido", "text": ""}
{"id": "415738", "revid": "27155", "url": "https://gl.wikipedia.org/wiki?curid=415738", "title": "Meloidae", "text": ""}
{"id": "415739", "revid": "89787", "url": "https://gl.wikipedia.org/wiki?curid=415739", "title": "An\u00f3bidos", "text": "Os an\u00f3bidos ou Anobiidae (que nalgunhas clasificaci\u00f3ns est\u00e1n dentro da familia Ptinidae) son unha familia de pequenos cole\u00f3pteros pol\u00edfagos co\u00f1ecidos vulgarmente como trazas ou couzas da madeira, xa que perforan a madeira tanto en estado natural coma en edificios (trabes, mobles etc.). Algunhas especies consid\u00e9ranse verdadeiras pragas, como \"Xestobium rufovillosum\", \"Anobium punctatum\" e \"Lasioderma serricorne\". Co\u00f1\u00e9cense uns 1\u00a0800 x\u00e9neros distribu\u00eddos por todo o mundo.\nTaxonom\u00eda.\nExisten tres grandes grupos de escaravellos dentro da superfamilia Bostrichoidea: Bostrichidae, Anobiidae e Ptinidae. Estes grupos sufriron frecuentes cambios na clasificaci\u00f3n xer\u00e1rquica desde a s\u00faa creaci\u00f3n. Foron tratados como unha soa familia, tres familias independentes, d\u00faas familias chamadas Bostrichidae e Anobiidae (con Ptininae como subfamilia de Anobiidae), ou d\u00faas familias denominadas Bostrichidae e Ptinidae (cos Anobiidae dentro de Ptinidae). A literatura m\u00e1is recente tr\u00e1taos como d\u00faas subfamilias con nomes Bostrichidae e Ptinidae, mentres que os Anobiidae ser\u00edan unha subfamilia de Ptinidae (Anobiinae).\nCaracter\u00edsticas.\nO tama\u00f1o dos an\u00f3bidos oscila entre 1,5 e 9\u00a0mm de lonxitude e son predominantemente marr\u00f3ns, pardo-avermellados ou anegrados. O corpo \u00e9 case sempre cil\u00edndrico, \u00e1s veces arredondado e est\u00e1 recuberto por unha abundante pubescencia, que \u00e1s veces forma debuxos sobre os \u00e9litros. A cabeza est\u00e1 m\u00e1is ou menos retra\u00edda e agochada baixo o pronoto; as antenas poden ser filiformes, aserradas ou pectinadas; os ollos son grandes. As patas son delgadas e nalg\u00fans casos poden pregarse e ocultarse en sucos na parte inferior do corpo; os tarsos son pent\u00e1meros (con cinco artellos en todas as patas).\nBiolox\u00eda e ecolox\u00eda.\nAs larvas desenv\u00f3vlense en madeira morta, tanto natural coma traballada e, nese casoo, poden producir graves destrozos en trabes, artesoados, retablos, mobles, e incluso en libros; reciben o nome com\u00fan de trazas ou couzas. \"Xestobium rufovillosum\" mentres escava galer\u00edas na madeira produce uns golpi\u00f1os audibles polo o\u00eddo humano que parecen o tic tac dun reloxo. Algunhas especies desenv\u00f3lvense en fungos \"Xyletinus\", produtos alimentarios (\"Stegobium\") e mesmo en cigarros (\"Lasioderma\").\nCando as larvas maduran, os adultos perforan a superficie da madeira e seguidamente a abandonan; son bos voadores e esp\u00e1llanse buscando lugares favorables para a posta; as femias depositan os ovos nas gretas da madeira.\nSistem\u00e1tica.\nA familia incl\u00fae os seguintes subgrupos (subfamilias e x\u00e9neros):\nSin\u00f3nimos:"}
{"id": "415740", "revid": "27155", "url": "https://gl.wikipedia.org/wiki?curid=415740", "title": "An\u00f3bido", "text": ""}
{"id": "415741", "revid": "27155", "url": "https://gl.wikipedia.org/wiki?curid=415741", "title": "Anobiidae", "text": ""}
{"id": "415742", "revid": "19415", "url": "https://gl.wikipedia.org/wiki?curid=415742", "title": "Parainen", "text": ""}
{"id": "415743", "revid": "22570", "url": "https://gl.wikipedia.org/wiki?curid=415743", "title": "Pargas", "text": "Pargas (en fin\u00e9s \"Parainen\"), co\u00f1ecido entre 2009 e 2011 como \"V\u00e4st\u00e5boland\" en sueco e \"L\u00e4nsi-Turunmaa\" en fin\u00e9s, \u00e9 unha cidade de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 15\u00a0254 habitantes. A superficie do termo municipal \u00e9 de 5\u00a0548,17 km2, dos cales 4\u00a0666.46nbsp;km2 son auga. O concello ten unha densidade de poboaci\u00f3n de 17,28 hab./km\u00b2.\nLimita cos municipios de Kimito\u00f6n, Sauvo, Kaarina, Turku, Naantali, Kustavi, Br\u00e4nd\u00f6, Sottunga e K\u00f6kar, estes tres \u00faltimos na rexi\u00f3n de \u00c5land.\nO concello \u00e9 biling\u00fce con maior\u00eda de fala sueca e minor\u00eda finesa.\nCidades irm\u00e1s.\nA cidade de Pargas est\u00e1 irmandada con:"}
{"id": "415746", "revid": "27155", "url": "https://gl.wikipedia.org/wiki?curid=415746", "title": "Tenebri\u00f3nidos", "text": "Os tenebri\u00f3nidos (Tenebrionidae) son unha gran familia de escaravellos, cosmopolita, que comprende un n\u00famero estimado de especies de 20\u00a0000. Os humanos espallaron certas especies por todo o mundo facendo que hoxe te\u00f1an unha distribuci\u00f3n cosmopolita. Exemplos co\u00f1ecidos son \"Tenebrio molitor\" ou \"Tribolium castaneum\".\nTaxonom\u00eda.\nO nome \"Tenebrionidae\" procede do nome do x\u00e9nero \"Tenebrio\", que \u00e1 s\u00faa vez significa \"buscador de lugares escuros\" ou figurativamente 'timador'.\nMoitas especies de Tenebrionidae habitan en lugares escuros. As excepci\u00f3ns incl\u00faen x\u00e9neros como \"Stenocara\" e \"Onymacris\", que son activos polo d\u00eda e inactivos de noite.\nA familia comprende unha variada gama de formas, polo que a clasificaci\u00f3n presena grandes dificultades. A seguinte lista de subfamilias foi amplamente aceptada en 2005.\nCaracter\u00edsticas.\nOs Tenebrionidae poden identificarse por unha combinaci\u00f3n de caracter\u00edsticas, como son :\nBiolox\u00eda e ecolox\u00eda.\nOs escaravellos tenebri\u00f3nidos ocupan nichos ecol\u00f3xicos principalmente en desertos e bosques como comedores de restos de plantas. A maior\u00eda das especies son omn\u00edvoros xeneralistas, e alim\u00e9ntanse de follas en descomposici\u00f3n, madeira podre, materia vexetal fresca, insectos mortos e fungos, sexa como larvas ou adultos. Varios x\u00e9neros, como \"Bolitotherus\", son funx\u00edvoros especializados, que se alimentan de fungos pol\u00edporos. Moitas das especies m\u00e1is grandes non poden voar e as que poden facelo, como \"Tenebrio molitor\", s\u00f3 o fan cando \u00e9 verdadeiramente necesario, como cando se dispersan ou est\u00e1n malntutridos.\nAs larvas son xeralmente escavadoras, est\u00e1n fortemente acoirazadas e son nocturnas. Posiblemente son unha fonte importante de recursos para certos invertebrados e pequenos mam\u00edferos. Por\u00e9n, os adultos de moitas especies te\u00f1en defensas qu\u00edmicas e est\u00e1n relativamente protexidos contra os predadores. Os adultos da maior\u00eda das especies, excepto as que son pragas de cereais, te\u00f1en metabolismos lentos, e te\u00f1en vidas longas comparados con outros insectos, que van desde aproximadamente os seis meses a dous anos.\nAlgunhas especies viven en desertos moi secos como o de Namibia, e neles evolucionaron adaptaci\u00f3ns para recoller pingas de auga da n\u00e9boa que se depositan nos seus \u00e9litros. A medida que se acumula a auga, esta dr\u00e9nase flu\u00edndo polo dorso do animal ata a s\u00faa boca, onde a tragan.\nEspecies notables.\nOs estadios larvarios de varias especies cr\u00edanse para a alimentaci\u00f3n de animais insect\u00edvoros que est\u00e1n en catividade nos laboratorios:"}
{"id": "415747", "revid": "27155", "url": "https://gl.wikipedia.org/wiki?curid=415747", "title": "Tenebri\u00f3nido", "text": ""}
{"id": "415748", "revid": "27155", "url": "https://gl.wikipedia.org/wiki?curid=415748", "title": "Tenebrionidae", "text": ""}
{"id": "415760", "revid": "54334", "url": "https://gl.wikipedia.org/wiki?curid=415760", "title": "Igrexa de Martebo", "text": "A igrexa de Martebo (sueco: \"Martebo kyrka\") \u00e9 unha igrexa medieval luterana en Martebo, na illa sueca de Gotland, pertencente \u00e1 diocese de Visby.\nHistoria.\nPouco se sabe sobre a orixe e a historia m\u00e1is antiga da igrexa. O edificio de pedra probablemente foi antecedido por unha stavkirke. Da presente igrexa a torre \u00e9 a parte m\u00e1is vella, datando de mediados do s\u00e9culo XIII e constru\u00edda en estilo rom\u00e1nico. A nave e o coro, de estilo g\u00f3tico, son de principios do s\u00e9culo XIV e substitu\u00edron a uns m\u00e1is pequenos rom\u00e1nicos.\nArquitectura.\nA igrexa \u00e9 dun tipo bastante caracter\u00edstico en Gotland, no cal a nave e o coro foron reconstru\u00eddos durante o alto g\u00f3tico, pero onde permanece a vella torre, resultando nunha torre desproporcionadamente curta con respecto ao resto do edificio. Pegado \u00e1 torre hai un detalle pouco com\u00fan, unha pequena c\u00e1mara que ten unha fiestra na nave pero carece doutra conexi\u00f3n. Probablemente funcionaba como un hagioscopio (quizais para membros enfermos da congregaci\u00f3n) e foi engadido durante o s\u00e9culo XIV.\nA fachada externa da igrexa, destacando os tres portais, amosa algunhas das esculturas medievais m\u00e1is logradas de Gotland. Estas datan do s\u00e9culo XIV e foron realizadas cando a igrexa foi reconstru\u00edda en estilo g\u00f3tico. Nalgunhas das esculturas a\u00ednda quedan restos da pintura orixinal. Probablemente foron executadas polo escultor local co\u00f1ecido como Master Egypticus. Representan a vida de Xes\u00fas como se conta no Novo Testamento, con escenas que se suceden cronoloxicamente dun portal a outro, polo que os tres portais forman unha escultura narrativa completa.\nNo interior da igrexa hai restos de frescos medievais e unha p\u00eda baustismal de s\u00e9culo XIII. No chan do coro hai situadas d\u00faas tumbas medievais. O p\u00falpito \u00e9 un dos m\u00e1is antigos de Gotland e data de mediados do s\u00e9culo XVI."}
{"id": "415761", "revid": "22570", "url": "https://gl.wikipedia.org/wiki?curid=415761", "title": "Ermengol VI de Urgell", "text": "Ermengol VI de Urgell, co\u00f1ecido como o de Castela, nado en Valladolid en 1096 e finado en Castela o 20 de xu\u00f1o de 1154, foi conde de Urgell entre 1102, cando faleceu o seu pai, e 1154. Foi fillo do conde Ermengol V e de Mar\u00eda P\u00e9rez, filla do conde Pedro Ans\u00farez quen se encargou da tutela do seu neto durante a s\u00faa minor\u00eda de idade ao quedar orfo en 1102.\nBiograf\u00eda.\nCoa axuda de Guerau II de Cabrera, gobernante real do condado, e de Ramon Berenguer III de Barcelona conquistou en 1106 a cidade de Balaguer, que pasou a ser dende aquel momento a capital do condado de Urgell.\nXa adulto colaborou con Afonso I de Arag\u00f3n na conquista de Zaragoza en 1118, as\u00ed como con Afonso VII de Castela na cruzada contra al-Mariyya en 1147.\nA boa relaci\u00f3 co casal de Barcelona levou a Ermengol VI a participar na viaxe de Ramon Berenguer IV de Barcelona ata a Provenza en 1144 e a colaborar co conde de Barcelona na Cruzada contra o emirato de Lleida e a repoboaci\u00f3n da cidade en 1149.\nMatrimonio e descendencia.\nEn 1119 casou con Arsenda de Cabrera, filla de Guerau III de Cabrera, vizconde de \u00c0ger, e de Berenguera de Queralt. Do matrimonio naceron:\nCara ao 1135 casou en segundas nupcias con Elvira de Lara, filla de Roderic de Lara e a infanta Sancha de Castela. Deste matrimonio naceron:"}
{"id": "415762", "revid": "10599", "url": "https://gl.wikipedia.org/wiki?curid=415762", "title": "Ermengol VI", "text": ""}
{"id": "415765", "revid": "54334", "url": "https://gl.wikipedia.org/wiki?curid=415765", "title": "L\u00e9rida", "text": "L\u00e9rida \u00e9 un concello situado ao norte do departamento de Tolima, en Colombia. Ti\u00f1a en 2015 unha poboaci\u00f3n de 17.584 habitantes.\nLimita ao norte con Armero, ao oeste con L\u00edbano, ao sur con Venadillo e ao leste con Ambalema. At\u00f3pase a 173\u00a0km de Bogot\u00e1, a 366 metros sobre o nivel do mar. Fundouse o 26 de xu\u00f1o de 1777."}
{"id": "415766", "revid": "89787", "url": "https://gl.wikipedia.org/wiki?curid=415766", "title": "Li\u00f1a Lleida-La Pobla de Segur", "text": "A li\u00f1a Lleida-La Pobla de Segur \u00e9 unha li\u00f1a de ferrocarril que une Lleida, Balaguer, Tremp e La Pobla de Segur, en Catalu\u00f1a, conectando a chaira de Lleida co Prepireneo.\nFoi inaugurada entre Lleida e Balaguer en 1924 e en 1951 chegou ata La Pobla de Segur. Dende 2005 \u00e9 propiedade de Ferrocarrils de la Generalitat de Catalunya, que en 2016 asumiu tam\u00e9n a s\u00faa operaci\u00f3n coa compra de unidades de tren propias.\nHai 10 servizos diarios por sentido entre Lleida e Balaguer; 6 deles da li\u00f1a RL1, que finalizan o seu percorrido en Balaguer, e os 4 restantes da li\u00f1a RL2, que contin\u00faan ata La Pobla de Segur. O 70% dos usuarios conc\u00e9ntrase no tramo Lleida-Balaguer. Ademais, ofr\u00e9cese un servizo tur\u00edstico baixo a marca \"Tren dels Llacs\" (Tren dos Lagos).\nT\u00e1rdanse uns 26 minutos en percorrer o trazado entre Lleida e Balaguer, e ata 1 hora e 35 minutos en percorrer integramente o traxecto ata La Pobla.\nLi\u00f1as.\nHai d\u00faas li\u00f1as:"}
{"id": "415767", "revid": "17467", "url": "https://gl.wikipedia.org/wiki?curid=415767", "title": "Li\u00f1a de ferrocarril", "text": ""}
{"id": "415768", "revid": "27155", "url": "https://gl.wikipedia.org/wiki?curid=415768", "title": "S\u00edlfidos", "text": "Os s\u00edlfidos (Silphidae) son unha familia de escaravellos, xeralmente chamados moitos deles escaravellos enterradores polos seus h\u00e1bitos necr\u00f3fagos e preeiros. Comprende d\u00faas subfamilias: Silphinae e Nicrophorinae. O seu n\u00famero de especies \u00e9 relativamente pequeno, de s\u00f3 unhas duascentas. Son moi diversos na rexi\u00f3n temperada, a\u00ednda que tam\u00e9n se co\u00f1ecen alg\u00fans end\u00e9micos das rexi\u00f3ns tropicais. Ambas as subfamilias alim\u00e9ntanse esencialmente de materia org\u00e1nica en descomposici\u00f3n, como animais mortos. As subfamilias difiren en prestar ou non coidados paternais e no tipo de carcasas que prefiren. Os s\u00edlfidos son considerados de importancia forense porque cando se encontran nun corpo en descomposici\u00f3n poden usarse para estimar un intervalo post mortem.\nEtimolox\u00eda.\nAs palabras \"sylphes\" ou \"sylphide\", utilizounas por primeira vez Paracelso, refer\u00edndose a calquera raza de esp\u00edritos que habitaban no aire e descr\u00edbense como mortais, pero carentes de alma. A palabra est\u00e1 relacionada co lat\u00edn \"sylva\", que significa 'moza xeitosa e esvelta' e coa palabra grega \"nymph\u00e9\", que significa 'desposada' (entre outras cousas).\nTaxonom\u00eda, evoluci\u00f3n.\nA familia Silphidae pertence \u00e1 orde dos Coleoptera. At\u00f3panse xeralmente asociados con prea, fungos e feces. No pasado, os membros da familia Agyrtidae estaban tam\u00e9n inclu\u00eddos entre os Silphidae. Silphidae ten d\u00faas subfamilias: Silphinae e Nicrophorinae. Nos Nicophorinae as s\u00faas antenas constan de 11 segmentos e son capitadas (acaban nunha maza coa cabeza da maza moi marcada), mentres que te\u00f1en unha forma de maza m\u00e1is gradual nos Silphinae. As subfamilias tam\u00e9n difiren en comportamento. Os membros da subfamilia Silphinae prestan pouco ou ning\u00fan coidado \u00e1s cr\u00edas e alim\u00e9ntanse de prea de gran tama\u00f1o. Os Nicrophorinae alim\u00e9ntanse de prea de pequenos animais e ent\u00e9rranse eles mesmos xunto coa s\u00faa comida para criar a s\u00faa descendencia entre os dous proxenitores. Hai aproximadamente 183 especies nesta familia, que se encontran en todo o mundo, a\u00ednda que son m\u00e1is com\u00fans nas rexi\u00f3ns temperadas. Algunhas especies est\u00e1n en perigo, como \"Nicrophorus americanus\" de Norteam\u00e9rica.\nOs f\u00f3siles m\u00e1is antigos de escaravellos datan de hai 265 mill\u00f3ns de anos do Permiano, pero o f\u00f3sil m\u00e1is antigo de s\u00edlfido \u00e9 \"Nicrophorus humator\" que data de s\u00f3 hai 10\u00a0500 anos e foi descrito en 1962 por Pearson. Moitos s\u00edlfidos non poden voar, a\u00ednda que pos\u00faen \u00e1s. Esta perda da capacidade voadora p\u00e9nsase que \u00e9 o resultado de cambios no h\u00e1bitat que ocorreron co tempo. Os investigadores encontraron que a maior\u00eda das especies con capacidade de voar neste grupo alim\u00e9ntanse de carcasas de vertebrados, mentres que as especies non voadoras se alimentan de invertebrados do solo. Tam\u00e9n se atopou que a produci\u00f3n de ovos se incrementa cando se perde a capacidade de voar debido \u00e1 menor dispo\u00f1ibilidade de comida.\nDiversidade e distribuci\u00f3n.\nOs s\u00edlfidos son m\u00e1is abundantes nos climas temperados. A diversidade \u00e9 tam\u00e9n maior na zona temperada e son bastante raros nos tr\u00f3picos, a\u00ednda que tam\u00e9n hai algunhas especies end\u00e9micas desa rexi\u00f3n. P\u00e9nsase que as formigas, moscas e outros comedores de prea compiten favorablemente con eles nesas rexi\u00f3ns. Var\u00edan en lonxitude de 7 a 45\u00a0mm.\nEn Europa occidental hai 28 especies de s\u00edlfidos. En Norteam\u00e9rica hai 46 especies.\nEntre as formas tropicais est\u00e1n \"Diamesus\" de Asia e Australia, \"Ptomophila\" de Australia e \"Nicrophorus mexico\" de Am\u00e9rica Central. Os Nicrophorinae te\u00f1en unha distribuci\u00f3n m\u00e1is restrinxida que os Silphinae.\nDesenvolvemento.\nOs s\u00edlfidos te\u00f1en un desenvolvemento holomet\u00e1bolo. O desenvolvemento na subfamilia Silphinae \u00e9 m\u00e1is lento que nos Nicrophorinae. O ciclo vital dos Silphinae dura aproximadamente de 26 a 58 d\u00edas desde ovo a adulto. A an\u00e1lise deste proceso \u00e9 esencial para os entom\u00f3logos forenses. O ciclo dura de dous a sete d\u00edas desde que se pon o ovo ata que eclosiona. As larvas pasan por tres estadios sobe a prea na que permanecen de dez a trinta d\u00edas. Pasado ese per\u00edodo chegan ao terceiro estadio larvario e avent\u00faranse a abandonar os detritos para pupar. A pupaci\u00f3n dura de 14 a 20 d\u00edas e constit\u00fae a principal parte da s\u00faa metamorfose, na que ocorren enormes cambios. Durante esta fase as \u00e1s desenv\u00f3lvense completamente e chegan \u00e1 madurez sexual, no que se chama imago ou estadio adulto, que recomeza o ciclo outra vez.\nNos Nicrophorinae o ciclo \u00e9 m\u00e1is r\u00e1pido, a oviposici\u00f3n faise preto da carcasa e c\u00f3mpren de 12 a 14 horas para que o ovo eclosione e emerxa a larva. A cantidade de comida e coidados parentais axuda a determinar a duraci\u00f3n da fase larvaria. A pupaci\u00f3n nesta subfamiia dura de seis a oito d\u00edas e compl\u00e9tase no solo. Os Nicrophorinae adultos emerxen do solo e saen a procurar comida e parella.\nReproduci\u00f3n.\nOs Nicrophorinae te\u00f1en o h\u00e1bito de localizar carcasas e enterralas ao escavar o solo que te\u00f1en debaixo. Este comportamento enterrador parece que evolucionou para evitar a competici\u00f3n con outros insectos como as careixas (larvas) de moscas. Observouse que hai unha cooperaci\u00f3n de ambos os proxenitores para o \u00e9xito do acto da reproduci\u00f3n. O m\u00e1is probable \u00e9 que a parella reprodutora traballe conxuntamente nisto, pero nos casos en que dispo\u00f1en dunha prea grande, os machos tratan de potenciar as s\u00faas posibilidade de reproduci\u00f3n emitindo feromonas. Deste modo, ser\u00e1n pais dunha descendencia m\u00e1is numerosa, pero o \u00e9xito reprodutor das femias primarias declina continuamente. \u00c1s veces, onde hai unha gran carcasa a probabilidade dunha intensa competici\u00f3n coas moscas leva a que se produza unha reproduci\u00f3n comunal. Neses casos, parece haber unha tregua entre as femias que normalmente competir\u00edan polos machos, e o comportamento cooperativo ampl\u00edase a femias que coidan da descendencia doutras femias. No per\u00edodo culminante da estaci\u00f3n reprodutora parellas destes escaravellos poden competir pola prea. A parella perdedora ser\u00e1 expulsada da prea e se lles deu tempo de po\u00f1er ovos, as outras femias m\u00e1tanos, para que elas poidan po\u00f1er os seus propios ovos.\nComportamento e ecolox\u00eda.\nAlimentaci\u00f3n.\nOs s\u00edlfidos adultos alim\u00e9ntanse de forma sapr\u00f3faga: colonizan as preas durante os catro estadios da decomposici\u00f3n, que son o fresco, o inchado, a putrefacci\u00f3n e o seco. As fases de descomposici\u00f3n preferidas polos adultos ocorren durante as fases de inchamento e putrefacci\u00f3n. As larvas de s\u00edlfidos viven principalmente durante as fases de putrefacci\u00f3n e secado da prea. A principal fonte de alimento para a subfamilia Silphinae \u00e9 a masa de careixas (larvas de mosca) presentes no detrito. Os Nicrophorinae colonizan o corpo antes na descomposici\u00f3n para evitar a competici\u00f3n coas larvas de mosca. Se hai unha masa suficientemente grande de careixas eses s\u00edlfidos non colonizan a carcasa. Os coidados parentais que prodiga esta subfamilia consisten en que os escaravellos adultos regurxitan a comida nas bocas de larvas novas ata que maduran. Os Silphinae colonizan posteriormente no proceso de putrefacci\u00f3n e os adultos comen a masa de larvas de moscas, \u00e1s veces deixando poucas evidencias da presenza de careixas para que os forenses estimen o intervalo post mortem. No caso dos escaravellos enterradores Nicrophorinae, os adultos enterran as carcasas de pequenos animais e po\u00f1en os seus ovos nelas. Nalgunhas especies fan unha lixeira depresi\u00f3n no detrito para que maduren as s\u00faas larvas, que os escaravellos adultos alimentan e protexen. En ambas as subfamilias as larvas comen a materia org\u00e1nica podre, mentres que os adultos comen principalmente careixas. As moscas son os maiores competidores dos \"Silphiade\" polo detrito. Se unha carcasa est\u00e1 intensamente infestada de larvas de mosca, moitos dos Nicrophorinae abandonan a cacasa, mentres que, ao contrario, membros dos Silphinae alimentaranse das careixas.\nDefensa.\nOs escaravellos dispo\u00f1en de diversas armas para protexerse contra os predadores. Os Silphidae te\u00f1en modificaci\u00f3ns moi diferentes que lles permiten prosperar en diferentes nicos ecol\u00f3xicos como as advertencias por medio de cores (desde o aposematismo ao mimetismo batesiano), defensas qu\u00edmicas e coidados parentais. Os s\u00edlfidos son xeralmente de cores escuros como dourado, negro e marr\u00f3n. Esta coloraci\u00f3n escura conf\u00fandeos co seu ambiente. Unha especie de Silphidae usa un medio f\u00edsico de defensa: \"Oiceoptoma inaequalis\" mant\u00e9n os \u00e9litros sobre o seu dorso cando voa. A parte inferior dos \u00e9litros \u00e9 azul clara e cando est\u00e1n expostos fan que o escaravello pareza m\u00e1is grande. Despois de tomar terra, o escaravello prega as \u00e1s e a cor azul desaparece da vista. Moitos Silphidae te\u00f1en unha coloraci\u00f3n laranxa brillante nos \u00e9litros, que pode servir como advertencia a outros predadores. Alg\u00fans s\u00edlfidos segregan un composto qu\u00edmico por unha gl\u00e1ndula rectal que cont\u00e9n en \u00e1cidos alif\u00e1ticoss e alcohois terp\u00e9nicos. A secreci\u00f3n ten un cheiro forte e fedorento e pode ser irritante topicamente para os Blattodea e Diptera. As especies \"Necrodes surinamensis\" excreta esta secreci\u00f3n como un spray e pode rotar o extremo do seu abdome para asperxer en todas direcci\u00f3ns.\nLocomoci\u00f3n e orientaci\u00f3n.\nCami\u00f1ar \u00e9 a principal forma de locomoci\u00f3n dos s\u00edlfidos. Poden viaxar a grandes distancias para encontrar carcasas para reproducirse e alimentarse. Todos os escaravellos tam\u00e9n te\u00f1en dous conxuntos de \u00e1s, os \u00e9litros protectores e as \u00e1s posteriores membranosas e voadoras. Hai alg\u00fans Silphidae que poden voar, pero outros perderon esta capacidade ao longo da s\u00faa evoluci\u00f3n. Cando un animal morre, lib\u00e9ranse substancias como o sulfuro de hidr\u00f3xeno e alg\u00fans compostos c\u00edclicos. Os Silphidae usan o seu sentido do olfacto para localizar as carcasas desde longa distancia grazas aos quimiorreceptores que te\u00f1en nas antenas, que est\u00e1n adaptados para detectar esas substancias qu\u00edmicas. A curta distancia, os \u00f3rganos terminais dos palpos detectan cheiros. Os s\u00edlfidos son xeralmente m\u00e1is activos de noite, o que lles axuda a reducir a competencia.\nCompetici\u00f3n.\nA competencia con outros organismos pola prea ten para o s\u00edlfidos tanto vantaxes coma desvantaxes. A vantaxe \u00e9 que as moscas competidoras po\u00f1en ovos que orixinan larvas (careixas), as cales son unha fonte de comida para os Silphinae. A desvantaxe para os Nicrophorinae \u00e9 que se a carcasa est\u00e1 xa infestada de careixas, non a colonizan. Os Nicrophorinae adapt\u00e1ronse a esta situaci\u00f3n e o que fan \u00e9 enterrar a carcasa para evitar as\u00ed outros competidores. Con esta t\u00e9cnica, dispo\u00f1en dunha fonte de alimento estable para as larvas e as s\u00faas posibilidades de procreaci\u00f3n aumentan.\nOs s\u00edlfidos compiten polas \u00e1reas de reproduci\u00f3n e crianza. Se un macho invasor acaba por dominar o macho orixinal, apar\u00e9ase coa femia orixinal e crea unha nova proxenie. Se unha femia invasora consegue dominar a femia orixinal, tam\u00e9n crea unha nova descendencia co macho primario.\nRelaci\u00f3ns.\nCos humanos.\nOs s\u00edlfidos non son considerados usualmente como unha molestia para os humanos. Axudan ao medio ambiente ao po\u00f1er ovos sobre as carcasas, dos que se orixinan larvas que descopo\u00f1en os detritos, o que impide a acumulaci\u00f3n de restos de organismos mortos.\nCando os Nicrophorinae enterran as carcasas, estas quedan f\u00f3ra do campo visual e os malos cheiros que desprender\u00edan non se espallan. Tam\u00e9n reducen a \u00e1rea superficial para que as moscas po\u00f1an os ovos e as\u00ed as poboaci\u00f3ns de moscas descende.\nAlg\u00fans Silphidae ocupan \u00e1reas habitadas polos humanos e conv\u00e9rtense en pragas para os granxeiros ao usaren as colleitas como unha segunda fonte de alimento. \"Aclypea opaca\" en Europa alim\u00e9ntase de remolacha. \"Necrophila americana\" alim\u00e9ntase de cabazas, espinacas e remolacha azucreira.\nCon outros organismos.\nMembros da familia Silphidae establecen relaci\u00f3ns de mutualismo con outros organismos. Os Nicrophorinae te\u00f1en relaci\u00f3ns mutualistas con \u00e1caros for\u00e9ticos. Os \u00e1caros do x\u00e9nero \"Poecilochirus\" producen deutoninfas que se soben aos Nicrophorinae e son transportados \u00e1 prea. Unha vez que chegan \u00e1 prea, a deutoninfa abandona os Nicrophorinae adultos, pasan \u00e1 prea e empezan a alimentarse dos ovos de mosca e larvas inmaturas. Os \u00e1caros axudan aos Nicrophorinae a reduciren a cantidade de competidores na prea. Con menos competici\u00f3n, ambas as especies poden reproducirse con \u00e9xito baixo terra.\nOs Silphidae son h\u00f3spedes de nematodos xuven\u00eds. \"Nicrophorus vespilloides\" est\u00e1 estreitamente asociado con nematodos parasitos. Os parasitos poden ser doadamente transmitidos a outros h\u00f3spedes durante a copulaci\u00f3n.\nInvestigaci\u00f3ns forenses.\nOs s\u00edlfidos son unha das varias familias de cole\u00f3pteros de importancia forense. Son unha ferramenta moi importante na determinaci\u00f3n dun intervalo post morte, para o cal se recolle das carcasas a proxenia dos s\u00edlfidos, e determ\u00ednase a rapidez de desenvolvemento. Base\u00e1ndose no n\u00famero de estadios ou \u00ednstares presentes e en que estadio de desenvolvemento est\u00e1n, pode estimarse o momento da morte. Isto \u00e9 moi \u00fatil en entomolox\u00eda forense, que utiliza os artr\u00f3podos como evidencias para axudar a resolver crimes. Por\u00e9n, moitos dos m\u00e9todos para determinar os estadios de desenvolvemento son subxectivos. Afortunadamente, recentes estudos atoparon novas v\u00edas para determinar en que estadio de desenvolvemento est\u00e1n as larvas de s\u00edlfidos, como medir a m\u00e1xima anchura cranial e outras \u00e1reas fortemente esclerotizadas das larvas en vez de medir s\u00f3 a lonxitude, xa que esta est\u00e1 suxeita a cambios en cada larva, particularmente en \"O.inaequale\" e \"N. surinamensis\", que son m\u00e1is robustos e te\u00f1en grandes variaci\u00f3ns de lonxitude respectivamente. A identificaci\u00f3n m\u00e1is exacta do \u00ednstar \u00e9 posible usando distintas caracter\u00edsticas morfol\u00f3xicas que son espec\u00edficas do \u00ednstar e non poden ser afectadas polo tama\u00f1o do esp\u00e9cime, a\u00ednda que isto s\u00f3 \u00e9 posible en poucas especies cuxas larvas foron descritas en todos os \u00ednstares, como \"Thantophilus rugosus\".\nOs s\u00edlfidos seguen estud\u00e1ndose para encontrar estimaci\u00f3ns m\u00e1is exactas de intevalos post mortem e posibles causas da morte. Ademais, no futuro, os entom\u00f3logos pretenden explorar o comportamento social dos excaravellos en gran detalle. Os membros da familia Silphidae son tipicamente o primeiro cole\u00f3ptero en tomar contacto coas preas. As larvas de Silphidae son predadores oportunistas que se alimentan de ovos e larvas de moscas e da propia carcasa. Isto presenta un problema na determinaci\u00f3n do intervalo post mortem, porque se sabe que os Silphidae erradican outras especies de prea. Ao eliminaren a primeira colonizaci\u00f3n de especies, os s\u00edlfidos poden dar un intervalo post mortem incorrecto.\nPor\u00e9n, a diferenza da maior\u00eda dos insectos usados como marcadores forenses, \u00e9 posible estimar se os s\u00edlfidos adultos colonizaron un cad\u00e1ver e o abandonaron despois. Para este prop\u00f3sito, alg\u00fans \u00e1caros Parasitidae (por exemplo, especies de \"Poecilochirus\") son utilizados debido \u00e1 s\u00faa especificidade foronte-h\u00f3spede. Se un cad\u00e1ver \u00e9 invadido por esp\u00e9cimes de \"Poecilochirus\" e ning\u00fan Silphidae aparece nas mostras tomadas polos forenses, \u00e9 razoable sospeitar que alg\u00fans Silphidae transportaban \u00ednstares for\u00e9ticos de \"Poecilochirus\" que chegaron previamente ao cad\u00e1ver e abandon\u00e1rono alg\u00fan tempo despois, deixando al\u00ed os \u00e1caros \"Poecilochirus\" no proceso."}
{"id": "415769", "revid": "54334", "url": "https://gl.wikipedia.org/wiki?curid=415769", "title": "Igrexa de F\u00e5r\u00f6", "text": "A igrexa de F\u00e5r\u00f6 (sueco: \"F\u00e5r\u00f6 kyrka\") \u00e9 unha igrexa medieval luterana en F\u00e5r\u00f6, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa de F\u00e5r\u00f6 data da Idade Media e partes dela foron constru\u00eddas durante o s\u00e9culo XIV. Unha posible data da s\u00faa inauguraci\u00f3n \u00e9 1324, a\u00ednda que puido ser antes. Case toda a nave e a torre son medievais, pero a igrexa perdeu gran parte do seu aspecto orixinal a trav\u00e9s de reconstruci\u00f3ns posteriores. A parte leste da igrexa foi derrubada durante o s\u00e9culo XVIII e a torre ampliouse e recibiu o seu chapitel actual en 1751. En 1761 engad\u00edronse fiestras no muro norte. En 1858 a igrexa pasou por outra reconstruci\u00f3n m\u00e1is completa, conseguindo a s\u00faa forma de cruz presente, durante a cal a entrada moveuse da fachada sur \u00e1 torre. O edificio tr\u00e1tase da \u00fanica igrexa medieval de Gotland que pasou por unha reconstruci\u00f3n tan radical.\nDurante o s\u00e9culo XX realiz\u00e1ronse outras d\u00faas renovaci\u00f3ns. A primeira foi entre 1967 e 1968 e inclu\u00edu a introduci\u00f3n de electricidade e calefacci\u00f3n. A \u00faltima levouse a cabo entre os anos 2000 e 2001.\nO mobiliario da igrexa data de tempos da post-reforma ag\u00e1s a p\u00eda bautismal, realizada no s\u00e9culo XIV. Os bancos e o p\u00falpito son de 1761, feitos por un carpinteiro local chamado Magnus M\u00f6ller. O retablo, feito con arenita e adornado cunha imaxe que representa A \u00daltima Cea, data do reinado de Carlos XI de Suecia. O \u00f3rgano constru\u00eduse orixinalmente para a igrexa de V\u00e4ddo en Uppland, pero foi tra\u00eddo a F\u00e5r\u00f6 en 1875.\nOs obxectos menos com\u00fans da igrexa son d\u00faa pinturas que datan de 1618 e 1767. Foron realizadas en memoria dos cazadores de focas que durante o inverno quedaron illados en bloques de xeo \u00e1 deriva sen poder regresar a terra, a\u00ednda que finalmente conseguiron salvarse. A m\u00e1is antiga cont\u00e9n unha representaci\u00f3n do castelo de Visborg en Visby.\nNo cemiterio da igrexa at\u00f3pase a tumba do director de cine Ingmar Bergman e da s\u00faa esposa Ingrid von Rosen. \u00c1mbolos dous foron enterrados al\u00ed xuntos en 2007. O propio Bergman elixira o lugar."}
{"id": "415770", "revid": "88215", "url": "https://gl.wikipedia.org/wiki?curid=415770", "title": "Jackie Joyner-Kersee", "text": "Jacqueline \"Jackie\" Joyner-Kersee, nada en East St. Louis (Illinois) o 3 de marzo de 1962 \u00e9 unha ex-atleta estadounidense, considerada das mellores heptatletas e saltadoras de lonxitude da historia. Ga\u00f1ou tres ouros, unha prata e dous bronces nos Xogos Ol\u00edmpicos. A revista \"Sports Illustrated for Women\" votouna como a mellor atleta feminina de todos os tempos. Pertence \u00e1 xunta da USA Track &amp; Field (USATF), \u00f3rgano de goberno dese deporte.\nJoyner-Kersee \u00e9 unha fil\u00e1ntropa dedicada \u00e1 educaci\u00f3n infantil, igualdade racial e dereitos da muller. \u00c9 a fundadora da Jackie Joyner-Kersee Foundation, que impulsa a xente nova de East St. Louis a destacar en atletismo e academicamente. Asociouse con Comcast para crear o programa Internet Essentials en 2011. Dende o seu inicio, achegou acceso a internet a catro mill\u00f3ns de estadounidenses.\nJoyner-Kersee \u00e9 unha das atletas m\u00e1is c\u00e9lebres v\u00edtimas de asma severa.\nTraxectoria.\nJacqueline Joyner naceu en East St. Louis, Illinois, e recibiu o seu nome por Jackie Kennedy. Como atleta no instituto East St. Louis Lincoln Senior High School, clasificouse para as finais de salto de lonxitude nos 1979 Olympic Trials, acabando 8.\u00aa tras outra estudante de instituto, Carol Lewis. Foi inspirada a competir en probas combiandas tras ver un telefilme de 1975 sobre Babe Didrikson Zaharias. Didrikson, atleta, xogadora de baloncesto e golfista, foi elixida mellor atleta feminina da primeira metade do s\u00e9culo XX. Quince anos despois, a revista \"Sports Illustrated for Women\" elixiu a Joyner-Kersee como a mellor atleta da historia, por diante de Zaharias.\nJoyner-Kersee asistiu \u00e1 Universidade de California nos \u00c1nxeles, onde participou tanto en atletismo como en baloncesto entre 1980 e 1985. Durante o curso 1983-1984 tivo unha excedencia (\u201credshirt\u201d) para concentrarse no h\u00e9ptatlon para os Xogos Ol\u00edmpicos de 1984, en que ga\u00f1ou a medalla de prata. Era a favorita, mais finalizou cinco puntos detr\u00e1s da australiana Glynis Nunn.\nNos Xogos Ol\u00edmpicos de 1988 ga\u00f1ou as medallas de ouro en h\u00e9ptatlon e salto de lonxitude; nos de 1992 ga\u00f1ou o ouro en h\u00e9ptatlon e o bronce en salto de lonxitude.\nNos preol\u00edmpicos de 1996, feriuse nun tend\u00f3n, e cando comezaron os Xogos a\u00ednda non estaba totalmente recuperada e despois da primeira proba do h\u00e9ptatlon, os 100 metros valos, retirouse. Si puido cualificarse para a final de salto de lonxitude, ga\u00f1ando a medalla de bronce.\nEn 1996 Joyner-Kersee asinou un contrato para xogar profesionalmente con Richmond Rage na American Basketball League. A\u00ednda que era moi popular entre os afeccionados, s\u00f3 apareceu en 17 partidos e non marcou m\u00e1is de 15 puntos en ning\u00fan deles. O 21 de febreiro de 1998 foi honrada como unha das 15 grandes xogadoras de baloncesto da UCLA.\nDous anos despois de retirarse, tratou de cualificarse para competir en salto de lonxitude nos Xogos Ol\u00edmpicos de Sydney de 2000. Fracasou no intento ao finalizar sexta na preselecci\u00f3n.\nEn abril de 2001, Joyner-Kersee foi elixida \u201cMellor atleta feminina colexiada dos \u00faltimos 25 anos\u201d. A votaci\u00f3n foi realizada entre 976 membros da NCAA.\"\nVida privada.\nO irm\u00e1n de Jackie \u00e9 o campi\u00f3n ol\u00edmpico de triplo salto Al Joyner, que casou coa tam\u00e9n campioa ol\u00edmpica Florence Griffith Joyner. Joyner-Kersee casou co seu adestrador, Bob Kersee, en 1986.\nEn 1988, Joyner-Kersee creou a Jackie Joyner-Kersee Foundation, que achega \u00e1 mocidade, xente adulta e familias lecci\u00f3ns atl\u00e9ticas e mellora a s\u00faa calidade de vida. En 2007, xunto con Andre Agassi, Muhammad Ali, Lance Armstrong, Warrick Dunn, Mia Hamm, Jeff Gordon, Tony Hawk, Andrea Jaeger, Mario Lemieux, Alonzo Mourning e Cal Ripken, Jr. fundou a organizaci\u00f3n de caridade Athletes for Hope."}
{"id": "415771", "revid": "27155", "url": "https://gl.wikipedia.org/wiki?curid=415771", "title": "S\u00edlfido", "text": ""}
{"id": "415772", "revid": "27155", "url": "https://gl.wikipedia.org/wiki?curid=415772", "title": "Silphidae", "text": ""}
{"id": "415773", "revid": "56817", "url": "https://gl.wikipedia.org/wiki?curid=415773", "title": "Diocese de Visby", "text": "A Diocese de Visby () \u00e9 unha divisi\u00f3n da Igrexa de Suecia que abrangue Gotland. A s\u00e9 \u00e9 a catedral situada na parte antiga de Visby.\nO bispo de Visby tam\u00e9n \u00e9 o responsable da supervisi\u00f3n da Igrexa de Suecia no estranxeiro (SKUT)."}
{"id": "415774", "revid": "10599", "url": "https://gl.wikipedia.org/wiki?curid=415774", "title": "Ciutadans", "text": ""}
{"id": "415776", "revid": "1131", "url": "https://gl.wikipedia.org/wiki?curid=415776", "title": "A Costa, A Regueira, Oza-Cesuras", "text": "A Costa \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos.\nNeste lugar o 9 de marzo de 1952 foi detido Foucellas."}
{"id": "415777", "revid": "1131", "url": "https://gl.wikipedia.org/wiki?curid=415777", "title": "Termas do Mu\u00ed\u00f1o", "text": ""}
{"id": "415781", "revid": "25871", "url": "https://gl.wikipedia.org/wiki?curid=415781", "title": "Corneliu G\u00e2rbea", "text": "Cornelius G\u00e2rbea (tam\u00e9n co\u00f1ecido como Cornel G\u00e2rbea), nado en Gheorghieni o 5 de setembro de 1928 e finado en Bucarest o 13 de xullo de 2018, foi un actor roman\u00e9s.\nTraxectoria.\nFormouse no Instituto de Teatro de Cluj (1952) e entrou na compa\u00f1\u00eda do Teatrul Mic din Bucuresti, tam\u00e9n participou en gran n\u00famero de filmes, especialmente reco\u00f1ecidas son as s\u00faas colaboraci\u00f3ns co director Sergiu Nicolaescu.\nRecibiu a medalla do m\u00e9rito cultural de clase I (1967) \"polos seus m\u00e9ritos no campo da arte dram\u00e1tica\"."}
{"id": "415782", "revid": "54334", "url": "https://gl.wikipedia.org/wiki?curid=415782", "title": "Igrexa de N\u00e4r", "text": "A igrexa de N\u00e4r (sueco: \"N\u00e4rs kyrka\") \u00e9 unha igrexa medieval luterana en N\u00e4r, na illa sueca de Gotland, pertencente \u00e1 diocese de Visby.\nHistoria e arquitectura.\nA parte m\u00e1is antiga da presente igrexa de N\u00e4r \u00e9 a torre, constru\u00edda a mediados do s\u00e9culo XIII. Orixinalmente foi dese\u00f1ada para ser capaz de funcionar como unha torre defensiva, con seteiras a\u00ednda visibles na primeira planta. A nave e o coro actuais engad\u00edronse \u00e1 torre ao redor do ano 1300. Dunha igrexa rom\u00e1nica anterior no mesmo lugar non se conserva ning\u00fan resto.\nExternamente a igrexa ten dous portais decorados con esculturas de pedra na s\u00faa fachada sur. Internamente est\u00e1 dividida por d\u00faas columnas centrais. Entre o mobiliario, a p\u00eda bautismal rom\u00e1nica \u00e9 a peza m\u00e1is antiga. Foi realizada polo escultor co\u00f1ecido como Hegvald e os seus relieves representan motivos relixiosos. A igrexa tam\u00e9n ten unha cruz triunfal medieval. A meirande parte do resto do mobiliario \u00e9 dos s\u00e9culos XVII e XVIII. Nunha das lychgates que conducen ao edificio hai unha tumba decorada do ano 1322."}
{"id": "415787", "revid": "54334", "url": "https://gl.wikipedia.org/wiki?curid=415787", "title": "Igrexa de N\u00e4s", "text": "A igrexa de N\u00e4s (sueco: \"N\u00e4s kyrka\") \u00e9 unha igrexa medieval luterana en N\u00e4s, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa de N\u00e4s foi constru\u00edda a mediados do s\u00e9culo XIII e permanece na s\u00faa maior parte inalterada dende ent\u00f3n. O interior cambiou durante unha restauraci\u00f3n feita en 1910, e segundo a tradici\u00f3n a tore orixinalmente era m\u00e1is alta (a\u00ednda que nada semella indicar que este feito sexa certo). Por\u00e9n. poucos dos mobles orixinais sobreviviron. O retablo data do ano 1692 e foi feito en Burgsvik, mentres que o p\u00falpito \u00e9 de mediados do s\u00e9culo XVIII. A cruz triunfal \u00e9 unha copia dun crucifixo medieval, pero poucos fragmentos do orixinal sobreviven no Museo de Gotland en Visby. Na sancrist\u00eda hai fragmentos dunha tumba medieval almacenados cunha imaxe que posiblemente represente a un bispo."}
{"id": "415789", "revid": "5863", "url": "https://gl.wikipedia.org/wiki?curid=415789", "title": "Igrexa de Rute", "text": "A igrexa de Rute (sueco: \"Rute kyrka\") \u00e9 unha igrexa medieval luterana en Rute, na illa sueca de Gotland, pertencente \u00e1 diocese de Visby.\nHistoria e arquitectura.\nA parte m\u00e1is antiga da igrexa \u00e9 o coro, constru\u00eddo ao redor do ano 1230. A nave levantouse uns dez anos despois, mentres que a torre e o portal oeste foron as derradeiras partes do edificio en constru\u00edrse. O interior da igrexa decorouse con frescos durante o final da Idade Media. Estes foron executados polo artista co\u00f1ecido como Passionsm\u00e4staren e foron redescubertos durante unha restauraci\u00f3n en 1951.\nO teito da igrexa est\u00e1 soportado por catro piares cadrados, unha soluci\u00f3n non atopada noutra igrexa de Gotland. Entre o mobiliario hai varios obxectos medievais. A p\u00eda bautismal \u00e9 de mediados do s\u00e9culo XIII, mentres que a cruz triunfal foi realizada ao redor do ano 1260. Unha tumba decorada do s\u00e9culo XII, con runas inscritas, foi atopada durante a restauraci\u00f3n de 1951. O retablo est\u00e1 feito de arenito e pode que orixinalmente estivese situado na igrexa do castelo de Visborg."}
{"id": "415790", "revid": "5863", "url": "https://gl.wikipedia.org/wiki?curid=415790", "title": "Igrexa de Sanda", "text": "A igrexa de Sanda (sueco: \"Sanda kyrka\") \u00e9 unha igrexa medieval luterana en Sanda, na illa sueca de Gotland, pertencente \u00e1 diocese de Visby.\nHistoria e arquitectura.\nA parte m\u00e1is antiga da igrexa de Sanda \u00e9 a torre, que data de mediados do s\u00e9culo XIII. A nave \u00e9 de principios do s\u00e9culo XIV, mentres que o coro \u00e9 de mediados dese s\u00e9culo. Houbo unha igrexa anterior no mesmo lugar, e elementos desta foron incorporados como material de construci\u00f3n ao edificio actual. A igrexa est\u00e1 ricamente decorada con frescos medievais no seu interior. Estes representan diferentes motivos cristi\u00e1ns. Do seu mobiliario destacan a p\u00eda bautismal, da segunda metade do s\u00e9culo XII, e a cruz triunfal, de mediados do s\u00e9culo XIII. A igrexa foi restaurada no ano 1956."}
{"id": "415791", "revid": "27249", "url": "https://gl.wikipedia.org/wiki?curid=415791", "title": "Doncela", "text": "O termo doncela pode referirse a:"}
{"id": "415792", "revid": "22570", "url": "https://gl.wikipedia.org/wiki?curid=415792", "title": "Pancho", "text": "O pancho (\"Pagellus acarne\") \u00e9 unha especie de peixe semellante \u00f3 ollomol.\nDistribuci\u00f3n e h\u00e1bitat.\nAtl\u00e1ntico tropical, raro \u00f3 norte do golfo de Biscaia, com\u00fan no Mediterr\u00e1neo.\nPesca e aproveitamento.\nDe grande interese comercial, a\u00ednda que menos cotizado que o ollomol.\nDescrici\u00f3n.\nO \"Pagellus acarne\" difer\u00e9nciase do ollomol en que o ollomol ten unha mancha negra grande e este non."}
{"id": "415793", "revid": "27249", "url": "https://gl.wikipedia.org/wiki?curid=415793", "title": "Doncela (peixe)", "text": "A doncela, tam\u00e9n chamado se\u00f1orita ou xulia, (Coris julis) \u00e9 un peixe tele\u00f3steo da familia Labridae, da suborde dos Acantopterixioss, caracterizado polos dobres beizos carnosos que cobren as s\u00faas mand\u00edbulas. \u00c9 de forma oblonga, est\u00e1 revestido de escamas e a s\u00faa carne \u00e9 bastante apreciada. P\u00f3dese atopar nos fondos de escasa profundidade no mar Mediterr\u00e1neo, onde \u00e9 moi com\u00fan, e nas costas do leste do oc\u00e9ano Atl\u00e1ntico, desde Escocia ata Gab\u00f3n, inclu\u00edndo as costas das illas Canarias. Pode medir ata 25\u00a0cm de lonxitude, presenta unha coloraci\u00f3n moi viva e, cando percibe perigo, ou durante a noite, ent\u00e9rrase na area.\nCaracter\u00edsticas.\nA femia \u00e9 m\u00e1is pequena que o macho, con cores m\u00e1is apagadas e menos brillantes, tendo o macho maduro unha banda lonxitudinal laranxa."}
{"id": "415794", "revid": "22570", "url": "https://gl.wikipedia.org/wiki?curid=415794", "title": "Kimito\u00f6n", "text": "Kimito\u00f6n (en fin\u00e9s \"Kemi\u00f6nsaari\") \u00e9 un municipio de Finlandia situado na rexi\u00f3n de Finlandia Propia. O concello est\u00e1 situado no mar do Arquip\u00e9lago e foi fundado en 2009 logo da fusi\u00f3n dos concellos de Dragsfj\u00e4rd, Kimito e V\u00e4stanfj\u00e4rd. En 2018 a s\u00faa poboaci\u00f3n era de 6\u00a0758 habitantes. A superficie do termo municipal \u00e9 de 2\u00a0800,99 km2, dos cales 2\u00a0114,04nbsp;km2 son auga. O concello ten unha densidade de poboaci\u00f3n de 9,84 hab./km\u00b2.\nLimita cos municipios de Salo, Sauvo, Pargas, Hanko e Raseborg estes dous \u00faltimos na rexi\u00f3n de Uusimaa.\nO concello \u00e9 biling\u00fce con maior\u00eda de fala sueca e minor\u00eda finesa."}
{"id": "415795", "revid": "5863", "url": "https://gl.wikipedia.org/wiki?curid=415795", "title": "IPSEG", "text": ""}
{"id": "415798", "revid": "55340", "url": "https://gl.wikipedia.org/wiki?curid=415798", "title": "Pagellus acarne", "text": ""}
{"id": "415799", "revid": "23204", "url": "https://gl.wikipedia.org/wiki?curid=415799", "title": "Bruno Schweizer", "text": "Bruno Schweizer, nado o 3 de maio de 1897 en Die\u00dfen am Ammersee\u00a0e finado o\u00a011 de novembro\u00a0de novembro de 1958, foi\u00a0un\u00a0ling\u00fcista alem\u00e1n. Membro da\u00a0Ahnenerbe durante a \u00e9poca nazi mais reco\u00f1ecido polos seus traballos sobre o cimbro, e en especial pola s\u00faa gram\u00e1tica da lingua cimbra, publicada en 2008.\nTraxectoria.\nProcedente dunha familia de artes\u00e1ns e comerciantes, mudouse a Landshut para realizar estudos secundarios. En 1917 matriculouse na Universidade de M\u00fanic, mais chamado a filas serviu durante a\u00a0Primeira guerra mundial como radiotelegrafista na fronte occidental e en Palestina. Logo da desmobilizaci\u00f3n estudou filolox\u00eda nas universidades de M\u00fanic, Friburgo e Innsbruck, nesta \u00faltima co\u00f1eceu o dialect\u00f3logo\u00a0Josef Schatz, co que mantivo correspondencia ao longo de toda a s\u00faa vida. En 1924 fundou a asociaci\u00f3n cultural local \"Heimatvereinigung Ammersee\"\u00a0e doutorouse en xerman\u00edstica en 1925 en Friburgo co traballo \"Dialekte des Lech-Isar-Landes\". En 1928\u00a0Ferndinand Wrede\u00a0convidouno para traballar como axudante no\u00a0Atlas ling\u00fc\u00edstico do Imperio alem\u00e1n na Universidade de Marburg.Viaxou varias veces a\u00a0Islandia, e al\u00ed aprendeu\u00a0island\u00e9s. En 1931 transladouse a M\u00fanic, onde en 1933 traballou con\u00a0Karl Alexander von M\u00fcller no\u00a0Institut zur Erforschung des deutschen Volkstums im S\u00fcden und S\u00fcdosten\u00a0da Universidade de M\u00fanic. En 1935 deixou o instituto por motivos pol\u00edticos, e logo realizou unha viaxe de estudo ao norte de Italia para investigar as illas ling\u00fc\u00edsticas dos cimbros no marco dunha investigaci\u00f3n sobre os dialectos b\u00e1varos. O seu traballo \"Zimbriche Sprachreste\", que se publicou en 1939, supuxo a s\u00faa rehabilitaci\u00f3n e o seu ingreso na Ahnenerbe Forschungs und Lehrgemeinschaft (1937) co grao de \"Unabk\u00f6mmlich\", mais a diferenza da maior\u00eda dos membros da sociedade nunca foi membro das SS.\nAo comezo da Segunda guerra mundial serviu como radiotelegrafista ata setembro de 1940. Logo a Ahnernerbe enviouno ao Tirol do Sur coa encarga un estudo xeogr\u00e1fico os dialectos tiroleses, mais diverxencias cos seus colegas lev\u00e1rono a centrarse exclusivamente no cimbro, escribindo en 1941 o informe \"Bericht \u00fcber Ergebnisse der Zimbernforschung\". Neste contexto, publicou en 1948 no \"Jahrbuch f\u00fcr vergleichende Volkskunde\" o traballo \"Die Herkunft der Zimbern\" no que propugnaba a teor\u00eda da orixe lombarda dos cimbros. \nBruno Schweizer \u00e9 o investigador que m\u00e1is escribiu, documentou, recolleu e analizou o \u00e1mbito cimbro, a meirande parte dos seus traballos permenecen in\u00e9ditos, conservados no arquivo do Forschungsinstitut f\u00fcr deutsche sprache de Marburg. Entre os numerosos manuscritos hai un dicionario, \"Zimbriches W\u00f6rterbuch\", en varios volumes; unha gram\u00e1tica do cimbro de 845 p\u00e1xinas,\"Gesamtgrammatik des Zimbrichen\", subdividida en cinco volumes, cada un dedicado a un aspecto diferente da lingua cimbra: Volume I \u2013 As vogais; Volume II \u2013 As consoantes; Volume III \u2013 A morfolox\u00eda; Volume IV \u2013 A formaci\u00f3n das palabras; Volume V \u2013 A sintaxe. Unha recolleita de contos e canci\u00f3ns, \"Zimbriche Volkskunde\", en m\u00e1is de mil p\u00e1xinas.\nTam\u00e9n realizou traballos sobre a historia local da s\u00faa comarca natal, que publicou na revista\u00a0\"Lech-Isar-Land\" e comezou a obra\u00a0\"Die\u00dfener H\u00e4userbuch\" que completaron Wilhelm e Juliane W\u00f6rlein."}
{"id": "415801", "revid": "8758", "url": "https://gl.wikipedia.org/wiki?curid=415801", "title": "Defensor do Pobo (Espa\u00f1a)", "text": "O Defensor do Pobo (en castel\u00e1n: \"Defensor del Pueblo\") \u00e9 un \u00f3rgano de relevancia constitucional espa\u00f1ol que deriva da figura sueca Ombudsman (comisionado ou representante), encargado de velar polo respecto dos dereitos que o T\u00edtulo I (a\u00ednda que na pr\u00e1ctica est\u00e9ndese a todos os dereitos constitucionais) da Constituci\u00f3n de 1978 outorga ao cidad\u00e1n, podendo inclusive para iso supervisar a actividade da Administraci\u00f3n.\nA figura est\u00e1 recollida no artigo 54 da Constituci\u00f3n e desenvolvida pola Lei org\u00e1nica 3/1981, de 6 de abril, del Defensor del Pueblo."}
{"id": "415802", "revid": "98629", "url": "https://gl.wikipedia.org/wiki?curid=415802", "title": "Cube (filme)", "text": "Cube \u00e9 un filme canadense de 1997 de ciencia ficci\u00f3n e terror psicol\u00f3xico dirixido e coescrito por Vincenzo Natali. Unha produci\u00f3n de Canadian Film Centre, o filme conta a historia dun grupo de persoas atrapadas en habitaci\u00f3ns con forma de cubo, algunhas das cales te\u00f1en trampas preparadas para matalos.\n\"Cube\" acadou notoriedade como filme de culto debido \u00e1 s\u00faa atmosfera surrealista e ambientaci\u00f3n kafkiana, ademais das habitaci\u00f3ns c\u00fabicas de inspiraci\u00f3n industrial. Na s\u00faa estrea recibiu cr\u00edticas diversas e tivo d\u00faas secuelas."}
{"id": "415803", "revid": "10599", "url": "https://gl.wikipedia.org/wiki?curid=415803", "title": "Enrique M\u00fagica Herzog", "text": ""}
{"id": "415806", "revid": "1131", "url": "https://gl.wikipedia.org/wiki?curid=415806", "title": "Marca temporal", "text": "Unha marca temporal (ou estampa de tempo) \u00e9 unha cadea de caracteres que denotan a data e hora na que sucedeu certo evento. A cadea de caracteres xeralmente \u00e9 presentada nun formato consistente, permitindo facilmente a comparaci\u00f3n entre d\u00faas marcas temporais distintas.\nAs estampas de tempo son estandarizadas pola Organizaci\u00f3n Internacional para a Estandarizaci\u00f3n (ISO) a trav\u00e9s da Norma ISO 8601."}
{"id": "415807", "revid": "98629", "url": "https://gl.wikipedia.org/wiki?curid=415807", "title": "La catedral del mar (serie de televisi\u00f3n)", "text": "La catedral del mar \u00e9 unha serie de televisi\u00f3n, baseada na novela hom\u00f3nima de Ildefonso Falcones, producida por Atresmedia, Televisi\u00f3 de Catalunya e Netflix en colaboraci\u00f3n con Diagonal TV. Est\u00e1 protagonizada por Aitor Luna, Michelle Jenner e Silvia Abascal, entre outros. A s\u00faa estrea tivo lugar o 23 de maio de 2018. A serie est\u00e1 composta por unha \u00fanica tempada de 8 episodios de menos dunha hora de duraci\u00f3n.\nSinopse.\nNo s\u00e9culo XIV Barcelona at\u00f3pase nun dos momentos m\u00e1is pr\u00f3speros da s\u00faa historia: a cidade creceu cara a La Ribera, un humilde barrio de pescadores, no que se est\u00e1 empezando a constru\u00edr a igrexa de Santa Mar\u00eda del Mar. \u00c9 ent\u00f3n cando chega a Barcelona un servo, Arnau Estanyol, fuxindo xunto co seu pai dos abusos dos se\u00f1ores feudais. Arnau traballar\u00e1 como palafreneiro, estibador e soldado e conseguir\u00e1 converterse en home libre. O seu ascenso social levarao da miseria \u00e1 vida folgada como cambista, o que espertar\u00e1 a envexa dos seus inimigos, que urdir\u00e1n un complot e po\u00f1er\u00e1n a s\u00faa vida en mans da Inquisici\u00f3n. A trama pretende mostrar o control relixioso e a segregaci\u00f3n na sociedade medieval barcelonesa."}
{"id": "415808", "revid": "27155", "url": "https://gl.wikipedia.org/wiki?curid=415808", "title": "Macizo Ib\u00e9rico", "text": "O macizo Ib\u00e9rico, ou macizo Hesp\u00e9rico, \u00e9 o n\u00facleo do oeste pen\u00ednsula Ib\u00e9rica onde aparecen rochas do Proterozoico superior e do Carbon\u00edfero que se formaron durante a orox\u00e9nese herciniana ou varisca, a cal se produciu pola colisi\u00f3n de finais do Devoniano e mediados do Carbon\u00edfero (hai 370-290 mill. de anos) entre Laurusia e Gondwana para formar a Panxea. O macizo linda co mar Cant\u00e1brico ao norte, o oc\u00e9ano Atl\u00e1ntico ao oeste e a cunca do Cenozoico do Guadalquivir ao sur.\nA orox\u00e9nese herciniana ou varisca presenta no macizo unha forte curvatura que est\u00e1 centrada en Asturias e formando o arco Ibero-Armoricano. Ese arco \u00e9 o continuo do macizo Ib\u00e9rico co macizo Armoricano, da Breta\u00f1a francesa, e que hoxe en d\u00eda est\u00e1n separados por mor da apertura do golfo de Biscaia durante o Mesozoico-Cenozoico. Trala separaci\u00f3n do arco, a placa Ib\u00e9rica desprazouse cara o sueste seguindo un xiro levoxiro.\nEsa orox\u00e9nese afectou aos estratos rochosos e aos sedimentos que hab\u00eda con pregamentos, deformaci\u00f3ns tect\u00f3nicas, coa fusi\u00f3n de rochas e coa intrusi\u00f3n de abundante masa \u00edgnea. As rochas deformadas, que polo xeral se metamorfizaron e recibiron intrusi\u00f3ns de diferentes tipos de granitoides, formaron unha ampla cadea monta\u00f1osa a finais do Paleozoico. Neste proceso de colisi\u00f3n tam\u00e9n se xunguiu o macizo con fragmentos litosf\u00e9ricos, e que agora se atopan dentro del. Tam\u00e9n presenta materiais prec\u00e1mbricos e paleozoicos na metade occidental.\nA finais do Carbon\u00edfero comezou a erosi\u00f3n da cadea herciniana ou varisca que se formara nesa orox\u00e9nese. O seu desmantelamento creou unha perichaira sobre da que se depositaron diferentes sedimentos, en particular na s\u00faa marxe oriental e desde o Tri\u00e1sico. Coa quebra da Panxea e a apertura do Atl\u00e1ntico e o Tetis, o macizo Ib\u00e9rico quedou como o n\u00facleo da placa Ib\u00e9rica e tam\u00e9n da actual pen\u00ednsula. A posterior tect\u00f3nica alpina produciu os novos e actuais relevos do macizo Ib\u00e9rico.\nO macizo Ib\u00e9rico \u00e9 un complexo de interese global xa que \u00e9 un continuo \u00fanico que permite analizar dentro da \u00e1rea perif\u00e9rica atl\u00e1ntica do final do Proterozoico e o Paleozoico a evoluci\u00f3n do norte de Gondwana e o oc\u00e9ano Reico. Cont\u00e9n rexi\u00f3ns onde se poden estudar a din\u00e1mica litosf\u00e9rica dese per\u00edodo grazas ao estudo dos rexistros de codias continentais, os procesos tect\u00f3nicos, os metamorfismos e a evoluci\u00f3n de orox\u00e9neses. Neste macizo hai declarados 38 Geosites, como son o manto do r\u00edo Esla na zona cant\u00e1brica, o manto de Mondo\u00f1edo na zona oeste asturiano-leonesa, a serra do Courel na zona central ib\u00e9rica ou o complexo do Cabo Ortegal na zona de Galicia-Tr\u00e1s-os-Montes.\nHistoria.\nStaub foi quen por primeira vez describiu o macizo Ib\u00e9rico como unha unidade tect\u00f3nica. Considerou que ser\u00eda o resultante de placas do Arcaico que se foran re-transformando durante o eventos de orox\u00e9nese herciniana e caledoniana. Stille respondeu a anterior idea precisando que pertencer\u00eda en esencia para os efectos de procesos tect\u00f3nico-termais do herciniano. O primeiro en facer unha descrici\u00f3n da \u00e1rea do macizo foi Lotze en 1921 e 1961, con dous breves artigos importantes sobre diso en 1945, que a clasificou en seis zonas empregando datos de litolox\u00eda, estruturas e metamorfismos. Nesa d\u00e9cada as propostas da tect\u00f3nica de placas favoreceu que xurdiran diferentes ideas da formaci\u00f3n da placa e se propuxeran varios modelos de xeodin\u00e1mica. Quen establecer\u00eda unha relaci\u00f3n do macizo Ib\u00e9rico coa placa continental de Arm\u00f3rica, que se separou de Gondwana durante o Paleozoico, foi Van der Voo en 1982. O macizo estar\u00eda no sur de Arm\u00f3rica e estar\u00eda separado de Laurentia polo proto-Atl\u00e1ntico, de B\u00e1ltica polo mar de Tornquist e de Gondwana polo oc\u00e9ano Theico. Cunha colisi\u00f3n en varias fases durante desde mediados ata finais do Paleozoico ter\u00eda acontecido unha orox\u00e9nese no c\u00edrculo Atl\u00e1ntico.\nExisten diferentes posturas sobre da evoluci\u00f3n do macizo e as partes que o compo\u00f1en. Nunha li\u00f1a est\u00e1n os modelos que base\u00e1ndose en datos paleomagn\u00e9ticos e xeof\u00edsicos propo\u00f1en diferentes encaixes do macizo. Consideran que a pen\u00ednsula foi unha \u00fanica unidade continental durante o Paleozoico e que os diferentes procesos tect\u00f3nico-termais que a afectaron se deron durante o herciniano. Noutra li\u00f1a est\u00e1n as posici\u00f3ns que seguen a proposta de Robardet de 1976 que se basea en informaci\u00f3n da fauna. Robadert suxeriu que as posici\u00f3ns paleobioxeogr\u00e1ficas da zona Central Ib\u00e9rica e da Ossa-Morena no Paleozoico eran diferentes. Ademais, co\u00f1\u00e9cese a descontinuidade de placas de Badaxoz e C\u00f3rdoba. Por iso, desde esa proposta considerouse a posible existencia de dous bloques continentais. A rexi\u00f3n de latitude norte estar\u00eda ligada ao herciniano europeo namentres que a zona sur o estar\u00eda con Gondwana. A descontinuidade de Badaxoz-C\u00f3rdoba ser\u00eda o resultado de interacci\u00f3n entre esas d\u00faas masas durante o Carbon\u00edfero.\nZonas do Macizo Ib\u00e9rico.\nO macizo Ib\u00e9rico foi dividido por Lotze en 1945 por primeira vez en seis \u00e1reas, Julivert redefiniunos en cinco en 1972 e finalmente na d\u00e9cada de 1980 precis\u00e1ronse os l\u00edmite de seis zonas. Esta clasificaci\u00f3n considerou factores de estratigraf\u00eda, estrutura, metamorfismo e presenza de materiais \u00edgneos. De norte a sur as zonas definidas no macizo son: a zona Cant\u00e1brica, a zona Asturoccidental-Leonesa, a zona Centroib\u00e9rica, a zona de Galicia-Tr\u00e1s-Os-Montes, a zona de Ossa-Morena e a zona Surportuguesa. A zonaci\u00f3n proposta segue a orde que ocuparon esas \u00e1reas na antiga orox\u00e9nese herciniana. As \u00e1reas cant\u00e1bricas e sur de Portugal son as rexi\u00f3ns m\u00e1is exteriores e mostran sedimentos formados durante a orox\u00e9nese \"(sirox\u00e9nese\") e pregamentos e acabalgamentos inclinados de cara ao exterior da cadea. Pola contra, as demais zonas pertencen \u00e1 \u00e1rea m\u00e1is interior e onde se deron deformaci\u00f3ns importantes, metamorfismos e magmatismos.\nAdemais desas seis, outra zona que se propuxo a maiores \u00e9 a zona Lusitano-Mari\u00e1nica. Esta ser\u00eda unha \u00e1rea segregada do norte da zona Ossa-Moreno e que se estar\u00eda definida por diferenzas de estratigraf\u00eda e paleoxeograf\u00eda. As\u00ed mesmo, a existencia de diferentes relaci\u00f3ns de socalcos al\u00f3ctonos, de orixe basal, ofiol\u00edtica ou superficial, entre as zonas de Galicia-Tras-os-Montes e Ossa-Morena levou a proposta de unificalas nunha unidade xeotect\u00f3nica nova: a zona Galicia\u2013Ossa-Morena.\nZona Cant\u00e1brica.\nA zona cant\u00e1brica at\u00f3pase no noroeste do macizo e foi a cabeceira de orox\u00e9nese. Esa fronte do Paleozoico era unha bac\u00eda de fronte de cadea de sedimentos de pouco grosor. O levantamento desa bac\u00eda, que era a zona m\u00e1is continental da plataforma paleozoica, seguido por procesos de erosi\u00f3n no Devoniano resultaron nunha zona con fracturas orientadas cara \u00e1 parte externa e con descontinuidades estratigr\u00e1ficas. O cambio de ser unha plataforma pasiva a ser unha zona de colisi\u00f3n xerou primeiro un afondamento da plataforma oce\u00e1nica e despois unha alta acumulaci\u00f3n de sedimentos (un proceso posterior ligado \u00e1 orox\u00e9nese) no Carbon\u00edfero. As\u00ed, a zona c\u00e1ntabra \u00e9 a rexi\u00f3n de alto pregamento tect\u00f3nico que formou o n\u00facleo do arco Ib\u00e9rico-Armoricano. \u00c9 un exemplo dunha fronte con acabalgamento e pregamentos asociados. Destacan a deformaci\u00f3n superficial (\"tect\u00f3nica de pel fina\") e o tipo de deformaci\u00f3ns da codia, que te\u00f1en un xeito arcado en comparanza coa li\u00f1a de orox\u00e9nese.\nO posterior levantamento pola orox\u00e9nese alpina do Cenozoico xerou macizos calc\u00e1reos, como \u00e9 a monta\u00f1a de Covadonga dos Picos de Europa, o val de San Emiliano ou Somiedo. Nesta zona aparecen abundantes dep\u00f3sitos de sinorox\u00e9nese que permiten datar os acabalgamentos e reactivamentos dos pregamentos. As\u00ed mesmo, en superficie p\u00f3dense apreciar os acabalgamentos de Esla, de Ponga ou dos Picos de Europa.\nPolo leste est\u00e1 limitada coa zona asturiano-leonesa polo acabalgamento de La Espina na \u00e1rea de antiforme do Narcea. Os seus outros lindes son as formaci\u00f3ns de pegada de orox\u00e9nese alpina, a cunca cenozoica do Douro. Nesta zona p\u00f3dense diferenciar as unidades de Somiedo-Correcilla, Esla-Valsurbio, Sobia-Bod\u00f3n e a de Arnao.\nZona Asturoccidental-Leonesa.\nA zona asturiano occidental e leonesa \u00e9 un cinto de lousa de pregamentos orientados cara o leste, que canto m\u00e1is ao oeste m\u00e1is tumbados e apertados se atopan. Estes pregamentos est\u00e1n cortados por acabalgamentos que verteron cara o mesmo lado e que tiveron un pregamento posterior que seguiu un eixo axial vertical. O metamorfismo foi de epi- a mesozonal. As rochas desta zona, dun alto espesor, son en esencia rochas prec\u00e1mbricas e do Paleozoico Inferior, con algunhas poucas do Paleozoico Superior, que te\u00f1en unha orixe en sedimentos mari\u00f1os profundos.\nEsta zona est\u00e1 limitada ao leste polo anticlinorio de xisto do Narcea e ao leste polo anticlonorio porfiroide do Ollo de sapo. Dentro esta zona hai dous dominios: polo leste est\u00e1 o dominio de Navia e Alto Sil e polo oeste est\u00e1 o dominio do manto de Mondo\u00f1edo. O dominio do Navia e Alto Sil def\u00edneno pregamentos con ca\u00eddas abruptas e a deformaci\u00f3n d\u00factil que mostran as facies dos xistos verdes. O manto de Mondo\u00f1edo tam\u00e9n mostra pregamentos acentuados inda que estes decaen cara o oeste e v\u00f3lvense pregamentos deitados e fallados. O metamorfismo deste aumenta segundo as fallas se fan sub-horizontais. Destaca nesta zona como as s\u00faas lousas do C\u00e1mbrico e as floraci\u00f3ns de cuarcitas revelan a deformaci\u00f3n tanxencial que se produciu nunha segunda fase do varisco.\nEsta zona, as\u00ed como a central, permitiu a definici\u00f3n de granodioritas de cedo, que se formaron na base continental, e leucogranitas, ou granitos de d\u00faas micas. As granodioritas de cedo e as leucogranitas form\u00e1ronse hai 350-305 mill. de anos. Nunha \u00e1rea m\u00e1is reducida da zona aparecen granitoides de posterior formaci\u00f3n, de hai 295-285 Ma., e que est\u00e1n ligados ao un pulso magm\u00e1tico ao final da orox\u00e9nese.\nZona Centroib\u00e9rica.\nEsta zona central representa a parte m\u00e1is ampla e c\u00e9ntrica do macizo Ib\u00e9rico, pois chega ata un ancho m\u00e1ximo de 400\u00a0km. Polo norte remata coa falla de Viveiro e polo sur coa cizalla de Badaxoz-C\u00f3rdoba. Sobre deste, e polo norte, at\u00f3pase unha unidade al\u00f3ctona que cabalga sobre dela, a zona de Galicia-Tr\u00e1s-Os-Montes.\nA s\u00faa orixe estivo nunha plataforma mari\u00f1a extensa e estable, fundamentalmente cuarc\u00edtica, do inicio do Paleozoico. Esa plataforma mari\u00f1a, que foi extensa e chegar\u00eda a zonas do oeste africano ou mesmo a Afganist\u00e1n, actuou de forma pasiva como marxe continental. A s\u00faa estrutura mostra rexi\u00f3ns superficiais cun baixo grao de metamorfismo, en particular no seu sur e sueste como Toledo e Estremadura. Na s\u00faas \u00e1reas m\u00e1is superficiais def\u00ednena a presenza de cuarcitas armoricanas seguindo sinclinais, e que resistiron \u00e1 erosi\u00f3n. No seu termo sur, como en Guadarranque, Toledo ou Herrera del Duque entre Badaxoz e Cidade Real, aparecen as cuarcitas aparecen asociadas a sinclinais alongados. Na zona central aparecen en lugares como no parque natural de Batuecas, Salamanca. Xa no norte e zonas do centro, aparecen deli\u00f1ando os n\u00facleos de anticlinais nas formaci\u00f3ns do Ollo de sapo. Nalg\u00fans casos aparecen rochas metam\u00f3rficas de alto grao e unha fusi\u00f3n extensa. Este tipo aparece como floraci\u00f3ns dentro de estruturas como antiformes e domas.\nO magmatismo desenvolveuse nesta zona dunha forma importante e mostra granitos aut\u00f3ctonos por fusi\u00f3n \"in situ\" de materiais da pre-orox\u00e9nese e plut\u00f3ns gran\u00edticos da \u00faltima fase da orox\u00e9nese. Ademais da transgresi\u00f3n de cuarcitas, predominan os materiais pre-ordov\u00edcidos e materiais ordov\u00edcicos e sil\u00faricos dun xeito uniforme.\nNesta zona at\u00f3panse dous dominios: o do Ollo de sapo e o complexo de xistos grauv\u00e1quico. O dominio do Ollo de sapo \u00e9 menor e extensi\u00f3n e at\u00f3pase no noroeste ib\u00e9rico galego. Nel aparecen amplas floraci\u00f3ns de gneis glandulares (que son as formaci\u00f3ns do \"Ollo de sapo\"), granitos sintect\u00f3nicos e \u00e1reas cun metamorfismo rexional elevado. Neste caso os pregamentos est\u00e1n deitados mirando cara o leste e nord\u00e9s. Pola outra banda, o complexo de xistos grauv\u00e1quicos sup\u00f3n toda a zona sur desta zona. Def\u00edneno os materiais de lousas e grauvacas anteriores ao Ordov\u00edcido inferior, a abundancia de granitoides do final da orox\u00e9nese e un baixo metamorfismo na rexi\u00f3n m\u00e1is meridional desta dominio.\nZona de Ossa-Morena.\nA zona de Ossa-Morena limita polo norte coa zona Centroib\u00e9rica e polo sueste co acabalgamento do Ficalho, polo sur coa banda metam\u00f3rfica de Aracena e coas fallas nas que comeza o leito do Guadalquivir. Esta zona corresp\u00f3ndese co pequeno continente de Arm\u00f3rica, que arestora se atopa separado das rexi\u00f3n centroib\u00e9rica e sur portuguesa por ofiolitas resultantes da sutura. Esta zona ter\u00eda sido unha marxe continental activa na que houbo un ciscallado das terras perif\u00e9ricas da Gondwana e Laurasia no proceso de orox\u00e9nese Cadomiana (de 562 a 524 mill. de anos), que resultou na uni\u00f3n de continentes por converxencia e colisi\u00f3n no final do Paleozoico. Esa marxe continental non ter\u00eda pasado por un proceso de orox\u00e9nese que formase cordilleiras ou a fose unha marxe continental activa. A litosfera oce\u00e1nica ter\u00eda subducido por debaixo da zona de Ossa-Morena na s\u00faa viaxe en direcci\u00f3n norte. As estruturas desta zona ori\u00e9ntanse mirando cara o suroeste, isto \u00e9, na direcci\u00f3n oposta \u00e1 Asturoccidental-leonesa.\nNesta zona dominan as floraci\u00f3ns prec\u00e1mbricas e c\u00e1mbricas, de rochas que chegan ata o Carbon\u00edfero, e dominan fortes pregamentos e acabalgamentos dese per\u00edodo. A\u00ed o metamorfismo \u00e9 algo dominante, de xeito que aparecen rochas b\u00e1sicas e volc\u00e1nicas. Na parte m\u00e1is superficial dominan materiais de are\u00edsca e lut\u00edticos, de metamorfismo variable. Pola contra, o n\u00facleo dos anticlinais conte\u00f1en rochas metam\u00f3rficas de grao alto ou medio. As rochas paleozoicas de orixe mari\u00f1a interc\u00e1lanse con colas volc\u00e1nicas, rodeadas de blendas, piritas e galenas. Nesta zona tam\u00e9n aparecen como resultado do plutonismo e intrusi\u00f3ns de fil\u00f3ns. Nesta zona est\u00e1 ben identificado o magmatismo cadomiano e do final do Proterozoico. Demostra unha evoluci\u00f3n de 120 mill. de anos na que aconteceron procesos como o rift do per\u00edodo de orox\u00e9nese, diferentes magmatismos de orox\u00e9nese e rifts post-orox\u00e9nese.\nNesta zona danse diferenzas significativas co resto das masas de granitoides aut\u00f3ctonos do macizo. Adoitan ser m\u00e1is reducidos en extensi\u00f3n, carecer dos grandes plut\u00f3ns que diferencian aos da zona central e adoitan ter m\u00e1is rochas b\u00e1sicas, que proceden do manto.\nSon puntos de interese nesta zona a Serra Morena do parque natural de Picos de Aroche e Aracena ou os de Serra Norte. Sono tam\u00e9n as ofiolitas de Beja-Acebuches, por ser dunha sutura oce\u00e1nica, e os lindes norte e suroeste desta zona son estruturas de interese xeol\u00f3xico, por formar lindes de placas.\nZona Surportuguesa.\nA zona sur portuguesa est\u00e1 ao sur e separada da Ossa-Morena por rochas paleozoicas de orixe oce\u00e1nica, polo que se entende como unha zona de sutura. \u00c9, ao igual que a c\u00e1ntabra, \u00e9 a zona m\u00e1is exterior do macizo. \u00c9 ademais unha zona de tect\u00f3nica de pel fina que mostra un estreito acabalgamento tect\u00f3nico. A s\u00faa formaci\u00f3n seguiu un cambio de plataforma oce\u00e1nica a un complexo de acreci\u00f3n, en especial no seu norte. Cando a subduci\u00f3n desa litosfera oce\u00e1nica por debaixo da fronte da plataforma continental chegou \u00e1 masa continental, a Godwana perif\u00e9rica, parou. Esa capa fina de acreci\u00f3n \u00e9 a actual zona sur portuguesa.\nA zona f\u00f3rmana unha alternancia de rochas de cuarcitas e xistos de metamorfismo baixo que te\u00f1en a s\u00faa orixe en sedimentos de fondo oce\u00e1nico do Sil\u00farico ao Carbon\u00edfero inferior. Entre elas hai rochas volc\u00e1nicas intercaladas, como e a rexi\u00f3n do xofre da faixa pir\u00edtica ib\u00e9rica. Durante o carbon\u00edfero superior d\u00e9ronse pregamentos e acabalgamentos que modificaron eses materiais.\nA s\u00faa zona norte \u00e9 unha estrutura de sutura relacionada con Serra Morena. A unidade de Beja-Acebuches representa o l\u00edmite coa zona Ossa-Morena e a acumulaci\u00f3n de rochas b\u00e1sicas. O Pulo do Lobo, ao sur da anterior, \u00e9 unha acreci\u00f3n da plataforma do Devoniano-Carbon\u00edfero. Todo o demais ao sur desta rexi\u00f3n constit\u00fae a m\u00e1is importante dos dep\u00f3sitos de xofre polimet\u00e1lico de orixe volc\u00e1nica: a faixa pir\u00edtica ib\u00e9rica. Esta puido estar relacionada cun arco magm\u00e1tico.\nEsta zona ser\u00eda unha rexi\u00f3n con transpresi\u00f3ns, que \u00e9 un r\u00e9xime de deformaci\u00f3ns oblicuo \u00e1s colisi\u00f3ns entre a placa Ib\u00e9rica e a zona sur portuguesa. As\u00ed, algunhas zonas mostran estruturas de converxencia oblicua e outras converxentes con cizallas ligadas a deformaci\u00f3ns tanxenciais actuais. As\u00ed as ofiolitas de Beja-Acebuches, que te\u00f1en marcas de converxencia, son sub-paralelas \u00e1 banda de anfibiolitas.\nZona de Galicia-Tr\u00e1s-os-Montes.\nA zona de Galicia e Tr\u00e1s-os-Montes \u00e9 unha zona al\u00f3ctona, duns 300\u00a0km, que procede da periferia de Gondwana e que se localiza no noroeste do macizo Ib\u00e9rico. En esencia, a s\u00faa estrutura \u00e9 a dun abano de l\u00e1minas al\u00f3ctonas que est\u00e1n a cabalo do material da zona Centroib\u00e9rica. As rochas que a forman te\u00f1en un amplo abano de procedencia e composici\u00f3n, xa que van desde as ultrab\u00e1sicas e b\u00e1sicas \u00e1s \u00e1cidas, e con diferentes evoluci\u00f3ns tect\u00f3nicas e metam\u00f3rficas. A s\u00faa orixe est\u00e1 na colisi\u00f3n dos continentes de Godwana e Laurusia que levou a que esas l\u00e1minas quedaran rodeadas e atrapadas por eses continentes e unha antiga zona de subduci\u00f3n. Esta zona est\u00e1 formada por diferentes conxuntos al\u00f3ctonos, que son o Cabo Ortegal, Ordes, Malpica-Tui (en Galiza), a Braganza e Morais (en Portugal), e a codia subxacente que \u00e9 o dominio xistoso ou para-aut\u00f3ctono.\nEsta zona galego-trasmontana ten unha disposici\u00f3n descontinua xa est\u00e1 composta por dous dominios separados e que est\u00e1n superpostos. Por unha parte est\u00e1 o dominio xistoso de Galicia-Tr\u00e1s-os-Montes e pola outra est\u00e1 o dominio de complexos al\u00f3ctonos. O dominio xistoso de Galicia-Tr\u00e1s-os-Montes \u00e9 para-aut\u00f3ctono, malia a que est\u00e1 formado por material de orixe al\u00f3ctona. At\u00f3pase entre a zona Centroib\u00e9rica e dominio al\u00f3ctono. Est\u00e1 formado por unha secuencia de sedimentos silicl\u00e1sticos de 4\u00a0km de grosor con intercalaci\u00f3ns volc\u00e1nicas. A s\u00faa base \u00e9 un resto erosionado local que se formou por sedimentaci\u00f3n no Paleozoico e polos porfiroides do dominio do Ollo de sapo da zona Centroib\u00e9rica. Desco\u00f1\u00e9cese cal foi o desprazamento que realizou ese material desde as marxes continentais ata a s\u00faa posici\u00f3n actual. Este dominio de xistos \u00e9 de metasedimentos do Paleozoico, e magmatismos fundamentalmente f\u00e9lsicos. Pola outra banda, os complexos al\u00f3ctonos supo\u00f1en todo o noroeste deste dominio. Son acabalgamentos ex\u00f3ticos de rochas continentais, unidades de alta presi\u00f3n e rochas ofiol\u00edticas que se acumularon sobre do dominio xistoso. Isto \u00e9, foron illas tect\u00f3nicas que sufriron desprazamentos moi amplos contra o continente cando ao comezo eran un ampl\u00edsima acumulaci\u00f3n de mantos. Esas estruturas oce\u00e1nicas sufriron diferentes metamorfismos e procesos estruturais diferentes antes de chocar.\nCon isto, nesta zona d\u00e9ronse metamorfismos de alta temperatura e presi\u00f3n formando rochas b\u00e1sicas e ultrab\u00e1sicas. Estas emerxen grazas aos intensos pregamentos e a erosi\u00f3n que houbo na zona. Ademais, a s\u00faa composici\u00f3n \u00e9 tam\u00e9n variada xa que nela aparecen tanto fragmentos da codia oce\u00e1nica, como as ofiolitas, como os materiais de arcos volc\u00e1nicos.\nEn canto a s\u00faa formaci\u00f3n, e en esencia, os complexos da zona galego-trasmontana ser\u00edan das marxes de Godwana que escaparon dunha subduci\u00f3n durante a orox\u00e9nese varisca. Os complexos al\u00f3ctonos do macizo tiveron diferentes orixes e diferentes evoluci\u00f3ns. Segundo a s\u00faa posici\u00f3n con respecto da codia, as unidades desta zona p\u00f3dense clasificar como basais, ofiol\u00edticas ou superiores. Primeiro, case todas as unidades do complexo son basais, isto \u00e9, son \u00e1reas que recristalizaron a altas profundidades e que, polo tanto, representaban parte da codia interna ou do manto. Son partes da marxe m\u00e1is externa de Gondwana nas que se deron riftings no Ordov\u00edcico ou subduci\u00f3ns no varisco. O rifting do Ordov\u00edcido tivo a continuaci\u00f3n unha separaci\u00f3n da zona perif\u00e9rica de Gondwana e unha creaci\u00f3n de litosfera no fondo dese oc\u00e9ano, entre o rift e o novo linde da plataforma continental. Nesta zona galego-trasmontana aparecen partes desa sutura oce\u00e1nica e que abranguen a todas as idades da formaci\u00f3n dos complexos da zona. Segundo, no caso das unidades superiores houbo procesos cunha deformaci\u00f3n no Ordov\u00edcico baixo e unha reciclaxe na colisi\u00f3n varisca. O metamorfismo destas unidades al\u00f3ctonas indica que foron unidades superficiais dun arco volc\u00e1nico do litoral de Gondwana, que existiu a principios do Ordov\u00edcido e que m\u00e1is tarde abriu como o oc\u00e9ano Reico. As\u00ed \u00e9 que o rexistro de Galicia-Tr\u00e1s-os-Montes \u00e9 un rexistro de incorporaci\u00f3ns \u00e1 orox\u00e9nese dun arco volc\u00e1nico cando se estaba producindo unha subduci\u00f3n e despois unha colisi\u00f3n de Avalonia con Laurentia. Ese arco ter\u00eda unidades superiores, unha abano de material litosf\u00e9rico de diferentes per\u00edodos e unha subduci\u00f3n parcial polo oeste da plataforma externa de Gondwana. A finais do Devoniano foi o per\u00edodo de paso da subduci\u00f3n ao choque de continentes. Finalmente, cando as unidades basais foron empurradas contra a plataforma externa de Gondwana a comezos do Carbon\u00edfero, quedou unha codia de sedimentos incrustada dentro do dominio xistoso que se estaba a formar. As posteriores deformaci\u00f3ns continentais ser\u00edan as que mudaron esas zonas m\u00e1is externas de al\u00ed en diante."}
{"id": "415810", "revid": "56817", "url": "https://gl.wikipedia.org/wiki?curid=415810", "title": "Todo isto che darei", "text": "Todo isto che darei (en castel\u00e1n: \"Todo esto te dar\u00e9\") \u00e9 unha novela negra en lingua castel\u00e1 escrita pola autora vasca Dolores Redondo, publicada pola Editorial Planeta. Foi traducida ao galego por Mar\u00eda Dolores Torres Par\u00eds e publicada por Edici\u00f3ns Xerais.\nFoi a ga\u00f1adora da 65\u00aa edici\u00f3n do Premio Planeta,\u200b concurso ao que se presentou co t\u00edtulo de \"Sol de Tebas\" e baixo o seud\u00f3nimo de Jim Hawkins.\nTrama.\nManuel Ortigosa, un afamado escritor, at\u00f3pase rematando a s\u00faa \u00faltima novela no seu domicilio de Madrid cando recibe a noticia de que o seu marido acaba de falecer nun accidente de tr\u00e1fico na Ribeira Sacra. Tras a s\u00faa viaxe para identificar o cad\u00e1ver, empeza a procura da verdade nunha contorna e unha familia na que nada \u00e9 o que parece."}
{"id": "415819", "revid": "10599", "url": "https://gl.wikipedia.org/wiki?curid=415819", "title": "Santa Maria del Mar", "text": ""}
{"id": "415823", "revid": "5863", "url": "https://gl.wikipedia.org/wiki?curid=415823", "title": "Felipe G\u00e1ndara y Ulloa", "text": ""}
{"id": "415824", "revid": "5863", "url": "https://gl.wikipedia.org/wiki?curid=415824", "title": "Felipe de la G\u00e1ndara Ulloa", "text": ""}
{"id": "415825", "revid": "5863", "url": "https://gl.wikipedia.org/wiki?curid=415825", "title": "Filipe de la G\u00e1ndara e Ulloa", "text": ""}
{"id": "415828", "revid": "1576", "url": "https://gl.wikipedia.org/wiki?curid=415828", "title": "Wong Liu Tsong", "text": ""}
{"id": "415830", "revid": "5863", "url": "https://gl.wikipedia.org/wiki?curid=415830", "title": "Campamento romano da Recacha", "text": "O campamento romano da Recacha (cat\u00e1logo da Xunta GA27034121) \u00e9 un campamento romano ou \"castellum\", un recinto fortificado situado no alto dun espor\u00f3n na serra de Penamarela, parroquia de Rao no concello de Navia de Suarna a 1250 metros de altitude controlando o val do r\u00edo Balouta e o oriente galego. Fai de l\u00edmite entre Galicia, Asturias e Castela e Le\u00f3n. Est\u00e1 situado a 1700 metros en li\u00f1a recta cara ao leste o campamento romano da Granda das Xarras, situado entre o concello leon\u00e9s de Cand\u00edn e o asturiano de Ibias. En 2011 foi identificado como campamento romano.\nTen forma irregular, adaptada \u00e1s formas do cumio do monte, cunha orientaci\u00f3n SO-NL no eixe maior de 160 metros e no eixe menor de NL-SO duns 80 metros, cunha hect\u00e1rea de superficie. Foron atopadas piquetas, tachuelas e unha pedra de asentar filos nunha escavaci\u00f3n do Consello Superior de Investigaci\u00f3ns Cient\u00edficas (CSIC)."}
{"id": "415840", "revid": "17467", "url": "https://gl.wikipedia.org/wiki?curid=415840", "title": "MEO (operadora)", "text": ""}
{"id": "415841", "revid": "89787", "url": "https://gl.wikipedia.org/wiki?curid=415841", "title": "Igrexa de Gerum", "text": "A igrexa de Gerum (sueco: \"Gerum kyrka\") \u00e9 unha igrexa medieval luterana en Gerum, na illa sueca de Gotland, pertencente \u00e1 diocese de Visby.\nHistoria e arquitectura.\nAs partes m\u00e1is antigas da igrexa de Gerum son o coro e a \u00e1bsida, que datan de so redor do ano 1200 e son de estilo rom\u00e1nico. A nave g\u00f3tica foi constru\u00edda m\u00e1is tarde no s\u00e9culo XIII e probablemente substitu\u00edu a unha anterior rom\u00e1nica. A torre, que nunca se rematou, constru\u00eduse ao redor do ano 1300. A \u00fanica parte da igrexa que non \u00e9 medieval \u00e9 a sancrist\u00eda, constru\u00edda en 1835.\nA igrexa de Gerum est\u00e1 constru\u00edda en calcaria. O exterior est\u00e1 encalado, ag\u00e1s por varios detalles de pedra finamente esculpidos. A fachada est\u00e1 rota por catro fiestras na parte sur, mentres que a norte carece delas. A igrexa ten tres portais, un rom\u00e1nico no coro e dous g\u00f3ticos na nave e na torre. Os portais g\u00f3ticos est\u00e1n decorados con esculturas de pedra. No interior a igrexa ten frescos de polo menos tres per\u00edodos: do s\u00e9culo XIII, do XV (realizados polo artista co\u00f1ecido como Passionsm\u00e4staren), e do s\u00e9culo XVIII. A igrexa ten tam\u00e9n unha vidreira do s\u00e9culo XIV."}
{"id": "415842", "revid": "89787", "url": "https://gl.wikipedia.org/wiki?curid=415842", "title": "Creso", "text": "Creso (en grego \u039a\u03c1\u03bf\u1fd6\u03c3\u03bf\u03c2, Kroisos), foi o \u00faltimo rei de Lidia, entre o 560 e o 546\u00a0a.\u00a0C.), da dinast\u00eda Mermnada. O seu reinado estivo marcado polos praceres, a guerra e as artes.\nCreso naceu contra o 595\u00a0a.\u00a0C.. Ao morrer o seu pai Aliates de Lidia no 560\u00a0a.\u00a0C., Creso conquistou Panfilia, Misia e Frixia; en definitiva, someteu todas as cidades gregas de Anatolia ata o r\u00edo Halis (ag\u00e1s Mileto), \u00e1s que fixo importantes doaz\u00f3ns para os seus templos. Debido \u00e1 gran riqueza e prosperidade do seu pa\u00eds, dic\u00edase del que era o home m\u00e1is rico do seu tempo.\nAnte o inquietante avance de Ciro II de Persia, Creso enviou un mensaxeiro ao Or\u00e1culo de Delfos, que lle respondeu que se conduc\u00eda un ex\u00e9rcito cara ao leste e cruzaba o r\u00edo Halis, destruir\u00eda un imperio. Alentado polo or\u00e1culo, Creso organizou unha alianza con Nab\u00f3nido de Babilonia, Amosis II de Exipto e a cidade grega de Esparta. Por\u00e9n, as forzas persas derrotaron a coalici\u00f3n en Capadocia, na batalla do r\u00edo Halis (547\u00a0a.\u00a0C.). Desta maneira cumpriuse o vaticinio: por culpa de Creso e a s\u00faa crenza nos or\u00e1culos, destru\u00edrase o seu propio imperio lidio.\nFontes antigas.\nCreso \u00e9 nomeado por catro autores cl\u00e1sicos. Her\u00f3doto ded\u00edcalle gran parte do primeiro libro da s\u00faa Historia, centr\u00e1ndose na conversa con Sol\u00f3n (I, 29-33), a traxedia do seu fillo Atis (I, 34-45) e a fin do imperio lidio (I, 85-89). Plutarco critica a visi\u00f3n de Her\u00f3doto por considerala moi negativa e presentar a Creso como un \u00abignorante, farfall\u00e1n e rid\u00edculo\u00bb. Xenofonte incl\u00fae a Creso na biograf\u00eda sobre Ciro, a Ciropedia (VII, 1). Tam\u00e9n fala brevemente de Creso Ctesias no seu seu encomio a Ciro. Por \u00faltimo, o poeta Baqu\u00edlides conta na s\u00faa terceira oda un suposto fin de Creso na pira.\nTraxectoria.\nConquistas en Anatolia e di\u00e1logo con Sol\u00f3n.\nCon trinta e cinco anos, Creso converteuse en rei trala morte de Aliates contra 560\u00a0a.\u00a0C. Someteu as cidades gregas de Anatolia, fac\u00e9ndoas tributarias, pero decidiu non atacar os habitantes das illas, por consello dun dos \"sete sabios de Grecia\", que puido ser Biante de Priene ou P\u00edtaco de Mitilene. Convertida a capital de Lidia, Sardes, nun lugar de encontro de sabios pola s\u00faa riqueza e esplendor, segundo Her\u00f3doto chegou \u00e1 cidade o ateniense Sol\u00f3n, que viaxaba polo mundo durante dez anos tras promulgar as s\u00faas leis. Este encintro parece non obstante que xamais existiu, pois Sol\u00f3n promulgou as s\u00faas leis en 594\u00a0a.\u00a0C. e Creso comezou a reinar uns trinta anos despois. En calquera caso, a entrevista con Sol\u00f3n pode ser entendida como unha mostra da filosof\u00eda popular do momento. Conta Her\u00f3doto que Creso preguntou a Sol\u00f3n cal cr\u00eda que era o home m\u00e1is feliz. O ateniense, en vez de dicir que era o rei lidio, mencionou varios nomes, todos mortos tras algunha faza\u00f1a e despois de levar unha vida tranquila e gozosa. Ao cuestionarlle Creso por que non apreciaba a felicidade lidia, Sol\u00f3n expresou que \u00abo home era pura continxencia\u00bb e s\u00f3 se poder\u00eda falar sobre a felicidade de Creso despois da s\u00faa morte. Creso molesto, deixou marchar a Sol\u00f3n, convencido de ser o m\u00e1is feliz dos homes.\nDesgraza de Atis.\nCreso ti\u00f1a dous fillos, un eivado e xordomudo ao que desprezaba e, outro, Atis, que destacaba en todos os campos. unha noite tivo un so\u00f1o que presaxiaba a morte de Atis producida por unha punta de ferro. Para evitar que se cumprira o so\u00f1o, impediu que o seu fillo correse calquera risco e que se achegase a calquera obxecto punzante. Ademais, acelerou a voda do seu primox\u00e9nito, a fin de asegurar a descendencia. Nese contexto, apareceu en Sardes un estranxeiro, Adrasto, de familia real, desterrado por matar o seu propio irm\u00e1n sen querer. Creso, seguindo a tradici\u00f3n, aceptouno na s\u00faa corte e purificouno dos seus crimes. Ao mesmo tempo un xabaril apareceu no pa\u00eds, arrasando todo ao seu paso. Atis suplicou ao seu pai que o deixase formar parte da caza. Este accedeu ao entender que o seu fillo non pod\u00eda morrer polos cairos do xabaril. Acompa\u00f1ou a expedici\u00f3n Adrasto para vixiar que a Atis non lle ocorrese nada malo. Non obstante, en medio da caza, Adrasto lanzou a s\u00faa xavelina con tan mala fortuna que acertou en Atis, mat\u00e1ndoo tal como predixera o so\u00f1o. Ao presentarlle o cad\u00e1ver a Creso, Adrasto pediulle que o matase en xusta correspondencia co seu infortunio. O rei negouse, ao non consideralo o responsable do mal feito. A pesar de todo, Adrasto suicidouse ao considerarse o m\u00e1is desgraciado dos homes. Her\u00f3doto relaciona a fin de Atis cun castigo divino pola soberbia de Creso mostrada ante Sol\u00f3n.\nA morte de Atis cumpre, as\u00ed mesmo, segundo a narraci\u00f3n de Her\u00f3doto, a profec\u00eda dada polo or\u00e1culo de Delfos en ocasi\u00f3n do asasinato do rei her\u00e1clida Candaules por parte do mermnada Giges. Segundo a Pitia, este \u00faltimo e os seus sucesores gobernar\u00edan os lidios, mais a vinganza caer\u00eda sobre o quinto descendente de Giges. Esta parte do vaticinio, eclipsada pola outra que daba por bo o reinado mermnada, foi deso\u00edda polo agradecido Giges, e esquecida polos seus sucesores.\nGuerra contra os persas.\nDespois de superar o d\u00f3 pola morte do seu fillo, Creso viu como ameaza o crecente poder do imperio persa de Ciro II o Grande, quen destronara a Astiaxes, rei persa casado con Arienis, filla de Aliates e, polo tanto, parente de Creso. Pensando que poder\u00eda \u00e1 s\u00faa vez conter ese perigo e vingar a Astiaxes, e desexando consultar sobre iso aos or\u00e1culos, primeiro decidiu probalos, mandando emisarios a todos os santuarios co\u00f1ecidos a fin de que adivi\u00f1asen que fac\u00eda nun preciso momento. Realizada a proba, Creso s\u00f3 quedou satisfeito cos vaticinios dos or\u00e1culos de Delfos e Anfiarao. Desta forma, decidiu mandar ofrendas e sacrificios a Delfos, a fin de ga\u00f1ar o favor do santuario. Tam\u00e9n enviou ofrendas a Anfiaro, mais ao descubrir a morte do adivi\u00f1o s\u00f3 quedou a opci\u00f3n de Delfos. As\u00ed pois mandou uns emisarios para que preguntasen se deb\u00eda emprender a guerra contra Persia. A Pitia contestou de forma ambigua, declarando que se destruir\u00eda un imperio, sen deixar claro se ser\u00eda o persa. Creso non tivo d\u00fabidas e mesmo fixo unha terceira consulta, sobre canto durar\u00eda a s\u00faa monarqu\u00eda, ao que a Pitia contestou que s\u00f3 a perder\u00eda cando unha mula reinase sobre os medos. Creso pensou que xamais reinar\u00eda ning\u00fan, mais non se deu de conta de que realmente a Ciro se lle pod\u00eda considerar unha \u00abmula\u00bb, por ser fillo dunha parella de diferente condici\u00f3n.\nInterpretados desa maneira os or\u00e1culos, Creso non dubidou da s\u00faa vitoria e decidiu organizar en primeiro lugar unha expedici\u00f3n a Capadocia, localizada ao outro lado do r\u00edo Halis, que fac\u00eda de l\u00edmite natural entre territorios lidios e persas. Previamente concretou unha alianza cos lacedemonios, aos que consideraba como os gregos m\u00e1is poderosos, e con quen os lidios sempre mantiveran boas relaci\u00f3ns. Antes de partir, fixo caso omiso a unha recomendaci\u00f3n do sabio Sandamis, consistente na argumentaci\u00f3n de que organizar un enfrontamento contra os persas, homes carentes de riquezas, pu\u00f1a en risco os lidios que, ao seu modo de ver, fronte a un desenlace positivo nada ga\u00f1ar\u00edan, mentres que fronte a un negativo pod\u00edan perder moito.\nTras cruzar o Halis, as tropas de Creso establec\u00e9ronse en Pteria, comarca de Capadocia, e escravizaron os seus habitantes. Pola s\u00faa banda, Ciro dirix\u00edase ao seu encontro sumando tropas mentres avanzaba. Os ex\u00e9rcitos de ambas as partes encontr\u00e1ronse al\u00ed e pelexaron ata que se puxo o sol sen que ning\u00fan resultase vencedor. Comprendendo Creso ao d\u00eda seguinte que o seu ex\u00e9rcito era menor en n\u00famero, decidiu volver a Sardes e pedir auxilio aos exipcios e babilonios, con cuxos respectivos reis Amosis II e Labineto (probablemente Nabonido) ti\u00f1a concertada unha alianza.\nToma de Sardes.\nAo regresar de Capadocia \u00e1 s\u00faa capital, Sardes, Creso mandou emisarios aos seus aliados para que conflu\u00edsen na cidade en catro meses, coa fin de formar un ex\u00e9rcito capaz de derrotar a Ciro. Segundo Her\u00f3doto, despedir\u00eda os seus mercenarios xa que \u00eda formar un mellor ex\u00e9rcito. Ciro dar\u00edase conta da marcha dos mercenarios e entender\u00eda as intenci\u00f3ns de Creso polo que avanzou rapidamente cara \u00e1 capital. Ao norte desta tivo lugar a batalla de Timbrea, na que ambos os ex\u00e9rcitos se enfrontaron e que significou a vitoria b\u00e9lica decisiva para os persas, que obrigaron os lidios a refuxiarse tralas murallas da cidade. Creso cr\u00eda a Sardes inexpugnable e, pensando nun longo asedio, mandou m\u00e1is emisarios aos aliados, aos efectos de pedirlles que descartasen o tempo de espera antes notificado e fosen no seu auxilio o antes posible. a inexpugnabilidade da cidade prov\u00e9n dunha lenda segundo a que o rei Meles fixo pasear polas murallas da cidade un le\u00f3n consagrado a Sand\u00f3n, mais deixou unha parte da muralla, xa que era unha zona escarpada pola que parec\u00eda imposible acceder. Con todo, un persa decatouse de que se pod\u00eda acceder por esa zona, e o ex\u00e9rcito de Ciro puido tomar a cidade antes incluso de que os espartanos, principais aliados de Creso, puidesen partir do seu porto. Her\u00f3doto fai coincidir os d\u00edas de asedio, catorce, cos anos que reinou Creso en Lidia. Deste modo, os persas capturaron a Creso o ano seguinte da batalla de Capadocia, no 546\u00a0a.\u00a0C.\nCreso prisioneiro.\nSobre o ocorrido tras o seu apresamento hai d\u00faas versi\u00f3ns, unha contada primeiro por Her\u00f3doto e outra por Baqu\u00edlides. Ambas coinciden en que Creso foi conducido a unha pira e ao iniciarse o lume, en vez de implorar a calquera deus, lembrou a Sol\u00f3n, que lle falara da inestabilidade do home, berrando o seu nome. Ciro, intrigado, preguntoulle sobre Sol\u00f3n. Segundo Her\u00f3doto, Creso respondeu que Sol\u00f3n \u00ab\u00e9 aquel que eu desexara tratasen todos os soberanos da Terra, m\u00e1is ben que posu\u00edr inmensos tesouros\u00bb, e referiulle o sucedido e o que Sol\u00f3n dixera sobre a felicidade, \u00e9 dicir, que a fortuna do home \u00e9 tan cambiante que s\u00f3 \u00e9 posible co\u00f1ecer ou medir a s\u00faa felicidade despois de que morrese. Her\u00f3doto formula a cuesti\u00f3n dun xeito teatral, de como un home pode aprender dos erro doutro; ademais, s\u00e9rvelle para trasladar a partir dese momento a s\u00faa atenci\u00f3n de Creso a Ciro na s\u00faa historia.\nEn todo caso, as palabras de Creso sobre Sol\u00f3n conmoveron a Ciro e, vendo reflectida a s\u00faa felicidade actual na outrora boa fortuna de Creso, mandou apagar o lume, a\u00ednda que demasiado tarde. A partir dese punto as versi\u00f3ns contradinse. A m\u00e1is defendida, polo propio Her\u00f3doto, \u00c9foro, Xenofonte e Ctesias di que Creso ao ver o arrepentimento de Ciro implorou aos deuses e estes apagaron o lume cunha tormenta. Na outra versi\u00f3n, expresada por Baqu\u00edlides, Creso morre de forma voluntaria a pesar da tormenta. A Cr\u00f3nica de Nab\u00f3nido tam\u00e9n apoia a teor\u00eda da morte de Creso, ao contar que Ciro conquistou Lidia e matou o seu rei. Seguindo a primeira versi\u00f3n, conta Her\u00f3doto, que quedou na corte de Ciro, sendo ben tratado e servindo o rei persa e o seu fillo Cambises, como conselleiro. As\u00ed o mostra Her\u00f3doto, aconsellando a Ciro que atacase aos masagetas no pa\u00eds destes e non na propia Persia como propuxera Tomiris, ra\u00ed\u00f1a dos masagetas. Antes de partir \u00e1 batalla, na que finar\u00eda, Ciro deixou a Creso con Cambises, ao que xa nomeara herdeiro.\nO reinado de Creso.\nGoberno.\nConta Her\u00f3doto que as leis lidias coas que gobernou Creso foron moi parecidas \u00e1s dos gregos, pero sinala unha excepci\u00f3n consistente na prostituci\u00f3n voluntaria das mulleres lidias como forma de obter o dote antes de contraeren matrimonio, o que constituir\u00eda unha peculiaridade das costumes lidias e das leis que as regulan.\nO historiador franc\u00e9s Victor Duruy afirma que o dominio de Creso foi \u00abbastante suave\u00bb e que este feito explica en parte o rexeitamento que os gregos asi\u00e1ticos sent\u00edan por Ciro e os persas. Considera ademais que o monarca, nos seus modos e costumes, era \u00abcase grego\u00bb, \u00e9 dicir, a ton cos pobos baixo seu dominio: estaba casado cunha xonia, consultaba or\u00e1culos, gustaba das artes, recib\u00eda os sabios de Grecia e ped\u00eda o auxilio dos lacedemonios. O mesmo historiador destaca de Creso o feito de que non fose avaro (afirmaci\u00f3n que atopa apoio en varias historias referidas por Her\u00f3doto; por exemplo, a que comenta os custosos e moitos regalos que deixou en Delfos para Apolo e os seus habitantes, ou a que fala sobre a entrega de ouro en calidade de regalo aos lacedemonios moito tempo antes de procurar unha alianza con eles).\nMoedas.\nAtrib\u00faese a Creso a emisi\u00f3n das primeiras moedas de ouro, entre os anos 640 e 630 a.\u00a0C. Estes estateros, co\u00f1ecidos hoxe como creseidas, ti\u00f1an unha pureza normalizada e unha circulaci\u00f3n xeral. Base\u00e1banse nunha aliaxe de electro, \u00e9 dicir, ouro e prata con trazas de cobre e outros metais. A composici\u00f3n destas moedas ser\u00eda similar aos dep\u00f3sitos de sedimentos do r\u00edo da capital Sardes."}
{"id": "415848", "revid": "23204", "url": "https://gl.wikipedia.org/wiki?curid=415848", "title": "Robert Morton Nance", "text": "Robert Morton Nance, nado en Cardiff o 10 de abril de 1873 e finado en Hayle o 28 de maio de 1959, foi un pintor, ling\u00fcista e escritor c\u00f3rnico, pioneiro do rexurdimento da lingua c\u00f3rnica.\nTraxectoria.\nNaceu en\u00a0Gales\u00a0de pais c\u00f3rnicos e en 1878 a s\u00faa familia transladouse a Penarth. Estudou arte na Cardiff School of Art e en Bushey con Hubert von Herkomer. En 1898 publicou o seu primeiro libro de poes\u00eda en ingl\u00e9s \"The Merry Ballad of the Cornish Pasty\". Logo da morte da s\u00faa muller en 1902 viviu un tempo en Par\u00eds perfeccionando a s\u00faa t\u00e9cnica. Pintou sobre todo estudos de batallas navais, pero raramente expuxo a s\u00faa obra . Mudouse en 1906 a\u00a0Cornualla establec\u00e9ndose na aldea de Nancledra, preto de St Ives Fundou en 1920 co seu mestre Henry Jenner a Old Cornwall Society en St Ives, e en 1924 foi un dos fundadores da Federation of Old Cornwall Societiese e do seu \u00f3rgano\u00a0\"Old Cornwall\" (1925). En 1928 institu\u00edu en Boscawen-Un o\u00a0\"Gorsedh Kernow\", o festival da lingua c\u00f3rnica, e al\u00ed adoptou como Bardo, o pseud\u00f3nimo \"Mordon\"\u00a0. De 1951 a 1955 foi presidente da Royal Institution of Cornwall.\nEscribiu diversos libros sobre a lingua c\u00f3rnica. En 1929 publicou \"Cornish for All\", un m\u00e9todo para a aprendizaxe da lingua segundo o modelo do c\u00f3rnico unificado, da s\u00faa creaci\u00f3n, afast\u00e1ndose do modelo de Henry Jenner. O seu sistema supuxo unha nova xeira no proceso de revitalizaci\u00f3n da lingua, ao aplicarse a s\u00faa ortograf\u00eda \u00e1 lingua falada. Pero a s\u00faa principal realizaci\u00f3n foi o dicionario c\u00f3rnico, que a\u00ednda se considera\u00a0un instrumento fundamental para o co\u00f1ecemento do idioma. Compuxo moitos versos en c\u00f3rnico, como\u00a0\"Lyver an Pymp Marthus Seleven\" (1939) e \"Nyns Yu Marow Myghtern Arthur\", unha obra de car\u00e1cter especificamente revivalista, no que tratou o tema, moi popular en Cornualla, da lendaria inmortalidade do\u00a0rei Artur.\nTam\u00e9n foi un arque\u00f3logo mari\u00f1o, un dos fundadores da\u00a0Society for Nautical Research en 1911 e publicou en\u00a01924 o libro \"\u00a0Sailing-Ship Models\".\u00a0"}
{"id": "415849", "revid": "98629", "url": "https://gl.wikipedia.org/wiki?curid=415849", "title": "Cube Zero", "text": "Cube Zero \u00e9 un filme canadense de ciencia ficci\u00f3n e terror de 2004 escrito por Ernie Barbarash. \u00c9 o terceiro filme de serie \"Cube\", sendo a precuela dos dous anteriores, \"Cube\" e \"\"."}
{"id": "415851", "revid": "89787", "url": "https://gl.wikipedia.org/wiki?curid=415851", "title": "Plantoide", "text": "Un plantoide \u00e9 un robot ou forma de vida artificial dese\u00f1ada para lucir, actuar e medrar como unha planta. O concepto foi orixinalmente descrito en 2010 (a\u00ednda que os modelos de sistemas comparables controlados por redes neuronais rem\u00f3ntanse a 2003) e ata agora mant\u00edvose no plano te\u00f3rico. Un prototipo da Axencia Espacial Europea at\u00f3pase agora en desenvolvemento.\nUn plantoide incorpora por definici\u00f3n arquitectura distribu\u00edda consistente en m\u00f3dulos aut\u00f3nomos e especializados. Os m\u00f3dulos poden ser modelados como partes da planta e comunicarse de xeito simple. Intelixencia de Enxame. Este tipo de sistemas pode amosar unha notable robustez e resiliencia. Suponse que \u00e9 capaz de recoletar e xestionar enerx\u00eda, se pode ter conciencia ambiental colectiva e moitas outras funci\u00f3ns.\nHistoria.\nNo 2016 un plantoide aut\u00f3nomo programado para aceptar doaz\u00f3ns de Bitcoin e usalas para pagar a un artista que o replique, foi creado por Primavera de Filippi, fundadora de Okahos, colectivo art\u00edstico tras a concreci\u00f3n do proxecto, que \u00e9 tam\u00e9n profesora asociada na facultade Berkman-Klein Center da Universidade Harvard e tam\u00e9n \u00e9 investigadora no Centre National de la Recherche Scientifique.\nO programa auto-executado (un contrato intelixente na cadea de bloques de Ethereum) automatiza as transacci\u00f3ns. As persoas doadoras votan para determinar cal artista (ou colectivo art\u00edstico) construir\u00e1 a seguinte versi\u00f3n. O plantoide contrata \u00f3s artistas e lles paga como parte do contrato.\nAs primeiras versi\u00f3ns do plantoide e os seus creadores reciben unha parte das doaz\u00f3ns, creando un incentivo de mercadotecnia multinivel para que cada xeraci\u00f3n te\u00f1a a m\u00e1xima descendencia posible. Os creadores supo\u00f1en que as versi\u00f3ns esteticamente mais atractivas atraer\u00e1n m\u00e1is doaz\u00f3ns, creando un impulso para que os artistas poidan producir dese\u00f1os cada vez m\u00e1is agradables,\nCompo\u00f1entes.\nUn plantoide est\u00e1 composto por dous compo\u00f1entes esenciais:\nEstes dous compo\u00f1entes interact\u00faan entre si coa intenci\u00f3n de traer \u00f3 Plantoide \u00e1 vida, e o m\u00e1is importante, asegurar que poida reproducirse e perpetuarse no tempo."}
{"id": "415854", "revid": "65337", "url": "https://gl.wikipedia.org/wiki?curid=415854", "title": "Lido", "text": "Lido \u00e9 unha cadea de restaurantes internacional centrada na gastronom\u00eda tradicional letoa, foi fundada no ano 1987 polo empresario Gun\u0101rs \u0136irsons.\nHistoria e caracter\u00edsticas.\nDurante o per\u00edodo 1991-2012 Lido traballou como unha sociedade limitada, at\u00e9 dar o salto a mediados do ano 2012 a sociedade an\u00f3nima. Ten a s\u00faa sede central na r\u00faa L\u0101\u010dpl\u0113\u0161a iel\u0101 53, na cidade de Riga, desde onde se dirixen as actividades nacionais e internacionais onde te\u00f1en presenza, como en Alema\u00f1a, Estonia ou Belar\u00fas.\nA maior das filiais p\u00f3dese atopar nesa cidade, na r\u00faa Krasta iel\u0101 76, R\u012bg\u0101, con capacidade para 1.000 comensais. Ese restaurante, aberto en 1999, conta cun parque tem\u00e1tico anexo. Est\u00e1 considerado a cabana de le\u00f1as m\u00e1is grande de Europa. A s\u00faa construci\u00f3n persegu\u00eda a ambientaci\u00f3n folcl\u00f3rica nas casas m\u00e1is tradicionais do pa\u00eds.\nNo ano 2005 a compa\u00f1\u00eda estaba valorada en 18.3 mill\u00f3ns de lats."}
{"id": "415855", "revid": "89787", "url": "https://gl.wikipedia.org/wiki?curid=415855", "title": "Campionato de Europa de h\u00f3ckey a pat\u00edns masculino 2018", "text": "O Campionato de Europa de h\u00f3ckey a pat\u00edns masculino 2018 ou EuroHockey 2018, foi a 53\u00aa edici\u00f3n do Campionato de Europa de h\u00f3ckey a pat\u00edns masculino. A competici\u00f3n disputouse na cidade galega da Coru\u00f1a, que acolleu o torneo por primeira vez, logo de ter organizado o Campionato do Mundo en d\u00faas ocasi\u00f3ns (1972 e 1988). A\u00ednda que foi a novena vez que Espa\u00f1a acolleu o campionato, foi a primeira que se organizou en Galiza. O campionato comezou o 14 de xullo de 2018 coa cerimonia de inuguraci\u00f3n e o partido que disputaron as selecci\u00f3ns de Espa\u00f1a e Inglaterra, e finalizou o 22 de xullo coa disputa da final. Por primeira vez, o Campionato de Europa serviu de clasificaci\u00f3n para o Campionato do Mundo de 2019 que se celebrar\u00e1 en Barcelona.\nNesta edici\u00f3n participaron un total de 11 equipos, tres m\u00e1is que na edici\u00f3n anterior. Admais dos oito equipos que participaron o torneo en 2016, esta edici\u00f3n viu o regreso dos combinados de Andorra, B\u00e9lxica e os Pa\u00edses Baixos. Disput\u00e1ronse un total de 40 partidos nos oito d\u00edas de competici\u00f3n, o que converteu esta edici\u00f3n na m\u00e1is longa da historia.\nA selecci\u00f3n portuguesa defendeu o t\u00edtulo conquistado na edici\u00f3n precedente disputada en Oliveira de Azem\u00e9is en 2016. Finalmente, a selecci\u00f3n espa\u00f1ola conseguiu alzar o seu 17\u00ba t\u00edtulo continental logo de derrotar por seis goles a tres ao conxunto portugu\u00e9s.\nOrganizaci\u00f3n.\nElecci\u00f3n da sede.\nInicialmente o campionato \u00eda ser organizado por Italia, mais a improvisaci\u00f3n da federaci\u00f3n italiana na organizaci\u00f3n do evento, que fora atrasando a data por coincidir co Mundial de F\u00fatbol de 2018 e que non designara unha sede a cinco meses do inicio do campionato, fixo que finalmente a federaci\u00f3n italiana rexeitase a organizaci\u00f3n do campionato o \u00faltimo d\u00eda do mes de xaneiro, e que a CERS decidise outorgar a organizaci\u00f3n do torneo \u00e1 federaci\u00f3n espa\u00f1ola. As dificultades da organizaci\u00f3n do evento por parte da federaci\u00f3n italiana vi\u00f1eron da negativa da cidade de Viareggio de acoller a competici\u00f3n de selecci\u00f3ns programada entre os d\u00edas 15 e 21 de xullo, e a imposibilidade de realizalo no pavill\u00f3n de Forte dei Marmi.\nO 7 de febreiro de 2018, o presidente da Real Federaci\u00f3n Espa\u00f1ola de Patinaxe, Carmelo Paniagua, declaraba na Radio Galega a intenci\u00f3n de que a cidade herculina acollese o torneo: \"O interese primordial da Federaci\u00f3n \u00e9 que o Europeo de h\u00f3ckey sexa na Coru\u00f1a\". O d\u00eda seguinte, o xornal coru\u00f1\u00e9s La Opini\u00f3n publicaba que a Federaci\u00f3n Galega de Patinaxe confirmaba a elecci\u00f3n da cidade herculina como sede do Campionato de Europa masculino de h\u00f3ckey a pat\u00edns, asegurando que \u00e1 espera da sinatura, todos os acordos estaban pechados. Con todo, medios portugueses apuntaban a que a cidade catal\u00e1 de Reus estar\u00eda tam\u00e9n interesada na organizaci\u00f3n do evento. Finalmente, o 27 de febreiro o Comit\u00e9 Europeo de H\u00f3ckey a Pat\u00edns (CERH) deu a co\u00f1ecer a elecci\u00f3n da cidade da Coru\u00f1a para acoller a 53\u00aa edici\u00f3n do Campionato de Europa en categor\u00eda masculina. No comunicado sinal\u00e1banse como posibles datas para o seu inicio o 15 ou 16 de xullo dese ano, e o 21 ou 22 de xullo como data do final da competici\u00f3n.\nO m\u00e9rcores 6 de xu\u00f1o comezou a campa\u00f1a de venda de abonos para o 53\u00ba Campionato de Europa de h\u00f3ckey a pat\u00edns. O bono adulto para todos os partidos do campionato tivo un prezo de 60 euros, mentres que o prezo do abono reducido para menores de 12 anos foi de 30 euros. Ademais puid\u00e9ronse adquirir entradas para cada unha das xornadas a un prezo de 10 Euros, coa excepci\u00f3n das d\u00faas \u00faltimas xornadas de competici\u00f3n, nas que o prezo das entradas ascendeu a 25 euros. A venda anticipada de entradas e bonos realizouse polo sitio web Ataquilla.com da entidade bancaria ABANCA, patrocinadora do EuroHockey 2018.\nO 14 de xu\u00f1o \u00e1s 12:00 h realizouse a presentaci\u00f3n do Campionato de Europa masculino na sala de prensa do Palacio de Mar\u00eda Pita nun acto que contou coa presenza de Jos\u00e9 Manuel Sande, concelleiro de Cultura, Deporte e Co\u00f1ecemento, o presidente do CERH Fernando Gra\u00e7a, o presidente da Real Federaci\u00f3n Espa\u00f1ola de Patinaje Carmelo Paniagua e o presidente da Federaci\u00f3n Galega de Patinaxe Vicente Torres.\nCerimonias de inauguraci\u00f3n e clausura.\nO venres 14 de xu\u00f1o \u00e1s 19:00 h tivo lugar a cerimonia de inauguraci\u00f3n do campionato no Pazo dos Deportes de Riazor. No acto realizouse a presentaci\u00f3n das once selecci\u00f3ns participantes da man do C. P. A. Maxia da Coru\u00f1a, cuxas patinadoras e patinadores realizaron unha coreograf\u00eda exclusiva para cada unha delas. Posteriormente desfilaron todas as selecci\u00f3ns, coa excepci\u00f3n da su\u00edza, antes de dar paso aos discursos das autoridades:\nEstiveron tam\u00e9n presentes o presidente da Federaci\u00f3n Galega de Patinaxe, Vicente Torres, e o presidente do Comit\u00e9 Europeo de H\u00f3ckey a Pat\u00edns (CERH), Fernando Gra\u00e7a, amais de varios membros do Comit\u00e9 Europeo de H\u00f3ckey Pat\u00edns como Cesare Ariatti, Llu\u00eds Ferrer, Lu\u00eds Rei, Ricardo Oliveira e Susana Pandavenes.\nLogo da final, tivo lugar a cerimonia de entrega de medallas e a cerimonia de clausura do campionato co desfile de bandeiras dos once pa\u00edses participantes, que de novo correu a cargo das patinadoras e patinadores do C. P. A. Maxia, e contou tam\u00e9n coa actuaci\u00f3n da Real Banda de Gaitas da Excma. Deputaci\u00f3n de Ourense. Ademais durante o descanso da final tivo lugar un espect\u00e1culo da man da propia Banda de Gaitas da Deputaci\u00f3n de Ourense xunto a unha selecci\u00f3n de patinadoras e patinadores galegos entre os que se atopaban os campi\u00f3ns de Europa Unai Cereijo e Nadia Iglesias.\nSede.\nTodos os partidos da fase de grupos e da fase final celebr\u00e1ronse no Pazo dos Deportes de Riazor, pavill\u00f3n con capacidade para 4\u00a0425 espectadores e unha pista de xogo de parquet cunhas dimensi\u00f3ns de 20\u00a0\u00d7\u00a040 metros, e que \u00e9 o fogar do principal equipo de h\u00f3ckey a pat\u00edns da cidade herculina e de Galiza, o Hockey Club Liceo. A construci\u00f3n do pavill\u00f3n comezou en novembro de 1968, precisamente cun partido de h\u00f3ckey a pat\u00edns entre a selecci\u00f3n espa\u00f1ola e un combinado de xogadores do resto do mundo, sobre unha superficie de 5.840 m\u00b2, baixo a direcci\u00f3n do arquitecto municipal Santiago Rey Pedreira e foi remodelado en 2011 cun investimento de 2,4 mill\u00f3ns de euros.\nEsta foi a terceira ocasi\u00f3n na que o Pazo dos Deportes de Riazor acolleu unha competici\u00f3n internacional de selecci\u00f3ns absolutas de h\u00f3ckey a pat\u00edns, logo de ter acollido d\u00faas veces o Campionato do Mundo, en 1972 e 1988.\nSistema de competici\u00f3n.\nO Campionato de Europa de h\u00f3ckey a pat\u00edns 2018 constou de d\u00faas fases: unha fase de grupos e unha fase final eliminatoria.\nNa primeira fase os 11 equipos participantes repart\u00edronse en dous grupos: o Grupo A, formado por cinco equipos (Andorra, Austria, Francia, Portugal e Su\u00edza), e o Grupo B, integrado por seis selecci\u00f3ns (Alema\u00f1a, B\u00e9lxica, Espa\u00f1a, Inglaterra, Italia e os Pa\u00edses Baixos). Nesta primeira fase, que se disputou entre os d\u00edas 14 e 19 de xullo, os equipos de cada grupo enfront\u00e1ronse todos contra todos. O sistema de puntuaci\u00f3n para a clasificaci\u00f3n dos grupos foi o seguinte: 3 puntos a vitoria, 1 punto o empate e 0 puntos a derrota.\nNa segunda parte todos os equipos foron divididos de novo en dous grupos atendendo \u00e1 s\u00faa clasificaci\u00f3n na fase de grupos, de xeito que os catro primeiros equipos de cada un dos grupos se clasificou para os cuartos de final e disputaron tres eliminatorias consecutivas para determinar a s\u00faa clasificaci\u00f3n final no campionato, mentres que os tres equipos restantes disputaron unha ligui\u00f1a na que se enfrontaron de novo todos contra todos a unha \u00fanica volta para determinar a s\u00faa posici\u00f3n final no campionato.\nO d\u00eda 14 de xullo cada combinado nacional, con excepci\u00f3n da selecci\u00f3n anfitrioa, dispuxo dunha sesi\u00f3n de adestramento e adaptaci\u00f3n \u00e1 pista de xogo de media hora segundo o seguinte horario:\nEquipos.\nNesta edici\u00f3n participaron un total de once equipos, a participaci\u00f3n m\u00e1is elevada dende a edici\u00f3n de 1994 celebrada en Funchal (Portugal), e a sexta da historia. Se ben nun principio eran doce as selecci\u00f3ns inscritas e que tomar\u00edan parte na competici\u00f3n, finalmente a selecci\u00f3n de Israel non participou ao non atopar apoio financeiro para garantir a s\u00faa presenza na cidade herculina.\nPor primeira vez, o Campionato de Europa serviu de clasificaci\u00f3n para o Campionato do Mundo de 2019 que se celebrar\u00e1 en Barcelona dentro dos World Roller Games. Tan s\u00f3 os catro primeiros clasificados do Europeo se clasificar\u00edan para a cita mundialista na cidade condal.\nNesta edici\u00f3n salientou o regreso de tres selecci\u00f3ns que non estiveron presentes na edici\u00f3n precedente disputada en Oliveira de Azem\u00e9is: Andorra, B\u00e9lxica e os Pa\u00edses Baixos. A selecci\u00f3n belga regresaba a un Campionato de Europa logo da s\u00faa \u00faltima participaci\u00f3n na edici\u00f3n de 1996 disputada en Salsomaggiore (Italia).\nOs once equipos participantes foron os seguintes:\nCadros de xogadores.\nO 8 de xu\u00f1o de 2018 o comit\u00e9 alem\u00e1n de h\u00f3ckey a pat\u00edns fixo p\u00fablica na s\u00faa p\u00e1xina web unha lista de 19 preseleccionados para participar nos adestramentos da selecci\u00f3n alem\u00e1, dirixida polo espa\u00f1ol Jordi Molet, que tiveron lugar nas localidades de Cronenberg e Iserlohn. A tardanza na elecci\u00f3n da sede e as datas do campionato motivaron varias baixas no equipo alem\u00e1n. A lista inicial de 19 xogadores reduciuse finalmente a un cadro de oito xogadores e dous porteiros. A listaxe definitiva de seleccionados foi anunciada por Molet o 23 de xu\u00f1o, a lesi\u00f3n de Patrick Glowka (ERG Iserlohn), fixo que o capit\u00e1n do equipo alem\u00e1n no campionato fose o dianteiro do SK Germania Herringen Lucas Karschau, xogador do combinado alem\u00e1n s\u00e9nior dende 2011. O equipo, cuxo obxectivo era estar entre os catro primeiros clasificados para disputar os World Roller Games, mesturou xogadores experimentados con tres xogadores de categor\u00eda j\u00fanior, alg\u00fans dos cales, como Daniel Strieder, xa con experiencia no equipo s\u00e9nior. O d\u00eda 11 de xullo a selecci\u00f3n alem\u00e1 partiu a terras galegas para disputar o EuroHockey 2018, e o 13 disputou un partido amigable fronte ao equipo s\u00e9nior do Compa\u00f1\u00eda de Mar\u00eda. O combinado alem\u00e1n estivo integrado por dez xogadores cunha media de idade de 22,87 anos; a maior\u00eda deles xogaron na tempada 2017-18 na OK Liga, coa excepci\u00f3n de Mats Zilken, que esa tempada militou no Hoquei Club Alpicat da Primeira Divisi\u00f3n Espa\u00f1ola, segunda categor\u00eda do h\u00f3ckey a pat\u00edns espa\u00f1ol. O club m\u00e1is representado foi o SK Germania Herringen, campi\u00f3n da Bundesliga ese ano. Os dez xogadores seleccionados por Jordi Molet foron os seguintes:\nAndorra regresou a unha competici\u00f3n absoluta de selecci\u00f3ns dez anos despois. O seleccionador, o espa\u00f1ol Climent Mu\u00f1oz Padr\u00f3s, reuniu un grupo de xogadores novos que debutaron nunha alta competici\u00f3n de selecci\u00f3ns. O equipo andorrano realizou a s\u00faa preparaci\u00f3n en distintos pavill\u00f3ns de Catalu\u00f1a. A selecci\u00f3n de Andorra partiu o d\u00eda 13 de xullo \u00e1 cidade herculina. O grupo de xogadores seleccionados por Climente Mu\u00f1oz Padr\u00f3s tivo como n\u00facleo os xogadores do Andorra HC (oito dos dez convocados), e contou coa presenza do xogador do Igualada da OK Liga Gerard Miquel Sol\u00e9, e de Llorenc Miquel Sol\u00e9 do Thiene da Serie A1 italiana. Cunha media de idade de 18,78 anos, Andorra foi a selecci\u00f3n m\u00e1is nova do campionato. Os dez xogadores de Andorra no campionato foron os seguintes:\nO equipo austr\u00edaco dirixido polo portugu\u00e9s Jo\u00e3o Nuno Meireles estivo integrado por oito xogadores e dous porteiros. Todos os xogadores seleccionados formaban parte do Dornbirn (seis xogadores) e o Wolfurt (4 xogadores), campi\u00f3n e subcampi\u00f3n do campionato austr\u00edaco respectivamente. Entre os integrantes do equipo encontr\u00e1base o porteiro Elias Rohner, que cos seus 16 anos e 176 d\u00edas foi o xogador m\u00e1is novo desta edici\u00f3n do Campionato de Europa. A idade media do equipo foi de 22,37 anos.\nA selecci\u00f3n belga regresaba en 2018 a unha competici\u00f3n internacional de selecci\u00f3ns logo de 22 anos, e cun grupo de xogadores que tiveron que pagarse eles mesmos o desprazamento \u00e1 Coru\u00f1a. O equipo que presentou B\u00e9lxica foi moi veter\u00e1n, cunha idade media de 33,5 anos, un sistema de xogo anticuado, e que non puido dispo\u00f1er do seu porteiro titular, que se perdeu a cita continental por lesi\u00f3n. O combinado belga, dirixido polo t\u00e9cnico neerland\u00e9s Tonny van den Dungen contou coa presenza de tres xogadores do SC Bison Calenberg da Bundesliga alem\u00e1, entre eles o portugu\u00e9s S\u00e9rgio Rita, ao que acompa\u00f1aron os seus dous compatriotas Marco Migueis e Nuno Rilhas. Tam\u00e9n salientou a presenza no equipo de Serge Berthels, que con 52 anos foi o xogador m\u00e1is vello en disputar un Campionato de Europa de h\u00f3ckey a pat\u00edns, superando o porteiro ingl\u00e9s Eddy Revill, que xogou o EuroHockey 2016 con 48 anos. O grupo de xogadores que conformaron o equipo de B\u00e9lxica foi o seguinte:\nO 28 de maio o sitio web da Real Federaci\u00f3n Espa\u00f1ola de Patinaje fixo p\u00fablica a lista dos 13 xogadores preseleccionados polo adestrador da selecci\u00f3n espa\u00f1ola, o arxentino Alejandro Dom\u00ednguez; na lista figuraban tres galegos: Eduard Lamas e C\u00e9sar Carballeira do Hockey Club Liceo da Coru\u00f1a, e Ignacio Alabart do Futbol Club Barcelona. O cadro de Dom\u00ednguez comezou a preparaci\u00f3n do campionato no Centro de Alto Rendemento de Sant Cugat o 4 de xu\u00f1o. Como parte da preparaci\u00f3n para o campionato, o 1 de xullo o combinado espa\u00f1ol disputou un partido amigable fronte \u00e1 outra gran favorita ao t\u00edtulo continental, Portugal, que serviu como homenaxe ao expresidente das federaci\u00f3ns espa\u00f1ola e galega Enrique Garc\u00eda-Raposo S\u00e1nchez. O partido disputado no Pazo dos Deportes de Riazor finalizou cun empate a dous goles; este foi o primeiro e \u00fanico partido de preparaci\u00f3n do equipo espa\u00f1ol. O 6 de xullo o seleccionador espa\u00f1ol fixo oficial a lista dos dez xogadores que disputar\u00edan o EuroHockey da Coru\u00f1a; na convocatoria final figuraban os galegos Lamas e Alabart. O martes 10 de xullo a selecci\u00f3n espa\u00f1ola puxo punto e final \u00e1 s\u00faa preparaci\u00f3n, e ao d\u00eda seguinte desprazouse \u00e1 cidade herculina, onde foi presentada no sal\u00f3n de plenos do Palacio de Mar\u00eda Pita o 13 de xullo nun acto no que estiveron presentes Xulio Ferreiro, alcalde da cidade, e Jos\u00e9 Manuel Sande, concelleiro de Culturas e Deportes. O combinado espa\u00f1ol estivo integrado por dez xogadores cunha media de idade de 28,16 anos. A maior\u00eda deles xogaron na tempada 2017-18 na OK Liga e dous no Benfica e no Sporting Clube de Portugal do Campionato Portugu\u00e9s. Os dez xogadores seleccionados foron os seguintes:\nA convocatoria francesa estivo marcada pola perda do estatuto de deporte de alta competici\u00f3n do h\u00f3ckey a pat\u00edns en Francia, o que motivou a reduci\u00f3n do seu orzamento e tam\u00e9n da comitiva que asistiu \u00e1 cidade da Coru\u00f1a, que estivo integrada tan s\u00f3 por oito xogadores, un adestrador e un fisioterapeuta. A base do equipo galo estivo formada polos xogadores que disputaron a \u00faltima edici\u00f3n da Copa Latina en 2016. O equipo presentado polo selecci\u00f3nador franc\u00e9s Fabien Savreux presentou unha idade media de 22,79 anos. No grupo c\u00f3mpre salientar a presenza dos tres irm\u00e1ns Di Benedetto, todos eles en equipos da OK Liga, Carlo no subcampi\u00f3n de liga, o Liceo da Coru\u00f1a, e os xemelgos Roberto e Bruno no campi\u00f3n da Copa CERS\u00a0dese ano, o Lleida. Os oito xogadores convocados foron os seguintes:\nInglaterra foi un dos primeiros pa\u00edses en presentar a lista de convocados. O cadro ingl\u00e9s, dirixido polo portugu\u00e9s Jos\u00e9 Carlos Amaral, acudiu \u00e1 cidade herculina cun cadro de xogadores novo, froito da reformulaci\u00f3n levada a cabo nos niveis inferiores. O combinado ingl\u00e9s disputou partidos amigables na Coru\u00f1a como parte da s\u00faa preparaci\u00f3n para o Campionato de Europa contra o Compa\u00f1\u00eda de Mar\u00eda, ao que derrotou 6-5 o d\u00eda 12, e contra un equipo integrado entre outros por Pablo Cancela e Jordi Bargall\u00f3\u00a0ao d\u00eda seguinte. A idade media do equipo era de 21,94 anos, e a metade dos xogadores que o conformaron xogaban para o King's Lynn Roller Hockey Club, campi\u00f3n da Premier League ese ano, a\u00ednda que tam\u00e9n salientou a presenza de tres xogadores que competiran esa tempada en clubs da segunda categor\u00eda do h\u00f3ckey a pat\u00edns portugu\u00e9s. Os dez xogadores convocados foron os seguintes:\nO subcampi\u00f3n da edici\u00f3n precedente, a Italia dirixida por Massimo Mariotti, comezou a s\u00faa preparaci\u00f3n o 7 de xu\u00f1o no centro federal de Camaiore cun cadro de xogadores integrado por 14 xogadores, entre os que se contaban cinco xogadores do campi\u00f3n italiano, o Amatori Lodi. Finalmente Italia presentou un cadro de 10 xogadores cunha idade media de 27,51 anos. Italia partiu do aeroporto de Mil\u00e1n o 12 de xullo e o d\u00eda seguinte realizou unha sesi\u00f3n de adestramento previa \u00e1 proba de pista do s\u00e1bado 14, ademais tres xogadores do combinado italiano, Alessandro Verona, Marco Pagnini e Ricardo Gnata, tiveron un encontro cos nenos do Campus de Pablo Cancela e Jordi Bargall\u00f3 que se celebrou no pavill\u00f3n do Compa\u00f1\u00eda de Mar\u00eda. Todos os xogadores convocados por Mariotti xogaron esa tempada na Serie A1, catro deles no campi\u00f3n desa tempada, o Amatori Lodi, e dous do subcampi\u00f3n, o Hockey Club Forte dei Marmi. Os dez xogadores convocados foron os seguintes:\nA selecci\u00f3n neerlandesa realizou parte da s\u00faa preparaci\u00f3n na localidade catal\u00e1 de Palafrugell, onde realizou unha fin de semana de adestramentos entre o 29 de xu\u00f1o e o 1 de xullo cos xogadores preseleccionados e catro novos xogadores espa\u00f1ois con ra\u00edces neerlandesas. O 1 de xullo, o seleccionador neerland\u00e9s Marty van den Brand anunciou a lista definitiva de xogadores que participar\u00edan no EuroHockey 2018. O equipo laranxa chegou \u00e1 cidade herculina o 13 de xullo, e ese mesmo d\u00eda xogou pola noite un partido amigable contra un equipo da Primeira Divisi\u00f3n de Galicia, un partido no que Eric Boersma se lesionou no pulso. O equipo, cunha media de idade de 22,68 anos contou coa presenza do xogador da OK Liga Eric Boersma, as\u00ed como o xogador do C.P. Vilanova da Primeira Divisi\u00f3n espa\u00f1ola Rafael Morera Jeeninga. O club m\u00e1is representado foi o SC Bison Calenberg alem\u00e1n, con tres xogadores, mentres que o Valkenswaardse Roller Club (dous xogadores) e o Rolschaats Club de Lichtstad (un xogador) foron os \u00fanicos equipos neerlandeses que achegaron alg\u00fan xogador ao combinado laranxa. A selecci\u00f3n neerlandesa estivo integrada polos seguintes xogadores:\nA selecci\u00f3n portuguesa dirixida por Lu\u00eds S\u00e9nica comezou a s\u00faa preparaci\u00f3n para o Campionato de Europa o 19 de xu\u00f1o. O equipo concentrouse en Luso, no concello de Mealhada, empregando o pavill\u00f3n Municipal da Mealhada para as actividades relacionadas co h\u00f3ckey a pat\u00edns. O d\u00eda 4 de xu\u00f1o, S\u00e9nica deu a lista dos xogadores que participar\u00edan na preselecci\u00f3n e comezar\u00edan a traballar na preparaci\u00f3n do campionato. Nun primeiro momento foron 12 os xogadores convocados, principalmente procedentes dos tres grandes do h\u00f3ckey a pat\u00edns portugu\u00e9s, Benfica, Porto e Sporting, que achegaron tres xogadores cada un, dous preseleccionados xogaron no Valongo, e un no Amatori Lodi italiano. O conxunto mantivo a base dos \u00faltimos campionatos a pesar das sa\u00eddas de xogadores importantes como Reinaldo Ventura, Ricardo Barreiros ou Nelson Filipe, e S\u00e9nica incorporou xogadores novatos. O 22 de xu\u00f1o f\u00edxose p\u00fablica a listaxe dos dez xogadores que representar\u00edan a Portugal na Coru\u00f1a. Durante a s\u00faa preparaci\u00f3n, o combinado luso xogou partidos amigables contra distintos equipos portugueses, e o 1 de xullo o combinado portugu\u00e9s disputou un partido amigable fronte \u00e1 outra gran favorita ao t\u00edtulo continental, Espa\u00f1a, que serviu como homenaxe ao expresidente das federaci\u00f3ns espa\u00f1ola e galega Enrique Garc\u00eda-Raposo S\u00e1nchez. O partido disputado no Pazo dos Deportes de Riazor finalizou cun empate a dous goles. O combinado portugu\u00e9s estivo integrado por dez xogadores cunha media de idade de 27,05 anos. Todos eles xogaron na tempada 2017-18 no Campionato Portugu\u00e9s, a maior\u00eda deles no Benfica, Porto e no Sporting Clube de Portugal, con tres xogadores cada un, mentres que o Valongo achegou un xogador, Poka. Os dez xogadores seleccionados foron os seguintes:\nEn 2018 Su\u00edza regresou a unha competici\u00f3n internacional de selecci\u00f3ns de h\u00f3ckey a pat\u00edns logo da s\u00faa ausencia no Mundial de 2017 celebrado na cidade chinesa de Nanjing. Na convocatoria helv\u00e9tica salientou o grupo de xogadores que destacaron no \u00faltimo Campionato de Europa disputado en terras lusas: Jean Pierre Vizio, Nino Wyss, Gian Rettenmund, Gael Jim\u00e9nez, Raphael Rettenmund e Pascal Kissling (seleccionador-xogador en 2016), e completouse cos debutantes Guillaume Oberson, Simon Wuffli, Patrick Moor e Marcio Vanina. A selecci\u00f3n su\u00edza dirixida polo espa\u00f1ol Alejandro Rodr\u00edguez presentou un grupo de dez xogadores cunha idade media de 26,89 anos. A maior\u00eda dos xogadores convocados, tres, xogaron no campi\u00f3n da LNA su\u00edza esa tempada, o Montreux Hockey Club, e os sete restantes xogaron ese ano noutros equipos da m\u00e1xima categor\u00eda do h\u00f3ckey a pat\u00edns su\u00edzo. Os dez xogadores convocados foron os seguintes:\n\u00c1rbitros.\nO campionato foi arbitrado por un total de 11 \u00e1rbitros de sete federaci\u00f3ns europeas distintas: Espa\u00f1a (3 \u00e1rbitros), Portugal (2), Italia (2), Inglaterra (1), Francia (1), Alema\u00f1a (1) e Su\u00edza (1). Salientar a presenza do \u00e1rbitro galego Rub\u00e9n Fern\u00e1ndez na lista de \u00e1rbitros seleccionados. Os \u00e1rbitros \u00edan alternando encontros de pa\u00edses distintos ao seu e tam\u00e9n mudaban a s\u00faa posici\u00f3n, xa que exerc\u00edan de \u00e1rbitros principais nuns partidos e noutros eran \u00e1rbitros de mesa en apoio aos seus dous compa\u00f1eiros en pista. Os \u00e1rbitros participantes nesta edici\u00f3n foron os seguintes:\nCompetici\u00f3n.\nFase de grupos.\nGrupo A.\nNo grupo A a gran favorita a facerse co liderado do grupo era Portugal. A vixente campioa europea iniciou cun contundente 11-0 fronte a Andorra a s\u00faa andaina no EuroHockey 2018, unha vitoria que comezou a fraguarse cando nin sequera se contaban 15 segundos no marcador, se ben o equipo andorrano conseguiu aguantar case cinco minutos sen encaixar un gol logo do descanso, ao que se foran con 5-0 en contra. No outro partido do grupo A disputado na primeira xornada, Su\u00edza derrotou os seus veci\u00f1os austr\u00edacos 5-1 logo de sobrepo\u00f1erse ao tanto inicial austr\u00edaco. Nesta primeira xornada descansou a selecci\u00f3n de Francia.\nNa segunda xornada debutou no europeo a selecci\u00f3n francesa, que derrotou 6-0 \u00e1 andorrana, nun partido no que todos os goles do combinado galo tiveron a sinatura dos irm\u00e1ns Di Benedetto. Pola s\u00faa banda, a selecci\u00f3n lusa sumou unha nova vitoria, desta vez fronte ao combinado su\u00edzo, tendo m\u00e1is problemas que a noite anterior, presentando o marcador un 2-1 ao descanso favorable aos portugueses, que con todo ampliaron a renda de goles na segunda metade, deixando o 7-1 definitivo no electr\u00f3nico. Nesta segunda xornada descansou a selecci\u00f3n de Austria.\nA selecci\u00f3n portuguesa descansou na terceira xornada. Francia aproveitou para igualar cos lusos no liderado do grupo goleando a Austria (3-14) nun partido que dominou dende o principio. Pola s\u00faa banda, Su\u00edza e Andorra protagonizaron un emocionante partido que acabou caendo do lado andorrano (2-3) a pesar de que os helv\u00e9ticos inauguraran o marcador por medio de Rettenmund, na segunda parte Andorra empatou e Su\u00edza adiantouse de novo, finalmente os andorranos conseguiron remontar e conservar a vantaxe durante oito minutos e medio.\nFrancia e Su\u00edza abriron a cuarta xornada no grupo A. Os galos derrotaron 5-2 aos su\u00edzos a pesar de que estes se adiantaran aos cinco minutos de penalti, grazas ao acerto dos irm\u00e1ns Di Benedetto e de Antoine Le Barre. Portugal pola s\u00faa banda derrotou por un contundente 15-1 a Austria nun partido no que os lusos cesaron o seu asedio a falta de nove minutos para a conclusi\u00f3n do encontro.\nSu\u00edza descansou a \u00faltima xornada, na que Portugal e Francia disput\u00e1ronse o liderado do grupo. Antes Andorra afianzou a terceira posici\u00f3n grazas \u00e1 s\u00faa vitoria fronte a Austria, que finalizou a fase de grupos sen ningunha vitoria no seu casilleiro. No partido estelar do grupo, Francia estivo a piques de sorprender a Portugal logo de adiantarse no marcador tan s\u00f3 uns segundos despois de iniciarse o partido, e deixando en desvantaxe aos lusos no descanso (1-3), mais na segunda parte o equipo portugu\u00e9s completou a remontada a piques de entrar no \u00faltimo minuto de partido para po\u00f1er o 5-4 definitivo.\nGrupo B.\nNo grupo B encadr\u00e1ronse d\u00faas das favoritas a alzar o t\u00edtulo continenta, Espa\u00f1a e Italia. Espa\u00f1a realizou o seu debut na competici\u00f3n o 14 de xullo, logo da cerimonia de apertura, fronte a Inglaterra. A pesar de que Inglaterra se adiantou no marcador cun gol de Mount, a vixente campioa do mundo remontou o partido e conseguiu derrotar con contundencia (10-1) ao combinado ingl\u00e9s. Nos outros dous partidos da primeira xornada do grupo B, Italia derrotaba con moita contundencia (24-0) \u00e1 frouxa selecci\u00f3n belga, e fac\u00edase co liderado do grupo, pola s\u00faa banda, Alema\u00f1a derrotaba aos Pa\u00edses Baixos nun partido no que os xermanos non inauguraron o marcador ata o minuto 24 da primeira metade, a falta de oito minutos para o final do encontro E. Boersma achegaba ao equipo laranxa no marcador, mais o equipo alem\u00e1n acabar\u00eda anotando tres goles m\u00e1is para deixar o definitivo 5-1 no electr\u00f3nico.\nA segunda xornada do grupo B comezou co enfrontamento entre as selecci\u00f3ns de B\u00e9lxica e Alema\u00f1a nun partido que os xermanos encarrilaron nos tres primeiros minutos, nos que xa ga\u00f1aban por dous goles a cero, e que finalizar\u00eda cun contundente 15-0. No partido que enfrontou \u00e1s selecci\u00f3ns de Italia e Inglaterra, os \"azzurri\" ga\u00f1aban por 9 goles a 4 con m\u00e1is problemas dos esperados un partido no que, como ocorrera a noite anterior, o combinado ingl\u00e9s resistiu durante 10 minutos (1-1). As selecci\u00f3ns de Espa\u00f1a e os Pa\u00edses baixos enfront\u00e1ronse no pen\u00faltimo partido do d\u00eda. A selecci\u00f3n espa\u00f1ola superou \u00e1 neerlandesa con claridade (14-2), encaixando dous goles logo de ter anotado os seus 14. No descanso o coru\u00f1\u00e9s Alabart non sa\u00edu no cinco inicial ao ter algunhas molestias.\nInglaterra abriu a terceira xornada de competici\u00f3n goleando a B\u00e9lxica, sumando deste xeito a s\u00faa primeira vitoria no campionato, pola s\u00faa banda, o equipo belga conseguiu os seus primeiros goles. A selecci\u00f3n espa\u00f1ola xogaba na terceira xornada o seu primeiro test importante contra unha renovada Alema\u00f1a, \u00e1 que derrotou por sete goles a un coa baixa de Alabart, que non xogou para repo\u00f1erse das s\u00faas molestias musculares. A selecci\u00f3n italiana derrotou \u00e1 neerlandesa, que aguantou o primeiro cuarto de hora de xogo (1-1), e que no descanso perd\u00eda por tres goles, con todo, a reacci\u00f3n italiana logo do paso polos vestiarios non deu opci\u00f3n ao equipo laranxa, que caeu finalmente por 4-15.\nA cuarta xornada no grupo B comezou co enfrontamente entre as selecci\u00f3ns inglesa e neerlandesa que finalizou cun axustado 6-4 favorable aos brit\u00e1nicos, que conseguiron o pase aos cuartos de final logo de remontar unha desvantaxe de dous goles. Italia conseguiu unha nova vitoria, desta vez fronte a Alema\u00f1a, que aguantou a primeira parte, perdendo 5-3 a 12 minutos para o descanso, e 8-4 ao finalizar a primeira parte, finalmente os italianos imp\u00fa\u00f1anse por 11-5, a\u00ednda que a vitoria de Espa\u00f1a fronte a B\u00e9lxica os privaba de manter o liderado do grupo. A selecci\u00f3n espa\u00f1ola precisaba ga\u00f1ar por 22 goles a B\u00e9lxica para ser primeira de grupo en caso dun empate contra Italia na \u00faltima xornada. Espa\u00f1a, coa ausencia un d\u00eda m\u00e1is de Alabart, en menos dun minuto o combinado xa ga\u00f1aba cun gol de Adroher, e finalmente Espa\u00f1a imp\u00fa\u00f1ase 22-0 e consegu\u00eda o liderado do grupo \u00e1 espera do \u00faltimo partido fronte aos \"azzurri\".\nA \u00faltima xornada presentaba a inc\u00f3gnita das posici\u00f3ns finais dos equipos clasificados para os cuartos de final. O primeiro partido enfrontou a B\u00e9lxica e os Pa\u00edses Baixos co obxectivo de non finalizar na \u00faltima posici\u00f3n. Os belgas conseguiron sobrepo\u00f1erse a un 2-0 en contra e igualar a contenda no minuto 21, se ben logo quedaron sen opci\u00f3ns e caeron 10-5 nun partido no que os belgas anotaron m\u00e1is goles que nas catro xornadas anteriores. No partido pola terceira posici\u00f3n do grupo, que permit\u00eda evitar ao l\u00edder do grupo A, os xermanos derrotaron a Inglaterra (8-4) nun partido no que comezaron marcando os brit\u00e1nicos, e que estaba igualado a falta de 13 minutos (4-4). Como peche do grupo A, Espa\u00f1a e Italia xog\u00e1banse a primeira posici\u00f3n do grupo. Cunhas 2\u00a0500 persoas nas bancadas o equipo espa\u00f1ol derrotaba por dous goles a cero a Italia, nun partido no que Espa\u00f1a tivo que defender con Lamas e Roca, con Sergi Fern\u00e1ndez baixo os paus, case os dous \u00faltimos minutos da primeira parte polas expulsi\u00f3ns.\nFase final.\nCuartos de final.\nAlema\u00f1a e Francia abriron os cuartos de final o 20 de xullo. A pesar da vantaxe inicial do equipo galo, que tan s\u00f3 tardou nove segundos en abrir o marcador, os alem\u00e1ns recortaron a diferenza e chegaron a empatar a contenda nos inicios da segunda parte. Os franceses non acusaron o cansazo do duro partido fronte a Portugal a noite anterior, e co acerto de Carlo Di Benedetto (2 goles na segunda parte) e o seu irm\u00e1n Bruno (un gol nos segundos 25 minutos) deixaron o marcador no 2-5 definitivo a prol dos franceses.\nItalia pola s\u00faa banda eliminou a Andorra e clasificouse para as semifinais logo de ga\u00f1ar 2-6, nun partido no que no primeiro minuto xa conseguiran bater d\u00faas veces o gardameta andorrano (con goles aos 8 e os 54 segundos), a\u00ednda que Andorra se aproximou no marcador, finalizando a primeira parte cun axustado 1-3. Na segunda parte os italianos anotaron tres goles m\u00e1is e puxeron cinco goles de vantaxe que Miquel Lloren\u00e7 reduciu para deixar o partido no 2-6 definitivo.\nSu\u00edza e Espa\u00f1a disputaron a terceira semifinal. A anfitrioa conseguiu un c\u00f3modo triunfo ante o combinado helv\u00e9tico por 10-2 grazas \u00e1 s\u00faa efectividade e disparo exterior; a\u00ednda as\u00ed o equipo espa\u00f1ol tardou cinco minutos en abrir o marcador. Logo dos tres tantos locais anotados por Font, Lamas e Bargall\u00f3, os helv\u00e9ticos, dirixidos polo asturiano Alejandro Rodr\u00edguez, acheg\u00e1ronse no marcador. A reacci\u00f3n espa\u00f1ola chegou da man de Ra\u00fal Mar\u00edn e Jordi Adroher, que con dous e un goles respectivamente deixaron un claro 1-6 no marcador ao final da primeira parte. Malia que o equipo su\u00edzo anotou un gol m\u00e1is, a segunda parte non foi m\u00e1is que un tr\u00e1mite. Durante o partido estiveron presentes no palco de autoridades o presidente do Comit\u00e9 Ol\u00edmpico Espa\u00f1ol, Alejandro Blanco, o presidente da Real Federaci\u00f3n Espa\u00f1ola de Patinaxe, Carmelo Paniagua, e o presidente da Federaci\u00f3n Galega de Patinaxe, Vicente Torres.\nA selecci\u00f3n portuguesa cumpriu co progn\u00f3stico e derrotou con contundencia a Inglaterra (2-14). O equipo ingl\u00e9s comezou con forza o partido e foi quen de igualar a contenda logo de que os lusos se adiantaran no marcador, Con todo, os de Lu\u00eds S\u00e9nica anotaron catro goles m\u00e1is e foron ao descanso cun claro 1-5 no marcador. A segunda parte non tivo moita historia e o equipo portugu\u00e9s aumentou a s\u00faa vantaxe.\nSemifinais.\nAs selecci\u00f3ns de Espa\u00f1a e Francia abriron as semifinais do Campionato de Europa. A pesar do 8-2 final, a anfitrioa pasou apuros para derrotar o combinado galo. A estratexia que lle valera a Espa\u00f1a para derrotar comodamente a Su\u00edza nos cuartos de final atopouse coa oposici\u00f3n na porter\u00eda de Keven Correia. Casanovas mandou f\u00f3ra un penalti no primeiro cuarto de hora e Espa\u00f1a non foi quen de anotar o primeiro gol ata o minuto 17 de partido, cando Adroher errou unha falta directa cuxo rexeitamento aproveitou Nil Roca. Sete minutos m\u00e1is tarde, a acumulaci\u00f3n de faltas outorgou unha directa que Carlo Di Benedetto se encargou de transformar, deixando o empate no marcador ao descanso. Na reanudaci\u00f3n os franceses adiant\u00e1ronse no marcador nada m\u00e1is comezar logo dunha perda de Roca nun ataque en superioridade, obrigando a Espa\u00f1a a unha remontada. Font empatou o partido, e dous goles do coru\u00f1\u00e9s Eduard Lamas impulsaron os espa\u00f1ois cara \u00e1 final. A partir dese momento a selecci\u00f3n francesa non puido deter o potencial ofensivo espa\u00f1ol e encaixou catro goles m\u00e1is. Deste xeito a selecci\u00f3n espa\u00f1ola clasificouse de novo para unha final europea, algo que non ocorr\u00eda dende 2010.\nA segunda semifinal enfrontou os equipos de Portugal e Italia, que disputaran a final de 2016 en Oliveira de Azem\u00e9is. Como xa pasara dous anos antes, o equipo portugu\u00e9s f\u00edxose coa vitoria, clasific\u00e1ndose para a final fronte a Espa\u00f1a. A selecci\u00f3n portuguesa, que part\u00eda como favorita, adiantpuse no marcador da man de Diogo Rafael. Con todo, o equipo italiano respondeu da man de Alessandro Verona e Davide Banini para irse con vantaxe ao descanso. Logo do paso polos vestiarios Portugal deulle a volta ao marcador da man de Jo\u00e3o Rodrigues (minuto 30) e Gon\u00e7alo Alves, que bateu de penalti no minuto 37 a Leonardo Barozzi e deu unha certa tranquilidade ao equipo adestrado por Lu\u00eds S\u00e9nica. A falta de 11 minutos para a conclusi\u00f3n do partido Giulio Cocco dispuxo dunha falta directa para empatar o partido, mais non a puido transformar e finalmente Rafael Costa sentenciou o choque a falta de 52 segundos para o final, levando a Portugal por segunda vez consecutiva a unha final continental.\n3\u00ba e 4\u00ba posto.\nComo previa \u00e1 final do campionato, as selecci\u00f3ns de Francia e Italia disputaron o partido pola medalla de bronce, que foi parar \u00e1s mans da \"azzurra\". No primeiro per\u00edodo ambos os equipos comezaron con menos ritmo que o d\u00eda anterior, acusando o cansazo das semifinais, e ning\u00fan dos dous equipos foi quen de marcar antes do descanso. O equipo de Massimo Mariotti aproveitou a s\u00faa maior profundidade de banco para dar un paso m\u00e1is na segunda metade. Logo de 33 minutos a cero, Domenico Illuzzi transformou un penalti e puxo en vantaxe a Italia. Alessandro Verona dispuxo dunha falta directa para ampliar a vantaxe, conseguindo o gol no segundo intento. Unha tarxeta azul sinalada a Carlo Di Benedetto deixou os galos en inferioridade, situaci\u00f3n que aproveitou Davide Banini para po\u00f1er o 3-0 no marcador, e a pouco menos de nove minutos para a conclusi\u00f3n Illuzzi conseguiu o cuarto tanto italiano e sentenciou o choque. Un penalti transformado por Roberto Di Benedetto reduciu distancias, pero a continuaci\u00f3n Verona anotou o quinto tanto italiano. Un novo pelanti transformado por Roberto Di Benedetto deixou o marcador no 2-5 definitivo.\nFinal.\nComo peche da competici\u00f3n, a final do campionato enfrontou as selecci\u00f3ns de Espa\u00f1a e Portugal ante unhas 2\u00a0800 persoas. O partido comezou con Portugal centrado no ataque e Sergi Fern\u00e1ndez tivo que deter xa dous lanzamentos lusos nos primeiros 25 segundos. No minuto 3 Gon\u00e7alo Alves puxo en vantaxe o cadro luso logo dunha acci\u00f3n individual do dianteiro do Porto. O combinado espa\u00f1ol continuou o seu plan de xogo r\u00e1pido, defensa contundente e procura do contraataque, e no minuto 6 chegaba o primeiro tanto da man de Adroher, que logo dunha asistencia de Lamas conseguiu bater a \u00c2ngelo Gir\u00e3o. Logo do gol, o equipo espa\u00f1ol seguiu centrado no ataque e o pau salvou o 2-1 logo dun disparo de Henrique Magalh\u00e3es no minuto 7 e un penalti errado por Alves, e un minuto despois o cadro espa\u00f1ol p\u00faxose en vantaxe grazas ao tanto de Ferr\u00e1n Font. Unha tarxeta azul a Font logo de encararse con Nunes supuxo a inferioridade para o equipo espa\u00f1ol e unha falta directa que o propio Nunes errou. Portugal tomou a iniciativa pero Nil Roca interceptou a b\u00f3la e Lamas culminou o contraataque que deixaba o 3-1 no marcador a tres minutos do descanso. Na reanudaci\u00f3n o ritmo de xogo reduciuse e Alabart fixo o cuarto logo doutra contra no minuto 32, e a falta de dez minutos Nil Roca puxo o 5-1 no marcador. Unha azul a Pau Bargall\u00f3 supuxo unha falta directa que Jo\u00e3o Rodrigues se encargou de transformar. O propio Rodrigues tivo a oportunidade de achegar m\u00e1is o equipo portugu\u00e9s, mais desta volta mandou a b\u00f3la ao pau na falta directa de que dispuxo e ao pouco Ferr\u00e1n Font puxo o 6-2 no marcador nun momento no que a selecci\u00f3n espa\u00f1ola procuraba m\u00e1is manter a posesi\u00f3n que aumentar a conta goleadora. Finalmente, no \u00faltimo minuto de partido o capit\u00e1n portugu\u00e9s anotou o terceiro para Portugal, deixando o partido co 6-3 definitivo. En declaraci\u00f3ns posteriores ao partido, o defensa lice\u00edsta Eduard Lamas apuntou a que o marcador non reflectira o ocorrido na pista, sinalando que o 6-3 final non era xusto co xogo do equipo portugu\u00e9s.\n5\u00ba a 8\u00ba posto.\nResultados.\nInglaterra e Andorra enfront\u00e1ronse na oitava xornada de competici\u00f3n na semifinal de consolaci\u00f3n para buscar a clasificaci\u00f3n para o partido polo quinto posto. O equipo andorrano deixou encarrilado o partido cun claro 0-4 ao descanso con goles de Adri\u00e0 e Oriol Antequera, e Gerard Miquel por partida dobre. Logo dun parcial de 2-4 para os do Principado, e con Inglaterra anotando nos minutos finais os seus dous goles, o partido conclu\u00edu coa vitoria andorrana por 2-8 e a s\u00faa clasificaci\u00f3n para a loita pola quinta praza.\nNo outro cruzamento enfront\u00e1ronse as selecci\u00f3ns de Alema\u00f1a e Su\u00edza. Os xermanos adiant\u00e1ronse axi\u00f1a aos helv\u00e9ticos, que a pesar do 1-3 inicial conseguiron empatar o partido ao descanso. Logo do paso polos vestiarios a segunda parte estivo marcada polas constantes alternativas e finalizou de novo con empate, desta volta a cinco goles. Na pr\u00f3rroga o equipo alem\u00e1n adiantouse de novo, mais o equipo su\u00edzo conseguiu darlle a volta ao marcador no \u00faltimo minuto da primeira parte da pr\u00f3rroga, po\u00f1endo o 7-6 definitivo no marcador ao non ser capaz ning\u00fan dos dous equipos de marcar un gol nos seguintes cinco minutos.\nNo partido polo s\u00e9timo posto Inglaterra e Alema\u00f1a disputaron un partido que ao descanso parec\u00eda que \u00eda ser igualado co 3-3 que reflect\u00eda o marcador; con todo, o equipo alem\u00e1n dirixido por Jordi Molet ampliou a diferenza ata un claro 3-11 que se mantivo ata os \u00faltimos minutos, nos que o combinado ingl\u00e9s maquillou o resultado con tres goles. Finalmente os xermanos impux\u00e9ronse por 6 goles a 12 e conseguiron finalizar o campionato na s\u00e9tima posici\u00f3n, se ben a clasificaci\u00f3n final estivo por debaixo das expectativas do conxunto alem\u00e1n.\nAndorra e Su\u00edza protagonizaron un partido igualado e emocionante pola quinta praza. A\u00ednda que os andorranos chegaron a situarse \u00e1 fronte do marcador (2-1), os helv\u00e9ticos chegaron ao descanso por diante cun 2-3 que deixaba o partido aberto na segunda metade. Logo da reanudaci\u00f3n o partido complicouse para os andorranos co cuarto gol helv\u00e9tico, a\u00ednda que Borrell anotou un tanto m\u00e1is para os andorranos apertando o marcador a pouco m\u00e1is de sete minutos para a conclusi\u00f3n. Con todo, un novo tanto su\u00edzo puxo de novo dous goles de vantaxe que foron insalvables para os do Principado. Finalmente Su\u00edza imp\u00faxose 3-5 e adxudicouse a quinta posici\u00f3n final.\n9\u00ba a 11\u00ba posto.\nAo mesmo tempo que comezaban os cuartos de final comezou a ligui\u00f1a entre os tres peores clasificados da fase de grupos para evitar a \u00faltima posici\u00f3n. A s\u00e9tima xornada de competici\u00f3n comezou co partido entre as selecci\u00f3ns de Austria e B\u00e9lxica, as \u00faltimas clasificadas dos grupos A e B respectivamente. O combinado belga amosou a s\u00faa mellor versi\u00f3n contra un rival dun nivel similar, e o partido finalizou cun empate a catro goles. Ao finalizar o partido cada equipo lanzou tres faltas directas para evitar posibles empates, impo\u00f1\u00e9ndose o combinado austr\u00edaco por 2-1.\nO d\u00eda seguinte xogou de novo B\u00e9lxica, desta volta fronte aos seus veci\u00f1os dos Pa\u00edses Baixos. O partido comezou con catro goles nos tres primeiros minutos e un 1-3 favorable aos \"tulip\u00e1ns\", que seguiron a aumentar a s\u00faa vantaxe para irse ao vestiario cun claro 2-7 a favor. B\u00e9lxica pouco puido facer na segunda parte e o partido finalizou cun contundente 3-15 para os neerlandeses, o que deixaba definitivamente os belgas na \u00faltima posici\u00f3n e os austr\u00edacos e neerlandeses loitando pola novena posici\u00f3n.\nO \u00faltimo d\u00eda de competici\u00f3n iniciouse co partido entre os Pa\u00edses Baixos e Austria. Se ben a primeira parte transcorreu sen goles, a segunda iniciouse con dous goles do combinado neerland\u00e9s, ao que seguiu unha fase de constantes alternativas. Finalmente Austria imp\u00faxose por 5-4 e conseguiu a novena praza, deixando o equipo neerland\u00e9s na d\u00e9cima.\nEstat\u00edsticas.\nGoleadores.\nO m\u00e1ximo goleador da competici\u00f3n foi o portugu\u00e9s Jo\u00e3o Rodrigues, o xogador do Benfica anotou 24 goles en sete encontros, inclu\u00eddos seis goles no primeiro partido que a s\u00faa selecci\u00f3n xogou contra Andorra, ademais conseguiu marcar canto menos un gol en cada partido do campionato, cunha media de 3,4 goles por partido. A continuaci\u00f3n am\u00f3sanse os dez m\u00e1ximos goleadores da competici\u00f3n, as\u00ed como os goles marcados e o n\u00famero de partidos disputados:\nPorteiros.\nAo finalizar o campionato o porteiro coa mellor porcentaxe de paradas foi o espa\u00f1ol Sergi Fern\u00e1ndez, cun 94,4 % de paradas e tan s\u00f3 sete goles encaixados. Por outra banda, o porteiro m\u00e1is goleado foi o belga Toony Adriaanssens, que encaixou 56 goles e realizou 108 paradas, conseguindo un 48,1 % de paradas, un dos peores rexistros do campionato, s\u00f3 superado polo do andorrano Roger Xicola Prats, que con dous goles encaixados e unha soa parada foi o \u00fanico porteiro con m\u00e1is goles encaixados que paradas realizadas do campionato:\nTarxetas.\nNos 40 partidos disputados no EuroHockey 2018 non se amosou o cart\u00f3n vermello a ning\u00fan xogador. Si se amosaron tarxetas azuis a 42 xogadores. O xogador que m\u00e1is cart\u00f3ns azuis viu foi o ingl\u00e9s Josh Taylor, cun total de seis azuis nos oito partidos que disputou coa s\u00faa selecci\u00f3n na Coru\u00f1a, d\u00faas delas no partido fronte a Italia da fase de grupos, e outras d\u00faas tam\u00e9n no partido polo s\u00e9timo posto disputado fronte a Alema\u00f1a. A continuaci\u00f3n am\u00f3sanse os seis xogadores m\u00e1is amoestados da competici\u00f3n, as\u00ed como o n\u00famero de tarxetas azuis:\nMedios de comunicaci\u00f3n.\nA 53\u00aa edici\u00f3n do Campionato de Europa masculino de h\u00f3ckey a pat\u00edns contou cun limitado seguimento televisivo. Tan s\u00f3 en Espa\u00f1a e Portugal os partidos das s\u00faas respectivas selecci\u00f3ns foron retransmitidos en directo. A canle tem\u00e1tica de Televisi\u00f3n Espa\u00f1ola, Teledeporte, encargouse da retransmisi\u00f3n en directo dos partidos da selecci\u00f3n espa\u00f1ola, mentres que a principal canle da R\u00e1dio e Televis\u00e3o de Portugal, RTP1, fixo o propio cos partidos da selecci\u00f3n portuguesa. Os partidos da selecci\u00f3n portuguesa foron programados para as 22:00 h hora local (unha hora menos en Portugal), coincidindo co final do telexornal da RTP1, o programa m\u00e1is visto normalmente na canle p\u00fablica portuguesa, en horario de m\u00e1xima audiencia.\nO resto dos partidos foron retransmitidos en directo por internet. O Eurohockey 2018 foi o evento elixido pola CERS para estrear a s\u00faa nova televisi\u00f3n en \"online\". Tam\u00e9n a trav\u00e9s do sitio web da Real Federaci\u00f3n Espa\u00f1ola de Patinaje, a trav\u00e9s da s\u00faa plataforma FEP-TV ofreceu o resto do campionato co sinal de WS Europe Rink-Hockey, podendo visualizarse en tel\u00e9fono intelixente, tablet e Smart TV.\nO evento tivo especial seguimento televisivo en Portugal. Os tres partidos da selecci\u00f3n de Portugal foron o programa m\u00e1is visto na RTP1, conseguindo un 6% da porcentaxe de poboaci\u00f3n no partido de cuartos de final entre Portugal e Inglaterra, un 6,5% nas semifinais entre lusos e transalpinos, e 6,3% na final fronte a Espa\u00f1a. A final foi ademais o s\u00e9timo programa m\u00e1is visto da televisi\u00f3n portuguesa, e tivo o mellor rexistro de \"share\" de todas as retransmisi\u00f3ns de partidos do EuroHockey en Portugal, cun 22,4% de media. As retransmisi\u00f3ns da fase final tam\u00e9n tiveron o minuto m\u00e1is visto na RTP1 nos seus respectivos d\u00edas, chegando aos 900\u00a0000 espectadores na semifinal fronte a Italia.\nControversias.\nNesta edici\u00f3n do Campionato de Europa f\u00edxose notable a diferenza de nivel entre as grandes potencias europeas e o resto dos equipos, produc\u00edndose numerosas goleadas, especialmente na fase de grupos, mais tam\u00e9n na fase final como o 14-2 de Portugal a Inglaterra. O 16 de xullo, logo de dous d\u00edas de competici\u00f3n, o portal catal\u00e1n OKCAT.cat especulou cunha hipot\u00e9tica participaci\u00f3n da selecci\u00f3n catal\u00e1, e a posibilidade de que outros pa\u00edses se presentasen con dous equipos, co prop\u00f3sito de elevar o nivel. O portugu\u00e9s Fernando Gra\u00e7a, presidente do World Skate Europe Rink Hockey anunciou na cidade herculina que o modelo de competici\u00f3n do Campionato de Europa cambiar\u00eda na edici\u00f3n de 2020 co obxectivo de reducir o n\u00famero de partidos que finalicen con goleadas, para isto o m\u00e1ximo responsable do h\u00f3ckey a pat\u00edns europeo sinalou:\nSinalou tam\u00e9n que as d\u00faas divisi\u00f3ns que se establecer\u00edan ser\u00edan d\u00faas competici\u00f3ns diferentes: na que competir\u00edan os seis mellores equipos ser\u00eda considerada como Campionato de Europa, mentres que a segunda divisi\u00f3n ser\u00eda o campionato \"Challengers\".\nO 18 de xullo produciuse unha reuni\u00f3n da CERS con representantes de B\u00e9lxica e os Pa\u00edses Baixos para falar do futuro do h\u00f3ckey a pat\u00edns en ambos os pa\u00edses e tentar sentar unhas bases para o crecemento da modalidade.\nUn feito que chamou a atenci\u00f3n foi a presenza de Serge Berthels no equipo belga, un xogador que compite na liga de veter\u00e1ns. Cos seus 52 anos, Berthels foi o xogador m\u00e1is vello en disputar o EuroHockey da Coru\u00f1a, e o xogador de m\u00e1is idade na historia do campionato. A presenza de Berthels puxo de manifesto o, segundo el mesmo, \"pobre nivel\" do h\u00f3ckey a pat\u00edns no pa\u00eds, onde a modalidade poder\u00eda desaparecer \"en menos dunha d\u00e9cada\". Berthels explicaba a s\u00faa presenza no combinado belga:"}
{"id": "415856", "revid": "5863", "url": "https://gl.wikipedia.org/wiki?curid=415856", "title": "Bouza-Brey", "text": ""}
{"id": "415858", "revid": "89787", "url": "https://gl.wikipedia.org/wiki?curid=415858", "title": "Festival Nacional do Cante e Baile Let\u00f3n", "text": "O Festival Nacional do Cante e Baile Let\u00f3n \u00e9 un dos eventos m\u00e1is importantes da cultura letoa como compo\u00f1ente principal da exaltaci\u00f3n da identidade nacional. Conforma un evento multitudinario adicado ao cante e baile tradicionais do pa\u00eds e cel\u00e9brase na s\u00faa capital, Riga, en edici\u00f3ns quinquenais desde 1873.\nO Festival Nacional do Cante e Baile Let\u00f3n, xunto cos seus hom\u00f3logos lituano e estoniano, est\u00e1 inclu\u00eddo na lista de Obras Mestras do Patrimonio Oral e Inmaterial da Humanidade por parte da Unesco desde o ano 2008.\nNas m\u00e1is recentes edici\u00f3ns o n\u00famero de participantes que actuaron simultaneamente na celebraci\u00f3n do concerto final do festival superou os 30.000 artistas\nHistoria e caracter\u00edsticas.\nRecollendo a tradici\u00f3n de grandes festivales de coros que deu comezo en Alema\u00f1a, no ano 1861 inaug\u00farase o primeiro Festival B\u00e1ltico da Canci\u00f3n en Riga. A partir dese momento a popularidade deses festivais decrece en Alema\u00f1a pero increm\u00e9ntase notabelmente nos Pa\u00edses B\u00e1lticos. Sempre asociados \u00e1 defensa dos sentimentos nacionais en condici\u00f3ns de ocupaci\u00f3n do territorio.\nO Festival do Cante let\u00f3n en Riga cel\u00e9brase por primeira vez en 1873 cando o pa\u00eds a\u00ednda formaba parte do Imperio Ruso. Participan 1003 cantantes de 45 coros activos das cidades de Vidzeme e Kurzeme. Acompa\u00f1\u00e1banos 30 m\u00fasicos de orquestra. O festival xa celebraba a uni\u00f3n da naci\u00f3n letoa mostrando a s\u00faa pertenza aos ideais nacionais.\nXa no s\u00e9culo XIX toman relevancia os populares coros rurais e das pequenas vilas, incrementando o n\u00famero de participantes aos ensaios e ao concerto final.\nO Festival chegou a converterse nun evento de masas adicado ao movemento coral, o cante multitudinario, representaci\u00f3ns de baile tradicional, concertos de m\u00fasica instrumental, bandas de m\u00fasica e do son kokle (instrumento musical nacional)."}
{"id": "415861", "revid": "23204", "url": "https://gl.wikipedia.org/wiki?curid=415861", "title": "Forssa", "text": "Forssa \u00e9 un municipio de Finlandia situado na rexi\u00f3n de Tavastia Propia. En 2018 a s\u00faa poboaci\u00f3n era de 17\u00a0119 habitantes. A superficie do termo municipal \u00e9 de 253,38\u00a0km2, dos cales 4,62\u00a0km2 son auga. O concello ten unha densidade de poboaci\u00f3n de 68,82 hab./km\u00b2.\nLimita cos municipios de Humppila, Jokioinen, Tammela e Urjala este \u00faltimo na rexi\u00f3n de Pirkanmaa.\nO concello \u00e9 uniling\u00fce en fin\u00e9s.\nCidades irm\u00e1s.\nForssa est\u00e1 irmandada con:"}
{"id": "415862", "revid": "17467", "url": "https://gl.wikipedia.org/wiki?curid=415862", "title": "Caja de Madrid", "text": ""}
{"id": "415864", "revid": "98629", "url": "https://gl.wikipedia.org/wiki?curid=415864", "title": "Codia oce\u00e1nica", "text": "A codia oce\u00e1nica \u00e9 a capa m\u00e1is externa da porci\u00f3n oce\u00e1nica dunha placa tect\u00f3nica. Est\u00e1 composta pola codia oce\u00e1nica superior, con lavas almofadadas e un complexo de diques, e a codia oce\u00e1nica inferior, composta por troctolitas, gabros e c\u00famulos ultrab\u00e1sicos. A codia oce\u00e1nica (e a continental) est\u00e1 por riba da capa superior s\u00f3lida do manto. A codia oce\u00e1nica e esta capa do manto constit\u00faen en conxunto a litosfera oce\u00e1nica.\nA codia oce\u00e1nica est\u00e1 composta principalmente por rochas b\u00e1sicas (m\u00e1ficas), que son ricas en ferro e magnesio. \u00c9 m\u00e1is delgada que a codia continental, cun grosor de xeralmente de menos de 10\u00a0km; pero \u00e9 m\u00e1is densa, cunha densidade media duns 3,0 g/cm3 en oposici\u00f3n \u00e1 codia continental, que ten unha densidade duns 2,7 g/cm3.\nA parte superior da codia oce\u00e1nica \u00e9 o resultado do arrefriamento do magma derivado do material do manto que hai baixo a placa. O magma \u00e9 inxectado no centro de extensi\u00f3n do fondo, e consta principalmente dunha papa cristalina parcialmente solidificada derivada das inxecci\u00f3ns iniciais, formando lentes de magma que son a fonte dos diques laminares que alimentan as lavas almofadadas que est\u00e1n enriba. A medida que as lavas arrefr\u00edan, son en moitos casos modificadas quimicamente pola presenza de auga mari\u00f1a. Estas erupci\u00f3ns ocorren principalmente nas dorsais oce\u00e1nicas, pero tam\u00e9n en puntos quentes espallados polo oc\u00e9ano, e incluso en raras pero poderosas emisi\u00f3ns de basalto de inundaci\u00f3n (fluxos bas\u00e1lticos). Por\u00e9n, a maior parte do magma cristaliza a maior profundidade, na codia oce\u00e1nica inferior. Al\u00ed, o novo magma que fai intrusi\u00f3n pode mesturarse e reaccionar coa papa cristalina e rochas.\nComposici\u00f3n.\nA\u00ednda que non se perforou a\u00f1inda unha secci\u00f3n completa da codia oce\u00e1nica, os xe\u00f3logos acumularon probas que serven para entender a estrutura da codia oce\u00e1nica. As estimaci\u00f3ns da s\u00faa composici\u00f3n est\u00e1n baseadas en an\u00e1lises de ofiolitas (as secuencias ofiol\u00edticas son secci\u00f3ns da codia oce\u00e1nica que foron empuxadas cara a arriba e agora forman parte dos continentes), comparaci\u00f3ns da estrutura s\u00edsmica da codia oce\u00e1nica con determinaci\u00f3ns de laboratorio de velocidades s\u00edsmicas en tipos co\u00f1ecidos de rochas, e mostras recollidas do propio fondo oce\u00e1nico por submerxibles, dragas (especialmente nas cristas das dorsais e zonas de fractura) e perforaci\u00f3ns. De acordo con experimentos da f\u00edsica dos minerais, a presi\u00f3ns mant\u00e9licas baixas, a codia oce\u00e1nica faise m\u00e1is densa que o manto que a rodea. A codia oce\u00e1nica \u00e9 significativaemnte m\u00e1is simple que a continental e xeralmente pode dividirse en tres capas. \nDebaixo destes gabros e separado pola descontinuidade de Mohorovicic (por tanto, xa correspondientes ao manto) enc\u00f3ntranse os c\u00famulos de peridotitas formadas na base da c\u00e1mara magm\u00e1tica e son as rochas m\u00e1is densas da secuencia. Finalmente, enc\u00f3ntranse peridotitas tectonizadas separadas das outras polo chamado Moho petrol\u00f3xico debido \u00e1 diferenza de x\u00e9nese na s\u00faa formaci\u00f3n. Caracterizanse pola existencia de foliaci\u00f3ns ou lineaci\u00f3ns formadas como consecuencia do fluxo. Estas foliciaci\u00f3ns e lineaci\u00f3ns permiten en certa medida co\u00f1ecer o tipo de dorsal na que se formaron.\nXeoqu\u00edmica.\nAs rochas volc\u00e1nicas m\u00e1is voluminosas do fondo oce\u00e1nico son os basaltos das dorsais, que derivan de magmas tole\u00edticos baixos en potasio. Estas rochas te\u00f1en concentraci\u00f3ns baixas de i\u00f3ns grandes de elementos lit\u00f3filos, elementos de terras raras lixeiros, elementos volatiles e outros elementos moi incompatibles. Poden encontrarse basaltos enriquecidos con elementos incompatibles, pero est\u00e1n asociados a puntos quentes de dorsal, como nos arredores das illas Gal\u00e1pagos, os Azores e Islandia.\nXeomorfolox\u00eda.\nNos fondos oce\u00e1nicos podemos atopar a seguintes formaci\u00f3ns:\nDorsais oce\u00e1nicas.\nAs dorsais oce\u00e1nicas son grandes elevaci\u00f3ns duns 3\u00a0000 m sobre o fondo oce\u00e1nico por onde sae magma e o fondo se expande. Enc\u00f3ntranse nos bordos de placas litosf\u00e9ricas (diverxentes ou construtivos), asociadas a volc\u00e1ns submarinos.\nChairas abisais.\nAs chairas abisais son grandes extensi\u00f3ns planas sobre as que encontramos montes submarinos e guyots.\nGuyots e pit\u00f3ns.\nSon montes submarinos de cimas planas (guyots) ou agudas (pit\u00f3ns). A cima dos guyots foi erosionada cando se encontraba a nivel do mar.\nFosas abisais.\nSon fisuras estreitas e fondas onde se poden acumular gran cantidade de sedimentos. Local\u00edzanse nos bordos de placa converxentes destrutivos con subduci\u00f3n, preto dun continente ou dun arco de illas. Est\u00e1n asociadas a terremotos. Un exemplo \u00e9 a fosa das Marianas, fronte \u00e1s illas Marianas, que \u00e9 a m\u00e1is profunda do mundo. Nas fosas abisais destr\u00faese a codia oce\u00e1nica ao penetrar no manto.\nFormaci\u00f3n e destruci\u00f3n.\nA codia oce\u00e1nica segue un ciclo de construci\u00f3n e destruci\u00f3n. Est\u00e1 formandose decote nas dorsais oce\u00e1nicas e destru\u00edndose nas zonas de subduci\u00f3n. As placas diverxen (sep\u00e1ranse) nas dorsais, o magma ascende ao manto superior e \u00e1 codia. A litosfera, a medida que se move desde a dorsal, faise m\u00e1is fr\u00eda e densa, e os sedimentos vanse acumulando sobre ela. A litosfera oce\u00e1nica m\u00e1is nova est\u00e1 nas dorsais oce\u00e1nicas, e a s\u00faa idade \u00e9 progresivmene m\u00e1is vella canto m\u00e1is lonxe da dorsal.\nCando o material do manto ascende, arrefr\u00eda e funde, debido a que o descenso da presi\u00f3n \u00e1 que est\u00e1 sometido fai que se cruce o punto de solidus da rocha. A cantidade de fusi\u00f3n producida depende s\u00f3 da temperatura do material do manto que ascende. Por tanto, a maior\u00eda da codia oce\u00e1nica \u00e9 do mesmo grosor (7\u00b11\u00a0km). As dorsais que se expanden moi lentamente (&lt;1\u00a0cm/ano de media) producen codia m\u00e1is delgada (de 4\u20135\u00a0km de grosor), xa que o manto ten a posibilidade de arrefriar ao ascender e as\u00ed cruza o punto de solidus e funde a menor profundidade, producindo menos fusi\u00f3n e unha codia m\u00e1is delgada. Un exemplo disto \u00e9 a dorsal de Gakkel no Oc\u00e9ano Glacial \u00c1rtico. Unha codia m\u00e1is grosa que a codia normal enc\u00f3ntrase sobre as plumas do manto, xa que o manto est\u00e1 m\u00e1is quente e, por tanto, cruza o solidus e funde a maiores profundidades, creando m\u00e1is fusi\u00f3n e unha codia m\u00e1is grosa. Un exemplo disto \u00e9 Islandia, onde os grosores da codia son de ~20\u00a0km.\nA idade da codia oce\u00e1nica pode utilizarse para estimar o grosor (t\u00e9rmico) da litosfera, xa que a codia oce\u00e1nica nova non tivo tempo dabondo para que arrefriase o manto que hai debaixo, mentres que a codia oce\u00e1nica vella ten un manto litosf\u00e9rico m\u00e1is groso debaixo. A litosfera oce\u00e1nica subduce nos chamados l\u00edmites converxentes ou destrutuvos (destrutivos de litosfera oce\u00e1nica). Estes l\u00edmites poden aparecer entre a litosfera oce\u00e1nica dunha placa e a continental doutra ou entre litosfera oce\u00e1nica e litosfera oce\u00e1nica de d\u00faas placas que chocan. Na primeira situaci\u00f3n, a litosfera oce\u00e1nica sempre \u00e9 a que subduce porque a litosfera continental \u00e9 menos densa. O proceso de subduci\u00f3n destr\u00fae a litosfera oce\u00e1nica m\u00e1is vella, que penetra no manto, as\u00ed que a codia oce\u00e1nica raramente ten m\u00e1is de 200 mill\u00f3ns de anos de antig\u00fcidade (tempo m\u00e1ximo que adoita tardar en subducir desde que se formou).\nO proceso de formaci\u00f3n e destruci\u00f3n de supercontinentes por medio de repetidos ciclos de creaci\u00f3n e destruci\u00f3n de codia oce\u00e1nica denom\u00ednase ciclo de Wilson.\nA codia oce\u00e1nica a grande escala m\u00e1is vella enc\u00f3ntrase no oeste do Pac\u00edfico e noroeste do Atl\u00e1ntico, ambas entre os 180 e 200 mill\u00f3ns de anos. Por\u00e9n, partes do leste do mar Mediterr\u00e1neo son restos do moito m\u00e1is vello oc\u00e9ano de Tetis, e chegan a ter de 270 a 340 mill\u00f3ns de anos.\nAnomal\u00edas magn\u00e9ticas.\nA codia oce\u00e1nica mostra un padr\u00f3n de bandas magn\u00e9ticas nas rochas do seu fondo, paralelo \u00e1s dorsais oce\u00e1nicas, que quedou \"conxelado\" (conservado) no basalto. O padr\u00f3n sim\u00e9trico de bandas magn\u00e9ticas positivas e negativas orixinouse pola creaci\u00f3n de novo fondo oce\u00e1nico na dorsal. As novas rochas que se forman a partir do magma que sae das dorsais fan que se expanda lentamente o fondo. Cando o magma arrefr\u00eda forma rochas cuxas part\u00edculas f\u00e9rricas quedan coa orientaci\u00f3n que ti\u00f1a o campo magn\u00e9tico terrestre no momento da s\u00faa formaci\u00f3n. Como o campo magn\u00e9tico terrestre inverte a s\u00faa polaridade cada certo tempo, as rochas de cada \u00e9poca poden ter unha polaridade igual \u00e1 actual ou contraria, form\u00e1ndose as bandas de rochas sim\u00e9tricas con polaridades alternantes sucesivamente positivas e negativas."}
{"id": "415866", "revid": "1131", "url": "https://gl.wikipedia.org/wiki?curid=415866", "title": "\u0110okovi\u0107", "text": "\u0110okovi\u0107 (en alfabeto cir\u00edlico: \u0402\u043e\u043a\u043e\u0432\u0438\u045b, \u00e1s veces transcrito Djokovic) \u00e9 un apelido serbio e montenegrino orixinario de Nik\u0161i\u0107 (Montenegro). Pode referirse a:"}
{"id": "415867", "revid": "1131", "url": "https://gl.wikipedia.org/wiki?curid=415867", "title": "Djokovic", "text": ""}
{"id": "415868", "revid": "23204", "url": "https://gl.wikipedia.org/wiki?curid=415868", "title": "Amatciems", "text": "Amatciems \u00e9 unha eco-vila letoa. En 2010 ti\u00f1a 72 habitantes. Est\u00e1 situada na rexi\u00f3n dos lagos e de zona h\u00famida de Vidzeme, a 12\u00a0km da cidade de C\u0113sis e a 80\u00a0km de Riga. Preto da vila atravesa a autov\u00eda de alta velocidade A2 e a li\u00f1a de tren Riga-Lugazhi.\nHistoria.\nA creaci\u00f2n do proxecto da eco-vila atrib\u00faeselle a Aivar Zvirbulis coa motivaci\u00f3n de fuxir do ru\u00eddo da cidade e recuperar un contorno habit\u00e1bel preto da natureza. A construci\u00f3n orixinal ocupaba 150 hect\u00e1reas. Cara ao ano 2010 sum\u00e1ronse ao proxecto 27 familias, 12 con residencia permanente e 15 como residencia de vacaci\u00f3ns.\nNa eco-vila prom\u00f3vense certas regras de convivencia como a prohibici\u00f3n do ru\u00eddo nocturno, a non construci\u00f3n de cercas ou a promoci\u00f3n e aceptaci\u00f3n de cans coa consecuente norma de non encadealos no interior da vila. Cada parcela disp\u00f3n do seu propio espazo de bosque e acceso a lagos de auga doce natural. Para a construci\u00f3n das vivendas empreg\u00e1ronse fachadas de pedra natural, estruturas de madeira, le\u00f1as e cachotar\u00eda complementada nos muros exteriores por detalles de madeira decorativa e cristais pintados. \nAmatciems est\u00e1 asentado baixo unha acumulaci\u00f3n de montes e bosques e unha reserva natural de auga doce en estanques, lagos e arroios interconectados entre si para manter o mesmo nivel e evitar inundaci\u00f3ns na tempada de chuvias. A zona natural de bosque alberga unha variada flora, como cogomelos e bagas, e unha fauna con animais en liberdade como cervos, raposos e aves."}
{"id": "415869", "revid": "98629", "url": "https://gl.wikipedia.org/wiki?curid=415869", "title": "Her (filme)", "text": "Her \u00e9 un filme estadounidense de 2013 escrito, dirixido e producido por Spike Jonze. \u00c9 o primeiro filme escrito por Jonze e conta a historia de Theodore Twombly (Joaquin Phoenix), un home que desenvolve unha relaci\u00f3n con Samantha (Scarlett Johansson), un sistema operativo intelixente e personalizado. O filme tam\u00e9n est\u00e1 protagonizado por Amy Adams, Rooney Mara e Olivia Wilde."}
{"id": "415874", "revid": "56817", "url": "https://gl.wikipedia.org/wiki?curid=415874", "title": "Cary Fukunaga", "text": "Cary Joji Fukunaga, nado o 10 de xullo de 1977, \u00e9 un director, guionista e fot\u00f3grafo de cinema estadounidense. \u00c9 co\u00f1ecido por escribir e dirixir o filme de 2009 \"Sin nombre\", \"Jane Eyre\" en 2011, e por dirixir e producir a primeira tempada da serie de HBO \"True Detective\", pola cal ga\u00f1ou o Premio Primetime Emmy \u00f3 mellor director dunha serie dram\u00e1tica. Recibiu a aclamaci\u00f3n polo drama b\u00e9lico de 2015 \"Beasts of No Nation\", no que foi guionista, director, produtor e fot\u00f3grafo."}
{"id": "415875", "revid": "23204", "url": "https://gl.wikipedia.org/wiki?curid=415875", "title": "Cary Joji Fukunaga", "text": ""}
{"id": "415878", "revid": "27155", "url": "https://gl.wikipedia.org/wiki?curid=415878", "title": "Fosa das Marianas", "text": ""}
{"id": "415879", "revid": "55340", "url": "https://gl.wikipedia.org/wiki?curid=415879", "title": "Iv\u00e1n Duque M\u00e1rquez", "text": "Iv\u00e1n Duque M\u00e1rquez, nado en\u00a0Bogot\u00e1\u00a0o\u00a01 de agosto de 1976, \u00e9 un avogado, escritor, pol\u00edtico, e foi presidente de Colombia dende o 7 de agosto de 2018 at\u00e9 o 7 de agosto de 2022 polo partido Centro Democr\u00e1tico.\nExerceu como senador da Rep\u00fablica de Colombia dende o 20 de xullo de 2014 at\u00e9 o 10 de abril de 2018. Traballou como representante de Colombia ante o Banco Interamericano de Desenvolvemento (BID). Asumiu o cargo de presidente de Colombia o 7 de agosto de 2018 na Praza de Bol\u00edvar, en Bogot\u00e1.\nDuque \u00e9 avogado con estudos maiores de Filosof\u00eda e Humanidades da Universidade Sergio Arboleda. Cursou mestr\u00eda (LLM) en Dereito Internacional Econ\u00f3mico da Universidade Americana e Xerencia de Pol\u00edticas, P\u00fablicas da Universidade de Georgetown. Conta con estudos executivos en negociaci\u00f3n estrat\u00e9xica, pol\u00edticas de fomento \u00f3 sector privado e xerencia de capital de risco de curta duraci\u00f3n na Escola de Negocios e Goberno a Universidade Harvard."}
{"id": "415880", "revid": "23204", "url": "https://gl.wikipedia.org/wiki?curid=415880", "title": "Mahershalalhashbaz Ali", "text": ""}
{"id": "415882", "revid": "89787", "url": "https://gl.wikipedia.org/wiki?curid=415882", "title": "Andr\u00e9s Manuel L\u00f3pez Obrador", "text": "Andr\u00e9s Manuel L\u00f3pez Obrador, nado en\u00a0Tepetit\u00e1n, Macuspana, Tabasco\u00a0o\u00a013 de novembro de 1953, co\u00f1ecido comunmente como AMLO, \u00e9 un pol\u00edtico, politic\u00f3logo e escritor mexicano. \u00c9 Presidente de M\u00e9xico dende o 1 de decembro de 2018.\nFoi candidato \u00e1 presidencia de M\u00e9xico nas elecci\u00f3ns federais en M\u00e9xico de 2018 pola coalici\u00f3n \u00abXuntos Faremos Historia\u00bb, conformada por Movemento Rexeneraci\u00f3n Nacional (Morena), o Partido do Traballo (PT) e o Partido Encontro Social (PES). Tras presentarse os resultados preliminares da elecci\u00f3n, \u00e9 pronunciado como o ga\u00f1ador electoral co 53,19 % dos votos e asumiu a presidencia o 1 de decembro.\nDurante a s\u00faa carreira pol\u00edtica desempe\u00f1ouse como presidente nacional do Partido da Revoluci\u00f3n Democr\u00e1tica (PRD) de 1996 a 1999, Xefe de Goberno do Distrito Federal de 2000 a 2005, candidato \u00e1 presidencia de M\u00e9xico pola \"Coalici\u00f3n Polo Ben de Todos\" nas elecci\u00f3ns federais de 2006 e pola coalici\u00f3n \"Movemento Progresista\" nas elecci\u00f3ns de 2012.\nComo Xefe de Goberno do Distrito Federal os seus niveis de aprobaci\u00f3n son os m\u00e1is altos rexistrados en devandita entidade, alcanzando avaliaci\u00f3ns anuais de desempe\u00f1o por enriba do 85% de aprobaci\u00f3n dos cidad\u00e1ns ademais nunha enquisa da fundaci\u00f3n londiniense City Mayors nome\u00e1rono o segundo mellor alcalde do mundo."}
{"id": "415883", "revid": "23204", "url": "https://gl.wikipedia.org/wiki?curid=415883", "title": "Bos mutus", "text": ""}
{"id": "415884", "revid": "98629", "url": "https://gl.wikipedia.org/wiki?curid=415884", "title": "The Alienist", "text": "The Alienist \u00e9 unha serie de televisi\u00f3n estadounidense baseada na novela hom\u00f3nima de Caleb Carr. Unha serie de tan s\u00f3 dez episodios, foi estreada a trav\u00e9s da canle TNT como un adianto o 21 de xaneiro de 2018, antes da s\u00faa estrea oficial o 22 de xaneiro de 2018, e rematou o 26 de marzo de 2018. Est\u00e1 protagonizada por Daniel Br\u00fchl, Luke Evans e Dakota Fanning e est\u00e1 ambientada na cidade de Nova York na d\u00e9cada de 1890. Conta a historia dunha investigaci\u00f3n sobre un asasino en serie que est\u00e1 a matar \u00f3s nenos da r\u00faa. A serie mestura feitos con ficci\u00f3n, inclu\u00edndo figuras hist\u00f3ricas como Theodore Roosevelt, quen ocupou o posto de comisario de polic\u00eda entre 1895 e 1897."}
{"id": "415887", "revid": "85894", "url": "https://gl.wikipedia.org/wiki?curid=415887", "title": "Asociaci\u00f3n Galega de Consumidores e Usuarios", "text": "A Asociaci\u00f3n Galega de Consumidores e Usuarios (ACOUGA) \u00e9 unha asociaci\u00f3n fundada o 14 de febreiro de 2014, trala fusi\u00f3n da orixinaria Agaprofi con Aducab.\nSon fins da asociaci\u00f3n: a defensa e o asesoramento xur\u00eddico e t\u00e9cnico a consumidores e usuarios, integrando persoas f\u00edsicas ou xur\u00eddicas sen fins de lucro.\nO Presidente de Acouga \u00e9 Manuel P\u00e9rez Arias, presidente xa da extinta Agaprofi. Xo\u00e1n Ant\u00f3n P\u00e9rez-Lema \u00e9 o Secretario Xeral e Beatriz Guiance Rostro a voceira de comunicaci\u00f3n e Adxunta a Presidencia."}
{"id": "415888", "revid": "89224", "url": "https://gl.wikipedia.org/wiki?curid=415888", "title": "ACOUGA", "text": ""}
{"id": "415889", "revid": "25871", "url": "https://gl.wikipedia.org/wiki?curid=415889", "title": "Ligado", "text": ""}
{"id": "415891", "revid": "89787", "url": "https://gl.wikipedia.org/wiki?curid=415891", "title": "A boca pobre", "text": "A boca pobre (en )\u00a0\u00e9 unha novela sat\u00edrica de 1941 do escritor irland\u00e9s Brian O'Nolan (Flann O'Brien), publicada orixinalmente baixo o pseud\u00f3nimo de \"Myles na gCopaleen\". Est\u00e1 amplamente considerada como unha das mellores novelas en lingua irlandesa do s\u00e9culo XX. En 2016 foi traducida ao galego por Isaac Xub\u00edn e publicada pola editorial Rinoceronte.\nContexto.\nO libro \u00e9 unha parodia do x\u00e9nero de autobiograf\u00edas de escritores das Gaeltacht, tales como a autobiograf\u00eda \"An tOile\u00e1nach\" de Tom\u00e1s \u00d3 Criomhthain ou \"Peig\" de Peig Sayers, nas que se conta a s\u00faa vida, especialmente a \u00faltima metade, como unha serie de desgrazas nas que boa parte da s\u00faa familia morre por mor de doenzas, afogamentos ou outros contratempos. Libros deste x\u00e9nero formaron parte das lecturas obrigadas no sistema educativo irland\u00e9s para varias xeraci\u00f3ns de irlandeses dende a independencia do pa\u00eds en 1921. O'Nolan era, de feito, un grande admirador de \"An tOile\u00e1nach\", que est\u00e1 considerada como a mellor obra do seu x\u00e9nero, mais o cr\u00edtico Declan Kiberd indica como a admiraci\u00f3n de O'Nolan por un escritor tende a expresarse a modo de parodia do seu traballo.\nA expresi\u00f3n irlandesa \"po\u00f1er na boca podre\" (\"an b\u00e9al bocht a chur ort\" en irland\u00e9s) fai referencia a pr\u00e1ctica de esaxerar a gravidade da situaci\u00f3n persoal de cadaqu\u00e9n, especialmente a econ\u00f3mica, para provocar simpat\u00eda, recibir caridade ou acadar a condonaci\u00f3n dunha d\u00e9beda.\nUnha das figuras discursivas no libro \u00e9 unha cita de \"An tOile\u00e1nach\" de \u00d3 Criomhthain: \"...mar n\u00e1 beidh \u00e1r leith\u00e9id\u00ed ar\u00eds ann\", \"...nunca endexamais haber\u00e1 ningu\u00e9n coma eles\"; e diversas variaci\u00f3ns dela aparecen ao longo da obra de O'Nolan.\nArgumento.\nO protagonista da historia \u00e9 B\u00f3nap\u00e1rt \u00d3 C\u00fanasa, habitante de Corca Dorcha, unha aldea dunha rexi\u00f3n remota do occidente de Irlanda onde sempre chove, todos viven na absoluta pobreza e falan ga\u00e9lico. Trata da vida de \u00d3 C\u00fanasa dende o seu propio nacemento. Nun momento da historia, os habitantes de Corca Dorcha reciben a visita de hordas de dublineses \"gaeilgeoir\u00ed\" (amantes da lingua irlandesa), pero acaban marchando da zona porque \"a pobreza \u00e9 demasiado pobre, a autenticidade demasiado aut\u00e9ntica e o gaelicismo demasiado ga\u00e9lico\"."}
{"id": "415894", "revid": "25871", "url": "https://gl.wikipedia.org/wiki?curid=415894", "title": "An B\u00e9al Bocht", "text": ""}
{"id": "415900", "revid": "7523", "url": "https://gl.wikipedia.org/wiki?curid=415900", "title": "Matt Thomas", "text": "Matt Thomas, nado o 4 de agosto de 1994 en Decatur, Illinois, \u00e9 un xogador profesional de baloncesto estadounidense que xoga no Alba Berl\u00edn da Basketball Bundesliga. Cunha estatura de 1,93 metros xoga na posici\u00f3n de escolta.\nTraxectoria profesional.\nThomas xogou para os Los Angeles Lakers na Liga de Ver\u00e1n da NBA de 2017. O 29 de agosto de 2017, asinou co Obradoiro CAB. Tras unha gran tempada en Santiago de Compostela, Thomas deixou o equipo galego para asinar un contrato de d\u00faas tempadas co Valencia Basket.\nO 19 de xullo de 2019, anunciouse a s\u00faa fichaxe polos Toronto Raptors. O 26 de outubro de 2019, Thomas debutou na NBA, facendo 6 puntos e 3 rebotes na vitoria dos Raptors contra os Chicago Bulls por 108\u201384.\nO 25 de marzo de 2021, Thomas foi traspasado \u00f3s Utah Jazz a cambio dunha futura elecci\u00f3n da segunda rolda do Draft. O 1 de agosto de 2021, foi cortado polos Jazz.\nO 8 de setembro de 2021, Thomas asinou cos Chicago Bulls."}
{"id": "415901", "revid": "89787", "url": "https://gl.wikipedia.org/wiki?curid=415901", "title": "Maxime De Zeeuw", "text": "Maxime De Zeeuw, nado o 27 de abril de 1987 en Uccle, \u00e9 un xogador profesional de baloncesto belga que xoga no Happy Casa Brindisi da LBA italiana. Cunha estatura de 2,13 metros xoga na posici\u00f3n de ala-pivote.\nTraxectoria profesional.\nO 16 de xullo de 2018, anunciouse a s\u00faa fichaxe polo Obradoiro CAB da Liga ACB por d\u00faas tempadas."}
{"id": "415908", "revid": "5863", "url": "https://gl.wikipedia.org/wiki?curid=415908", "title": "Ramon Otero Pedrayo. A s\u00faa vida e a s\u00faa obra", "text": ""}
{"id": "415909", "revid": "65337", "url": "https://gl.wikipedia.org/wiki?curid=415909", "title": "Igrexa de Hablingbo", "text": "A igrexa de Hablingbo (sueco: \"Hablingbo kyrka\") \u00e9 unha igrexa medieval luterana en Hablingbo, na illa sueca de Gotland, pertencente \u00e1 diocese de Visby.\nHistoria.\nA primeira igrexa do lugar foi unha stavkirke constru\u00edda a comezos do s\u00e9culo XII como moi tarde. Posteriormente foi substitu\u00edda por unha igrexa de pedra rom\u00e1nica, da cal a\u00ednda sobrevive a torre no presente edificio. A nave e o coro reconstru\u00edronse completamente durante o s\u00e9culo XIV en estilo g\u00f3tico. Dende ent\u00f3n a igrexa sufriu poucas alteraci\u00f3ns. Por\u00e9n, varias pezas do seu mobiliario foron levadas a museos. O retablo \u00e9 de estilo barroco e data do s\u00e9culo XVII, e os bancos son neog\u00f3ticos e son da d\u00e9cada de 1890.\nArquitectura.\nA igrexa \u00e9 unha das m\u00e1is grandes de Gotland. A nave ten tramos anchos e b\u00f3vedas altas e \u00e9 infrecuentemente monumental. O coro carece de \u00e1bsida, como na meirande parte das igrexas da illa.\nA igrexa ten tres portais ricamente esculpidos. O m\u00e1is antigo at\u00f3pase na fachada norte e \u00e9 probablemente un remanente da anterior igrexa rom\u00e1nica. A decoraci\u00f3n esculpida \u00e9 do s\u00e9culo XII e foi realizada polo artista an\u00f3nimo comecido como Majestatis. Este incl\u00fae, entre outras cousas, unha das primeiras representaci\u00f3ns do Demo na arte escandinava. O portal est\u00e1 considerado unha das pezas m\u00e1is interesantes de arte rom\u00e1nica en Suecia. Os outros portais, de estilo g\u00f3tico, est\u00e1n situados na fachada sur e son posteriores. O portal principal ten unha rica decoraci\u00f3n. As s\u00faas esculturas representan temas cristi\u00e1ns, como a vida de Mar\u00eda. Probalemente foron realizados no taller do artista co\u00f1ecido como Egypticus.\nNo seu interior hai restos de frescos do s\u00e9culo XV no coro. Nunha parede da torre tam\u00e9n hai pintado un labirinto \"cidade de Troia\". Al\u00ed tam\u00e9n hai unha l\u00e1pida de pedra colocada posiblemente antes da igrexa de pedra. \u00c9 unha tumba cristi\u00e1 tallada con runas."}
{"id": "415910", "revid": "13293", "url": "https://gl.wikipedia.org/wiki?curid=415910", "title": "R\u00edo Bola\u00f1os", "text": ""}
{"id": "415911", "revid": "5863", "url": "https://gl.wikipedia.org/wiki?curid=415911", "title": "Promoci\u00f3ns Culturais Galegas", "text": ""}
{"id": "415912", "revid": "1131", "url": "https://gl.wikipedia.org/wiki?curid=415912", "title": "Riihim\u00e4ki", "text": "Riihim\u00e4ki \u00e9 unha cidade de Finlandia situado na rexi\u00f3n de Tavastia Propia. En 2018 a s\u00faa poboaci\u00f3n era de 28\u00a0981 habitantes. A superficie do termo municipal \u00e9 de 125,56\u00a0km2, dos cales 4,55\u00a0km2 son auga. O concello ten unha densidade de poboaci\u00f3n de 239,5 hab./km\u00b2.\nLimita cos municipios Janakkala, Hausj\u00e4rvi, Loppi e Hyvink\u00e4\u00e4 este \u00faltimo na rexi\u00f3n de Uusimaa.\nO concello \u00e9 uniling\u00fce en fin\u00e9s.\nCidades irm\u00e1s.\nRiihim\u00e4ki est\u00e1 irmandada con:"}
{"id": "415913", "revid": "1505", "url": "https://gl.wikipedia.org/wiki?curid=415913", "title": "Bordo transformante", "text": ""}
{"id": "415914", "revid": "1505", "url": "https://gl.wikipedia.org/wiki?curid=415914", "title": "L\u00edmite transformante", "text": ""}
{"id": "415917", "revid": "27155", "url": "https://gl.wikipedia.org/wiki?curid=415917", "title": "Oroxenia caledoniana", "text": "A oroxenia caledoniana ou orox\u00e9nese caledoniana foi un episodio de formaci\u00f3n de monta\u00f1as que tivo lugar nas partes norte de Irlanda e Gran Breta\u00f1a, na zona das monta\u00f1as Escandinavas, Svalbard, leste de Groenlandia e partes do norte e centro de Europa. A oroxenia caledoniana comprende sucesos que ocorreron desde o Ordov\u00edcico ao Devoniano temper\u00e1n, aproximadamente hai de 490 a 390\u00a0mill\u00f3ns de anos (Ma). Foi causada polo peche do antigo oc\u00e9ano de X\u00e1peto cando chocaron os continentes e os terreos de Laurentia, B\u00e1ltica e Avalonia.\nA oroxenia caledoniana denom\u00ednase as\u00ed por Caledonia, o nome latino de Escocia. Este nome utilizouno primeiramente en 1885 o xe\u00f3logo austr\u00edaco Eduard Suess para referirse a un episodio de formaci\u00f3n de monta\u00f1as no norte de Europa que precedeu ao Devoniano. Os xe\u00f3logos \u00c9mile Haug e Hans Stille, entre outros, consideraban a oroxenia caledoniana como unha das varias fases epis\u00f3dicas de formaci\u00f3n de monta\u00f1as que ocorreran durante a historia da Terra. A idea actual \u00e9 que a oroxenia caledoniana comprende varias fases tect\u00f3nicas que poden ser lateralmente diacr\u00f3nicas. O nome \"caledoniano\" pode, por tanto, non ser usado para un per\u00edodo de tempo xeol\u00f3xico absoluto, e aplicarse s\u00f3 a unha serie de eventos relacionados tectonicamente.\nHistoria xeodin\u00e1mica.\nA oroxenia caledoniana foi unha das varias oroxenias que finalmente formaron o supercontinente Panxea no Paleozoico tard\u00edo. No Paleozoico temper\u00e1n a maior\u00eda das masas continentais estaban unidas constitu\u00edndo o paleocontinente de Gondwana, que conti\u00f1a a codia da futura \u00c1frica, Suram\u00e9rica, sur de Eurasia, Australia e a Ant\u00e1rtida, que estaba centrado no polo sur. Hai entre 650 e 550 mill\u00f3ns de anos (no per\u00edodo ediac\u00e1rico) os continentes m\u00e1is pequenos de Laurentia (que conti\u00f1a a futura parte nordeste de Norteam\u00e9rica), B\u00e1ltica e Siberia separ\u00e1ranse de Gondwana para moverse ao norte cara ao ecuador. No proceso, o oc\u00e9ano de X\u00e1peto situado entre Gondwana, B\u00e1ltica e Laurentia acabou pech\u00e1ndose.\nNo per\u00edodo ordov\u00edcico temper\u00e1n (hai uns 480 mill\u00f3ns de anos) un microcontinente (un pequeno fragmento de litosfera continental) chamado Avalonia (cuxa litosfera hoxe est\u00e1 repartida entre o leste de Nova Inglaterra, o sur da illa de Terra Nova, partes de Nova Brunswick e Nova Escocia, sur de Irlanda, a maior parte de Inglaterra e Gales, os Pa\u00edses Baixos e o norte de Alema\u00f1a) empezou a separarse da marxe norte de Gondwana.\nFases iniciais.\nAlgunhas fases iniciais de deformaci\u00f3n ou metamorfismo poden reco\u00f1ecerse nas Caled\u00f3nidas escandinavas. A primeira fase que se incl\u00fae a mi\u00fado na oroxenia caledoniana \u00e9 a fase Finnmarkiana de hai 505 mill\u00f3ns de anos (C\u00e1mbrico tard\u00edo). Outra fase foi a fase J\u00e4mtlandiana de hai 455 mill\u00f3ns de anos. Estas fases expl\u00edcanse pola asunci\u00f3n de que a beira occidental de B\u00e1ltica chocou cun arco de illas ou microcontinente. De maneira similar, a beira oriental de Laurentia colisionou cun arco de illas durante a oroxenia tac\u00f3nica (desde hai 480 a 435 mill\u00f3ns de anos).\nDurante o Ordov\u00edcico, o pequeno continente de Avalonia mov\u00edase independentemente en direcci\u00f3n nordeste cara a B\u00e1ltica. Este movemento estaba acompa\u00f1ado da subduci\u00f3n da parte sueste do oc\u00e9ano de X\u00e1peto (esa parte denom\u00ednase mar de Tornquist) que se met\u00eda dentro do manto por debaixo do leste de Avalonia. No Ordov\u00edcico tard\u00edo (hai uns 450 mill\u00f3ns de anos) empezou unha colisi\u00f3n continental entre Avalonia e B\u00e1ltica. O mar de Tornquist desapareceu neste proceso, e a sutura que quedou denominase li\u00f1a de Tornquist, que discorre baixo o mar do Norte, sur de Dinamarca e norte de Alema\u00f1a e Polonia.\nFase Escandiana/Grampiana.\nA principal fase da oroxenia caledoniana (desde hai 425 a 400 mill\u00f3ns de anos) denom\u00ednase fase escandiana en Escandinavia e \"fase grampiana\" en Gran Breta\u00f1a. Foi causada pola colisi\u00f3n entre Laurentia e B\u00e1ltica. O oc\u00e9ano de X\u00e1peto pechouse primeiro poolo norte e despois polo sur. Por tanto, o choque entre B\u00e1ltica e Laurentia tivo lugar un pouco antes que entre Avalonia e Laurentia. O choque continental empezou no Sil\u00farico medio e a formaci\u00f3n das monta\u00f1as tivo lugar no Devoniano temper\u00e1n (desde hai 420 a 405 mill\u00f3ns de anos). En Norteam\u00e9rica, o choque entre Avalonia e Laurentia denom\u00ednase oroxenia acadiana.\nSegundo alg\u00fans autores, os choques continentais caledonianos implicaron tam\u00e9n outro microcontinente, Arm\u00f3rica a\u00ednda m\u00e1is pequeno que Avalonia. Arm\u00f3rica comprend\u00eda o sur de Portugal e outras partes da Pen\u00ednsula Ib\u00e9rica, a maior parte do norte de Francia e partes de Alema\u00f1a e a rep\u00fablica Checa. Este microcontinente probablemente non formaba unha unidade consistente, sen\u00f3n que eran unha serie de fragmentos, dos cales os actuais macizos Armoricano e Bohemio son os m\u00e1is importantes. O oc\u00e9ano situado entre as masas continentais combinadas de Laurentia, B\u00e1ltica e Avalonia (chamadas Euram\u00e9rica, Laurusia ou Continente do arenito vermello antigo) e Arm\u00f3rica denom\u00ednase oc\u00e9ano Reico.\nPor\u00e9n, a posici\u00f3n paleoxeogr\u00e1fica dos fragmentos de codia de Arm\u00f3rica entre o Ordov\u00edcico e o Carbon\u00edfero \u00e9 moi discutida. Hai indicios de que o Macizo Bohemio empezou a moverse cara ao norte desde o Ordov\u00edcico en adiante, pero moitos autores sit\u00faan a acreci\u00f3n dos terreos armoricanos coa marxe sur de Laurusia no Carbon\u00edfero durante a oroxenia herciniana (hai uns 340 mill\u00f3ns de anos). A cunca renoherciniana, unha cunca tras arco, formouse na marxe sur de Euram\u00e9rica xusto despois da oroxenia caledoniana. Segundo estes autores, un pequeno bordo de Euram\u00e9rica separouse \u00e1 deriva cando se formou esta cunca. A cunca pechouse cando estes terreos caledonianos deformados foron acrecionados de novo a Laurusia durante a oroxenia heriniana."}
{"id": "415918", "revid": "5863", "url": "https://gl.wikipedia.org/wiki?curid=415918", "title": "Cervantesvirtual", "text": ""}
{"id": "415919", "revid": "89787", "url": "https://gl.wikipedia.org/wiki?curid=415919", "title": "Galer\u00eda dos Espellos", "text": "A Galer\u00eda dos Espellos (en franc\u00e9s: \"Grande Galerie\" ou \"Galerie des Glaces\") \u00e9 a galer\u00eda central do palacio de Versalles, en Francia. Foi dese\u00f1ada polo arquitecto Jules Hardouin-Mansart e constru\u00eduse entre 1678 e 1684, reemplazando un eirado de Luis Le Vau que un\u00eda as d\u00faas \u00e1s do palacio (norte e sur) coa fachada do oeste.\nO seu estilo \u00e9 Barroco e ten unha lonxitude de 73 metros poe 10,5 metros de ancho. Dezasete vent\u00e1s proporcionan a luz que se reflicte en 357 espellos postos fronte a fronte. Supuxo un acontecemento no s\u00e9culo XVII, pois por vez primeira, as persoas pod\u00edanse contemplar de corpo enteiro, amais, representaba un luxo enorme tendo en conta que naquela \u00e9poca un espello resultaba moi caro. A b\u00f3veda de can\u00f3n est\u00e1 decorada con pinturas de Charles Le Brun nas que se representaba o reinado de Lu\u00eds XIV de Francia. Inicialmente, a estancia ornamentouse cun mobiliario de prata e numerosas estatuas antigas, fundido en 1689,\u200b o mobiliario de prata deu paso a outro de madeira dourada que desapareceu durante a Revoluci\u00f3n francesa.\nA Galer\u00eda dos Espellos foi o escenario para moitos dos acontecementos que ocorreron en Europa durante s\u00e9culos, coma a voda de Mar\u00eda Antonieta de Austria (16 de maio de 1770), a proclamaci\u00f3n do imperio alem\u00e1n (18 de xaneiro de 1871) ou a firma do Tratado de Versalles, que puxo fin \u00e1 primeira guerra mundial (28 de xu\u00f1o de 1919) entre outros.\nRestauraci\u00f3ns.\nA primeira restauraci\u00f3n da galer\u00eda produciuse s\u00f3 un s\u00e9culo despois da s\u00faa inauguraci\u00f3n, entre 1758 e 1762, tiv\u00e9ronse que consolidar as pinturas, xa que a antig\u00fcidade da cola estaba provocando o seu desprendemento. Despois da Revoluci\u00f3n, a galer\u00eda foise degradando pouco a pouco, Napole\u00f3n consolidou os edificios en xeral, pero non foi ata a Restauraci\u00f3n Borb\u00f3nica cando a galer\u00eda experimentou a s\u00faa segunda restauraci\u00f3n, concretamente en 1814, baixo o reinado de Lu\u00eds XVIII. Entre 1821 e 1822, f\u00edxose un profundo estudo do estado da estancia e importantes intervenci\u00f3ns seguiron ata finais do reinado de Carlos X. Lu\u00eds Filipe I transformou o palacio en museo, realizando importantes intervenci\u00f3ns, pero apenas tocando \u00e1 galer\u00eda. Restauraci\u00f3ns puntuais seguiron durante a segunda metade do s\u00e9culo XIX e comezos do XX. Entre 1949 e 1952 tivo lugar outra importante restauraci\u00f3n centrada nos espellos. En 1980 instal\u00e1ronse novos mobles (mesas, torch\u00e8res e l\u00e1mpadas) que reproduc\u00edan o mobiliario anterior \u00e1 Revoluci\u00f3n.\nEn xullo de 2004 comezou unha intensa restauraci\u00f3n baixo a direcci\u00f3n do arquitecto xefe de monumentos hist\u00f3ricos Fr\u00e9d\u00e9ric Didier, que rematou en xu\u00f1o de 2007. Esta foi a maior intervenci\u00f3n na galer\u00eda dende a s\u00faa inauguraci\u00f3n en 1684, sendo o seu custo total de 12 mill\u00f3ns de euros."}
{"id": "415923", "revid": "27155", "url": "https://gl.wikipedia.org/wiki?curid=415923", "title": "Orox\u00e9nese caledoniana", "text": ""}
{"id": "415926", "revid": "27155", "url": "https://gl.wikipedia.org/wiki?curid=415926", "title": "Orox\u00e9nese herc\u00ednica", "text": ""}
{"id": "415929", "revid": "23204", "url": "https://gl.wikipedia.org/wiki?curid=415929", "title": "Lady Bird (filme)", "text": "Lady Bird \u00e9 un filme estadounidense de 2017 escrito e dirixido por Greta Gerwig. Est\u00e1 protagonizado por Saoirse Ronan, Laurie Metcalf, Tracy Letts, Lucas Hedges, Timoth\u00e9e Chalamet, Beanie Feldstein, Stephen McKinley Henderson e Lois Smith. Ambientado en Sacramento, California, en 2002, \u00e9 unha historia de crecemento e evoluci\u00f3n persoal e a turbulenta relaci\u00f3n da protagonista coa s\u00faa nai.\n\"Lady Bird\" estreouse no Festival de Cinema de Telluride o 1 de setembro de 2017, e foi estreado nos Estados Unidos o 3 de novembro de 2017 por A24. A cr\u00edtica louvou o gui\u00f3n, a direcci\u00f3n e as interpretaci\u00f3ns de Ronan e Metcalf. Tivo unha recadaci\u00f3n de m\u00e1is de $76 mill\u00f3ns sobre un orzamento de $10 mill\u00f3ns.\nO filme foi amplamente aclamado pola cr\u00edtica, e foi escollido polas revistas National Board of Review, o American Film Institute e \"Time\" como un dos mellores dez filmes do ano. Na 90\u00aa edici\u00f3n dos \u00d3scar, tivo cinco nomeamentos nas categor\u00edas de mellor filme, mellor actriz (para Ronan), mellor actriz secundaria (para Metcalf), mellor gui\u00f3n orixinal e mellor director. Nos Globos de Ouro, \"Lady Bird\" ga\u00f1ou dous premios, mellor pel\u00edcula - Comedia ou musical e mellor actriz \u2013 comedia ou musical (para Ronan) e foi nomeado a dous m\u00e1is. Tam\u00e9n foi nomeado a tres premios BAFTA."}
{"id": "415931", "revid": "23204", "url": "https://gl.wikipedia.org/wiki?curid=415931", "title": "Yamatji", "text": "Yamatji (ou Yamaji) \u00e9 un termo en lingua wajarri que ten polo menos tres significados diferentes:"}
{"id": "415932", "revid": "23204", "url": "https://gl.wikipedia.org/wiki?curid=415932", "title": "Yamaji", "text": ""}
{"id": "415933", "revid": "1505", "url": "https://gl.wikipedia.org/wiki?curid=415933", "title": "Helichrysum foetidum", "text": ""}
{"id": "415935", "revid": "47401", "url": "https://gl.wikipedia.org/wiki?curid=415935", "title": "Isometr\u00eda (xeometr\u00eda riemanniana)", "text": "En matem\u00e1ticas, e m\u00e1is concretamente en xeometr\u00eda de Riemann, unha isometr\u00eda \u00e9 unha aplicaci\u00f3n (suave) dunha variedade (pseudo-) riemanniana noutra preservando distancia entre puntos (a definici\u00f3n de isometr\u00eda require a noci\u00f3n de m\u00e9trica na variedade). Se a m\u00e9trica \u00e9 definida positiva (ou negativa), a variedade dise riemanniana (ou de Riemann), e se \u00e9 indefinida dise pseudo-riemanniana (ou semi-riemanniana). Un caso particular de variedade pseudo-riemanniana son as variedades lorentzianas onde a signatura da m\u00e9trica \u00e9 formula_1, sendo formula_2 a dimensi\u00f3n da variedade. As isometr\u00edas est\u00fadanse para todos os casos anteriores.\nDefinici\u00f3n.\nUnha isometr\u00eda local dunha variedade (pseudo-)riemanniana noutra \u00e9 unha aplicaci\u00f3n que toma o tensor m\u00e9trico da segunda e o transforma no da primeira. Formalmente, dise que un difeomorfismo formula_3 \u00e9 unha isometr\u00eda se conserva a m\u00e9trica por \"pullback\", i.e., formula_4. Equivalentemente mediante a definici\u00f3n por \"pushforward\" diremos que formula_5 \u00e9 unha isometr\u00eda se formula_6, para todo formula_7campos de vectores en formula_8. Por outra banda, dise que formula_3\u00e9 unha \"isometr\u00eda local\" se para todo formula_10existe unha veci\u00f1anza aberta formula_11tal que formula_12\u00e9 unha isometr\u00eda sobre un aberto de formula_13. Equivalentemente, formula_5 \u00e9 isometr\u00eda local se \u00e9 un difeomorfismo local tal que formula_4."}
{"id": "415936", "revid": "89787", "url": "https://gl.wikipedia.org/wiki?curid=415936", "title": "Miguel Vieira", "text": "Lu\u00eds Miguel Vieira Silva, m\u00e1is co\u00f1ecido como Vieira, nado o 8 de outubro de 1990 en Amarante (Porto), \u00e9 un futbolista profesional portugu\u00e9s que xoga como defensa central no \u0130stanbul Ba\u015fak\u015fehir.\nTraxectoria.\nNado en Amarante, no Distrito do Porto, Vieira comezou a s\u00faa carreira no f\u00fatbol no club afeccionado Vila Me\u00e3 da s\u00faa localidade natal. Con vinte e dous anos asinou co Aves da Segunda Liga, facendo o seu debut como profesional o 18 de agosto de 2013 nun empate 1\u20131 contra o Oliveirense no Carlos Os\u00f3rio de Oliveira de Azem\u00e9is, onde xogou os 90 minutos. Na seguinte temporada, a 2014\u201315, anotou 4 goles en 39 xogos, axudando ao seu equipo a acadar o d\u00e9cimo oitavo posto, f\u00f3ra da zona de descenso.\nEn xu\u00f1o de 2015, Vieira asina por dous anos co Pa\u00e7os de Ferreira da Primeira Liga. O seu debut na m\u00e1xima categor\u00eda chegou o 30 de agosto dese mesmo ano, sa\u00edndo como suplente para xogar 42 minutos no empate 1\u20131 contra o F.C. Arouca no Est\u00e1dio da Mata Real pacense. O seu protagonismo cos \"Castores\" foi en aumento ano a ano, e na temporada 2017\u221218 xogou 32 partidos onde anotou 4 goles, sendo inclu\u00eddo varias veces na votaci\u00f3n para mellor defensa do mes."}
{"id": "415937", "revid": "25871", "url": "https://gl.wikipedia.org/wiki?curid=415937", "title": "Diego Folgar Toimil", "text": "Diego Folgar Toimil, nado o\u00a06 de xaneiro de 1983\u00a0en Vigo, \u00e9 un xogador de f\u00fatbol galego tam\u00e9n co\u00f1ecido como Dieguito. Durante a maior parte da s\u00faa traxectoria xogou en equipos de segunda e terceira divisi\u00f3n ata que marchou a xogar na primeira divisi\u00f3n da liga de Hong Kong. Na actualidade \u00e9 axente libre."}
{"id": "415938", "revid": "23204", "url": "https://gl.wikipedia.org/wiki?curid=415938", "title": "Murrdi", "text": ""}
{"id": "415940", "revid": "23204", "url": "https://gl.wikipedia.org/wiki?curid=415940", "title": "Pobo wangai", "text": "Os wangai (tam\u00e9n co\u00f1ecidos como wangkatha, wongatha ou wongi) son un pobo aborixe australiano que habita na rexi\u00f3n Eastern Goldfields de Australia Occidental.\nNome.\nO termo \"wangai\"/\"wongi\" deriva da ra\u00edz para \"falar\". As formas m\u00e1is correctas e formais son \"wangkatha\" ou \"wongatha\".\nLingua.\nFalan a lingua wangai ou wangkatha e entre 200 e 300 persoas son falantes flu\u00eddos. A maior\u00eda dos falantes habitan na s\u00faa terra tradicional, que incl\u00fae Coolgardie, Kalgoorlie, Menzies, Leonora, Laverton, Cosmo Newberry e Mulga Queen. As oito tribos que falan o wangai como un colectivo, tam\u00e9n te\u00f1en os seus propios dialectos, un por cada tribo."}
{"id": "415941", "revid": "23204", "url": "https://gl.wikipedia.org/wiki?curid=415941", "title": "Wangai", "text": ""}
{"id": "415942", "revid": "23204", "url": "https://gl.wikipedia.org/wiki?curid=415942", "title": "Wangkathaa", "text": ""}
{"id": "415943", "revid": "23204", "url": "https://gl.wikipedia.org/wiki?curid=415943", "title": "Wangkatha", "text": ""}
{"id": "415944", "revid": "23204", "url": "https://gl.wikipedia.org/wiki?curid=415944", "title": "Wongatha", "text": ""}
{"id": "415945", "revid": "23204", "url": "https://gl.wikipedia.org/wiki?curid=415945", "title": "Wongi", "text": ""}
{"id": "415946", "revid": "5863", "url": "https://gl.wikipedia.org/wiki?curid=415946", "title": "AECID", "text": ""}
{"id": "415947", "revid": "23204", "url": "https://gl.wikipedia.org/wiki?curid=415947", "title": "Nunga", "text": "Nunga \u00e9 un termo para describir \u00f3s pobos aborixes que habitan en\u00a0Australia Meridional.\nOutros nomes dos pobos aborixes.\nExisten outros nomes para describir os pobos aborixes baseados na xeograf\u00eda:"}
{"id": "415950", "revid": "27155", "url": "https://gl.wikipedia.org/wiki?curid=415950", "title": "Chepa (peixe)", "text": "A chepa (\"Oblada melanura\") \u00e9 un peixe mari\u00f1o da familia dos esp\u00e1ridos."}
{"id": "415951", "revid": "5863", "url": "https://gl.wikipedia.org/wiki?curid=415951", "title": "Aina Calvo Sastre", "text": ""}
{"id": "415952", "revid": "23204", "url": "https://gl.wikipedia.org/wiki?curid=415952", "title": "Anangu", "text": "Anangu \u00e9 o nome utilizado por membros de varios grupos aborixes australianos centrais. Habitan no deserto central australiano. O termo, que abrangue a diferentes tribos escr\u00edbese m\u00e1is correctamente \"a\u1e49angu\" e pron\u00fanciase co acento na primeira s\u00edlaba: \u02c8a\u0273a\u014b\u028a.\nTerritorio.\nOs anangu habitan principalmente no deserto central \u00f3 sur dos pobos arrernte e walpiri."}
{"id": "415956", "revid": "23204", "url": "https://gl.wikipedia.org/wiki?curid=415956", "title": "Palawah", "text": ""}
{"id": "415957", "revid": "23204", "url": "https://gl.wikipedia.org/wiki?curid=415957", "title": "Pallawah", "text": ""}
{"id": "415958", "revid": "23204", "url": "https://gl.wikipedia.org/wiki?curid=415958", "title": "Yapa", "text": ""}
{"id": "415959", "revid": "23204", "url": "https://gl.wikipedia.org/wiki?curid=415959", "title": "Tiwi", "text": ""}
{"id": "415960", "revid": "25871", "url": "https://gl.wikipedia.org/wiki?curid=415960", "title": "Pobo tiwi", "text": "Os\u00a0tiwi (tam\u00e9n chamados \"tunuvivi\") son un pobo aborixe australiano. Arredor de 2\u00a0000 tiwi viven nas illas Bathurst e Melville, que compo\u00f1en as chamadas illas Tiwi. Os insulares tiwi son co\u00f1ecidos pola s\u00faa m\u00fasica, arte e deportes. Alg\u00fans membros das xeraci\u00f3ns roubadas foron levadas \u00e1s illas Tiwi.\nHistoria.\nOs neerlandeses chegaron \u00e1 illa de Melville en 1705, pero non a colonizaron. O seu illamento contin\u00faa at\u00e9 o presente, xa que te\u00f1en unha relaci\u00f3n pol\u00edtica diferenciada con respecto a Australia.\nLingua.\nA lingua tiwi, a m\u00e1is polisint\u00e9tica de t\u00f3dalas linguas autralianas, \u00e9 unha lingua illada sen unha aparente conexi\u00f3n coas linguas veci\u00f1as da Terra de Arnhem no continente australiano."}
{"id": "415961", "revid": "23204", "url": "https://gl.wikipedia.org/wiki?curid=415961", "title": "Tunuvivi", "text": ""}
{"id": "415962", "revid": "23204", "url": "https://gl.wikipedia.org/wiki?curid=415962", "title": "Oblada melanura", "text": ""}
{"id": "415963", "revid": "23204", "url": "https://gl.wikipedia.org/wiki?curid=415963", "title": "Oblata melanura", "text": ""}
{"id": "415964", "revid": "23204", "url": "https://gl.wikipedia.org/wiki?curid=415964", "title": "Pobo warnindhilyagwa", "text": "Os\u00a0warnindhilyagwa, tam\u00e9n co\u00f1ecidos no pasado como\u00a0ingura, son un pobo aborixe australiano que vive en Groote Eylandt, no Territorio do Norte."}
{"id": "415965", "revid": "23204", "url": "https://gl.wikipedia.org/wiki?curid=415965", "title": "Anindilyakwa", "text": ""}
{"id": "415966", "revid": "23204", "url": "https://gl.wikipedia.org/wiki?curid=415966", "title": "Warnindhilyagwa", "text": ""}
{"id": "415967", "revid": "23204", "url": "https://gl.wikipedia.org/wiki?curid=415967", "title": "Ingura", "text": ""}
{"id": "415968", "revid": "23204", "url": "https://gl.wikipedia.org/wiki?curid=415968", "title": "Pobo pitjantjatjara", "text": "Os pitjantjatjara son un pobo aborixe australiano que habita no deserto central de Australia. Est\u00e1n estreitamente relacionados cos yankunytjatjara e ngaanyatjarra, e as s\u00faas linguas son mutuamente intelixibles (todas elas son variedades das linguas wati).\nEles ch\u00e1manse a si mesmo anangu (pobo). Os pitjantjatjara viven principalmente \u00f3 noroeste de Australia Meridional, estend\u00e9ndose \u00f3 longo da fronteira co Territorio do Norte at\u00e9 o lago Amadeus, e \u00f3 oeste at\u00e9 Australia Occidental. A terra \u00e9 unha parte importante e inseparable da s\u00faa identidade."}
{"id": "415969", "revid": "23204", "url": "https://gl.wikipedia.org/wiki?curid=415969", "title": "Pitjantjatjara", "text": ""}
{"id": "415971", "revid": "23204", "url": "https://gl.wikipedia.org/wiki?curid=415971", "title": "Uluru", "text": "O Parque Nacional Ulu\u1e5fu-Kata Tju\u1e6fa \u00e9 unha \u00e1rea protexida no Territorio do Norte de Australia. O parque \u00e9 a localizaci\u00f3n tanto de Uluru (en pitjantjatjara: \"Ulu\u1e5fu\") tam\u00e9n co\u00f1ecido como Ayers Rock, como de Kata Tjuta. Uluru \u00e9 unha gran formaci\u00f3n rochosa de arenita na parte sur do Territorio do Norte, no centro de Australia. Est\u00e1 situado a 1943 km. por estrada ao sur de Darwin, Australia e a 440 km. ao suroeste de Alice Springs ao longo das autoestradas Stuart e Lasseter. O parque abarca e incl\u00fae os sitios dos que recibe o nome: Uluru e, 40 km. ao oeste, Kata Tjuta. O lugar est\u00e1 catalogado como Patrimonio da Humanidade da UNESCO como patrimonio natural e paisaxe cultural.\nUluru \u00e9 un lugar sagrado dos pitjantjatjara anangu, os aborixes da \u00e1rea. A zona que arrodea a formaci\u00f3n rochosa cont\u00e9n numerosas fontes, as\u00ed como pozas, covas e pinturas antigas. Uluru e Kata Tjuta, tam\u00e9n co\u00f1ecido como Olgas, son as d\u00faas principais atracci\u00f3ns do Parque Nacional Ulu\u1e5fu-Kata Tju\u1e6fa.\nDescrici\u00f3n xeral.\nUluru/Ayers Rock \u00e9 reco\u00f1ecido como \"a icona m\u00e1is natural de Australia\" e converteuse nun punto focal para Australia e o reco\u00f1ecemento mundial da cultura ind\u00edxena australiana. O mon\u00f3lito de pedra arenita ten unha altura de 348 m. coa maior parte do seu groso por debaixo do chan. Para os Anangu (pobo ind\u00edxena local), Uluru / Ayers Rock \u00e9 un top\u00f3nimo e esta \"Rocha\" ten unha serie de puntos de referencia diferentes onde moitos seres ancestrais interactuaron coa paisaxe e/ou entre si, alg\u00fans incluso cren que a\u00ednda residen aqu\u00ed. Kata Tjuta / Monte Olga, que significa \"moitas cabezas\" no seu nome aborixe, \u00e9 un lugar sagrado relativo ao co\u00f1ecemento que se considera moi poderoso e perigoso, s\u00f3 apto para homes iniciados. Est\u00e1 formado por un grupo de 36 c\u00fapulas de rocha de conglomerados que se remontan a 500\u00a0 mill\u00f3ns de anos.\nOs Anangu son os propietarios aborixes tradicionais do Parque Nacional Uluru-Kata Tjuta. Cren que a s\u00faa cultura a crearon seres ancestrais no inicio dos tempos. Uluru (Ayers Rock) e Kata Tjuta (Monte Olga) proporcionan probas f\u00edsicas das faza\u00f1as realizadas durante o per\u00edodo de creaci\u00f3n. Adoitan realizar percorridos a p\u00e9 para informar aos visitantes sobre a flora e a fauna locais, os alimentos dos arbustos e as historias dos so\u00f1os aborixes da zona.\nEn 1976 aprobouse a \"Lei de dereitos de terras dos abor\u00edxenes (territorio do norte)\", o que significa que despois de moitos anos a lei e os dereitos sobre terras aborixes foron finalmente reco\u00f1ecidos na lei australiana. Nove anos despois, o 26 de outubro de 1985, present\u00e1ronse aos propietarios tradicionais os t\u00edtulos de propiedade do parque, quen, \u00e1 s\u00faa vez, arrendaron a terra ao Goberno australiano a trav\u00e9s do Director of National Parks (anteriormente Australian National Parks and Wildlife Service) durante 99 anos.\nO director est\u00e1 asistido por Parks Australia, unha divisi\u00f3n do Departamento de Medio Ambiente e Enerx\u00eda de Australia. Desde a s\u00faa entrega, o persoal de Anangu e de Parks Australia traballaron xuntos para xestionar o parque. Este proceso de traballo conxunto co\u00f1\u00e9cese como \"xesti\u00f3n conxunta\".\nHistoria.\nUluru e Kata Tjuta form\u00e1ronse hai uns 350 mill\u00f3ns de anos durante a Oroxenia de Alice Springs.\nOs Anangu conect\u00e1ronse coa zona durante miles de anos e alg\u00fans rexistros suxiren que poder\u00edan vivir al\u00ed m\u00e1is de 10.000 anos.\nOs europeos chegaron \u00e1 zona des\u00e9rtica occidental de Australia na d\u00e9cada de 1870. Uluru e Kata Tjuta foron cartografiados por primeira vez polos europeos durante o per\u00edodo expedicionario posible grazas \u00e1 construci\u00f3n da li\u00f1a Overland Telegraph en 1872.\nEn expedici\u00f3ns separadas, William Ernest Powell Giles e William Christie Gosse foron os primeiros exploradores europeos que chegaron a esta \u00e1rea. En 1872, mentres exploraba a zona, Ernest Giles avistou Kata Tjuta desde preto de Kings Canyon e chamouno Monte Olga, mentres que ao ano seguinte Gosse viu a Uluru e chamouno Ayers Rock na honra de Sir Henry Ayers, o Secretario Xefe de Australia Meridional. Seguiron novas exploraci\u00f3ns co obxectivo de establecer as posibilidades da zona para o pastoreo.\nA finais do s\u00e9culo XIX, os pastores intentaron restablecerse nas \u00e1reas adxacentes \u00e1 Reserva South-Western/Petermann e a interacci\u00f3n entre Anangu e os brancos f\u00edxose m\u00e1is frecuente e violenta. Debido aos efectos do pastoreo e das secas, as reservas de alimentos silvestres esgot\u00e1ronse. A competencia por estes recursos creou un conflito entre os pastores e os Anangu. Como resultado, as patrullas policiais fix\u00e9ronse m\u00e1is frecuentes.\nEntre 1918 e 1921, grandes \u00e1reas adxacentes de Australia Meridional, Australia Occidental e o Territorio do Norte foron declaradas como reservas aborixes, como santuarios para un pobo n\u00f3made que practicamente non ti\u00f1a contacto con xente branca. En 1920, o Goberno Australiano declarou parte do Parque Nacional Uluru-Kata Tjuta unha Reserva Aborixe (co\u00f1ecida comunmente como Reserva do Suroeste ou Petermann) baixo a \"Ordenanza dos Aborixes de 1918\".\nDurante a Depresi\u00f3n na d\u00e9cada de 1930, os anangu involucr\u00e1ronse no despelexado de dingos con \"cans\" que introduciron aos Anangu nos xantares e formas europeas. Os primeiros turistas visitaron a zona de Uluru en 1936.\n O Parque Nacional de Ayers Rock reco\u00f1eceuse en 1950, e no mesmo ano Len Tuit, residente de Alice Springs, acompa\u00f1ou a un grupo de escolares nunha viaxe a Uluru. Reco\u00f1eceu o enorme potencial tur\u00edstico da rocha e comezou a ofrecer visitas regulares en 1955, cos h\u00f3spedes acampando en tendas de campa\u00f1a e tomando auga potable desde Curtin Springs. Kata Tjuta engadi+\u00eduse ao parque nacional para crear o Parque Nacional Ayers Rock-Monte Olga en 1958. O primeiro aloxamento permanente constru\u00eduse o mesmo ano, mentres que unha nova pista de aterraxe permitiu os primeiros grupos tur\u00edsticos de entrada e sa\u00edda.\nEn 1958, en resposta \u00e1s presi\u00f3ns para apoiar as empresas tur\u00edsticas, a \u00e1rea que agora \u00e9 o parque foi eliminada da Reserva Aborigen Petermann para ser xestionada pola Xunta de Reservas do Territorio do Norte como Parque Nacional Ayers Rock - Mt Olga. O primeiro guardabosques foi a lendaria figura de Australia central, Bill Harney\nO lugar chamou a atenci\u00f3n o 17 de agosto de 1980 cando Azaria Chamberlain, de dous meses de idade, foi atopado morto como resultado de ser tomado por un dingo.\nO 1 de outubro de 2015, os propietarios tradicionais declararon m\u00e1is de de terras aborixes que rodean o Parque Nacional unha \u00c1rea Protexida Ind\u00edxena (IPA) chamada \u00c1rea Protexida Ind\u00edxena Katiti Petermann. Como o cuarto IPA m\u00e1is grande de Australia continental, \u00e9 m\u00e1is grande que Su\u00edza e completa unha enorme rede de nove IPA en Australia Central."}
{"id": "415972", "revid": "23204", "url": "https://gl.wikipedia.org/wiki?curid=415972", "title": "Ayers Rock", "text": ""}
{"id": "415974", "revid": "23204", "url": "https://gl.wikipedia.org/wiki?curid=415974", "title": "Lingua pitjantjatjara", "text": "A lingua pitjantjatjara \u00e9 unha lingua pama-nyungana pertencente \u00e1 p\u00f3la do deserto occidental falada tradicionalmente polo pobo pitjantjatjara de Australia central. \u00c9 mutuamente intelixible con outras variedades do deserto occidental, particularmente coa lingua yankunytjatjara. Os nomes das d\u00faas linguas est\u00e1n baseados nas s\u00faas respectivas palabras para 'vir e ir.'"}
{"id": "415981", "revid": "1576", "url": "https://gl.wikipedia.org/wiki?curid=415981", "title": "Marea Comarcal da Mari\u00f1a", "text": ""}
{"id": "415984", "revid": "23204", "url": "https://gl.wikipedia.org/wiki?curid=415984", "title": "Betsi Cadwaladr", "text": "Betsi Cadwaladr, nada en Llanycil o 24 de maio de 1789 e finada en Londres o 17 de xullo de 1860, foi unha enfermeira galesa, tam\u00e9n co\u00f1ecida como Beti Cadwaladr e como Betsi Davis..\nTraxectoria.\nTraballou como enfermeira na Guerra de Crimea xunto a Florence Nightingale, a\u00ednda que as s\u00faas diferenzas sociais foron obxecto de confrontaci\u00f3n constante entre ambas e a s\u00faa formaci\u00f3n autodidacta foi moi importante no estabelecemento das bases da enfermar\u00eda moderna.\nActualmente, o seu nome est\u00e1 asociado \u00e1 Xunta de Sa\u00fade da Universidade Betsi Cadwaladr (en gal\u00e9s: \"Bwrdd Iechyd Prifysgol Betsi Cadwaladr\"), a maior organizaci\u00f3n asistencial en Gales. En 2016 foi nomeada unha das \"50 maiores galeses de todos os tempos\", por diante doutros galeses como Tom Jones, o actor Anthony Hopkins, T.E. Lawrence e Ivor Novello."}
{"id": "415987", "revid": "55340", "url": "https://gl.wikipedia.org/wiki?curid=415987", "title": "Lingua istrio-romanesa", "text": ""}
{"id": "415989", "revid": "85894", "url": "https://gl.wikipedia.org/wiki?curid=415989", "title": "Lino Tejada Rodr\u00edguez", "text": "Lino Tejada Rodr\u00edguez, nado en Mugueimes (Mu\u00ed\u00f1os) o 8 de febreiro de 1901 e finado en Xa\u00e9n o 20 de setembro de 1940, foi un polic\u00eda e pol\u00edtico galego.\nTraxectoria.\nSegundo fillo de Javier Tejada Armada e Segunda Rodr\u00edguez Rodr\u00edguez. Na segunda metade da d\u00e9cada dos vinte era funcionario policial. En 1936 formaba parte do servizo de seguridade do gobernador civil de Xa\u00e9n. Foi designado delegado especial gobernativo polo gobernador civil Manuel Mart\u00edn Galeano, para neutralizar o amotinamento da Garda Civil acantonada no santuario da Virxe da Cabeza na Serra Morena, a 32 quil\u00f3metros de And\u00fajar. Foi gobernador civil interino \"sen nomeamento\" de Alacant o 27 de febreiro de 1939 e s\u00f3 ocupou o cargo durante menos de tres semanas, sendo cesado o 17 de marzo de 1939 polas autoridades do Consello Nacional de Defensa (CND), sendo substitu\u00eddo por Manuel Rodr\u00edguez Mart\u00ednez. Foi fusilado 20 de setembro de 1940."}
{"id": "415990", "revid": "89787", "url": "https://gl.wikipedia.org/wiki?curid=415990", "title": "Movemento okupa", "text": "O movemento okupa \u00e9 un movemento social que toma terreos desocupados e vivendas baleiras temporal ou permanentemente, coa fin de utilizalos como vivenda, gorida, terras de cultivo, lugar de reuni\u00f3n ou centros con fins sociais, pol\u00edticos e culturais, entre outros. O principal motivo \u00e9 denunciar e ao mesmo tempo responder as dificultades econ\u00f3micas que os activistas consideran que existen para facer efectivo, a costa do dereito \u00e1 propiedade privada, o dereito \u00e1 vivenda.\nO \"movemento okupa\" agrupa gran variedade de ideolox\u00edas, en ocasi\u00f3ns asociadas a unha determinada tribo urbana, que adoitan xustificar as s\u00faas acci\u00f3ns como un xesto de protesta pol\u00edtica e social contra a especulaci\u00f3n e para defender o dereito \u00e1 vivenda fronte \u00e1s dificultades econ\u00f3micas ou sociais. O movemento \"okupa\" tam\u00e9n adoita defender o aproveitamento de soares, inmobles e espazos abandonados e o seu uso p\u00fablico como centros sociais ou culturais. A lexislaci\u00f3n relativa a \"okupaci\u00f3n\" de espazos var\u00eda moito dun a outro pa\u00eds, na maior\u00eda de pa\u00edses os propietarios legais do ben inmoble, cuxos bens resultan usurpados, poden denunciala como un delito ordinario; mentres que existen pa\u00edses onde pode haber unha lexislaci\u00f3n que tolere condicionadamente a \"okupaci\u00f3n\", ou onde existen concesi\u00f3ns temporais por parte dos propietarios a cambio do mantemento ou alugueiro do inmoble. Nos Pa\u00edses Baixos, por exemplo, s\u00f3 recentemente se propuxo castigar esta pr\u00e1ctica.\nO termo \"okupa\".\n\"Okupa\" e os seus derivados proceden da palabra \"ocupaci\u00f3n.\" A ocupaci\u00f3n de vivendas abandonadas existiu sempre, e en Espa\u00f1a co\u00f1eceu un gran auxe durante os anos 1960 e 70, como forma de dar sa\u00edda \u00e1 gran demanda xerada pola afluencia de poboaci\u00f3n do campo \u00e1s cidades. Tam\u00e9n, diversas concepci\u00f3ns pol\u00edticas insisten e infl\u00faen na toma de terras, medios de produci\u00f3n e vivendas para a construci\u00f3n do seu ideario social.\nA okupaci\u00f3n xorde a mediados dos 80 a imaxe e semellanza dos ingleses, tras varios titubeos coa denominaci\u00f3n (pois non exist\u00eda en castel\u00e1n ningunha palabra para nomear a \"ocupaci\u00f3n\" con motivos subculturais de vivendas, edificios deshabitados e locais). A diferenza entre ocupar e \"okupar\" reside no car\u00e1cter pol\u00edtico desta \u00faltima acci\u00f3n, na que a toma dun edificio abandonado non \u00e9 s\u00f3 un fin sen\u00f3n tam\u00e9n un medio para denunciar as dificultades de acceso a unha vivenda.\nA palabra \"okupa\" e os seus derivados foron popularizados pola prensa de modo que \u00e9 de uso corrente, tanto na lingua coloquial como nos medios de comunicaci\u00f3n. Util\u00edzase tanto en castel\u00e1n como en catal\u00e1n, \u00e9uscaro, galego e outras linguas ib\u00e9ricas. Con todo, na s\u00faa acepci\u00f3n popularizada pola prensa veu utiliz\u00e1ndose para designar a calquera que se instale nunha vivenda abandonada, te\u00f1a esta acci\u00f3n car\u00e1cter pol\u00edtico ou non. O termo okupa pode designar tam\u00e9n o lugar \"okupado\".\nEn canto \u00e1 expresi\u00f3n \"movemento okupa\" para determinar ao movemento sociocultural que orbita ao redor das ocupaci\u00f3ns \u00e9 tam\u00e9n un termo que tivo unha acollida desigual. Hai quen afirma rotundamente que non existe tal movemento sen\u00f3n unha multiplicidade de procesos de \"okupaci\u00f3n\" non necesariamente relacionados.\nMotivaci\u00f3ns.\nExisten diversos motivos polos que se adoita realizar unha \"okupaci\u00f3n\", a\u00ednda que xeralmente d\u00e9bese a alg\u00fan dos seguintes:\nProcura dunha vivenda.\nNalg\u00fans casos tr\u00e1tase de familias, grupos de persoas ou individuos que buscan un lugar onde poder vivir e non poden ou non queren pagar un alugueiro nin unha hipoteca. Tr\u00e1tase dun movemento social que entende o artigo 47 da constituci\u00f3n, que expresa o dereito a gozar da vivenda e non est\u00e1 recollido nos dereitos fundamentais, como a xustificaci\u00f3n moral para entrar en propiedades alleas, tanto de particulares como de entidades, e facerse co seu uso, independentemente do dano e gastos econ\u00f3micos que ocasione aos propietarios legais de devanditas propiedades. Xeralmente os partidarios da \"okupaci\u00f3n\" adoitan xustificar isto argumentando que os inmobles \"okupados\" est\u00e1n abandonados ou son usados unicamente para especular. Por outra banda, a presi\u00f3n exercida polas autoridades fai que ao poboamento \"okupa\" lle sexa inherente certa precariedade, que \u00e1 s\u00faa vez dinamiza o movemento e intensifica as s\u00faas acci\u00f3ns de protesta.\nRealizaci\u00f3n de actividades e propagaci\u00f3n de ideas.\nExisten numerosos casos de \"okupaci\u00f3ns\" promovidas por xente que busca crear alternativas culturais e asociativas nos barrios nos que viven, a trav\u00e9s dos chamados centros sociais okupados. Para iso utilizan os espazos \"okupados\" de forma autoxestionada realizando neles diversas actividades pol\u00edticas, culturais ou de calquera outra \u00edndole. A \"okupaci\u00f3n\" \u00e9 utilizada deste xeito como un instrumento para conseguir un obxectivo: a transformaci\u00f3n da sociedade. Alg\u00fans est\u00e1n vinculados ideoloxicamente a movementos como o comunismo ou o anarquismo. Non se pode falar de homoxeneidade do movemento pois hai diverxencia de medios e obxectivos en cada centro social. A propia natureza heterox\u00e9nea do movemento dificulta a s\u00faa identificaci\u00f3n cun grupo social determinado, a\u00ednda que as s\u00faas ideas adoitan estar relacionadas con pensamentos anarquistas.\u00a0 Polo xeral, un centro social responde ao contexto espec\u00edfico da contorna no que se atopa, o que determinar\u00e1 a \u00edndole das s\u00faas actividades.\nNos centros sociais real\u00edzanse ou coord\u00ednanse diversas actividades sociais, que adoitan ser de acceso gratu\u00edto: charlas sobre diferentes tem\u00e1ticas (agricultura tradicional, conceptos pol\u00edticos ou concienciaci\u00f3n cidad\u00e1), teatro, clases de baile, talleres diversos (desde xogos infant\u00eds a promoci\u00f3n do software libre), comedores vexetarianos, excursi\u00f3ns ao campo, concertos, recitais po\u00e9ticos, servizo de biblioteca, clases de idiomas para inmigrantes, reuni\u00f3ns de grupos pol\u00edticos, ecoloxistas, art\u00edsticos ou anticarcelarios. A s\u00faa funci\u00f3n en moitos casos \u00e9 similar \u00e1 dos ateneos libertarios de principios do s\u00e9culo XX.\nEn ocasi\u00f3ns a okupaci\u00f3n l\u00e9vase a cabo unicamente con fins temporais e sen ter en mente a creaci\u00f3n dun centro social permanente, como foi o caso da okupaci\u00f3n da antiga sede do Banco Espa\u00f1ol de Cr\u00e9dito de Barcelona, desocupado dende 2007 e okupado por un centenar de activistas a finais de setembro de 2010 para apoiar a xornada de folga xeral do 29S.\nAspectos estruturais.\nImpacto sobre o urbanismo.\nA\u00ednda que un dos fundamentos do fen\u00f3meno \u00e9 a recuperaci\u00f3n de espazos abandonados, segundo algunhas an\u00e1lises o impacto da \"okupaci\u00f3n\" non \u00e9 necesariamente favorable ao desenvolvemento da \u00e1rea na que se leva a cabo. O fen\u00f3meno de ocupaci\u00f3n foi comparado co modelo de crecemento dos asentamentos de favelas en pa\u00edses en v\u00edas de desenvolvemento. Nos pa\u00edses do terceiro mundo, o proceso de crecemento urbano xera asentamentos espont\u00e1neos estancados, que co tempo van definindo a estrutura definitiva da cidade en que se desenvolven. Neste contexto, a proximidade con zonas urbanizadas, e as vantaxes facilitadas pola comunicaci\u00f3n e unha contorna socioecon\u00f3mica desenvolvida, acelera o proceso de poboamento, acentuando a concentraci\u00f3n da poboaci\u00f3n. Alg\u00fans autores estudaron o fen\u00f3meno da ocupaci\u00f3n desde dous modelos de crecemento, o chamado modelo de \u00abaxente central\u00bb e o modelo de favela:\nAlg\u00fans autores describiron o desenvolvemento urbano como o efecto do \"fluxo de persoas e o fluxo -ou cambio- de estruturas.\" Neste sentido, os asentamentos espont\u00e1neos ofrecen un paradigma a pequena escala dun proceso de desenvolvemento paralelo ao da cidade en que se inscriben.\nIndependentemente da s\u00faa contorna socioecon\u00f3mica, o car\u00e1cter altamente m\u00f3bil da poboaci\u00f3n okupa est\u00e1 relacionado co chamado fluxo de movemento econ\u00f3mico das cidades terceiromundistas: Segundo Hillier, \u00e9 a propia estrutura da cidade a que determina o volume de movementos poboacionais. As\u00ed, \"considerando unha cidade desde a perspectiva dun mapa axial, as r\u00faas m\u00e1is integradas -desde o punto de vista urban\u00edstico- deber\u00edan corresponder coas zonas m\u00e1is desenvolvidas, mentres que as r\u00faas menos integradas, e os barrios m\u00e1is segregados ser\u00edan as zonas m\u00e1is pobres da cidade. Nas grandes cidades de pa\u00edses en desenvolvemento, onde florecen os asentamentos espont\u00e1neos, a estrutura urbana caracter\u00edzase por unha marcada desarticulaci\u00f3n. O asentamento espont\u00e1neo, por tanto, caracter\u00edzase nesa contorna pola s\u00faa proximidade a zonas moi desenvolvidas, unha caracter\u00edstica significativa que non necesariamente \u00e9 propio dos asentamentos \"okupados\" das cidades do mundo desenvolvido. Alg\u00fans autores sinalan que a\u00ednda que os factores definitorios da distribuci\u00f3n de asentamentos urbanos responden a uns mesmos factores, a saber, dispo\u00f1ibilidade de chan e proximidade a zonas desenvolvidas que ofrezan perspectivas laborais, a natureza contraposta do desenvolvemento urban\u00edstico de cidades desenvolvidas ou terceiromundistas xustifica unha xeograf\u00eda da \"okupaci\u00f3n\" completamente diferente.\nOutra das caracter\u00edsticas da din\u00e1mica da poboaci\u00f3n da cidade terceiromundista \u00e9 o crecemento \"centralizado.\" O crecemento, tam\u00e9n definido por puntos de \"atracci\u00f3n\" favorables ao asentamento, presenta por tanto unha estrutura irregular, que pode crear zonas de alta concentraci\u00f3n de poboaci\u00f3n xunto a grandes espazos que carecen de factores favorables ao asentamento e permanecen desocupados a\u00ednda a longo prazo. De calquera modo, o desenvolvemento dun asentamento depende en \u00faltima instancia non tanto da s\u00faa propia tendencia sen\u00f3n da pol\u00edtica das autoridades locais respecto da alienaci\u00f3n da propiedade. \u00c9 por iso que o factor legal reviste unha importancia espec\u00edfica para este tipo de asentamentos.\nAspectos legais da \"okupaci\u00f3n\" en Espa\u00f1a.\nAt\u00e9 a promulgaci\u00f3n dun novo c\u00f3digo penal a finais de 1996 non exist\u00eda en Espa\u00f1a unha figura legal que penalizase especificamente a ocupaci\u00f3n de lugares abandonados. Esta, de feito, gozara de certa tolerancia nas d\u00e9cadas anteriores como modo de resolver parcialmente o problema xerado pola afluencia de xente do campo \u00e1s cidades. Nos primeiros anos da democracia foron legalizadas miles de ocupaci\u00f3ns ilegais de vivendas de propiedade estatal.\nAt\u00e9 1996 a figura legal \u00e1 que se recorr\u00eda era \u00e1 da falta de coacci\u00f3ns: o propietario da casa \"okupada\" denunciaba aos inquilinos ilegais aducindo que lle imped\u00edan utilizar a s\u00faa propiedade, o cal constitu\u00eda unha coacci\u00f3n. Abr\u00edase ent\u00f3n un proceso xudicial civil (non penal), xeralmente longo, que adoitaba acabar cunha orde de desaloxo da casa \"okupada\".Houbo con todo numerosas excepci\u00f3ns: en ocasi\u00f3ns os xu\u00edces daban a raz\u00f3n aos \"okupas.\" Os factores considerados eran os anos de abandono do edificio, o estado do mesmo e, en xeral, calquera indicio que permitise supor ausencia de \"funci\u00f3n social\" da propiedade. En ocasi\u00f3ns este tipo de sentenzas eran ditadas por tribunais superiores cando os edificios en litixio xa foran desaloxados por orde dos tribunais de primeira instancia.\nA\u00ednda que a maior\u00eda dos casos acababan en desaloxo, a lentitude do proceso civil daba expectativas de certa duraci\u00f3n da \"okupaci\u00f3n.\" Iso, unido ao r\u00e1pido incremento do prezo da vivenda, fixo que as \"okupaci\u00f3ns\" crecesen exponencialmente nos anos 90. O novo c\u00f3digo penal aprobado en 1996 pretend\u00eda restrinxir as mesmas, tipific\u00e1ndoas como delito de usurpaci\u00f3n. A consideraci\u00f3n de delito aceleraba considerablemente o proceso de desaloxo, permitindo ademais que este se producise por sorpresa, \u00e9 dicir, sen previa notificaci\u00f3n aos ocupantes ilegais. Con todo, os xulgados adoitaban considerar resolta a cuesti\u00f3n co desaloxo da propiedade ocupada, arquivando a causa a continuaci\u00f3n. \u00c9 dicir, que case nunca se ditaron as condenas previstas legalmente polo delito de usurpaci\u00f3n, o que xerou unha sensaci\u00f3n de excesiva permisividade nalg\u00fans propietarios e poderes p\u00fablicos locais. Por iso, \u00e1s veces recorreuse a interpor denuncias non por usurpaci\u00f3n sen\u00f3n por delitos m\u00e1is graves como desordes p\u00fablicas, violaci\u00f3n de morada ou roubo. Ditas denuncias tampouco supuxeron condenas, por non se poderen demostrar, pero si te\u00f1en un efecto punitivo na medida en que obrigan aos acusados a facerse cargo dun proceso xudicial duro e a mi\u00fado custoso.\nAs escasas condenas relacionadas coa \"okupaci\u00f3n\" foron as derivadas de denuncias por casos de resistencia \u00e1 autoridade durante os desaloxos.\nNalg\u00fans casos, os chamados centros sociais tentaron legalizar a s\u00faa situaci\u00f3n iniciando un di\u00e1logo coas instituci\u00f3ns, a imaxe das negociaci\u00f3ns que se deron noutros pa\u00edses europeos onde lugares inicialmente \"okupados\" acabaron por ser cedidos baixo f\u00f3rmulas de alugueiro baixo ou mesmo declarados de interese social ou cultural. Este tipo de di\u00e1logos atoparon interlocutores interesados nas instituci\u00f3ns, pero polo xeral non deron froito, salvo parcialmente en casos como o da Eskalera Karakola, Centro social Seco, e a escola de La Prospe. Tam\u00e9n \u00e9 certo que outros centros \"okupados\" op\u00f3\u00f1ense a negociar coas instituci\u00f3ns, pois consideran que isto crear\u00eda dependencia e/ou aceptaci\u00f3n destas.\nNa cidade de Barcelona, a \"okupaci\u00f3n\" logrou ga\u00f1ar unha considerable simpat\u00eda, implicando activamente \u00e1s xentes dos barrios nas s\u00faas actividades e defensa dos espazos, mantendo ademais unha rede de centros sociais e casas \"okupadas\" coordinadas entre si que serviu de modelo para outros lugares.\nNo cinema e a TV.\nO filme \"La estrategia del caracol\" trata o asunto da \"okupaci\u00f3n\" en Colombia. Tam\u00e9n unha multipremiada miniserie arxentina tit\u00falase \"Okupas\", a\u00ednda que a s\u00faa trama non represente motivos culturais ou pol\u00edticos para a usurpaci\u00f3n na que se centra.\nA pel\u00edcula Fight Club dirixida por David Fincher e protagonizada por Edward Norton, Brad Pitt e Helena Bonham Carter, exp\u00f3n esta pr\u00e1ctica cando o protagonista atopa o seu apartamento esnaquizado por unha explosi\u00f3n e se muda ao que finalmente \u00e9 unha okupaci\u00f3n. O mesmo se aplica ao lugar no que se re\u00fane o club. A tem\u00e1tica da pel\u00edcula d\u00e1 soporte pol\u00edtico a devanditas acci\u00f3ns\nRealiz\u00e1ronse numerosos documentais para televisi\u00f3ns de diferentes pa\u00edses como \"Los okupas\" elaborado pola Televisi\u00f3n chilena en 1999."}
{"id": "415991", "revid": "23204", "url": "https://gl.wikipedia.org/wiki?curid=415991", "title": "Ligio Zanini", "text": "Ligio Zanini, nado en Ruv\u00e8igno o 30 de setembro de 1927 e finado en Pola o 1 de xullo de 1993, foi un escritor istriota, reco\u00f1ecido como o m\u00e1ximo poeta en lingua istriota .\nTraxectoria.\nDe familia humilde, naceu na localidade costeira de\u00a0Ruv\u00e8igno, daquela territorio italiano. En 1935 por mor das dificultades econ\u00f3micas polas que pasaba seu pai, carreteiro de profesi\u00f3n, a familia transladouse a Pola, antiga localidade de fala istriota pero que na \u00e9poca mudara xa completamente cara a unha vila de fala istrov\u00e9neta, e Ligio tivo problemas de inserci\u00f3n ao non co\u00f1ecer a lingua. Contra o final da Segunda guerra mundial entrou en contacto coa xuventude antifascista de Istria e tras a guerra o territorio pasou a administraci\u00f3n iugoslava. En\u00a01947 Zanini diplomouse no Istituto Magistrale, en pleno do \u00e9xodo da minor\u00eda italiana.\nZanini uniuse ao Partido Comunista de Iugoslavia (PCJ) e principiou a dar clases en primaria, e ao pouco asumiu a xefatura da escola italiana do departamento de instruci\u00f3n de Pola. As\u00ed e todo, entendeu que esta asignaci\u00f3n lla confiaran por mozo e inexperto e facilmente influenciado por funcionarios eslovenos e croatas; a partir de aqu\u00ed, Zanini comezou un cami\u00f1o de amarga reflexi\u00f3n sobre a manipulaci\u00f3n das ideolox\u00edas, e en 1948 - no medio do per\u00edodo turbulento da ruptura entre Tito\u00a0e Stalin, e mais de caza ao\u00a0Kominform en Iugoslavia decidiu condenar a ambas as d\u00faas posici\u00f3ns, renunciando \u00e1 militancia no PCJ. En xaneiro de 1949 a polic\u00eda secreta de Iugoslavia\u00a0internouno no c\u00e1rcere local e\u00a0a continuaci\u00f3n, en xu\u00f1o, recibiu unha condena de trece meses a traballos forzados no campo de\u00a0Goli Otok. A pena prolongouse, e Zanini, finalmente, pasou case tres anos na cadea, a experiencia marcouno de por vida.\nEn 1952 logrou a liberdade, baixo o compromiso de non falar das experiencias pasadas na illa, por un per\u00edodo considerado de \"liberdade vixiada\". Tivo que traballar nun almac\u00e9n no estaleiro \"Stella Rossa\" en Pola, prohib\u00edndolle ensinar. Grazas \u00e1 axuda de amigos e intelectuais locais, que co\u00f1ec\u00edan da s\u00faa produci\u00f3n po\u00e9tica, difundida en copias mecanografadas,\u00a0atopou un novo emprego como un contable, e a partir de 1959 puido volver ao ensino. Mudouse a Salvore, coa encarga de reactivar a escola primaria italiana, pechada en 1953 por imposici\u00f3n das autoridades iugoslavas. Pasou cinco anos na pequena vila, e fundou un c\u00edrculo italiano local.\u00a0En 1964 volveu a Ruv\u00e8igno como contable ata que renunciou en 1966, vivindo da pesca ata 1972, cando lle ofreceron un posto como profesor na escola de Valle, e al\u00ed permaneceu ata a xubilaci\u00f3n. En 1979 graduouse na facultade de Pedagox\u00eda da Universidade de Pola.\nPoes\u00eda.\nA s\u00faa obra est\u00e1 delimitada, tanto xeogr\u00e1fica como tematicamente nun tri\u00e1ngulo de terra e auga, da que fornece descrici\u00f3ns puntuais e minuciosas, enumerando os seus bosques, montes, aldeas, igrexas, canles, regatos, enseadas, rochas, tramos de costa, illas, caladoiros;\u00a0xogando por unha banda, coa sensaci\u00f3n de inmediatez, de achegamento \u00e1 realidade local e pola outra - para o lector for\u00e1neo - coa idea do exotismo fant\u00e1stico. Na s\u00faa intenci\u00f3n de facerse comprender, moitas veces Zanini engade notas ao rodap\u00e9, e traduciu toda a s\u00faa l\u00edrica - orixinalmente escrita en istrioto - \u00e1 lingua italiana. Pero sobre todo Zanini cantou ao mar, a s\u00faa propia relaci\u00f3n de andar ao mar pero tam\u00e9n das s\u00faas criaturas, cheas de humildade de reverencia, o que lle permite acceder os seus segredos e froitos. A s\u00faa constit\u00fae unha poes\u00eda l\u00edrica esteticamente refinada.\nCoa s\u00faa obra, Zanini busca non s\u00f3 introducir ao lector no seu mundo, sen\u00f3n tam\u00e9n preservar - polo menos desde o punto de vista da memoria, o dialecto ruveignono, desprazado polo cambio radical na composici\u00f3n \u00e9tnica dos cidad\u00e1ns seguindo o \u00e9xodo de gran parte da poboaci\u00f3n aut\u00f3ctona.\nZanini intenta relacionarse tam\u00e9n co novo habitante de Ruv\u00e8igno, de lingua eslava, mentres que entende a s\u00faa obra un valor de \"transmisi\u00f3n dunha memoria intransferible\" que non pode cambiar o significado da historia.\nNarrativa.\nA principal contribuci\u00f3n de Zanini \u00e1 narrativa foi a novela autobiogr\u00e1fica en italiano \"Martin Muma\" publicada nos \u00faltimos anos da s\u00faa vida, en 1990 e pouco antes da independencia de Croacia e da desaparici\u00f3n de Iugoslavia. Constit\u00fae unha narraci\u00f3n autobiogr\u00e1fica da traxedia de Goli Otok, coa s\u00faa deshumanizaci\u00f3n, de degradaci\u00f3n e de horror mais tam\u00e9n \u00e9 a saga dunha comunidade e dunha terra, dos seus padacementos e da s\u00faa desilusi\u00f3n. Publicouse por primeira volta na revista \"La Battana\" en 1990 e en forma de libro en 1999."}
{"id": "415993", "revid": "23204", "url": "https://gl.wikipedia.org/wiki?curid=415993", "title": "Martha Chase", "text": "Martha Cowles Chase, nada en Cleveland Heights (Ohio) o 30 de novembro de 1927 e finada en Lorain (Ohio) o 8 de agosto de 2003 en Lorain, tam\u00e9n co\u00f1ecida como Martha C-Epstein, foi unha bi\u00f3loga estadounidense especializada en xen\u00e9tica, famosa por formar parte do grupo que en 1953 demostrou que o ADN \u00e9 o material xen\u00e9tico para a vida, e non as prote\u00ednas. \nTraxectoria.\nChase naceu en 1927 en Cleveland, Ohio. En 1950 graduouse en Ciencias da Universidade de Wooster e en 1964 obtivo o seu doutoramento pola Universidade do Sur de California.\nEn 1952 traballou como asistente de laboratorio do experto en bacterias Alfred Hershey no Cold Spring Harbor Laboratory da Universidade do Sur de California. Ambos demostraron nos denominados experimentos de Hershey e Chase que \u00e9 o ADN a base do material xen\u00e9tico, e non as prote\u00ednas. Posteriormente foi moi respectada como xenetista.\nVarios sucesos que lle ocorreron durante a d\u00e9cada de 1960 terminaron coa s\u00faa carreira como cient\u00edfica. Pasou d\u00e9cadas padecendo unha forma de demencia que a privaba da s\u00faa memoria a curto prazo. Faleceu o 8 de agosto de 2003 de pneumon\u00eda."}
{"id": "415996", "revid": "98629", "url": "https://gl.wikipedia.org/wiki?curid=415996", "title": "Azza Soliman", "text": "Azza Soliman (en ), nada en 1968, \u00e9 unha avogada e militante dos dereitos das mulleres exipcias. Fundou o \"Centre for Egyptian Women's Legal Assistance\". Soliman foi arrestada e perseguida en varias ocasi\u00f3ns. No 2015 testificou no caso de morte da poetisa Shaimaa al-Sabbagh, asasinada pola polic\u00eda exipcia nunha manifestaci\u00f3n no Cairo. Soliman foi obxecto de vingazas e de medidas financeiras.\nTraxectoria.\nNaceu no 1968, nunha familia de cinco irm\u00e1s mulleres, e estudou porque foi empuxada polo seu pai. Nunca se lle obrigou a levar hijab. Xa avogada, \u00e9 unha das personalidades que loita polos dereitos humanos en Exipto. No 1995 funda o \"Centre for Egyptian Women's Legal Assistance\" (CEWLA), e dende 1997, o CEWLA pon en marcha programas de formaci\u00f3n e de sensibilizaci\u00f3n xur\u00eddica sobre a cuesti\u00f3n da igualdade de sexos. Esta organizaci\u00f3n non gobernamental leva tam\u00e9n estudos, organiza eventos sobre violencia contra as mulleres, os cr\u00edmenes de honor, a circuncisi\u00f3n, o khul, as novas interpretaci\u00f3n xur\u00eddicas da xaria e o status dos cristi\u00e1ns.\nDende o 2010, a situaci\u00f3n social e pol\u00edtica mellora tras a revoluc\u00f3n exipcia de 2011. Os cambios foron nos estamentos m\u00e1is altos do Estado, e dific\u00faltase \u00e1s mulleres participar nos movementos nas r\u00faas, o cal reflicte o acoso que as mulleres estaban sufrindo.\nNo 2015, Soliman foi testemu\u00f1a dun ataque por polic\u00edas enmascarados nunha manifestaci\u00f3n pac\u00edfica que conmemoraba o cuarto aniversario do movemento do 25 de xaneiro de 2011 (\"xornada da c\u00f3lera\"). Tras observar polos seus propios ollos a morta, regresa voluntariamente ao despacho do Fiscal para testemu\u00f1ar sobre a mesma de Shaima al-Sabbagh, de 31 anos. Soliman qu\u00e9ixase e acusa ao ministro do Interior e \u00e1s forzas de seguridade. Ao final do seu testemu\u00f1o, o fiscal interroga e informa que tam\u00e9n presenta unha queixa contra ela por \"reuni\u00f3n ilegal\" e \"participaci\u00f3n nunha manifestaci\u00f3n de seguridade p\u00fablica\". No 2015 foi acusada por \"protestas non autorizadas\" e \"violaci\u00f3n da seguridade e orde p\u00fablica\". O 23 de maio de 2015, o Tribunal resolveu os cargos na s\u00faa contra, unha sentenza confirmada en outubro do mesmo ano polo Tribunal de Apelaci\u00f3ns, a Corte apelou a primeira decisi\u00f3n.\nNo 2016, mentres Soliman planeaba viaxar a Xordania para recibir unha informaci\u00f3n en dereitos das mulleres no islam, a polic\u00eda do aeroporto proh\u00edbelle abandonar o territorio. Un tempo despois, ent\u00e9rase de que o seu banco conxelara as s\u00faas contas e as do seu bufete. M\u00e1is tarde foi detida e acusada de caer baixo unha nova lei sobre a organizaci\u00f3ns non gobernamentais, que prohibe que estas ONX'S reciban subvenci\u00f3ns do exterior. Organ\u00edzase un movemento de solidariedade para axudala.\nEn abril de 2018 Azza Soliman recibe o Premio Pedro de Lemonauria, creado polo Colexio da Avogac\u00eda de Biscaia para distinguir entre persoas, colectivos ou instituci\u00f3ns que testifican o seu compromiso en defensa da Xustiza e a promoci\u00f3n dos seus valores."}
{"id": "415997", "revid": "23204", "url": "https://gl.wikipedia.org/wiki?curid=415997", "title": "Sallie W. Chisholm", "text": "Sallie W. (Penny) Chishom (1947) \u00e9 unha bi\u00f3loga mari\u00f1a e ocean\u00f3grafa estadounidense no Instituto Tecnol\u00f3xico de Massachusetts. \u00c9 experta en ecolox\u00eda e evoluci\u00f3n de microbios do oc\u00e9ano.\nEducaci\u00f3n.\nGraduouse polo Instituo S\u00e9nior Marquette, MI en 1965. Asistiu \u00e1 Universidade de Skidmore e obtivo un Ph.D. pola SUNY Albany en 1974.\nTraxectoria.\nDende 1976, Sallie ten sido membro de facultade no Instituto de Tecnolox\u00eda de Massachusetts. Os seus estudos c\u00e9ntranse na ecolox\u00eda do fitoplancto mari\u00f1o. Os seus primeiros traballos foron sobre os procesos de plancto de nutrientes e a maneira en que estes afectan ao seu ciclo de vida en tempo di\u00farno. Isto levou a comezar a usar citometr\u00eda de fluxo para medir as propiedades das c\u00e9lulas individuais.\nA aplicaci\u00f3n de fluxo citom\u00e9trico \u00e1s mostras ambientais, levaron a Chisholm e os seus colaboradores (como os notables R.J. Olson e S.M. Sosik) ao descubrimento de que o plancto pequeno (en particular \"Prochlorococcus\" e \"Synechococcus)\" representan unha parte moito m\u00e1is importante da produtividade mari\u00f1a do que se pensaba. Anteriormente os ocean\u00f3grafos biol\u00f3xicos centr\u00e1ranse nas diatomeas sil\u00edceas como o fitoplancto m\u00e1is importante, o que representa entre 10 e 20 xigatoneladas de captaci\u00f3n de carbono cada ano. Os traballos de Chisholm mostraron que a\u00ednda era maior a cantidade de carbono que entraba no ciclo, polo cal confirmaron as teses de que as pequenas algas desempe\u00f1an unha funci\u00f3n importante no ciclo de nitr\u00f3xeno global.\nNos \u00faltimos anos, Chisholm desempe\u00f1ou un papel visible na oposici\u00f3n ao uso da fertilizaci\u00f3n con ferro como unha soluci\u00f3n tecnol\u00f3xica para o cambio clim\u00e1tico antropox\u00e9nico.\nReco\u00f1ecementos.\nGalard\u00f3ns:"}
{"id": "415998", "revid": "15490", "url": "https://gl.wikipedia.org/wiki?curid=415998", "title": "Nancy Wexler", "text": "Nancy Wexler (Washington, 19 de xullo de 1945) \u00e9 unha xenetista estadounidense co\u00f1ecida polo descubrimento da localizaci\u00f3n do xene que causa a enfermidade de Huntington, que afecta ao cerebro.\nTraxectoria.\nDoutora en Psicolox\u00eda cl\u00ednica pola Universidade de M\u00edchigan (1974). Dende os anos 70, Wexler traballou na busca da cura da enfermidade de Huntington que afectara a s\u00faa nai. A trav\u00e9s da Fundaci\u00f3n de Enfermidades Hereditarias co\u00f1eceu a aldea venezolana de San Luis, situada nunha parte de Venezuela onde a enfermidade de Huntington \u00e9 moi frecuente. Al\u00ed liderou un equipo de investigaci\u00f3n que recolleu miles de mostras de sangue que levaron ao descubrimento dun marcador de ADN para a enfermidade de Huntington en 1983, do xene da enfermidade en 1993 e posteriormente dunha proba diagn\u00f3stica. Traballa na Universidade de Columbia en Neuropsicolox\u00eda no Departamento de Psiquiatr\u00eda. \u00c9 presidenta da Fundaci\u00f3n de Enfermidades Hereditarias ([1]).\nObras.\nEntre as s\u00faas publicaci\u00f3ns destacadas enc\u00f3ntranse:"}
{"id": "415999", "revid": "7596", "url": "https://gl.wikipedia.org/wiki?curid=415999", "title": "\u015eafak Pavey", "text": "\u015eafak Pavey, nada en Ancara o 10 de xullo de 1976, \u00e9 unha diplom\u00e1tica, columnista e pol\u00edtica turca que forma parte da Grande Asemblea Nacional de Turqu\u00eda en representaci\u00f3n da provincia de Istambul e do Partido Republicano do Pobo. Foi a primeira muller con discapacidade elixida para o parlamento de Turqu\u00eda, cargo que ocupou ata a s\u00faa dimisi\u00f3n en setembro de 2017. En 2012 foi elixida membro do Comit\u00e9 dos dereitos das persoas con discapacidade da ONU, que vix\u00eda a aplicaci\u00f3n da Convenci\u00f3n Internacional sobre os Dereitos das Persoas con Discapacidade para o per\u00edodo 2013-2016. Durante 2018 traballa como asesora na Rede global de l\u00edderes pol\u00edticas (Women Political Leaders Global Network). Foi honrada polo Departamento de Estado dos Estados Unidos no 2012 co Internacional Women of Courage Award.\nTraxectoria.\n\u00c9 filla dun co\u00f1ecido periodista e escritor. Mudouse a Su\u00edza para vivir co seu marido e estudar arte e cine. En 1996 Pavey perdeu o seu brazo esquerdo e a s\u00faa perna esquerda nun accidente de tren en Z\u00fcrich. Un ano despois mudouse a Londres para continuar coa s\u00faa educaci\u00f3n. Estudou relaci\u00f3ns internacionais na Universidade de Westminster e na London School of Economics completou os seus estudos de posgrao.\nEntre 2003 e 2010, Safak traballou para o Alto Comisionado das Naci\u00f3ns Unidas para as persoas refuxiadas. Desenvolveu a s\u00faa actividade en torno \u00e1s relaci\u00f3ns externas e \u00e1 axuda humanitaria en pa\u00edses como Alxeria, Exipto, Ir\u00e1n, L\u00edbano, Iemen e Siria. Traballou como portavoz de ACNUR para Europa Central en Hungr\u00eda e m\u00e1is tarde como xefa da secretar\u00eda do organismo de tratados de dereitos humanos da ONU.\nFoi columnista do semanario biling\u00fce armenio-turco con sede en Istambul \"Agos\" e \u00e9 autora de tres libros. Ademais, levou a cabo proxectos coa Universidade de Harvard, a Real Academia de Artes de Londres e o Consello Noruegu\u00e9s de Dese\u00f1o sobre dese\u00f1o inclusivo/universal e persoas desprazadas.\nEscribiu en colaboraci\u00f3n coa s\u00faa nai, a xornalista Ay\u015fe \u00d6nal, o libro \"13 Numarali Peron\" ( literalmente en galego \"Plataforma n\u00famero 13\") que narra a s\u00faa experiencia en relaci\u00f3n \u00f3 accidente de tren. Este libro converteuse nun \u00e9xito de vendas en Turqu\u00eda.\nDespois de quince anos vivindo no estranxeiro, Pavey regresou a Turqu\u00eda no 2011 e presentouse para un escano no parlamento pola provincia de Istambul polo Partido Popular Republicano (CHP). Abandonou o seu posto de secretaria da Oficina do Alto Comisionado da ONU polos dereitos humanos para ocupar o seu cargo de deputada, sendo deste xeito a primeira muller discapacitada do parlamento turco. Mant\u00edvose nas listas da candidatura do CHP para as elecci\u00f3ns xerais de novembro de 2015. Pavey dimitiu como membro do parlamento o 15 de setembro do 2017, alegando motivos de sa\u00fade.\nAdemais, \u00e9 membro do Comit\u00e9 de adhesi\u00f3n Turqu\u00eda-UE, do Comit\u00e9 Parlamentario Mixto UE-Turqu\u00eda, da Asemblea Parlamentaria Euro-Med para a Uni\u00f3n do Mediterr\u00e1neo, do Subcomit\u00e9 Euro-Med de Enerx\u00eda, de Auga e Medio Ambiente, e Vicepresidenta e membro dos Grupos de Amizade Parlamentarios turcos con Corea do Sur e Noruega. Posteriormente foi designada como unha dos vicepresidentes do CHP, responsable da pol\u00edtica ambiental e social."}
{"id": "416000", "revid": "98629", "url": "https://gl.wikipedia.org/wiki?curid=416000", "title": "Anna Russell", "text": "Anna Worsley Russell, nada en Bristol en novembro de 1807 e finada en Kenilworth (Reino Unido) o 11 de novembro de 1876, foi unha bot\u00e1nica e mic\u00f3loga inglesa. Foi descrita como \"quizais a m\u00e1is capaz e m\u00e1is destacada muller do campo da bot\u00e1nica do seu tempo\".\nTraxectoria.\nAnna naceu en novembro de 1807 en Bristol, e foi unha de polo menos sete fillos nados de Philip John Worsley, que era un refinador de azucre. Na s\u00faa familia eran de relixi\u00f3n unitarista e como varios dos seus membros ti\u00f1an intereses cient\u00edficos dende nena foi animada no seu interese pola historia natural. Ao principio estudou entomolox\u00eda, pero m\u00e1is tarde interesouse polas plantas. O cu\u00f1ado de Anna, Thomas Butler, quen m\u00e1is tarde ser\u00eda o reitor dunha parroquia preto de Nottingham e pai do novelista Samuel Butler, ti\u00f1a un grande interese na bot\u00e1nica e puido ter influ\u00eddo en Anna.\nEn 1835, publicouse o primeiro volume da \"New Botanist's Guide\" de Hewett Cottrell Watson, que conti\u00f1a contribuci\u00f3ns substanciais de Worsley, a saber, unha lista de plantas con flores na \u00e1rea de Bristol. Isto trouxo unha maior atenci\u00f3n ao seu traballo e en 1839 publicou o seu \"Catalogue of Plants, found in the Neighbourhood of Newbury\" (en galego: \"Cat\u00e1logo de Plantas, atopadas no Barrio de Newbury),\" desenvolvido en trinta e unha p\u00e1xinas e inclu\u00edu os primeiros rexistros en Berkshire de m\u00e1is de sesenta especies. Pronto uniuse \u00e1 Sociedade Bot\u00e1nica de Londres e contribu\u00edu activamente aos seus intercambios de mostras. Tam\u00e9n desenrvolveu interese polos musgos e fungos.\nWorsley casou con Frederick Russell en 1844. Russell tam\u00e9n era un unitarista e un bot\u00e1nico e foran amigos dende varios anos. Russell acompa\u00f1aba a Worsley nas expedici\u00f3ns de recolecci\u00f3ns de plantas e recoll\u00eda alg\u00fans esp\u00e9cimes para ela. Ao principio viviron en Brislington, cerca de Bristol, pero en 1856 traslad\u00e1ronse a Kenilworth, Warwickshire. Estudou os fungos na \u00e1rea local, publicando un artigo no \"Journal of Botany\" sobre especies locais raras e realizando m\u00e1is de setecentos trinta debuxos.\nAnna Russell morreu en Kenilworth o 11 de novembro de 1876. O seu marido ti\u00f1a morto antes que ela e non ti\u00f1an fillos. Deixou os seus debuxos ao Museo de Historia Natural de Londres, onde a\u00ednda se conservan, e o seu herbario e colecci\u00f3n de ovos de aves ao Instituto de Birmingham e Midland. "}
{"id": "416001", "revid": "197", "url": "https://gl.wikipedia.org/wiki?curid=416001", "title": "Gertrudis G\u00f3mez de Avellaneda", "text": "Gertrudis G\u00f3mez de Avellaneda, nada en Santa Mar\u00eda de Puerto del Pr\u00edncipe (Cuba) o 23 de marzo de 1814 e finada en Madrid o 1 de febreiro de 1873, chamada agarimosamente \u00abTula\u00bb, foi unha escritora e poetisa espa\u00f1ola do Romanticismo. Instalouse en Espa\u00f1a con 22 anos, onde comezou a publicar baixo o alcume de La Peregrina e deuse a co\u00f1ecer coa novela \"Sab\", considerada a primeira novela antiescravista (anterior incluso a \"Uncle Tom's Cabin\", da escritora norteamericana Harriet Beecher Stowe).\nEs\u00e1 considerada como unha das precursoras da novela hispanoamericana, a car\u00f3n de Juana Manso, Mercedes Mar\u00edn, Rosario Orrego, Julia L\u00f3pez de Almeida, Clorinda Matto de Turner, Manuela Gorriti e Mercedes Cabello de Carboneda, entre outras. De formaci\u00f3n neocl\u00e1sica, foi valorada na s\u00faa \u00e9poca como unha das figuras m\u00e1is salientables do romanticismo hispanoamericano, e o tratamento que deu \u00e1s s\u00faas personaxes femininos convert\u00e9rona nunha das precursoras do feminismo moderno. Entre a s\u00faa ampla obra salienta a s\u00faa novela indianista \"Guatimoc\u00edn\" (1847) e as s\u00faas pezas teatrais \"Sa\u00fal\" (1849) e \"Baltasar\" (1858), considerada esta \u00faltima unha das obras mestras do teatro rom\u00e1ntico.\nReferentes como Margarita Nelken fixeron recensi\u00f3ns das s\u00faas obras e entre os seus coet\u00e1neos contou coa admiraci\u00f3n do seu amigo Lista e da escritora Fern\u00e1n Caballero e, a\u00ednda que tam\u00e9n a considerara unha das meirandes poetas de lingua castel\u00e1, co rexeitamento de Marcelino Men\u00e9ndez y Pelayo, quen impediu a s\u00faa incorporaci\u00f3n \u00e1 Academia.\nTraxectoria.\nFilla dun capit\u00e1n de nav\u00edo, Manuel G\u00f3mez de Avellaneda e de Felisa de Arteaga, criouse na s\u00faa cidade natal, e na s\u00faa xuventude, por motivos de sa\u00fade, mudouse a Santiago de Cuba despois de opo\u00f1erse a contraer matrimonio. En abril de 1836, partiu coa s\u00faa familia a Espa\u00f1a, a\u00ednda que estiveron vivindo durante unha tempada en Bordeos, despois pasaron \u00e1 pen\u00ednsula, primeiro \u00e1 Coru\u00f1a, e m\u00e1is tarde Sevilla, onde publicou versos en varios xornais baixo o alcume de \"La Peregrina\". \u00c9 nesta cidade onde co\u00f1eceu en 1839 a Ignacio de Cepeda, un estudante de Leis co que tivo unha inestable relaci\u00f3n amorosa, e \u00f3 que lle adicaba ep\u00edstolas.\nEn 1840 f\u00edxose amiga de literatos e escritores da \u00e9poca na s\u00faa estancia en Madrid. En 1841 leu os seus poemas no Liceo, e en 1841 publicou o seu primeiro libro. Comezou a triunfar teatralmente coa estrea de \"Munio Alfonso\" (1844).\nA s\u00faa novela \"Sab\", supuxo unha ruptura xa que era a primeira novela abolicionista. En 1844 co\u00f1ece \u00f3 poeta Gabriel Garc\u00eda Tassara. Avellaneda nam\u00f3rase deste home, o cal a abandonar\u00eda estando embarazada e solteira, o que a mediados do s\u00e9culo XIX en Madrid era unha desgraza. No ano 1845 tivo a s\u00faa filla Mar\u00eda que faleceu \u00f3s sete meses. A\u00ednda que a escritora intentou que o pai a co\u00f1ecese, el negouse. No 1846 casou con Pedro Sabater, pero este enfermou e apenas un ano despois de casar quedou vi\u00fava.\nRealizou unha segunda edici\u00f3n de poes\u00edas no ano 1850. Ti\u00f1a o apoio do p\u00fablico, e da cr\u00edtica tivo o apoio de Jos\u00e9 Zorrilla, Fern\u00e1n Caballero, Jos\u00e9 de Espronceda, ou Alberto Lista, ag\u00e1s de Marcelino Men\u00e9ndez Pelayo, quen impediu que entrara na Real Academia Espa\u00f1ola.\nNo 1858 estreouse o seu drama \"Baltasar\", que superou todos os \u00e9xitos anteriores. Casou con Diego Verdugo, pol\u00edtico co que marcha a Cuba no 1859, onde viviu cinco anos. Nunha festa no Liceo da Habana foi proclamada poetisa nacional. Dirixiu a revista \"\u00c1lbum cubano de lo bueno y de lo bello\", pero no ano 1863 falece o seu marido. A morte de dous maridos e o abandono do seu amante, impuls\u00e1rona cara \u00f3 espiritismo e per\u00edodos de retiro relixioso.\nEscribiu poes\u00eda, novela e teatro, e destacou nos tres x\u00e9neros \u00f3 incorporar as letras espa\u00f1olas de ambiente caribe\u00f1o, visto en Europa como ex\u00f3tico, en ton melanc\u00f3lico e nost\u00e1lxico. A cr\u00edtica actual consid\u00e9raa unha precursora do feminismo moderno, pola s\u00faa actitude vital como pola s\u00faa forza que imprimiu \u00e1s s\u00faas personaxes literarias femininas."}
{"id": "416002", "revid": "104999", "url": "https://gl.wikipedia.org/wiki?curid=416002", "title": "Grace Hopper", "text": "Grace Murray Hopper, nada en Nova York o 9 de decembro de 1906 e finada no condado de Arlington o 1 de xaneiro de 1992, foi unha cient\u00edfica da computaci\u00f3n e militar estadounidense con grao de contraalmirante. Foi unha pioneira no mundo das ciencias da computaci\u00f3n e foi a primeira programadora que empregou o Mark I. Entre as d\u00e9cadas de 1950 e 1960 desenvolveu o primeiro compilador para unha linguaxe de programaci\u00f3n e tam\u00e9n achegou m\u00e9todos de validaci\u00f3n. \nPopularizou a idea dunha m\u00e1quina independente das linguaxes de programaci\u00f3n, o que derivou no desenvolvemento de COBOL, unha linguaxe de alto nivel de programaci\u00f3n que a\u00ednda se emprega. Hopper intentou alistarse na mari\u00f1a estadounidense durante a segunda guerra mundial, mais tivo que unirse \u00e1 reserva da armada porque ti\u00f1a 34 anos. Era co\u00f1ecida polas s\u00faas amizades como \"Amazing Grace.\"\nTraxectoria.\nGrace Brewster Murray, naceu en Nova York e era bisneta de Alexander Russell, un almirante da Armada dos Estados Unidos. Este foi o seu modelo e o seu heroe persoal. Tam\u00e9n era neta dun enxe\u00f1eiro civil, John Van Horne. Os seus pais foron Walter Fletcher Murray, corretor de seguros e Mary Campbell Van Horne. Dende moi nena amosou aptitudes para as ciencias e as matem\u00e1ticas. Recibiu sempre o apoio do seu av\u00f3 e do seu pai para que as estudase, pois quer\u00eda que as s\u00faas fillas tivesen as mesmas oportunidades que o seu fillo var\u00f3n. Tam\u00e9n a atra\u00edan moito todo tipo de dispositivos mec\u00e1nicos, tanto que con sete anos desmontou todos os reloxos da s\u00faa casa para ver se pod\u00eda entender como funcionaban.\nEn 1930 casou con Vincent Foster Hopper, doutor en literatura en lingua inglesa, que foi durante anos presidente do departamento de ingl\u00e9s da universidade de Nova York. Vincent e Grace divorci\u00e1ronse en 1945 sen teren fillos.\nEstudos.\nHopper estudou en varias escolas privadas para mulleres, e en 1924 ingresou en Vassar College en Nova York, onde estudou matem\u00e1ticas e f\u00edsica, gradu\u00e1ndose con honores en 1928. Pouco despois, obtivo unha bolsa para cursar un mestrado en matem\u00e1ticas na universidade Yale, onde se graduou en 1930.\nOfrec\u00e9ronlle un posto como axudante no departamento de matem\u00e1ticas de Vassar College, onde permaneceu ata 1943. Mentres, continuou os seus estudos en Yale, onde se doutorou en matem\u00e1ticas en 1934.\nIngreso na armada.\nSeguindo os pasos do seu bisav\u00f3, en 1943 decidiu unirse \u00e1s forzas armadas en plena segunda guerra mundial, para o que tivo que obter un permiso especial. Asistiu \u00e1 escola de cadetes navais para mulleres, gradu\u00e1ndose como a primeira da s\u00faa clase en 1944 co rango de tenente. Foi enviada a Harvard para traballar no proxecto de computaci\u00f3n que dirix\u00eda o comandante Howard Aiken, a construci\u00f3n do Mark I.\nAo acabar a guerra, Hopper quixo seguir na armada, mais cumprira corenta anos en 1946 e o l\u00edmite de idade era de 38, polo que foi rexeitada, a\u00ednda que si puido permanecer na reserva. Seguiu ent\u00f3n en Harvard como investigadora xunto con Aiken. Desenvolveu varias aplicaci\u00f3ns contables para o Mark I, que estaba a ser empregado por unha compa\u00f1\u00eda de seguros.\nPermaneceu en Harvard ata 1949, cando comezou a traballar na Eckert - Mauchly Corporation en Filadelfia, que neses momentos estaban a desenvolver as computadoras BINAC e UNIVAC I. Traballou nesa compa\u00f1\u00eda e nas s\u00faas sucesoras ata a s\u00faa xubilaci\u00f3n en 1971. Al\u00ed foi onde Hopper realizou as s\u00faas maiores contribuci\u00f3ns \u00e1 programaci\u00f3n moderna. En 1952, desenvolveu o primeiro compilador da historia, o A-0, e en 1957 creou o primeiro compilador para o procesamento de datos que empregaba ordes en ingl\u00e9s, o B-0 (FLOW-MATIC), utilizado principalmente para o c\u00e1lculo de n\u00f3minas.\nCobol.\nTrala s\u00faa experiencia con FLOW-MATIC, Hopper pensou que pod\u00eda crearse unha linguaxe de programaci\u00f3n que usase ordes en ingl\u00e9s e que servise para aplicaci\u00f3ns de negocios. Con esta idea, establec\u00e9ronse as bases para COBOL e dous anos despois creouse o comit\u00e9 que dese\u00f1ou esta linguaxe. A\u00ednda que Hopper non tivo un papel destacado no desenvolvemento da linguaxe, foi membro o comit\u00e9 orixinal para crealo, e o FLOW-MATIC foi unha influencia tan importante no dese\u00f1o de COBOL, que Hopper pasou \u00e1 historia da inform\u00e1tica como a s\u00faa creadora.\nCOBOL foi a primeira linguaxe que ofreceu unha aut\u00e9ntica interface aos recursos dispo\u00f1ibles no computador, de xeito que o programador non ti\u00f1a que co\u00f1ecer os detalles espec\u00edficos. Ademais, os programas desenvolvidos para unha plataforma concreta pod\u00edan ser executados nun ordenador diferente a aquel no que se programaran sen necesidade de facer cambios.\nAo final da s\u00faa carreira profesional participou nos comit\u00e9s de estandarizaci\u00f3n das linguaxes de programaci\u00f3n COBOL e FORTRAN.\nReingreso na armada.\nHopper permaneceu na reserva ata finais de 1966, cando tivo que retirarse co grao de capit\u00e1n de fragata, por alcanzar o l\u00edmite de idade. Con todo, este retiro durou pouco, xa que a armada a volveu chamar en agosto de 1967 en principio, por un per\u00edodo de seis meses para que estandarizase as linguaxes de alto nivel que empregaba, mais que finalmente foi de forma indefinida. Retirouse de novo en 1971 e ped\u00eduselle que volvese ao servizo de novo en 1972. Foi ascendida a capit\u00e1n de nav\u00edo en 1973.\nEn 1983 ascendeu a Contraalmirante e en 1986 retirouse da armada definitivamente, sendo nese momento a oficial de m\u00e1is idade da armada dos Estados Unidos. Tralo seu retiro, incorporouse como asesora en Digital Equipment Corporation, participando en foros industriais e dando unhas 200 conferencias por ano e participando en programas educativos ata a s\u00faa morte.\nFaleceu mentres durm\u00eda no seu domicilio de Arlington, Virxinia, o 1 de xaneiro de 1992, aos oitenta e cinco anos. Foi enterrada con todos os honores militares o 7 de xaneiro no cemiterio Nacional de Arlington.\nReco\u00f1ecementos.\nAo longo da s\u00faa vida, recibiu numerosos reco\u00f1ecementos, que incl\u00faen m\u00e1is de corenta doutoramentos honoris causa, a Medalla Wilbur Lucius Cross de Yale, o rango de capit\u00e1n en 1973, o de comodoro en 1983 e o de contraalmirante en 1985.\nEn 1969 recibiu o t\u00edtulo de \"Home do ano\" en ciencias da computaci\u00f3n (Data Processing Management Association) e en 1973 foi a primeira muller nomeada membro distinguido da British Computer Society.\nTrala s\u00faa xubilaci\u00f3n recibiu a Medalla de Servizo Distinguido de Defensa (1986) e a Medalla nacional de tecnolox\u00eda (1991). O 22 de novembro de 2016 foi galardoada a t\u00edtulo p\u00f3stumo coa Medalla Presidencial da Liberdade polos seus logros no campo da computaci\u00f3n polo presidente Barack Obama."}
{"id": "416003", "revid": "1131", "url": "https://gl.wikipedia.org/wiki?curid=416003", "title": "Kathrine Switzer", "text": "Kathrine Virginia \"Kathy\" Switzer, nada en Amberg (Alema\u00f1a) o 5 de xaneiro de 1947, \u00e9 unha escritora, comentarista de televisi\u00f3n e atleta estadounidense, m\u00e1is co\u00f1ecida por ser a primeira muller en correr un marat\u00f3n (o marat\u00f3n de Boston) cun dorsal.\nTraxectoria.\nMarat\u00f3n de Boston de 1965.\nA primeira muller en correr un marat\u00f3n con dorsal, proba que estaba destinada exclusivamente aos deportistas homes, cando no marat\u00f3n de Boston de 1967 logrou, inscrib\u00edndose como KV Switzer, partir da li\u00f1a de meta co dorsal 261 e chegar a cruzar a li\u00f1a final despois de 4 horas e 20 minutos.\nNo transcurso da carreira, un dos comisarios, chamado Jock Semple, que exerc\u00eda como codirector da carreira, detectando que Kathrine Switzer era, efectivamente, unha muller, tentou detela, sa\u00edu detr\u00e1s dela e gritoulle: \"Sae da mi\u00f1a carreira e dev\u00f3lveme o dorsal!\". Pero a colaboraci\u00f3n do mozo da atleta e dalg\u00fans corredores, que a escoltaron ata a meta, impediu que fose retirada da competici\u00f3n. Semple tentou detela, porque calquera tipo de incidente poder\u00eda provocar a perda dos permisos para celebrar o marat\u00f3n. Bobbi Gibb, quen tam\u00e9n correu o marat\u00f3n aquel ano (pero sen dorsal), e que acabou por diante de Switzer, dixo estar seguro de que Semple non s\u00f3 a vira aquel ano, sen\u00f3n tam\u00e9n o ano anterior, cando foi a primeira muller en lograr acabar o marat\u00f3n de Bost\u00f3n por diante de m\u00e1is de 290 dos 415 corredores inscritos. Tam\u00e9n aquela vez correu sen dorsal.\nOutros logros.\nSwitzer ga\u00f1ou o marat\u00f3n de Nova York de 1974 e quedou segunda no marat\u00f3n de Boston de 1975, onde logrou a s\u00faa mellor marca cun tempo de 2 horas, 51 minutos e 37 segundos."}
{"id": "416005", "revid": "89787", "url": "https://gl.wikipedia.org/wiki?curid=416005", "title": "Elisa Leonida Zamfirescu", "text": "Elisa Leonida Zamfirescu, nada en Gala\u021bi o 10 de novembro de 1887 e finada en Bucarest o 25 de novembro de 1973, foi unha enxe\u00f1eira romanesa e unha das primeiras mulleres do mundo en obter un grao. Naceu en Roman\u00eda mais obtivo o t\u00edtulo en Berl\u00edn. Durante a primeira guerra mundial dirixiu un hospital en Roman\u00eda.\nTraxectoria.\nElisa Zamfirescu naceu en Gala\u021bi, Roman\u00eda o 10 de novembro de 1887. O seu pai, Atanase Leonida, era un oficial, mentres que a s\u00faa nai , Matilda Gill, era a filla dun enxe\u00f1eiro de ascendencia francesa. O seu irm\u00e1n, Dimitrie Leonida, tam\u00e9n foi enxe\u00f1eiro.\nDespois de acabar o instituto tentou inscribirse no Escola de Pontes e Cami\u00f1os de Bucarest, pero foi rexeitada debido aos prexu\u00edzos sexistas. Marchou a Berl\u00edn, e en 1909 inscribiuse na Universidade T\u00e9cnica de Berl\u00edn, en Charlottemburg, onde se graduou en 1912. Tras ser rexeitada, o decano tratou de convencela de que renunciase, citando \u00abos tres K\u00bb -\"kirche, kinder, k\u00fcche\" (igrexa, nenos, coci\u00f1a)- que defin\u00edan o perfil da muller naquela \u00e9poca. Considerouse que Zamfirescu era a primeira muller enxe\u00f1eira do mundo, pero a irlandesa Alice Perry graduouse seis anos antes que Zamfirescu, en 1906.\nCarreira.\nDe regreso a Roman\u00eda, Zamfirescu traballou como asistente no Instituto Xeol\u00f3xico de Roman\u00eda. Durante a primeira guerra mundial, uniuse \u00e1 Cruz Vermella e dirixiu un hospital en M\u0103r\u0103\u0219e\u0219ti, Roman\u00eda. En 1917, o seu hospital recibiu os feridos da batalla de M\u0103r\u0103\u0219e\u0219ti entre os ex\u00e9rcitos alem\u00e1n e roman\u00e9s. Foi unha vitoria para Roman\u00eda durante 28 d\u00edas durante os cales arredor de 12\u00a0000 romaneses e m\u00e1is de 10\u00a0000 alem\u00e1ns resultaron feridos. Durante ese tempo, co\u00f1eceu e casou co qu\u00edmico Constantin Zamfirescu, irm\u00e1n do pol\u00edtico e escritor Duiliu Zamfirescu.\nDurante a guerra, Zamfirescu regresou \u00f3 Instituto Xeol\u00f3xico. Liderou diversos laboratorios xeol\u00f3xicos e participou en estudos de campo, inclu\u00edndo alg\u00fans nos que se identificaron novas fontes de carb\u00f3n, gas natural, cromio, bauxita e cobre. Zamfirescu tam\u00e9n ensinou f\u00edsica e qu\u00edmica."}
{"id": "416006", "revid": "85894", "url": "https://gl.wikipedia.org/wiki?curid=416006", "title": "Waris Dirie", "text": "Waris Dirie (1965, Galkayo, Somalia) \u00e9 unha modelo, escritora e activista na loita contra a mutilaci\u00f3n xenital feminina. Dende 1997 ata 2003 foi embaixadora especial da ONU en contra da mutilaci\u00f3n xenital feminina. En 2002 fundou a s\u00faa propia organizaci\u00f3n, a \"Fundaci\u00f3n Waris Dirie\".\nTraxectoria.\nWaris Dirie criouse nunha familia musulm\u00e1 somal\u00ed do clan de Darod 2005. Waris significa \"Flor do deserto\". A s\u00faa data de nacemento \u00e9 desco\u00f1ecida, s\u00f3 se sabe que naceu en 1965 e cando ti\u00f1a tres anos foi mutilada xenitalmente. \u00c1 idade de trece ano foi entregada a un home moito maior ca ela nun matrimonio arranxado, algo ao que ela se opo\u00f1\u00eda, e fuxiu polo deserto \u00e1 capital de Somalia, Mogadiscio, \u00e1 casa da s\u00faa irm\u00e1, vivindo m\u00e1is tarde coa s\u00faa t\u00eda.\nEn 1981, trasl\u00e1dase a vivir a Londres, \u00e1 casa do seu t\u00edo, que era embaixador de Somalia en Londres. Cando este abandonou Londres pola guerra civil en Somalia, Waris estivo vivindo nas r\u00faas londinienses e m\u00e1is tarde nunha MICA. Traballou naquela \u00e9poca como empregada da limpeza no McDonald's, onde, por casualidade, foi descuberta polo fot\u00f3grafo ingl\u00e9s Terence Donovan cando ti\u00f1a 18 anos de idade, e fotografouna coa naquel momento desco\u00f1ecida modelo Naomi Campbell para a portada do calendario Pirelli de 1987. Un tempo despois, foi a primeira muller de cor que apareceu na portada de \"Vogue\" en Europa. Traballou para Chanel, L'Or\u00e9al, Revlon, Versace, Cartier, Levi's e moitas outras marcas de roupa.\nConstantemente aparece nas pasarelas de moda de Londres, Mil\u00e1n, Par\u00eds e Nova York. En 1995, a cadea de televisi\u00f3n BBC realiza un documental sobre a s\u00faa vida, \"Unha n\u00f3mada en Nova York\".\nNo ano 1997, no cumio da s\u00faa carreira como modelo, nunha entrevista da revista Marie Claire, fala por primeira vez sobre a s\u00faa mutilaci\u00f3n xenital, o cal recibe a atenci\u00f3n dos medios de comunicaci\u00f3n de todo o mundo. Ese mesmo ano foi nomeada embaixadora especial da ONU contra a mutilaci\u00f3n xenital feminina. Viaxa a Somalia a visitar a s\u00faa familia, que sufr\u00eda a guerra civil, no 1997 e no 2000. En 1998 sa\u00edu \u00e1 venda o seu libro \"Desert Flower: The Extraordinary Journey of a Desert Nomad\", no cal fala, entre outras moitas cousas, da s\u00faa mutilaci\u00f3n. Grazas a que \u00e9 unha persoa moi co\u00f1ecida, consegue dar a co\u00f1ecer este problema. En 1998, Waris Dirie recibe o premio \"\u00c1frica\" do goberno alem\u00e1n polo seu traballo a favor dos dereitos das mulleres africanas.\nNo 2001 publica o seu segundo libro, \"Desert Dawn,\" polo cal recibe, xunto a Paulo Coelho, o premio \"Corine Award\" ao libro m\u00e1is vendido no ano 2002.\nNo 2005 publica \"Desert Children\", para o cal investiga durante dous anos nas principais cidades europeas a mutilaci\u00f3n xenital entre as comunidades africanas, e comeza unha campa\u00f1a a nivel europeo contra a \"Mutilaci\u00f3n Xenital Feminina\".\nEn 2007 publica \"Letter to My Mother\" que se converter\u00e1 nun novo \u00e9xito de vendas.\nNo ano 2002 crea a fundaci\u00f3n \"Desert Flower Foundation\" en Viena, que recolecta di\u00f1eiro para loitar contra a mutilaci\u00f3n xenital, axudar as s\u00faas v\u00edtimas e formar o contorno para evitar futuras ablaci\u00f3ns.\nEn 2004, Mikhail Gorbachev entr\u00e9galle o premio \"World Award\" creado ese mesmo ano.\nWaris abre a conferencia mundial contra a mutilaci\u00f3n xenital feminina en Nairobi, onde d\u00e1 a co\u00f1ecer por primeira vez o \"Waris Dirie Manifesto\". En marzo do 2000 recibe a nacionalidade austr\u00edaca. No 2006, Waris Dirie falou en Bruxelas con todos os ministros dos estados membros da UE e introd\u00facese a mutilaci\u00f3n xenital feminina na axenda europea.\nNo 2007, recibe o galard\u00f3n \"Prix des G\u00e9n\u00e9rations\" da \"World Demographic Association\". A cadea de televisi\u00f3n \u00e1rabe \"Al Jazeera\" convidouna ao famoso programa con Riz Khan, primeira vez que se fala dun tema tab\u00fa ante unha audiencia \u00e1rabe de m\u00e1is de 100 mill\u00f3ns de espectadores.\nEn marzo de 2008 a UE convidou a Waris ao parlamento en Bruxelas a un encontro coa Ministra de Asuntos Exteriores norteamericana. A noite anterior, Waris Dirie desapareceu sen deixar rastro. Foi reco\u00f1ecida por un polic\u00eda belga a noite do 7 de marzo. Primeiro dixo que non encontrara o hotel, pero o d\u00eda 10, o seu avogado dixo que fora retida por un taxista durante os d\u00edas da s\u00faa desaparici\u00f3n, o cal intentou agredila sexualmente.\nNo 2008 comezouse a rodar a pel\u00edcula baseada no seu libro \"Desert Flower\" en Djibuti, Nova York, Berl\u00edn e Londres. Waris \u00e9 coprodutora e o seu papel \u00e9 interpretado pola modelo et\u00edope Liya Kebede.\nNo 2009, foi unha das fundadoras da \"PPR Foundation for Women's Dignity and Rights\", que recolecta di\u00f1eiro para as escolas cl\u00ednicas en Somalia."}
{"id": "416007", "revid": "6939", "url": "https://gl.wikipedia.org/wiki?curid=416007", "title": "Kathrine switzer", "text": ""}
{"id": "416012", "revid": "23204", "url": "https://gl.wikipedia.org/wiki?curid=416012", "title": "H\u00e1bito cristalino", "text": "En mineralox\u00eda, o h\u00e1bito cristalino \u00e9 a forma externa caracter\u00edstica dun cristal individual ou un grupo de cristais. O h\u00e1bito dun s\u00f3 cristal \u00e9 unha descrici\u00f3n da s\u00faa forma xeral e as s\u00faas formas cristalogr\u00e1ficas, e de ata que punto est\u00e1 ben desenvolvida cada forma. O aspecto dos minerais pode dividirse en cristais illados, asociaci\u00f3ns ou agregados de cristais, e masas.\nReco\u00f1ecer o h\u00e1bito pode axudar a identificar un mineral. Cando as caras do cristal est\u00e1n ben desenvolvidas debido a un crecemento con moito espazo dispo\u00f1ible o cristal denom\u00ednase eu\u00e9drico, un cristal con caras parcialmente desenvolvidas \u00e9 sub\u00e9drico, e un con caras non desenvolvidas denom\u00ednase an\u00e9drico. O eixe longo dun cristal de cuarzo eu\u00e9drico ten un h\u00e1bito prism\u00e1tico de seis lados con caras opostas paralelas. Poden formarse agregados de cristais individuais con grans eu\u00e9dricos e anhedricos. A disposici\u00f3n dos cristais dentro dun agregado pode ser caracter\u00edstica de certos minerais. Por exemplo, os minerais usados para o illamento con asbesto adoitan crecer nun h\u00e1bito fibroso, unha masa de fibras finas.\nOs termos utilizados polos mineraloxistas para falar dos h\u00e1bitos cristalinos describen a aparencia t\u00edpica dun mineral ideal. Reco\u00f1ecer o h\u00e1bito pode axudar \u00e1 identificaci\u00f3n, xa que alg\u00fans h\u00e1bitos son caracter\u00edsticos. Por\u00e9n, a maior\u00eda dos minerais non mostran h\u00e1bitos ideais debido \u00e1s condici\u00f3ns reinantes durante a cristalizaci\u00f3n. Os cristais eu\u00e9dricos formados en condici\u00f3ns con moito espazo para crecer sen grans de cristal adxacentes non son com\u00fans; o m\u00e1is com\u00fan \u00e9 que as caras non se formen moi ben ou non se formen contra grans adxacentes e o h\u00e1bito mineral pode non ser doadamente reco\u00f1ecible.\nOs factores que infl\u00faen nos h\u00e1bitos que vai ter un mineral poden ser: unha combinaci\u00f3n de d\u00faas ou m\u00e1is formas cristalinas; trazas de impurezas presentes durante o crecemento; maclado e condici\u00f3ns de crecemento (\u00e9 dicir, calor, presi\u00f3n, espazo); e tendencias de crecemento espec\u00edficas como estriaci\u00f3ns de crecemento. Os minerais que pertencen ao mesmo sistema cristalino non necesariamente presentan o mesmo h\u00e1bito. Alg\u00fans h\u00e1bitos dun mineral son \u00fanicos dunha determinada variedade ou lacalidade. Por exemplo, mentres que a maior\u00eda dos zafiros forman cristais con forma de barril alongado, os que se encontran en Montana forman cristais tabulares grosos. Ordinariamente, ese \u00faltimo h\u00e1bito \u00e9 o que te\u00f1en os rub\u00eds. O zafiro e o rub\u00ed son variedades dun mesmo mineral, o corind\u00f3n.\nAlg\u00fans minerais poden substitu\u00edr outros minerais existentes conservando inalterado o h\u00e1bito orixinal. Este proceso denom\u00ednase substituci\u00f3n pseudom\u00f3rfica. Un exemplo cl\u00e1sico \u00e9 o cuarzo ollo de tigre, onde o asbesto crocidolita foi substitu\u00eddo por s\u00edlice. A\u00ednda que o cuarzo forma tipicamente cristais prism\u00e1ticos (alongados e con forma de prisma), no ollo de tigre conservouse o h\u00e1bito fibroso orixinal da crocidolita.\nOs nomes dos h\u00e1bitos cristalinos derivan de:"}
{"id": "416014", "revid": "23204", "url": "https://gl.wikipedia.org/wiki?curid=416014", "title": "Dorothea Pertz", "text": "Dorothea Franes Matilda \"Dora\" Pertz, nada o 14 de marzo de 1859 e finada o 6 de marzo de 1939, foi unha bot\u00e1nica brit\u00e1nica. Foi coautora de cinco obras con Francis Darwin, o fillo de Charles Darwin. Foi elixida membro da Sociedade Linneana de Londres, sendo unha das primeiras mulleres admitidas con afiliaci\u00f3n completa.\nTraxectoria.\nDora naceu en Londres o 14 de marzo de 1859. Filla de George Heinrich Pertz e a s\u00faa segunda muller, Leonora Horner, filla de Leonard Horner, quen era un intelectual progresista e un seguidor firme do darwinismo, un feito notable na s\u00faa vida. Creceu nunha familia onde as mulleres eran ben educadas e intelectualmente activas; unha das s\u00faas t\u00edas era a bot\u00e1nica Katharine Murray Lyell, quen foi bi\u00f3grafa de Charles Lyell, o seu cu\u00f1ado.\nA trav\u00e9s das conexi\u00f3ns familiares co\u00f1eceu a moitos prominentes naturalistas inclu\u00edndo a Darwin. Pasou a maior\u00eda da s\u00faa xuventude en Berl\u00edn, onde o seu pai era Bibliotecario Real, a\u00ednda que visitaban Inglaterra cada ano. Despois da morte do seu pai en 1876, Pertz mudouse a Florencia coa s\u00faa nai. M\u00e1is tarde regresou a Inglaterra e en 1882 foi admitida no Newham College, Cambridge. Estivo un ano en Italia antes de regresar a Cambridge en 1884. E nese ano participou nun dos Cursos Tripos de Ciencias Naturais, inclu\u00edndo bot\u00e1nica, e obtendo honores de clase. Unha vez que se permitiu \u00e1s mulleres obter titulaci\u00f3n de graos, tomou o seu MA en 1932.\nPosteriormente emprendeu estudos de fisiolox\u00eda vexetal, traballando coa supervisi\u00f3n de Francis Darwin, un lector na universidade. De 1892 a 1912, conxuntamente publicaron cinco artigos; durante ese per\u00edodo, tam\u00e9n colaborou con William Bateson e publicaron en conxunto un artigo, sobre a herdanza en \"Veronica.\" Tam\u00e9n produciu dous artigos independentemente. En 1905, foi elixida membro da Sociedade Linneana de Londres, entre as primeiras mulleres admitidas como membros plenos, a\u00ednda que non participou no movemento que defend\u00eda a membres\u00eda das mulleres. Despois de xubilarse Darwin, Pertz foi animada por Frederick Blackman para emprender investigaci\u00f3ns en tecido meristem\u00e1tico, pero tras un ano de observaci\u00f3n de xerminado de sementes os seus resultados non eran conclu\u00edntes. Abandonou a investigaci\u00f3n, posiblemente por decepci\u00f3n, a\u00ednda que Agnes Arber afirmou que \" chegou a reco\u00f1ecer que a fisiolox\u00eda vexetal do s\u00e9culo XX se desenvolv\u00eda en li\u00f1as moi diverxentes daquelas nas que ti\u00f1a sido educada e que esix\u00eda unha compresi\u00f3n de matem\u00e1ticas, f\u00edsica e qu\u00edmica que ela non ti\u00f1a.\"\nDespois de que Pertz renunciara \u00e1 investigaci\u00f3n, a suxesti\u00f3n de Blackman, traballou na indexaci\u00f3n da literatura alem\u00e1 sobre fisiolox\u00eda vexetal, inclu\u00eddo as revistas \"Biochemische Zeitschrift f\u00fcr Physiologische Chemie\". A pesar da dificultade da tarefa, completou o \u00edndice ata o ano 1935. Entre 1923 e 1936 proporcionou ilustraci\u00f3ns para a s\u00faa amiga Edith Rebecca Saunders, en anatom\u00eda floral, e tanto o artigo como as ilustraci\u00f3ns foron altamente respectada. Pertz fixo moito do seu traballo, ad honorem, por paix\u00f3n pola ciencia, e nunca tivo un contrato formal en Newnham ou a universidade. Tam\u00e9n realizou traballos de caridade, inclu\u00edndo traballos como masaxista nun hospital en Cambridge durante a primeira guerra mundial.\nObra.\nAlgunhas publicaci\u00f3ns:\nPor orde cronol\u00f3xica:\nE con Francis Darwin:"}
{"id": "416017", "revid": "7523", "url": "https://gl.wikipedia.org/wiki?curid=416017", "title": "AEK BC", "text": ""}
{"id": "416018", "revid": "7523", "url": "https://gl.wikipedia.org/wiki?curid=416018", "title": "Trikala BC", "text": ""}
{"id": "416019", "revid": "5863", "url": "https://gl.wikipedia.org/wiki?curid=416019", "title": "Indara Rodr\u00edguez", "text": "Indara Rodr\u00edguez Fern\u00e1ndez, nada en Monforte de Lemos o 16 de xullo de 1983 e finada na Coru\u00f1a o 19 de xaneiro de 2018, foi unha empresaria dedicada \u00e1 organizaci\u00f3n de vodas, fundadora de El Sof\u00e1 Amarillo.\nTraxectoria.\nIndara estudou traduci\u00f3n e interpretaci\u00f3n, despois de desempe\u00f1ar a s\u00faa profesi\u00f3n en varios pa\u00edses foi no 2011 cando despois de organizar a s\u00faa propia voda, decidiu parar e dar outro novo xiro a s\u00faa vida creando El Sof\u00e1 Amarillo e comezar a organizar as vodas doutros noivos.\nPouco a pouco, o equipo de El Sof\u00e1 Amarillo foi medrando e convert\u00e9ndose nun referente no sector dedicado \u00e1 organizaci\u00f3n de vodas. Ademais, creou a escola de El Sof\u00e1 Amarillo para a formaci\u00f3n dos organizadores de vodas.\nTi\u00f1a 50.000 seguidores no seu blog."}
{"id": "416021", "revid": "47401", "url": "https://gl.wikipedia.org/wiki?curid=416021", "title": "Katherine Neville", "text": "Katherine Neville, nada en St. Louis (Missouri) o 4 de abril de 1945, \u00e9 unha escritora estadounidense, co\u00f1ecida principalmente pola s\u00faa novela \"The Eight\", que foi un \u00e9xito de vendas mundial, ratificado m\u00e1is tarde coa novela \"The Magic Circle\".\nTraxectoria.\nDurante anos traballou como vicepresidenta para o Banco de Am\u00e9rica. Despois traballou como asesora t\u00e9cnica de instalaci\u00f3ns inform\u00e1ticas tanto para gobernos como para empresas privadas como IBM e Deutsche Bundesbank. Tam\u00e9n traballou no \u00e1mbito dos transportes e no da enerx\u00eda, ademais de ser fot\u00f3grafa comercial, modelo e pintora.\nA partir da d\u00e9cada de 1980 converteuse nunha das novelistas m\u00e1is lidas do mundo grazas \u00e1 s\u00faa novela \"The Eight\", \u00e9xito que volveu acadar coa obra \"O c\u00edrculo m\u00e1xico\". \"A Calculated Risk\", a s\u00faa primeira novela, tam\u00e9n experimentou un grande \u00e9xito grazas ao das d\u00faas publicaci\u00f3ns anteriores. En decembro de 2008 publicou a continuaci\u00f3n de \"The Eight\", titulada \"The Fire\"."}
{"id": "416022", "revid": "23204", "url": "https://gl.wikipedia.org/wiki?curid=416022", "title": "Helen Fielding", "text": "Helen Fielding, nada en Yorkshire o 19 de febreiro de 1958, \u00e9 unha escritora inglesa, co\u00f1ecida sobre todo pola s\u00faa obra \"Bridget Jones's Diary\" que no 2001 foi levada ao cine.\nTraxectoria.\nEstudou Literatura inglesa na Universidade de Oxford e empezou a traballar na BBC. A s\u00faa primeira novela foi \"Cause Celeb\", unha obra baseada nas s\u00faas vivencias period\u00edsticas en \u00c1frica.\nAcadou a fama ao publicar na prensa brit\u00e1nica unha columna diaria sobre unha muller de trinta anos, chamada Bridget Jones, que vive soa en Londres e traballa nunha editorial. En 1996 publicou a novela \"Bridget Jones's Diary\", que relataba un ano na vida deste personaxe. Obtivo o premio British Book Award e chegou a ser un dos fen\u00f3menos literarios da d\u00e9cada de 1990, tanto pola exitosa vida editorial (pois a novela logrou unhas vendas millonarias) como pola fama que lle deu a pel\u00edcula. A novela foi levada \u00e1 gran pantalla con Ren\u00e9e Zellweger no papel de Jones, acompa\u00f1ada de Colin Firth e Hugh Grant. Fielding escribiu unha segunda novela con este mesmo personaxe: \"Bridget Jones: The Edge of Reason\"."}
{"id": "416023", "revid": "25871", "url": "https://gl.wikipedia.org/wiki?curid=416023", "title": "Elsa Urquijo", "text": "Elsa Urquijo, nada na Coru\u00f1a, \u00e9 unha arquitecta galega, fundadora no ano 2000 de Elsa Urquijo Architects.\nTraxectoria.\n\u00c9 epecialista tanto en proxectos arquitect\u00f3nicos como en dese\u00f1o de interiores, contando entre estes \u00faltimos cun gran n\u00famero de tendas para marcas de moda espa\u00f1olas, como os centros de Zara en Nova York, Z\u00fcrich, Hong Kong, Madrid (Serrano e Gran V\u00eda) e Marineda City.\nTam\u00e9n dese\u00f1ou o centro ben\u00e9fico social Padre Rubinos na Coru\u00f1a, que recibiu o premio Wan Healthcare Award no 2016. Nese mesmo ano participou na Bienal de Venecia coa mostra \"In Finis Terrae\"."}
{"id": "416024", "revid": "54334", "url": "https://gl.wikipedia.org/wiki?curid=416024", "title": "Igrexa de Fr\u00f6jel", "text": "A igrexa de Fr\u00f6jel (sueco: \"Fr\u00f6jels kyrka\") \u00e9 unha igrexa medieval luterana en Fr\u00f6jel, na illa sueca de Gotland, pertencente \u00e1 diocese de Visby.\nHistoria.\nA igrexa est\u00e1 constru\u00edda preto dun labirinto \"cidade de Troia\" precristi\u00e1n, indicando que se trata dun lugar antigo. A igrexa probablemente foi constru\u00edda non s\u00f3 como un lugar de culto, sen\u00f3n tam\u00e9n como un refuxio para \u00e9pocas de perigo; at\u00f3pase situada nun alto acantilado sobre un antigo porto ao lado do mar como se fose unha fortaleza e preto est\u00e1n as ru\u00ednas dunha torre defensiva que data da Idade Media. A parte m\u00e1is antiga do edificio actual \u00e9 a nave, constru\u00edda a finais do s\u00e9culo XII. A torre \u00e9 un pouco posterior posterior, mentres que o coro e de ao redor do ano 1300 e de estilo g\u00f3tico, a diferenza do resto da igrexa que \u00e9 de estilo rom\u00e1nico. A intenci\u00f3n probablemente fose que toda a igrexa se reconstru\u00edse en estilo g\u00f3tico, pero por algunha raz\u00f3n s\u00f3 o coro foi reconstru\u00eddo.\nO interior da igrexa ten varios frescos medievais, representando drag\u00f3ns, cervos, le\u00f3ns e grif\u00f3ns, ademais dun anxo e un bispo. Os frescos son de principios do s\u00e9culo XIV. A base da p\u00eda bautismal est\u00e1 feita polo obradoiro do artista do s\u00e9culo XII co\u00f1ecido como Master Byzantios, mentres que a parte superior \u00e9 do s\u00e9culo XIV e est\u00e1 considerada como o prototipo do numerodo \"grupo de Fr\u00f6jel\" de p\u00edas exportadas a Escania, Dinamarca e Alema\u00f1a. Na igrexa tam\u00e9n hai unha gran cruz triunfal, con Cristo rodeado por varias escenas da Biblia. O retablo de arenita ten o monograma do rei dinamarqu\u00e9s Cristi\u00e1n IV e foi realizado en 1634. O p\u00falpito \u00e9 do ano 1600 e \u00e9 dos m\u00e1is antigos de Gotland."}
{"id": "416026", "revid": "89787", "url": "https://gl.wikipedia.org/wiki?curid=416026", "title": "Albert S\u00e0bat", "text": "Albert S\u00e0bat Vil\u00e0, nado o 23 de agosto de 1985 en Llagostera, \u00e9 un ex xogador profesional de baloncesto espa\u00f1ol que cunha estatura de 1,82 metros xogaba na posici\u00f3n de base.\nTraxectoria profesional.\nO 12 de xullo de 2017, anunciouse a s\u00faa fichaxe polo Obradoiro CAB da Liga ACB por d\u00faas tempadas. Tras d\u00faas tempadas en Santiago, S\u00e0bat deixou o Obradoiro para fichar polo B\u00e0squet Girona da Liga LEB Prata."}
{"id": "416029", "revid": "63181", "url": "https://gl.wikipedia.org/wiki?curid=416029", "title": "Tammela", "text": "Tammela \u00e9 un municipio de Finlandia situado na rexi\u00f3n de Tavastia Propia. En 2018 a s\u00faa poboaci\u00f3n era de 6\u00a0114 habitantes. A superficie do termo municipal \u00e9 de 715,15\u00a0km2, dos cales 74,62\u00a0km2 son auga. O concello ten unha densidade de poboaci\u00f3n de 9,55 hab./km\u00b2.\nLimita cos municipios de Forssa, Jokioinen, H\u00e4meenlinna e Loppi na s\u00faa mesma rexi\u00f3n Karkkila e Lohja na rexi\u00f3n de Uusimaa, Urjala na rexi\u00f3n de Pirkanmaa, e Somerona rexi\u00f3n de Finlandia Propia.\nO concello \u00e9 uniling\u00fce en fin\u00e9s."}
{"id": "416031", "revid": "1131", "url": "https://gl.wikipedia.org/wiki?curid=416031", "title": "Praia de Lumeb\u00f3", "text": "A praia de Lumeb\u00f3 \u00e9 un areal afastado da costa de Ferrol. \u00c9 unha praia nudista sen ning\u00fan servizo ou acceso. \u00c9 unha praia virxe en mar aberto, con fortes correntes e ondas. Non existe acceso ao areal. Hai que baixar polos cand\u00eds."}
{"id": "416033", "revid": "5863", "url": "https://gl.wikipedia.org/wiki?curid=416033", "title": "Hom\u00ednido", "text": ""}
{"id": "416034", "revid": "5863", "url": "https://gl.wikipedia.org/wiki?curid=416034", "title": "Activista", "text": ""}
{"id": "416035", "revid": "88215", "url": "https://gl.wikipedia.org/wiki?curid=416035", "title": "Clasificaci\u00f3n de clubs por n\u00famero de xogadores campi\u00f3ns do mundo coas s\u00faas selecci\u00f3ns nacionais", "text": "Esta \u00e9 unha clasificaci\u00f3n de clubs por n\u00famero de xogadores campi\u00f3ns do mundo coas s\u00faas selecci\u00f3ns nacionais que incl\u00fae os clubs de f\u00fatbol cuxos xogadores ga\u00f1aron algunha vez a Copa do Mundo coas s\u00faas selecci\u00f3ns. Non obstante o sitio web da UEFA non menciona (por erro) 13 campi\u00f3ns do mundo do S\u00e3o Paulo e outros xogadores.\nClasificaci\u00f3n.\n\"Datos actualizados ata o Mundial de 2018.\""}
{"id": "416036", "revid": "89787", "url": "https://gl.wikipedia.org/wiki?curid=416036", "title": "Lingua enindhilyagwa", "text": "A lingua enindhilyagwa (tam\u00e9n chamada anindilyakwa) \u00e9 unha lingua aborixe australiana falada polo pobo warnindhilyagwa, que habita en\u00a0Groote Eylandt, no Golfo de Carpentaria do\u00a0Territorio do Norte de Australia. No 2001, o goberno australiano identificou m\u00e1is de 1\u00a0000 falantes da lingua, malia que existen informes que sinalan que poder\u00edan ser m\u00e1is de 3\u00a0000.\nMalia que tradicionalmente a lingua ti\u00f1a termos para os n\u00fameros maiores de 20, os falantes m\u00e1is novos xa non as co\u00f1ecen. No censo de 2016, arredor de 1500 falaban a lingua.\nO enindhilyagwa pode estar estreitamente relacionado co nunggubuyu."}
{"id": "416037", "revid": "23204", "url": "https://gl.wikipedia.org/wiki?curid=416037", "title": "Lingua anindilyakwa", "text": ""}
{"id": "416038", "revid": "23204", "url": "https://gl.wikipedia.org/wiki?curid=416038", "title": "Yankunytjatjara", "text": ""}
{"id": "416039", "revid": "75439", "url": "https://gl.wikipedia.org/wiki?curid=416039", "title": "Pobo ngaanyatjarra", "text": "Os\u00a0ngaanyatjarra, tam\u00e9n co\u00f1ecidos como nana, son un pobo aborixe australiano de Australia Occidental.\nHistoria.\nAt\u00e9 o estabelecemento da Misi\u00f3n de Warburton en 1934 non exist\u00eda unha axencia externa nas s\u00faas terras. At\u00e9 a d\u00e9cada de 1960, o contacto co mundo exterior foi escaso e relativamente benigno, sen o desprazamento do seu terreo tradicional que xeralmente sufriron os aborixes. A misi\u00f3n introduciu a cultura cristi\u00e1 no pobo, particularmente a forma de evanxelismo carism\u00e1tico."}
{"id": "416040", "revid": "23204", "url": "https://gl.wikipedia.org/wiki?curid=416040", "title": "Ngaanyatjarra", "text": ""}
{"id": "416041", "revid": "23204", "url": "https://gl.wikipedia.org/wiki?curid=416041", "title": "Ngadadjara", "text": ""}
{"id": "416042", "revid": "89787", "url": "https://gl.wikipedia.org/wiki?curid=416042", "title": "Lingua luritja", "text": "A lingua luritja \u00e9 unha lingua pama-nyungana pertencente \u00e1 p\u00f3la do deserto occidental falada tradicionalmente polo pobo luritja de Australia central."}
{"id": "416043", "revid": "23204", "url": "https://gl.wikipedia.org/wiki?curid=416043", "title": "Luritja", "text": ""}
{"id": "416060", "revid": "85894", "url": "https://gl.wikipedia.org/wiki?curid=416060", "title": "Coral de Ruada", "text": "A Coral de Ruada \u00e9 unha hist\u00f3rica agrupaci\u00f3n musical galega con sede en Ourense.\nHistoria.\nFoi creada o 5 de outubro de 1918 por Xavier Prado Rodr\u00edguez \u201cLameiro\u201d, Virxilio Fern\u00e1ndez Gonz\u00e1lez, Julio Prieto Nespereira, Fabriciano Iglesias Abella e Ces\u00e1reo Eire Santalla.\nFixo unha rolda de concertos por Am\u00e9rica do Sur en 1931, na que Camilo D\u00edaz Bali\u00f1o foi o escen\u00f3grafo. O documental de 1937 \"The Spanish Earth\", do holand\u00e9s Joris Ivens, comeza coa interpretaci\u00f3n por parte da Coral de Ruada da peza \"Negra sombra\", de Rosal\u00eda de Castro, gravada en 1929 polo selo Columbia baixo direcci\u00f3n de Daniel Gonz\u00e1lez..\nEn 1946 interpretaron varias canci\u00f3ns populares no filme \"Mar abierto\", de Ram\u00f3n Torrado. \nTivo como directores a Daniel Gonz\u00e1lez (1919-1955), Manuel de Dios (1955-1990), Bruno Fuentes, Jos\u00e9 Mar\u00eda Gonz\u00e1lez \u00c1lvarez e Juan Jos\u00e9 Rumbao. Dende o ano 2009 est\u00e1 dirixida por Xo\u00e1n V\u00e1zquez Casas.\nReco\u00f1ecementos.\nRecibiu, entre outros reco\u00f1ecementos, a Medalla de Bronce de Galicia (1992), o Pedr\u00f3n de Ouro (1990), a Medalla Castelao (2013) e o Premio Trasalba (2018).\nNo ano 2019 reciben o Premio Rebulir da Cultura Galega na categor\u00eda Homenaxe."}
{"id": "416061", "revid": "89787", "url": "https://gl.wikipedia.org/wiki?curid=416061", "title": "Lingua antikirinya", "text": "O antakarinya (tam\u00e9n co\u00f1ecido como andagarinya, antikirinya ou antikirrinya) \u00e9 unha lingua aborixe australiana. Pertence \u00e1s linguas wati, dentro da familia pama-nyungan."}
{"id": "416062", "revid": "23204", "url": "https://gl.wikipedia.org/wiki?curid=416062", "title": "Antikirinya", "text": ""}
{"id": "416064", "revid": "89787", "url": "https://gl.wikipedia.org/wiki?curid=416064", "title": "Eddie Mabo", "text": "Eddie Mabo, nado c. 29 de xu\u00f1o de 1936 e finado o 21 de xaneiro de 1992, foi un activista aborixe australiano e insular do estreito de Torres co\u00f1ecido polo seu papel na campa\u00f1a polos dereitos de propiedade das terras dos ind\u00edxenas. En 1992 viuse implicado no famoso Caso Mabo contra Queensland, conseguindo unha decisi\u00f3n hist\u00f3rica da Corte Suprema de Australia que revocou a doutrina legal de \"terra nullius\" (\"terra de ningu\u00e9n\") que caracterizou \u00e1 lei australiana con respecto \u00e1 titularidade das terras."}
{"id": "416065", "revid": "23204", "url": "https://gl.wikipedia.org/wiki?curid=416065", "title": "Eddie Koiki Sambo", "text": ""}
{"id": "416066", "revid": "23204", "url": "https://gl.wikipedia.org/wiki?curid=416066", "title": "Edward Koiki Mabo", "text": ""}
{"id": "416067", "revid": "56817", "url": "https://gl.wikipedia.org/wiki?curid=416067", "title": "Caso Mabo contra Queensland (No 2)", "text": "O Caso Mabo contra Queensland (Non 2) (Mabo v Queensland (No 2)), comunmente co\u00f1ecido como Caso Mabo (\"Mabo Case\"), foi un importante caso xudicial da Corte Suprema de Australia, cuxa resoluci\u00f3n foi dada a co\u00f1ecer o 3 de xu\u00f1o de 1992. Estabeleceu a anulaci\u00f3n do concepto de \"terra nullius\", ou \u00abterra de ningu\u00e9n\u00bb, que estivera vixente dende o comezo da colonizaci\u00f3n brit\u00e1nica en 1788, e reco\u00f1eceu unha forma de \"native title.\"\nA decisi\u00f3n da Corte Suprema anulaba unha sentenza previa da Corte Suprema do Territorio do Norte, sobre unha demanda territorial interposta polos insulares do estreito de Torres Eddie Mabo, David Passi e James Rice, das Illas Murray. A\u00ednda que \"Mabo\" foi un caso analizado dentro do contexto do dereito de propiedade, as decisi\u00f3ns do caso tiveron alcances moito m\u00e1is extensos."}
{"id": "416068", "revid": "89787", "url": "https://gl.wikipedia.org/wiki?curid=416068", "title": "Gary Foley", "text": "Gary Edward Foley, nado o 11 de maio de 1950, \u00e9 un activista, acad\u00e9mico, escritor e actor aborixe australiano gumbainggir. \u00c9 co\u00f1ecido polo seu papel no estabelecemento de Aboriginal Tent Embassy en Canberra en 1972 e por crear un Servizo Legal Aborixe en Redfern na d\u00e9cada de 1970. El coescribiu e actuou na primeira produci\u00f3n de teatro aborixe australiana, \"Basically Black\".."}
{"id": "416070", "revid": "23204", "url": "https://gl.wikipedia.org/wiki?curid=416070", "title": "Kevin Gilbert", "text": "Kevin Gilbert, nado o 10 de xullo de 1933 e finado o 1 de abril de 1993, foi un activista, autor, artista e escritor aborixe australiano.\nTraxectoria.\nKevin Gilbert, un guerreiro wiradjuri naceu a car\u00f3n de Kalara, na beira do r\u00edo Lachlan. Foi o primeiro dramaturgo, gravador e autor aborixe do primeiro traballo pol\u00edtico sobre cuesti\u00f3ns aborixes. Foi un activista dos dereitos humanos e estivo involucrado no estabelecemento de Aboriginal Tent Embassy en 1972 e o seu restabelecemento e sede permanente en 1992. En 1979 Kevin liderou o a protesta do Goberno Nacional Aborixe en Capital Hill, Canberra. A s\u00faa visi\u00f3n dun continente con intergridade lev\u00e1rono a ser o Xefe da campa\u00f1a tratado \u201988 por un tratado de soberan\u00eda entre as naci\u00f3ns aborixes e os australianos non aborixes. Definiu o argumento legal para un Tratado / Tratados e Soberan\u00eda Aborixe en \"Aboriginal Sovereignty in Aboriginal Sovereignty, Justice, the Law and Land\". En 1978 foi o ga\u00f1ador do premio National Book Council de escritores por \"Living Black: Blacks Talk to Kevin Gilbert\" (1977)."}
{"id": "416071", "revid": "23204", "url": "https://gl.wikipedia.org/wiki?curid=416071", "title": "Robert Jabanungga", "text": "Robert \"Bobby\" Mellor Granites Jabanungga, nado en 1946 e finado en 1985, foi un actor, bailar\u00edn e m\u00fasico aborixe australiano. \u00c9 co\u00f1ecido por interpretar o didgeridoo en moitos festivais de Canberra as\u00ed como en varios eventos nacionais e internacionais. Jabanungga Avenue no suburbio de Ngunnawal en Canberra leva ese nome na s\u00faa honra. A palabra Jabanungga \u00e9 un nome tribal que quere dicir \"terra pac\u00edfica\"."}
{"id": "416072", "revid": "89787", "url": "https://gl.wikipedia.org/wiki?curid=416072", "title": "Miriam Beizana Vigo", "text": "Miriam Beizana Vigo, nada na Coru\u00f1a o 20 de agosto de 1990, \u00e9 unha escritora e galega en lingua castel\u00e1 e cr\u00edtica literaria.\nTraxectoria.\nTraballa na administraci\u00f3n orientada ao sector industrial, a\u00ednda que leva escribindo desde moi nova. A s\u00faa primeira novela, \"Marafari\u00f1a\", en parte autobiogr\u00e1fica, conta a historia de amor entre Ruth, unha nova Testemu\u00f1a de Xehov\u00e1 e Olga, unha moza catal\u00e1 que chega \u00e1 aldea na que reside a primeira; esta novela ten unha secuela, \"Inflorescencia\", publicada 3 anos m\u00e1is tarde. \"Todas las horas mueren\" \u00e9 unha novela curta que, na ficci\u00f3n, foi escrita por Olga a partir dunhas p\u00e1xinas que comezou a s\u00faa nai. Finalmente, escribiu un ensaio sobre o cantante de pop Tino Casal. \nA\u00ednda que na s\u00faa obra sempre d\u00e1 protagonismo \u00e1s mulleres (xeralmente lesbianas), rexeita a etiqueta de novelas l\u00e9sbicas dado que non son exclusivas de persoas LGTBI. En palabras da autora:Entre as s\u00faas influencias est\u00e1n Fannie Flagg, Virginia Woolf, Carmen Laforet, Rosa Montero e Ana Mar\u00eda Matute.\nColabora realizando cr\u00edticas literarias na web \"A Librer\u00eda\", e realiza artigos no portal de difusi\u00f3n e visibilidade LGTB \"Hay una lesbiana en mi sopa\". Tam\u00e9n publicou varios relatos, tanto de forma particular como formando parte de antolox\u00edas, como \"Asalto a Oz\" ou \n\"Misteria I\" (esta \u00faltima tras quedar finalista no premio do mesmo nome).\nEn 2019 publicou xunto a Maite Mosconi a s\u00faa primeira obra infantil (e a primeira en lingua galega), \"Guerreiras de lenda\", que incl\u00fae contos e poemas (baseados en lendas reais) e diversas actividades interactivas.\nEn 2020 publicouse a s\u00faa cuarta novela, \"La herida de la literatura\", a primeira co apoio dunha editorial."}
{"id": "416074", "revid": "25871", "url": "https://gl.wikipedia.org/wiki?curid=416074", "title": "La Fura dels Baus", "text": "La Fura dels Baus \u00e9 un grupo de teatro de orixe catal\u00e1 creado en 1979 por Marcel\u00b7l\u00ed Ant\u00fanez Roca, Carlus Padrissa, Pere Tantiny\u00e0, Quico Palomar e Teresa Puig."}
{"id": "416076", "revid": "89787", "url": "https://gl.wikipedia.org/wiki?curid=416076", "title": "Pobo gweagal", "text": "Os gweagal (tam\u00e9n escrito gwiyagal) son un pobo\u00a0aborixe australiano do grupo dos tharawal (ou dharawal), que tradicionalmente viv\u00edan nas \u00e1reas meridionais de Sidney, Nova Gales do Sur, Australia.\nOs gweagal viv\u00edan na costa sur da ba\u00eda Botany (Pen\u00ednsula de Kurnell). O seu territorio, a\u00ednda que non estaba claramente definido, abrangu\u00eda a zona entre os r\u00edos Cooks e Georges, \u00f3 sur de estuario de Port Hacking e \u00f3 oeste de Liverpool. Eran o pobo m\u00e1is setentrional da naci\u00f3n dharawal."}
{"id": "416077", "revid": "23204", "url": "https://gl.wikipedia.org/wiki?curid=416077", "title": "Gweagal", "text": ""}
{"id": "416078", "revid": "98629", "url": "https://gl.wikipedia.org/wiki?curid=416078", "title": "Albert Celades", "text": "Albert Celades L\u00f3pez, nado o 29 de setembro\u00a0de 1975 en Barcelona, \u00e9 un exfutbolista . Xogaba de mediocentro defensivo.\nComa internacional, xogou coa selecci\u00f3n espa\u00f1ola o Mundial de 1998. Tras deixar os terreos de xogo, foi adestrador nas categor\u00edas inferiores da selecci\u00f3n, no equipo sub-16 ata 2017, e no sub-21 ata 2018."}
{"id": "416080", "revid": "23204", "url": "https://gl.wikipedia.org/wiki?curid=416080", "title": "Gwiyagal", "text": ""}
{"id": "416081", "revid": "98629", "url": "https://gl.wikipedia.org/wiki?curid=416081", "title": "Historia dos ind\u00edxenas de Australia", "text": "A historia dos ind\u00edxenas de Australia comezou hai 65\u00a0000 anos cando os aborixes australianos poboaron Australia. Os aborixes eran cazadores-recolectores semin\u00f3mades cunha forte conexi\u00f3n espiritual coa terra, a auga e os animais. Cada grupo desenvolveu habilidades adaptada \u00e1 \u00e1rea na que viv\u00edan, cunha significativa diversidade de grupos.\nA orixe dos pobos ind\u00edxenas australianos \u00e9 materia de debate e conxectura. Crese que pertenc\u00edan \u00e1s primeiras migraci\u00f3ns humanas f\u00f3ra de \u00c1frica. Malia que puideron migrar cara a Australia atravesando o sueste asi\u00e1tico non est\u00e1n relacionados con ningunha poboaci\u00f3n de Asia ou da Polinesia. Existen evidencias de intercambios xen\u00e9ticos e ling\u00fc\u00edsticos entre os aborixes australianos no norte cos pobos austronesios da Illa de Nova Guinea, mais pode ser o resultado dun intercambio comercial e mestizaxe recente.\nNo momento da chegada dos primeiros europeos, est\u00edmase que viv\u00edan en Australia entre 315\u00a0000 e 750\u00a0000 persoas, a\u00ednda que tam\u00e9n hai estimaci\u00f3ns que consideran a cifra de 1,25 mill\u00f3ns. Unha poboaci\u00f3n acumulada de 1,6 bill\u00f3ns de persoas puideron ter vivido en Australia \u00f3 longo dos 70\u00a0000 anteriores \u00e1 chegada dos colonizadores brit\u00e1nicos. As rexi\u00f3ns m\u00e1is densamente poboadas eran as mesmas rexi\u00f3ns costeiras que son as m\u00e1is poboadas no presente. A comezos de 1900 cr\u00edase que a poboaci\u00f3n ind\u00edxena de Australia estaba preto da extinci\u00f3n. A poboaci\u00f3n minguou dende 1\u00a0250\u00a0000 en 1788 at\u00e9 s\u00f3 50\u00a0000 en 1930; isto debeuse en parte \u00e1 exposici\u00f3n que sufriron a doenzas como a var\u00edola.\nDespois da colonizaci\u00f3n, as poboaci\u00f3ns costeiras ind\u00edxenas foron absorvidas, eliminadas ou deportadas das s\u00faas terras. Por\u00e9n aspectos tradicionais da cultura e do estilo de vida aborixe resistiron fortemente en \u00e1reas como o Gran Deserto Areoso onde apenas exist\u00eda presenza europea. A meirande densidade de poboaci\u00f3n atop\u00e1base nas rexi\u00f3ns meridionais e orientais do continente, especialmente no val do r\u00edo Murray. Por\u00e9n, os aborixes australianos mantiveron as s\u00faas comunidades en toda Australia, dende as fr\u00edas e h\u00famidas terras altas de Tasmania at\u00e9 as m\u00e1is \u00e1ridas zonas do interior do continente. Por iso, as s\u00faas tecnolox\u00edas, dietas e pr\u00e1cticas de caza variaron segundo as caracter\u00edsticas da xeograf\u00eda."}
{"id": "416083", "revid": "98629", "url": "https://gl.wikipedia.org/wiki?curid=416083", "title": "Oroxenia alpina", "text": "A oroxenia alpina ou orox\u00e9nese alpina (\u00e1s veces tam\u00e9n se usa o termo oroxenia alp\u00eddica ou ciclo alp\u00eddico cun significado m\u00e1is xeral e xeograficamente menos concreto) \u00e9 un proceso orox\u00e9nico (de formaci\u00f3n de monta\u00f1as) que tivo lugar no Mesozoico tard\u00edo (Eoalpino) e Cenozoico, causado polo choque de continentes do sur contra o que eran a Europa e Asia orixinais. Como resultado form\u00e1ronse as monta\u00f1as do chamado cinto alp\u00eddico, que vai desde a pen\u00ednsula Ib\u00e9rica a Indochina. Entre as monta\u00f1as formadas neste cinto est\u00e1n, de oeste a leste, os Atlas, o Rif, a cordilleira Penib\u00e9tica, a cordilleira Cant\u00e1brica, os Pireneos, os Alpes (que lle dan o nome \u00e1 oroxenia), os Apeninos, os Alpes Din\u00e1ricos, as monta\u00f1as Hel\u00e9nicas (Hel\u00e9nidas), os C\u00e1rpatos, as monta\u00f1as dos Balc\u00e1ns, os Montes Taurus, a meseta Armenia, os montes do C\u00e1ucaso, os Montes Elburz, os Montes Zagros, o Hindu Kush, os cordilleira do Pamir, o Karakorum e os Himalaias. Con frecuencia util\u00edzanse nomes espec\u00edficos para a oroxenia que afectou \u00e1 formaci\u00f3n de cadeas monta\u00f1osas concretas, como, por exemplo: oroxenia Carpatiana para os C\u00e1rpatos, oroxenia hel\u00e9nica para os montes Hel\u00e9nicos ou oroxenia do Himalaia para os Himalaias.\nA oroxenia alpina ademais da formaci\u00f3n do cinto de monta\u00f1as mencionado, influ\u00edu tam\u00e9n en zonas relativamente afastadas, creando unha serie de caracter\u00edsticas relevantes. Por exemplo as monta\u00f1as galegas e outras do macizo Ib\u00e9rico, que son de orixe herciniana e estaban xa moi erosionadas, foron voltas a elevar polos empurr\u00f3ns alpinos, que reactivaron as fallas e orixinaron macizos tect\u00f3nicos. Tam\u00e9n influ\u00edu en zonas de Inglaterra e Francia, por exemplo no anticlinal de Weald-Artois. As tensi\u00f3ns creadas pola oroxenia alpina causaron unha maior elevaci\u00f3n no Cenozoico das monta\u00f1as dos Sudetes e posiblemente a existencia de rochas falladas en \u00d6land no sur de Suecia durante o Paleoceno.\nA oroxenia alpina foi causada polo choque dos continentes do sur como \u00c1frica e a India e a pequena placa de Cimeria e outras pequenas placas e microplacas contra Eurasia, que estaba m\u00e1is ao norte. Os movementos converxentes entre estas placas empezaron xa a inicios do Cret\u00e1ceo, pero as fases maiores de formaci\u00f3n de monta\u00f1as empezaron do Paleoceno ao Eoceno. O proceso non rematou, xa que contin\u00faa a\u00ednda hoxe nalgunhas cordilleiras alp\u00eddicas.\nA oroxenia alpina \u00e9 considerada unha das tres maiores oroxenias en Europa, que definiron a xeolox\u00eda do continente, as outras d\u00faas son a oroxenia caledoniana, que formou o Continente do arenito vermello antigo cando os continentes de B\u00e1ltica e Laurentia chocaron no Paleozoico temper\u00e1n, e a oroxenia herciniana, que deu orixe \u00e1 Panxea cando Gondwana e o Continente do arenito vermello antigo chocaron no Paleozoico medio e tard\u00edo."}
{"id": "416084", "revid": "27155", "url": "https://gl.wikipedia.org/wiki?curid=416084", "title": "Orox\u00e9nese alpina", "text": ""}
{"id": "416085", "revid": "23204", "url": "https://gl.wikipedia.org/wiki?curid=416085", "title": "Lingua ngaanyatjarra", "text": "A lingua ngaanyatjarra \u00e9 unha lingua falada polo pobo ngaanyatjarra. \u00c9 unha das linguas wati da familia pama-nyungana. \u00c9 unha das variedades da lingua do deserto occidental e \u00e9 moi semellante \u00e1 ngaatjatjarra, coa que garda un alto grao de intelixibilidade mutua."}
{"id": "416086", "revid": "54334", "url": "https://gl.wikipedia.org/wiki?curid=416086", "title": "Partido Republicano Popular", "text": ""}
{"id": "416087", "revid": "23204", "url": "https://gl.wikipedia.org/wiki?curid=416087", "title": "C\u00e9lulas r\u00edtmicas", "text": ""}
{"id": "416088", "revid": "98629", "url": "https://gl.wikipedia.org/wiki?curid=416088", "title": "Tanna (filme)", "text": "Tanna \u00e9 un filme de 2015 australiano-vanuatiano ambientado na illa de Tanna no Pac\u00edfico sur, e conta a historia real dunha parella que decide casar por amor, contradicindo os desexos dos seus pais. Cunha historia semellante \u00e1 de \"Romeo e Xulieta\", o filme bas\u00e9ase nunha disputa real.\nO filme ga\u00f1ou o premio Pietro Barzisa da audiencia no Festival Internacional de Cine de Venecia. Foi escollido como o candidato australiano \u00f3 \u00d3scar \u00f3 mellor filme en lingua non inglesa na 89\u00aa edici\u00f3n dos premios, e foi nomeado \u00f3s premios en xaneiro de 2017."}
{"id": "416089", "revid": "89787", "url": "https://gl.wikipedia.org/wiki?curid=416089", "title": "Nacho Llovet", "text": "Ignacio Llovet Camp, nado o 9 de maio de 1991 en Barcelona, \u00e9 un xogador profesional de baloncesto espa\u00f1ol que xoga no MoraBanc Andorra da Liga ACB. Cunha estatura de 2,02 metros xoga na posici\u00f3n de ala-pivote.\nTraxectoria profesional.\nO 7 de xullo de 2016, anunciouse a s\u00faa fichaxe polo Obradoiro CAB da Liga ACB por d\u00faas tempadas. O 26 de setembro de 2017, Llovet e o Obradoiro chegaron a un acordo para renovar o seu contrato ata o ano 2020. O 3 de xullo de 2019, Llovet decidiu executar a cl\u00e1usula de rescisi\u00f3n do seu contrato, deixando as\u00ed o club santiagu\u00e9s tras tres tempadas. Ese mesmo d\u00eda, anunciouse a s\u00faa fichaxe polo BC Andorra da Liga ACB por tres tempadas.\nO 23 de xullo de 2021, Llovet ampliou a s\u00faa vinculaci\u00f3n co BC Andorra ata 2024."}
{"id": "416090", "revid": "89787", "url": "https://gl.wikipedia.org/wiki?curid=416090", "title": "Andreas Obst", "text": "Andreas Obst, nado o 3 de xullo de 1996 en Halle, \u00e9 un xogador profesional de baloncesto alem\u00e1n que xoga para o Bayern M\u00fcnchen da Basketball Bundesliga. Cunha estatura de 1,91 metros pode xogar nas posici\u00f3ns de escolta e base.\nTraxectoria profesional.\nO 2 de xu\u00f1o de 2018, anunciouse a s\u00faa fichaxe por tres tempadas co Obradoiro CAB da Liga ACB. Tras unha tempada en Santiago, Obst fichou polo Ratiopharm Ulm da Basketball Bundesliga.\nO 6 de xullo de 2021, anunciouse a fichaxe de Obst por d\u00faas tempadas polo FC Bayern M\u00fcnchen."}
{"id": "416094", "revid": "83328", "url": "https://gl.wikipedia.org/wiki?curid=416094", "title": "Congreso de Verona", "text": "O Congreso de Verona, celebrado de outubro a decembro de 1822 en Verona, foi unha reuni\u00f3n na que a na que as potencias que formaban parte da Santa Alianza, Rusia, Austria e Prusia e Francia (que se uni\u00edu en 1818), m\u00e1is outras adheridas posteriormente (Reino de Sarde\u00f1a, Toscana, Reino das D\u00faas Sicilias, M\u00f3dena e Parma).\nEntre os principais acordos destacan: a retirada dos austr\u00edacos de Piemonte e o seu acuartelamento en N\u00e1poles; a retirada dos otom\u00e1ns dos principados de Moldavia e Valaquia e a protecci\u00f3n da igrexa ortodoxa en Oriente; e a intervenci\u00f3n francesa para restaurar a Fernando VII en Espa\u00f1a e nas colonias espa\u00f1olas independizadas (en Am\u00e9rica). Gran Breta\u00f1a, op\u00faxose a \"esta \u00faltima decisi\u00f3n\", que non se levou a cabo, mentres as demais foron executadas nos meses seguintes.\nConsecuencia en Espa\u00f1a.\nO ciclo de revoluci\u00f3ns que se producira en 1820 por toda Europa e que en Espa\u00f1a se manifestou co pronunciamento exitoso levado a cabo por Rafael del Riego e que obrigou ao rei absolutista, Fernando VII, a xura-la Constituci\u00f3n de C\u00e1diz e iniciar o Trienio Liberal, provocou un grande efecto no resto dos pa\u00edses europeos de tal xeito que as potencias asinantes da Santa Alianza se reuniron en congreso.\nA petici\u00f3n do monarca espa\u00f1ol, decidiuse que o, 7 de abril de 1823, se levara a cabo a invasi\u00f3n de Espa\u00f1a por parte dos Cen Mil Fillos de San Lu\u00eds, que penetraron con escasa resistencia at\u00e9 C\u00e1diz para devolver o pa\u00eds ao seu lex\u00edtimo dono. Comezou as\u00ed a etapa da D\u00e9cada Absolutista, co\u00f1ecida como a D\u00e9cada Ominosa polos liberais.\nControversia.\nA Santa Alianza condenou a deriva revolucionaria do Trienio liberal en Espa\u00f1a, pero na pr\u00e1ctica conxuntamente s\u00f3 se realizaron notas de protesta por parte de cada embaixador das potencias da alianza. Con todo, un xornal ingl\u00e9s, o Morning Chronicle, publicou pouco despois da celebraci\u00f3n do congreso un suposto tratado de Verona, que condenaba calquera r\u00e9xime liberal, a liberdade de prensa e sancionaba a invasi\u00f3n francesa. Soamente a historiograf\u00eda espa\u00f1ola considerou este tratado como verdadeiro, polo menos at\u00e9 2011."}
{"id": "416097", "revid": "27155", "url": "https://gl.wikipedia.org/wiki?curid=416097", "title": "Oc\u00e9ano de Tetis", "text": ""}
{"id": "416099", "revid": "68300", "url": "https://gl.wikipedia.org/wiki?curid=416099", "title": "Andrei Glavina", "text": "Andrei Glavina, nado en Sus\u0144ievi\u021be o 30 de novembro de 1881 e finado en Pula o 9 de febreiro de 1925, foi un pol\u00edtico e escritor istrorroman\u00e9s, autor do primeiro libro en lingua istrorromanesa.\nTraxectoria.\nDe orixe humilde, naceu durante nunha aldea istrorromanesa dependente do concello de Bogliuno, ent\u00f3n parte do Imperio austroh\u00fangaro, Durante unha das s\u00faas viaxes de estudo ao territorio istrorroman\u00e9s, en 1893, o fil\u00f3logo roman\u00e9s Teodor Burada seleccionouno, de acordo cos seus pais, para educalo en Roman\u00eda en instuci\u00f3ns de reco\u00f1ecido prestixio, para aprender a\u00a0lingua romanesa e a ling\u00fc\u00edstica neolatina coa finalidade de promover o rexurdimento do istrorroman\u00e9s. Logo de estudar en Ia\u015fi e Blaj volveu a\u00a0Istria\u00a0en 1901, coa habilitaci\u00f3n para a docencia da\u00a0lingua italiana\u00a0e mais da lingua romanesa\u00a0e estableceuse como docente en Albona\u00a0ata 1918. Despois da Primeira guerra mundial coa integraci\u00f3n de Istria en Italia, Andrei Glavina mudouse a unha aldea istrorromanesa pr\u00f3xima ao\u00a0U\u010dka e loitou con tenacidade para lograr en 1921, a creaci\u00f3n da primeira escola romanesa en Istria, que contou coa colaboraci\u00f3n de Roman\u00eda pero que desapareceu coa morte de Glavina. Tam\u00e9n loitou pola formaci\u00f3n do \u00fanico concello istrorromeno, Sus\u0144ievi\u021be (oficialmente Val d'Arsa) que un\u00eda sete localidades istrorromanesas, do que se converteu en alcalde en 1922. Tentou efectuar a recuperaci\u00f3n da conca do r\u00edo Ra\u0161a, e a explotaci\u00f3n dunha mina de carb\u00f3n, obras que se completaron logo da s\u00faa morte. Avogou pola recuperaci\u00f3n da identidade \u00e9tnica istrorromanesa e polo seu reco\u00f1ecemento.\nComo escritor en 1905 publicou en Bucarest o \"Calendar lu Rumeri din Istria\", unha colecci\u00f3n de proverbios e contos istrorromenos que constit\u00fae o primeiro libro en istrorroman\u00e9s. A s\u00faa dona Fiorella recolleu\u00a0os seus escritos in\u00e9ditos (poemas, contos, canci\u00f3ns e cartas en italiano\u00a0e istroroman\u00e9s) na obra p\u00f3stuma\u00a0\"Promemoria e Lettere\"."}
{"id": "416101", "revid": "89787", "url": "https://gl.wikipedia.org/wiki?curid=416101", "title": "Sistema locomotor", "text": "O sistema locomotor ou aparato/aparello locomotor (tam\u00e9n sistema musculoesquel\u00e9tico) \u00e9 un sistema org\u00e1nico formado polos sistemas muscular e \u00f3seo, que permite realizar os movementos do corpo e d\u00e1 forma, e proporciona soporte, estabilidade e protecci\u00f3n ao corpo.\nEst\u00e1 constitu\u00eddo polos \u00f3sos do esqueleto, os m\u00fasculos, cartilaxes, tend\u00f3ns, ligamentos, articulaci\u00f3ns e outros tecidos conectivos que soste\u00f1en e unen os diversos tecidos e \u00f3rganos. A principal funci\u00f3n do sistema locomotor \u00e9 permitir os movementos. A porci\u00f3n esquel\u00e9tica do sistema serve ademais como principal lugar de almacenamento de calcio e f\u00f3sforo e cont\u00e9n os compo\u00f1entes esenciais do sistema hematopo\u00e9tico.\nNeste sistema os \u00f3sos est\u00e1 conectados a outros \u00f3sos e m\u00fasculos por medio de estruturas do tecido conectivo, como tend\u00f3ns e ligamentos. Os \u00f3sos proporcionan estabilidade ao corpo. Os m\u00fasculos mante\u00f1en os \u00f3so no seu sitio e a s\u00faa contracci\u00f3n fai que se movan os \u00f3sos nas articulaci\u00f3ns, xa que forman con eles pancas coas que se realizan os movementos. Os \u00f3sos est\u00e1n conectados por medio de articulaci\u00f3ns,nas cales a cartilaxe impide que os extremos dos \u00f3sos rocen directamente un con outro.\nPor\u00e9n, hai doenzas e trastornos que poden afectar o funcionamento e a efectividade global do sistema. Estas doenzas poden ser dif\u00edciles de diagnosticar debido \u00e1 estreita relaci\u00f3n do sistema locomotor con outros sistemas internos.\nSubsistemas.\nEsquel\u00e9tico.\nO ser humano nace cuns 300 \u00f3sos, pero despois moitos \u00f3sos fusi\u00f3nanse ata chegar \u00e1 madurez. Como resultado un esqueleto dun adulto medio consta de 206 \u00f3sos. O n\u00famero de \u00f3sos var\u00eda de acordo co m\u00e9todo usado para contalos, xa que alg\u00fans consideran certas estruturas como un \u00f3so \u00fanico que consta de varias partes e outros consideran cada parte como un \u00f3so de seu. Hai cinco tipos xerais de \u00f3sos: longos, curtos, planos, irregulares e sesamoides. O esqueleto humano est\u00e1 composto de \u00f3sos fusionados ou separados unidos por ligamentos, tend\u00f3ns, m\u00fasculos e cartilaxes. \u00c9 unha estrutura complexa dividida en esqueleto axial, que incl\u00fae a columna vertebral e o esqueleto apendicular (as extremidades).\nFunci\u00f3n.\nO sistema esquel\u00e9tico realiza importantes funci\u00f3ns: proporciona forma ao corpo, d\u00e1 soporte e protecci\u00f3n a \u00f3rganos vitais, permite o movemento do corpo, produce sangue (na medula \u00f3sea), e almacena minerais. O sistema esquel\u00e9tico serve de armaz\u00f3n para que se dispo\u00f1an e conecten os tecidos e \u00f3rganos. Act\u00faa como sistema protector dos \u00f3rganos vitais, por exemplo o cerebro est\u00e1 protexido polo cranio e os pulm\u00f3ns e coraz\u00f3n pola caixa tor\u00e1cica.\nDentro dos \u00f3sos longos hai dous tipos de medula \u00f3sea: amarela e vermella. A medula amarela ten tecido conectivo graxo. Durante per\u00edodos de inanici\u00f3n, o corpo pode usar a graxa da medula \u00f3sea amarela para obter enerx\u00eda. A medula \u00f3sea vermella dalg\u00fans \u00f3sos \u00e9 moi importante para a produci\u00f3n de c\u00e9lulas sangu\u00edneas, por exemplo, f\u00f3rmanse aproximadamente 2,6 mill\u00f3ns de eritrocitos por segundo para substitu\u00edr as c\u00e9lulas existentes que foron eliminadas no f\u00edgado. Al\u00ed, f\u00f3rmanse todos os eritrocitos, plaquetas e a maior\u00eda dos leucocitos nos adultos.\nOutra funci\u00f3n dos \u00f3sos \u00e9 o almacenamento de certos minerais. O calcio e o f\u00f3sforo son os principais minerais almacenados. Este centro de almacenamento serve para axudar a regular o equilibrio mineral no torrente sangu\u00edneo. Cando a flutuaci\u00f3n dos minerais aumenta, estes minerais son almacenados no \u00f3so, e cando baixa, estes son mobilizados do \u00f3so.\nMuscular.\n \nHai tres tipos de m\u00fasculos: card\u00edaco, esquel\u00e9tico e liso. Os m\u00fasculos esquel\u00e9ticos son os fundamentais no aparato locomotor. Son m\u00fasculos formados por fibras musculares estriadas, con estriaci\u00f3ns visibles ao microscopio debido \u00e1 disposici\u00f3n moi ordenada das prote\u00ednas contr\u00e1ctiles das que est\u00e1n cheos, e son de contracci\u00f3n voluntaria. Os m\u00fasculos esquel\u00e9ticos est\u00e1n unidos aos m\u00fasculos e dispostos en grupos opostos arredor das articlaci\u00f3ns. Os m\u00fasculos est\u00e1n innervados por nervios que comunican as ordes do sistema nervioso central que os fan contraer\nIniciaci\u00f3n da contracci\u00f3n.\nEn mam\u00edferos a contracci\u00f3n muscular \u00e9 estimulada pola neurona motora que env\u00eda a mensaxe aos m\u00fasculos desde o sistema nervioso som\u00e1tico. A despolarizaci\u00f3n da neurona motora fai que se liberen neurotransmisores no terminal nervioso. O espazo entre o terminal nervioso e a c\u00e9lula m\u00fascular \u00e9 a uni\u00f3n neuromuscular. Estes neurotransmisores difunden a trav\u00e9s do [espazo sin\u00e1ptico]] e \u00fanense a receptores espec\u00edficos na membrana plasm\u00e1tica da fibra muscular. Cando son estimulados suficientes receptores, x\u00e9rase un potencial de acci\u00f3n e a alt\u00e9rase a permeabilidade do sarcolema. Este proceso co\u00f1\u00e9cese como iniciaci\u00f3n. Despois, isto provoca a contracci\u00f3n do sarc\u00f3mero (formado polas prote\u00ednas contr\u00e1ctiles actina e miosina) e o acurtamento da fibra muscular.\nTend\u00f3ns.\nUn tend\u00f3n \u00e9 unha banda flexible e dura de tecido conectivo fibroso que conecta os m\u00fasculos cos \u00f3sos. O tecido conectivo extracelular situado entre as fibras musculares \u00fanese aos tend\u00f3ns nos extremos proximal e distal do m\u00fasculo, e o tend\u00f3n \u00fanese ao peri\u00f3steo dun \u00f3so nas orixe e inserci\u00f3n muscular. A medida que se contrae o m\u00fasculo, os tend\u00f3ns transmiten a forza a \u00f3sos moito m\u00e1is r\u00edxidos, tirando deles e causando o movemento da articulaci\u00f3n. Os tend\u00f3ns poden estirarse substancialmente, o que permite que funcionen como resortes durante a locomoci\u00f3n, aforrando enerx\u00eda.\nArticulaci\u00f3ns, ligamentos e bolsas.\nArticulaci\u00f3ns.\nAs articulaci\u00f3ns son estruturas que conectan \u00f3sos e permiten que estes se movan durante o movemento. Hai tres grandes tipos segundo a s\u00faa mobilidade: diartroses, que permiten unha ampla mobilidade entre d\u00faas ou m\u00e1is cabezas \u00f3seas; anfiartrose, que permite \"alg\u00fan grao\" de movemento, pero non moito, e as sinartroses, que son inm\u00f3biles ou practicamene inm\u00f3biles e predominantemente fibrosas. Nas articulaci\u00f3ns sinoviais os extremos dos \u00f3sos non est\u00e1n unidos directamente, sen\u00f3n forrados de cartilaxe e lubricadas polo l\u00edquido sinovial producido pola membrana sinbovial. Este l\u00edquido permite a fricci\u00f3n entre as caras articulares contidas dentro da c\u00e1psula articular, que rodea a articulaci\u00f3n.\nLigamentos.\nUn ligamento \u00e9 unha banda densa e estreita de tecido el\u00e1stico fibroso. Os ligamentos conectan os extremos dos \u00f3sos mant\u00e9ndoos xuntos nas articulaci\u00f3ns. A maior\u00eda dos ligamentos limitan as posibles dislocaci\u00f3ns, ou impiden certos movementos que poden causar roturas. Como son el\u00e1sticos incrementan a s\u00faa lonxitude cando est\u00e1n baixo presi\u00f3n, e poden chegar a romper, facendo que a articulaci\u00f3n quede inestable.\nOs ligamentos poden tam\u00e9n restrinxir algunhas acci\u00f3ns: os movementos como a hiperextensi\u00f3n e hiperflexi\u00f3n est\u00e1n limitados polos ligamentos ata un certo punto. Ademais, os ligamentos impiden certos movementos direccionais.\nBolsas sinoviais.\nUnha bolsa sinovial \u00e9 un pequeno saco cheo de l\u00edquido constitu\u00eddo por tecido fibroso e ali\u00f1ado coa membrana sinovial. As bolsas poden estar formadas tam\u00e9n por unha membrana sinovial que se estende f\u00f3ra da c\u00e1psula articular. Proporcionan un acolchamaento entre os \u00f3sos e os tend\u00f3ns e m\u00fasculos que est\u00e1n arredor da articulaci\u00f3n. Enc\u00f3ntranse bolsas cheas de l\u00edquido sinovial en case todas as principais articulaci\u00f3ns do corpo.\nImportancia cl\u00ednica.\nComo moitos sistemas corporais, como o vascular, nervioso e tegumentario, est\u00e1n interrrelacionados, os trastornos dun destes sistemas poden tam\u00e9n afectar ao sistema muscoloesquel\u00e9tico e complicar o diagn\u00f3stico dos trastornos desta orixe. As doenzas do sistema locomotor comprenden principalmente trastornos funcionais ou discordancias nos movementos; o nivel de discapacidade depende especificamente do problema de que se trate e da s\u00faa gravidade.\nOs trastornos articulares son os m\u00e1is com\u00fans. Por\u00e9n, tam\u00e9n son frecuentes as enfermidades musculares primarias, as neurol\u00f3xicas, os d\u00e9ficits, os causados por toxinas, anormalidades end\u00f3crinas, trastornos metab\u00f3licos, enfermidades infecciosas, trastornos sangu\u00edneos e vasculares e desequilibrios nutricionais.\nOs trastornos dos m\u00fasculos orixinados por causa doutros sistemas corporais poden dar lugar a irregularidades como: discapacidades do movemento e control ocular, disfunci\u00f3ns respiratorias e mal funcionamento da vexiga. A par\u00e1lise completa, parese ou ataxia poden ser causadas por disfunci\u00f3ns musculares primarias de orixe infecciosa ou t\u00f3xica; por\u00e9n, o trastorno primario est\u00e1 xeralmente relacionado co sistema nervioso, porque o sistema muscular act\u00faa como \u00f3rgano efector, un \u00f3rgano que responde a est\u00edmulos, especialmente un impulso nervioso."}
{"id": "416102", "revid": "27155", "url": "https://gl.wikipedia.org/wiki?curid=416102", "title": "Sistema hematopo\u00e9tico", "text": ""}
{"id": "416103", "revid": "63181", "url": "https://gl.wikipedia.org/wiki?curid=416103", "title": "Loppi", "text": "Loppi (en sueco \"Loppis\") \u00e9 un municipio de Finlandia situado na rexi\u00f3n de Tavastia Propia. En 2018 a s\u00faa poboaci\u00f3n era de 7\u00a0993 habitantes. A superficie do termo municipal \u00e9 de 655,97\u00a0km2, dos cales 58,34\u00a0km2 son auga. O concello ten unha densidade de poboaci\u00f3n de 13,37 hab./km\u00b2.\nLimita cos municipios H\u00e4meenlinna, Janakkala, Riihim\u00e4ki, Tammela, Karkkila, Hyvink\u00e4\u00e4 e Vihti, estes tres \u00faltimos na rexi\u00f3n veci\u00f1a de Uusimaa.\nO concello \u00e9 uniling\u00fce en fin\u00e9s."}
{"id": "416104", "revid": "27155", "url": "https://gl.wikipedia.org/wiki?curid=416104", "title": "Sistema musculoesquel\u00e9tico", "text": ""}
{"id": "416105", "revid": "27155", "url": "https://gl.wikipedia.org/wiki?curid=416105", "title": "Aparato locomotor", "text": ""}
{"id": "416106", "revid": "27155", "url": "https://gl.wikipedia.org/wiki?curid=416106", "title": "Aparello locomotor", "text": ""}
{"id": "416107", "revid": "27155", "url": "https://gl.wikipedia.org/wiki?curid=416107", "title": "Rift", "text": "Os rifts son fosas tect\u00f3nicas alongadas onde a cortiza terrestre est\u00e1 a sufrir diverxencia e distensi\u00f3ns, produto da separaci\u00f3n de placas tect\u00f3nicas. Se o \"rift\" est\u00e1 activo, a tect\u00f3nica pode producir sismos e vulcanismo recorrente. Os \"rifts\" poden ter dimensi\u00f3ns de centenares a miles de quil\u00f3metros de lonxitude.\nOs rifts m\u00e1is importantes son os \"rifts\" mediooce\u00e1nicos que se localizan na li\u00f1a mediana das dorsais mediooce\u00e1nicas definindo l\u00edmites diverxentes de placa; \u00e9 unha excepci\u00f3n o Gran Val do Rift, que se acha en \u00c1frica Oriental, e que est\u00e1 a fracturar e dividir a placa africana.\nOs \"rifts mediooce\u00e1nicos\", son l\u00edmites construtivos entre placas tect\u00f3nicas no eixo das dorsais oce\u00e1nicas, onde o ascenso de magma provoca un levantamento da cortiza continental creando un desprazamento na superficie. Desta forma p\u00f3dense orixinar novos oc\u00e9anos, segundo a teor\u00eda da expansi\u00f3n do fondo oce\u00e1nico, o que implica a separaci\u00f3n de ambas masas (tect\u00f3nica de placas) facendo que ambas se despracen en sentidos opostos e provocando unha ruptura continental que co tempo poden formar l\u00edmites destrutivos (fosas no mar), xerando as\u00ed procesos de subducci\u00f3n."}
{"id": "416109", "revid": "23204", "url": "https://gl.wikipedia.org/wiki?curid=416109", "title": "Hispanoamericana", "text": ""}
{"id": "416110", "revid": "23204", "url": "https://gl.wikipedia.org/wiki?curid=416110", "title": "Kolinda Grabar-Kitarovi\u0107", "text": "Kolinda Gravar-Kitarovi\u0107, nada o\u00a029 de abril de 1968 en\u00a0Rijeka, Iugoslavia,\u00a0\u00e9 unha pol\u00edtica croata, que foi presidenta de Croacia de 2015 a 2020.\nFormaci\u00f3n.\nComo estudante de secundaria, entrou nun programa de intercambio de estudantes e aos 17 anos trasladouse aos \u00c1lamos, Novo M\u00e9xico, (Estados Unidos) onde se graduou en 1986; de volta en Croacia estudou na Universidade de Zagreb, onde se graduou en 1992 con licenciaturas en ingl\u00e9s, castel\u00e1n e literatura.\nFala croata, ingl\u00e9s, castel\u00e1n e portugu\u00e9s e entende o alem\u00e1n, o franc\u00e9s e o italiano.\nCarreira.\nEn 1992, Gravar-Kitarovi\u0107 converteuse en asesora do Departamento de Cooperaci\u00f3n Internacional do Ministerio de Ciencia e Tecnolox\u00eda. En 1993 incorporouse \u00e1 Uni\u00f3n Democr\u00e1tica Croata, un partido conservador. En 2003 era designada ministra de Asuntos exteriores, pero en 2005, este ministerio fusionouse con outro e foille asignado o cargo de Ministra de Asuntos Exteriores e Europeos. O 8 de marzo de 2008 converteuse en embaixadora de Croacia nos Estados Unidos.\nDe 2011 a 2014 foi a subsecretaria xeral de diplomacia p\u00fablica na OTAN.\nPol\u00e9micas.\nEn 2010 produciuse un esc\u00e1ndalo na embaixada croata nos\u00a0Estados Unidos cando se descubriu que Jakov Kitarovi\u0107, o marido de Kolinda Gravar, utilizaba un veh\u00edculo oficial para fins privados. Como contrapartida, en 2018 viaxou \u00f3\u00a0Mundial de Rusia pero non s\u00f3 pagando do seu propio peto a pasaxe e os gastos da viaxe, sen\u00f3n que se descontou do seu salario os d\u00edas que pasou en Rusia.\nPresidencia.\nNa primeira rolda das elecci\u00f3ns presidenciais do 21 de decembro de 2014 Kolinda Gravar-Kitarovic ga\u00f1ou 38,5% os votos, en segundo lugar figurou Ivo Josipovi\u0107 quen recibiu o 37,2\n%, mentres que Sen\u010di\u0107 e Kujund\u017ei\u0107, os dous candidatos seguintes, ga\u00f1aron o 16,4% e o 6,3% dos votos respectivamente. Dado que ning\u00fan candidato obtivo m\u00e1is do 50% dos votos, unha segunda volta estaba prevista entre os dous principais candidatos, Josipovi\u0107 e Gravar-Kitarovi\u0107.\nA segunda volta tivo lugar o 11 de xaneiro de 2015, ese d\u00eda resultou Gravar-Kitarovi\u0107 electa polo 50,7% dos votos. O 19 de febreiro de 2015 asumiu como a primeira muller presidente de Croacia. Pertenc\u00eda ao partido conservador Uni\u00f3n Democr\u00e1tica Croata, pero tivo que renunciar debido a que o cargo de presidenta non \u00e9 compat\u00edbel con cargos ou militancia nalg\u00fan partido. \nKolinda Gravar-Kitarovic co presidente polaco Andrzej Duda son os iniciadores e fundadores da Iniciativa\u00a0Tres Mares.\nEn xaneiro de 2020 perdeu as elecci\u00f3ns presidenciais contra o candidato do Partido Socialdem\u00f3crata, Zoran Milanovi\u0107."}
{"id": "416112", "revid": "27155", "url": "https://gl.wikipedia.org/wiki?curid=416112", "title": "Caza-recolecci\u00f3n", "text": "Co\u00f1\u00e9cese como caza-recolecci\u00f3n\u00a0o\u00a0sistema econ\u00f3mico do paleol\u00edtico e mesol\u00edtico, practicado a\u00ednda por alg\u00fans pobos que consiste en alimentarse dos animais que se cazan e de plantas que non foron cultivadas e crecen silvestres. A caza-recolecci\u00f3n foi a primeira adaptaci\u00f3n da humanidade que levou a cabo con \u00e9xito, ocupando polo menos o 90% da historia e prehistoria da humanidade.\nSoamente algunhas sociedades contempor\u00e1neas foron clasificadas como sociedades cazadoras-recolectoras, e complementan a s\u00faa actividade coa horticultura e o coidado dos animais.\nHistoria.\nA especie humana, dende a s\u00faa existencia hai cinco mill\u00f3ns de anos at\u00e9 hai dez mil anos, sobreviv\u00eda mediante a caza e a recolecci\u00f3n. Aproximadamente unha trintena de individuos, unidos polo parentesco, cazaban ruminantes e colleitaban froitos e sementes silvestres. Este sistema non se diferencia da forma de vida doutras especies de mam\u00edferos depredadores.\nNeses cinco mill\u00f3ns de anos, a caracter\u00edstica principal foi o aumento do volume do cerebro, \u00e9 dicir, que a capacidade de almacenar e transmitir foron necesarias para a supervivencia; sobreviv\u00edan os humanos con maior cerebro, que eran os que organizaban grupos para cazar, os que informaban dalg\u00fan perigo e os que dese\u00f1aban estratexias ofensivas ou defensivas. Dita capacidade de comprensi\u00f3n e comunicaci\u00f3n sobreviviu at\u00e9 a organizaci\u00f3n da sociedade e econom\u00eda actual."}
{"id": "416113", "revid": "23204", "url": "https://gl.wikipedia.org/wiki?curid=416113", "title": "Cazadores-recolectores", "text": ""}
{"id": "416121", "revid": "89787", "url": "https://gl.wikipedia.org/wiki?curid=416121", "title": "Prehistoria de Australia", "text": " \nA prehistoria de Australia \u00e9 o per\u00edodo que se sit\u00faa entre o primeiro asentamento humano no continente australiano e a chegada dos europeos a Australia en 1606, que pode tomarse como o inicio da recente historia de Australia. Est\u00edmase usualmente que a prehistoria est\u00e9ndese dende hai 50.000 a 70.000 anos. Po\u00e9n, a evidencia paleontol\u00f3xica e xen\u00e9tica poboacional sost\u00e9n que se remonta a 45-50.000 anos.\nA chegada dos primeiros poboadores.\nNo referente a Australia, ent\u00e9ndese por prehistoria o per\u00edodo que se estende dende a inmigraci\u00f3n dos habitantes orixinarios at\u00e9 o primeiro avistamento europeo confirmado, en 1606, o cal pode inclu\u00edrse como parte da s\u00faa historia temper\u00e1. Consid\u00e9rase que a prehistoria australiana \u00e9 alg\u00fans miles de anos m\u00e1is extensa que noutras partes do mundo debido a que non existen escritos de eventos humanos no continente anteriores \u00f3 contacto cos europeos. Recentes estudos chegaron \u00e1 conclusi\u00f3n que os primeiros europeos que avistaron a illa, foron os espa\u00f1ois cando navegaban polo Pac\u00edfico. En Australia atop\u00e1ronse cascos que pertencen a soldados espa\u00f1ois do s\u00e9culo XVI.\nA data exacta dos primeiros asentamentos humanos en Australia \u00e9 a\u00ednda tema de debate. Por\u00e9n, crese que a terra austral estivo habitada por seres humanos dende hai 42.000 anos, a\u00ednda que alg\u00fans investigadores afirman que foi hai 48.000 anos, xa que nesa \u00e9poca houbo un per\u00edodo de cambio ecol\u00f3xico masivo que se cre foi resultado de acci\u00f3ns humanas. Os primeiros australianos eran os devanceiros dos aborixes australianos\u00a0que chegaron a trav\u00e9s de pontes de terra e pasos mar\u00edtimos de pouca lonxitude dende o sueste asi\u00e1tico. A maior parte destas persoas eran cazadores-recolectores cunha complexa tradici\u00f3n oral e valores espirituais baseados na adoraci\u00f3n da terra e na crenza do Tempo do So\u00f1o.\nEst\u00e1 xeralmente admitido que os primeiros poboadores chegaron a Australia entre o 70.000 e o 40.000 antes de Cristo. Durante a \u00faltima glaciaci\u00f3n o nivel do mar era moito m\u00e1is baixo que o de hoxe d\u00eda. A costa australiana situ\u00e1base \u00f3 nivel do mar de Timor, e Australia e Nova Guinea formaban un \u00fanico continente, chamado Sahul. Atop\u00e1banse unidas por un istmo situado \u00f3 nivel do mar de Arafura, do Golfo de Carpentaria e do Estreito de Torres. Segundo a teor\u00eda actual, os antepasados dos aborixes australianos da actualidade foron navegando as pequenas distancias a partir de illas da actual Indonesia, at\u00e9 chegar \u00f3 Sahul. Despois, por v\u00eda terrestre, dispers\u00e1ronse por todo o continente. Os testemu\u00f1os arqueol\u00f3xicos amosan a presenza humana nas proximidades do r\u00edo Swan, en Australia occidental, hai de 40.000 anos. \u00d3\u00a0parecer Tasmania tam\u00e9n era accesible por v\u00eda terrestre.\nA presenza de especies vexetais e animais parecidas en Australia, en Nova Guinea e nas illas indonesias veci\u00f1as \u00e9 outra consecuencia desas antigas v\u00edas de comunicaci\u00f3n terrestre, desaparecidas unha vez que ascende o nivel do mar despois do final da \u00faltima era glaciar. Dende ent\u00f3n, o nivel do mar \u00e9 relativamente estable e cobre o paso que no pasado un\u00eda Australia e Nova Guinea separando \u00f3s habitantes desas terras, con excepci\u00f3n dos insulares do estreito de Torres, etnicamente melanesios, que habitan as illas do estreito de Torres e partes do extremo norte de Queensland; pos\u00faen pr\u00e1cticas culturais distintas \u00e1s dos demais grupos aborixes australianos."}
{"id": "416126", "revid": "1987", "url": "https://gl.wikipedia.org/wiki?curid=416126", "title": "R\u00edo Murray", "text": "O r\u00edo Murray (en ingl\u00e9s, \"Murray River\") \u00e9 un dos principais r\u00edos de Australia, que percorre 2375\u00a0km, dende que nace na Gran Cordilleira Divisoria ata que desemboca no oc\u00e9ano \u00cdndico, preto de Adelaida; por\u00e9n, cun dos seus afluentes, o r\u00edo Darling, o sistema Murray-Darling alcanza os 3672\u00a0km.\nDespois de nacer nos Alpes Australianos, atravesa o sueste do pa\u00eds e desemboca no oc\u00e9ano \u00cdndico preto de Adelaida despois de que desemboquen nel dous grandes afluentes: o r\u00edo Murrumbidgee e sobre todo o r\u00edo Darling. A\u00ednda que \u00e9 o segundo r\u00edo m\u00e1is longo de Australia, o r\u00edo presenta un pequeno caudal para un r\u00edo desta importancia debido \u00e1s poucas precipitaci\u00f3ns que caen polas rexi\u00f3ns que atravesa e \u00e1 utilizaci\u00f3n das s\u00faas augas para a agricultura e para abastecer \u00e1s cidades que se atopan \u00e1s s\u00faas beiras.\nO r\u00edo Murray, moi presente na mitolox\u00eda dos aborixes australianos (que o chamaban \"Millewa\"), foi explorado \u00f3 longo da primeira metade do s\u00e9culo XIX polos europeos instalados no pa\u00eds, e desempe\u00f1ou m\u00e1is tarde un importante papel en Australia grazas a ser navegable polos barcos de vapor e a permitir o desenvolvemento das actividades agr\u00edcolas. A s\u00faa fauna e flora end\u00e9micas ofrecen un patrimonio rico e natural, ameazado na actualidade pola introduci\u00f3n de especies invasoras e pola sobreexplotaci\u00f3n das s\u00faas augas."}
{"id": "416128", "revid": "98629", "url": "https://gl.wikipedia.org/wiki?curid=416128", "title": "Crise da auga en Cidade do Cabo", "text": "En 2015 comezou unha seca na provincia de Cabo Occidental, en Sur\u00e1frica, o que provocou unha grave escaseza de auga na rexi\u00f3n, que afecta especialmente \u00e1 poboaci\u00f3n de Cidade do Cabo.\nA comezos de 2018, cando se previu que os niveis de auga das presas acadar\u00edan o seu nivel cr\u00edtico en abril, a cidade anunciou os plans para o \"D\u00eda Cero\", o momento en que se chegase a un determinado l\u00edmite inferior de almacenamento de auga que provocase o peche en gran medida do abastecemento municipal de auga, o que far\u00eda de Cidade do Cabo a primeira gran cidade en quedar sen auga.\nGrazas \u00e1s medidas de aforro e o aumento de abastecemento, en marzo de 2018 a cidade reduciu o seu consumo diario de auga en m\u00e1is da metade ata os 500 mill\u00f3ns de litros por d\u00eda e, en xu\u00f1o de 2018 a reduci\u00f3n no consumo e as precipitaci\u00f3ns fixeron que os niveis das presas aumentasen at\u00e9 o 43 % de capacidade, o que provocou que Cidade do Cabo anunciase que a ameaza do D\u00eda Cero xa non ser\u00eda real no 2018. Non obstante, as restrici\u00f3ns ao consumo de auga permanecer\u00e1n at\u00e9 que o nivel das presas acade o 85 % da s\u00faa capacidade.\nContexto.\nA rexi\u00f3n de Cidade do Cabo ten clima mediterr\u00e1neo, con ver\u00e1ns ver\u00e1ns secos e c\u00e1lidos, e invernos con choiva. A auga \u00e9 subministrada en gran medida polas seis grandes presas do Sistema de Abastecemento de Augas do Cabo Occidental, nas zonas monta\u00f1osas pr\u00f3ximas \u00e1 cidade. Os encoros \u00e9nchense coa auga da choiva que cae nas s\u00faas \u00e1reas de captaci\u00f3n, en gran medida durante os meses de inverno m\u00e1is fr\u00edos de maio a agosto, e os niveis baixan durante os meses de ver\u00e1n secos -de decembro a febreiro-, durante os cales aumenta o consumo de auga tanto na zona urbana como na agr\u00edcola.\nA poboaci\u00f3n de Cidade do Cabo pasou de 2,4 mill\u00f3ns de residentes en 1995 a unha poboaci\u00f3n estimada de 4,3 mill\u00f3ns ata 2018, o que sup\u00f3n un aumento de poboaci\u00f3n do 79 % en 23 anos, mentres que o almacenamento de auga nos encoros s\u00f3 aumentou un 15 por cento no mesmo per\u00edodo. En 2016/2017, o 64,5 % do abastecemento de auga da cidade \u00eda a residentes en vivendas permanentes, mentres que o 3,6 % \u00eda destinado a habitantes de asentamentos irregulares, como barriadas e choupanas.\nEntre 1950 e 1999 o consumo de auga tratada na cidade medrou un 4 % anual, acorde ao crecemento demogr\u00e1fico da cidade. O consumo de auga chegou ao seu m\u00e1ximo en 1999 con 335 mill\u00f3ns de metros c\u00fabicos ao ano. A posibilidade de que a cidade excedese o seu abastecemento de auga p\u00faxose de manifesto xa en 1990. En 2000 creouse o plan Africa Water Vision 2025, co obxectivo de acadar \"un uso equitativo e sostible da auga para o desenvolvemento socioecon\u00f3mico\". Os per\u00edodos de pouca choiva en 2000/2001 e 2003/2004 derivaron na imposici\u00f3n de restrici\u00f3ns de auga. En 2007 a cidade iniciou unha estratexia de xesti\u00f3n de demanda de auga para os seguintes 10 anos, que logrou manter o uso anual ou inferior ao nivel de 1999 a pesar do crecemento demogr\u00e1fico continuo.\nEn 2009 a capacidade de almacenamento das presas que subministraban auga a Cidade do Cabo aumentou un 17 %, de 768 a 898 mill\u00f3ns de metros c\u00fabicos, coa construci\u00f3n dunha presa no r\u00edo Berg. A pesar da maior capacidade de almacenamento, o Departamento de Asuntos de Auga e Silvicultura de Sur\u00e1frica (Department of Water Affairs and Forestry) prediciu que a crecente demanda da cidade superar\u00eda o abastecemento en 2013 sen necesidade de medidas de xesti\u00f3n de conservaci\u00f3n e demanda de auga por parte da cidade e que, mesmo con esas medidas, requirir\u00edanse m\u00e1is fontes de auga en 2019.\nCausas.\nA causa da perda de auga en Cidade do Cabo foi debatida. A\u00ednda que a seca \u00e9 un factor importante na escaseza de auga da cidade, a s\u00faa relevancia foi cuestionada. P\u00e9nsase que a escaseza de auga provocada pola seca est\u00e1 a ser exacerbada polo crecemento demogr\u00e1fico, o uso agr\u00edcola potencialmente non declarado, as especies invasoras e a mala planificaci\u00f3n da xesti\u00f3n da auga.\nSe ben a choiva adoita ser estacional, o que provoca unha ondulaci\u00f3n nos niveis de control estaci\u00f3n meteorol\u00f3xicas dos encoros de Cidade do Cabo, houbo unha ca\u00edda clara e significativa das precipitaci\u00f3ns en 2016. Un estudo realizado polo Grupo de An\u00e1lise do Sistema Clim\u00e1tico da Universidade de Cidade do Cabo realizou an\u00e1lises estat\u00edsticas para determinar que as precipitaci\u00f3ns entre 2015 e 2017 foron moi escasas.\nEsta seca tan forte pode estar provocada en parte polo cambio clim\u00e1tico. Un gran problema na dependencia de auga de Cidade do Cabo \u00e9 que os seus sistemas de auga foron constru\u00eddos en base ao clima estable de anos anteriores. O cambio clim\u00e1tico cambiou os patr\u00f3ns de precipitaci\u00f3n na zona, levando a fontes de auga menos estables e unha taxa de perda de auga menor do previsto. Outra gran causa da escaseza de auga \u00e9 o uso agr\u00edcola. En 2016 Cidade do Cabo exportou 30 mill\u00f3ns de litros de vi\u00f1o a Europa e os Estados Unidos. Por cada litro de vi\u00f1o, util\u00edzanse entre 176 e 358 litros de auga. Un terzo da auga exportada a trav\u00e9s da industria do vi\u00f1o poder\u00eda utilizarse para os 7 mill\u00f3ns de persoas sen acceso \u00e1 auga en Sur\u00e1frica. Ademais, Cidade do Cabo exportou preto de 231\u00a0000 toneladas de c\u00edtricos en 2017, o que implica unha exportaci\u00f3n adicional de preto de 7925 mill\u00f3ns de litros de auga.\nImpacto.\nEn resposta \u00e1s restrici\u00f3ns de auga, o sector agr\u00edcola reduciu o consumo \u00e1 metade, o que implicou a perda de 37\u00a0000 postos de traballo a nivel estatal, e que unhas 50\u00a0000 persoas pasasen o limiar da pobreza por mor da perda do emprego e da inflaci\u00f3n debido ao aumento do prezo da comida. At\u00e9 febreiro de 2018 o sector agr\u00edcola tivera 14\u00a0000 mill\u00f3ns de rands (900 mill\u00f3ns de euros) en perdas debido \u00e1s restrici\u00f3ns da auga.\nNos edificios de oficinas e en moitos lugares p\u00fablicos en toda Cidade do Cabo retirouse a auga dos lavabos dos ba\u00f1os. A auga da choiva destinouse ao uso das cisternas dos v\u00e1teres, a\u00ednda que se pediu que estas s\u00f3 se usasen despois de defecar, e que despois de ouri\u00f1ar se usase un spray desinfectante perfumado. Amais, para lavar as mans repart\u00edronse desinfectantes de mans en oficinas e edificios p\u00fablicos.\nA cidade instou \u00e1 veci\u00f1anza a almacenar auga potable para casos de emerxencia, se ben a tarefa est\u00e1 a ser complicada. As tendas quedan sen existencias ao pouco de telas, e non se sabe con certeza cando chegar\u00edan m\u00e1is. As persoas poden ir \u00e1s fontes a recoller auga, pero adoita haber longas colas.\nSa\u00fade p\u00fablica.\nAs persoas residentes en Cidade do Cabo te\u00f1en restrinxido o consumo de auga a 50 litros por persoa e d\u00eda. Amais recom\u00e9ndase evitar o uso do ba\u00f1o na medida do posible, e usar no v\u00e1ter s\u00f3 auga non potable, as\u00ed como reducir a frecuencia e duraci\u00f3n das duchas.\nO saneamento inadecuado \u00e9 unha das principais causas da diarrea, especialmente na poboaci\u00f3n infantil. Cunha poboaci\u00f3n de case 3,81 mill\u00f3ns de habitantes e unha densidade de poboaci\u00f3n de 1530 hab./km\u00b2, doenzas como o c\u00f3lera ou a listeriose poden propagarse rapidamente sen un adecuado saneamento, especialmente nos barrios pobres da cidade. Sen auga limpa contin\u00faan as consecuencias sobre a sa\u00fade p\u00fablica a medida que os insectos son atra\u00eddos e se reproducen en augas sucias, difundindo m\u00e1is as enfermidades.\nAs empresas de sa\u00fade p\u00fablica, os centros de investigaci\u00f3n e os provedores de menci\u00f1as tam\u00e9n se preocupan polo impacto que ter\u00e1 a crise da auga nos servizos sanitarios. P\u00e9nsase tam\u00e9n na repercusi\u00f3n na produtividade laboral debido a que as persoas non poden asistir con puntualidade aos postos de traballo por ter que facer cola para coller auga.\nRiscos de sa\u00fade laboral.\nAs duchas de emerxencia e as estaci\u00f3ns de parada oculares son unha parte esencial da seguridade no lugar de traballo para moitos laboratorios e f\u00e1bricas. \u00c9 necesario unha subministraci\u00f3n constante de auga en caso de exposici\u00f3n qu\u00edmica prexudicial. Moitos requisitos de seguridade e sa\u00fade laboral suxiren que todas as duchas de emerxencia sexan capaces de bombear 75 litros por minuto durante un m\u00ednimo de 15 minutos. Se estas estaci\u00f3ns de lavado estivesen pechadas ou limitadas, as persoas que manexan produtos qu\u00edmicos altamente corrosivos nos seus postos de traballo ser\u00edan vulnerables.\nO risco de incendio aumenta a medida que o medio ambiente e a infraestrutura est\u00e1n cada vez m\u00e1is secos. Isto \u00e9 especialmente importante en grandes locais industriais e dep\u00f3sitos, xa que o incendio nun sitio pode estenderse m\u00e1is facilmente a outros edificios nas proximidades. O sistema de extinci\u00f3n de incendios tam\u00e9n pode fallar debido \u00e1 reducida presi\u00f3n de auga en \u00e1reas de alto uso.\nPoboaci\u00f3n vulnerable.\nNos fogares e os orfanatos de Cidade do Cabo, a poboaci\u00f3n infantil \u00e9 un dos sectores de poboaci\u00f3n m\u00e1is vulnerables en relaci\u00f3n coa escaseza de auga, ao ser un elemento moi importante para a alimentaci\u00f3n, o lavado e a esterilizaci\u00f3n. Calc\u00falase que se as escolas e colexios de Cidade do Cabo pechasen as billas no D\u00eda Cero, 1,1 mill\u00f3ns de nenos e nenas poder\u00edan quedar sen acceso \u00e1 auga.\nImplicaci\u00f3ns e respostas comerciais.\nTodas as empresas dependen do acceso \u00e1 auga, xa sexa para subministrar instalaci\u00f3ns para o persoal ou a clientela (por exemplo, refrescos, refrixeraci\u00f3n, saneamento) ou como base para fabricar ou procesar produtos \u00e1 venda. Xa que logo, a seca presentou desaf\u00edos a todos os negocios con base en Cidade do Cabo, pero estes retos apareceron en diferentes etapas e intensidades en funci\u00f3n da natureza do negocio. A forma en que as empresas responderon depend\u00eda dunha combinaci\u00f3n de regulaci\u00f3n do goberno, xu\u00edzo xerencial e acceso ao capital co que efectuar os cambios. En base a estes elementos, houbo tres etapas identificables, en cada unha das cales aumentou a intensidade da resposta empresarial.\nA industria agraria \u00e9 un dos sectores con maior consumo de auga. A viticultura na rexi\u00f3n de Cidade do Cabo \u00e9 un importante atractivo tur\u00edstico e un importante sector para a econom\u00eda, dando emprego a 300\u00a0000 persoas. As adegas atraeron 1,5 mill\u00f3ns de turistas en 2017, e usaron un terzo da auga. Dependendo da rexi\u00f3n, unha vi\u00f1a necesita entre 250 e 600\u00a0mm de choiva para sobrevivir. De media, os campos de cultivo de Sur\u00e1frica recibiron de media a metade de precipitaci\u00f3ns ca no ano anterior, o que implica que medren menos acios de uva. A industria vi\u00f1a tendo un beneficio desproporcionado, con s\u00f3 un 1 % de retorno do investimento, a pesar de producir alg\u00fans dos vi\u00f1os m\u00e1is populares do mundo. O rendemento da uva en 2018 poder\u00eda caer un 20 % estimado respecto aos 1,4 mill\u00f3ns de toneladas producidas en 2017, o que sup\u00f3n unha diminuci\u00f3n do 9 % no volume de vi\u00f1o vendido.\nPositivas.\nA crise da auga aumentou a investigaci\u00f3n e o investimento en sistemas alternativos de aprovisionamento de auga, que nos \u00faltimos anos axudaran a previr a mesma situaci\u00f3n noutros lugares. A medida que o cambio clim\u00e1tico contin\u00fae e siga a haber un aumento da poboaci\u00f3n e migraci\u00f3ns de \u00e1reas rurais a \u00e1reas urbanas, outras cidades han sufrir situaci\u00f3ns similares. Outro aspecto positivo \u00e9 o cambio cultural no uso da auga que est\u00e1 a provocar."}
{"id": "416130", "revid": "98629", "url": "https://gl.wikipedia.org/wiki?curid=416130", "title": "Ba\u00eda Botany", "text": "A ba\u00eda Botany (en )\u00a0\u00e9 unha enseada do oc\u00e9ano Pac\u00edfico Sur situada na costa sueste de Australia. Administrativamente, pertence \u00f3 estado de Nova Gales do Sur.\nAt\u00f3pase \u00f3 sur de Sydney\u00a0\u00f3 sa\u00edr de Port Jackson\u00a0e\u00a0conta con preto de dez quil\u00f3metros de extensi\u00f3n. As s\u00faas costas est\u00e1n rodeadas polos suburbios de Sydney.\nHistoria.\nA ba\u00eda foi o escenario do primeiro desembarco de europeos en Australia, ocorrido en 1770, cando arribou a ela o capit\u00e1n James Cook; este deulle o nome de \u00abBotany\u00bb (Bot\u00e1nica) pola s\u00faa gran variedade de plantas.\nBotany foi elixida en 1787 como a localizaci\u00f3n para unha colonia penal. Por\u00e9n a ba\u00eda foi descartada \u00e1 chegada dos colonos \u00f3 lugar, realiz\u00e1ndose o asentamento en Port Jackson."}
{"id": "416131", "revid": "23204", "url": "https://gl.wikipedia.org/wiki?curid=416131", "title": "Colono", "text": ""}
{"id": "416132", "revid": "85894", "url": "https://gl.wikipedia.org/wiki?curid=416132", "title": "Makassar", "text": "Makassar (en bugi-makassar: \u1a00\u1a1a\u1a08 \u1a06\u1a00\u1a14\u1a11, \u00e1s veces escrito\u00a0Macassar) \u00e9 a capital provincial de C\u00e9lebes do Sur, Indonesia. \u00c9 a meirande cidade da illa de C\u00e9lebes en termos de poboaci\u00f3n, e a quinta cidade meirande de Indonesia ap\u00f3s Iacarta, Surabaia, Bandung, e Medan.\nSituada na costa suroeste da illa, en fronte \u00f3 estreito de Makassar, a cidade conta cunha poboaci\u00f3n de preto de 1,5 mill\u00f3ns de habitantes, nunha \u00e1rea de 199,2\u00a0km\u00b2. Chamouse Ujung Pandang entre 1971 e 1999."}
{"id": "416134", "revid": "56817", "url": "https://gl.wikipedia.org/wiki?curid=416134", "title": "ISO 3864", "text": "ISO 3864 \u00e9 unha normativa internacional de ISO para cores de simbolox\u00eda de seguridade. As etiquetas e gr\u00e1ficos empregadas est\u00e1n codificadas por colores. Esta norma ten catro partes:\nCores.\nHai cores espec\u00edficas en ISO Standard 3864-4 no est\u00e1ndar de cores RAL."}
{"id": "416137", "revid": "98629", "url": "https://gl.wikipedia.org/wiki?curid=416137", "title": "R\u00edo Berg", "text": "O r\u00edo Berg (tam\u00e9n chamado gran r\u00edo\u00a0Berg\u00a0ou en afrikaans: Bergrivier) \u00e9 un r\u00edo que se atopa \u00f3 norte de Cidade do Cabo na Provincia de Cabo Occidental, en\u00a0Sur\u00e1frica. Ten arredor de 294\u00a0km de longo cunha conca fluvial\u00a0de 7,715\u00a0km\u00b2 e desemboca no Oc\u00e9ano Atl\u00e1ntico. Preto do 65% da \u00e1rea do r\u00edo Berg est\u00e1 destinada \u00e1 agricultura. As principais vilas na \u00e1rea do r\u00edo Berg son Velddrif e Laaiplek preto da costa, Piketberg, Hopefield, Moorreesburg e Darling m\u00e1is no interior, e Wellington e Paarl na conca superior. A fonte principal do r\u00edo Berg at\u00f3pase \u00f3 sur de Franschhoek, nas monta\u00f1as Drakenstein."}
{"id": "416138", "revid": "23204", "url": "https://gl.wikipedia.org/wiki?curid=416138", "title": "Bergrivier", "text": ""}
{"id": "416139", "revid": "89787", "url": "https://gl.wikipedia.org/wiki?curid=416139", "title": "RAL", "text": "RAL (en alem\u00e1n \"Reichsausschu\u00df f\u00fcr Lieferbedingungen und G\u00fctesicherung\", Comit\u00e9 Estatal para prazos de entrega e garant\u00eda de calidade) \u00e9 un c\u00f3digo de cores creado en 1927 en Alema\u00f1a.\nRAL constaba de 40 cores e agora ten 213. Os c\u00f3digos def\u00ednense mediante 4 d\u00edxitos, o primeiro dos cales define o rango de cor. O c\u00f3digo RAL de cores \u00e9 amplamente utilizado en aplicaci\u00f3ns civ\u00eds, enxe\u00f1er\u00eda, dese\u00f1adores, decoradores e militares."}
{"id": "416140", "revid": "23204", "url": "https://gl.wikipedia.org/wiki?curid=416140", "title": "C\u00e9lebes Meridional", "text": "C\u00e9lebes Meridional (en ; en ) \u00e9 unha provincia da pen\u00ednsula do sur de C\u00e9lebes. O arquip\u00e9lago das Illas Selayar tam\u00e9n forma parte da provincia. A capital \u00e9 Makassar. A provincia est\u00e1 rodeada polas provincias de C\u00e9lebes Central e C\u00e9lebes Occidental polo norte, o golfo de Boni e C\u00e9lebes Suroriental polo leste, o estreito de Makassar polo oeste, e o Mar de Flores polo sur."}
{"id": "416141", "revid": "23204", "url": "https://gl.wikipedia.org/wiki?curid=416141", "title": "C\u00e9lebes do Sur", "text": ""}
{"id": "416143", "revid": "1131", "url": "https://gl.wikipedia.org/wiki?curid=416143", "title": "Universidade de Cidade do Cabo", "text": "A Universidade de Cidade do Cabo (University of Cape Town, UCT) \u00e9 unha universidade p\u00fablica localizada en Cidade do Cabo, na provincia de Cabo Occidental, en Sur\u00e1frica. Foi fundada en 1829 como South African College, e \u00e9 a universidad m\u00e1is antiga do pa\u00eds. A lingua de instruci\u00f3n \u00e9 o ingl\u00e9s.\nHistoria.\nA UCT ten a s\u00faa orixe no establecemento do South African College en 1829 como unha escola masculina. En 1874 as South African College Schools, onde se impart\u00eda at\u00e9 o ensino secundario, separ\u00e1ronse da Universidade. En 1918 o South African College foi elevada a estado universitario co poder de outorgar graos, e renomeado como Universidade de Cidade do Cabo.\nAlumnado destacado.\nCinco persoas graduadas na Universidade recibiron o Premio Nobel:"}
{"id": "416144", "revid": "98629", "url": "https://gl.wikipedia.org/wiki?curid=416144", "title": "Gra\u00e7a Machel", "text": "Gra\u00e7a Machel, nada co nome de Gracia Simbine en Incadine o 17 de outubro de 1945, \u00e9 unha pol\u00edtica, profesora e activista social en favor da infancia mozambique\u00f1a. \u00c9 presidenta do consello de administraci\u00f3n da Universidade de Cidade do Cabo, e vi\u00fava de Nelson Mandela e de Samora Machel.\nTraxectoria.\nNaceu nunha familia campesi\u00f1a na provincia de Gaza, na daquela colonia de \u00c1frica Oriental Portuguesa. Estudou nunha escola de misioneiras metodistas e conseguiu unha bolsa para estudar no Liceo de Maputo, e no seu momento foi a \u00fanica alumna de raza negra da s\u00faa clase, o que fixo que comezase a pensar na situaci\u00f3n colonial do seu pa\u00eds. Estudou na Universidade de Lisboa, onde entrou en contacto con estudantado africano lus\u00f3fono coas mesmas preocupaci\u00f3ns pol\u00edticas.\nGuerra de independencia de Mozambique.\nEn 1972 Gra\u00e7a regresou ao seu pa\u00eds, e uniuse \u00e1 Fronte de liberaci\u00f3n de Mozambique (Frelimo), que lidera a Guerra de Independencia de Mozambique, con sede en Tanzania. Exercendo de correo co\u00f1eceu Samora Machel, que dirix\u00eda o movemento na provincia de Cabo Delgado, e durante dous anos foi directora adxunta nunha escola do Frelimo situada en Tanzania. Mozambique accedeu \u00e1 independencia en 1975, e Samora Machel foi nomeado primeiro Presidente de Mozambique o 25 de xu\u00f1o. Nese mesmo ano Gracia Simbine casou con el, e tomou o seu apelido.\nMinistra de Cultura e Educaci\u00f3n.\nGra\u00e7a Machel foi ministra de Cultura e Educaci\u00f3n entre 1975 e 1989. Foi a \u00fanica muller do goberno. Durante o seu mandato substitu\u00edu os programas escolares, que provi\u00f1an da \u00e9poca colonial, e puxo en marcha cursos nocturnos para persoas adultas. A s\u00faa acci\u00f3n contribu\u00edu ao aumento do \u00edndice de alfabetizaci\u00f3n e do n\u00famero de nenos e nenas escolarizadas. Previu un plan decenal para a formaci\u00f3n do profesorado, mais o pa\u00eds destabilizouse a causa da guerra civil iniciada pola Resistencia Nacional Mozambicana (Renamo), movemento armado sostido polo r\u00e9xime surafricano da \u00e9poca.\nO 19 de outubro de 1986 o seu marido morreu nun accidente de avi\u00f3n mentres se dirix\u00eda a Mozambique desde Zambia. En 1989, logo de presentar a s\u00faa dimisi\u00f3n ao novo presidente, retirouse da pol\u00edtica.\nCompromisos humanitarios.\nEn 1994 Gra\u00e7a Machel creou a Fundaci\u00f3n para o Desenvolvemento da comunidade (\"Funda\u00e7\u00e4o para o Desenvolvimento da Comunidade\", FDC). Nese mesmo ano foi nomeada presidenta da Comisi\u00f3n de Estudos da Organizaci\u00f3n das Naci\u00f3ns Unidas sobre o Impacto dos Conflitos Armados na Infancia polo Secretario Xeral das Naci\u00f3ns Unidas Boutros Butros-Ghali. En 1996 renunciou a ser candidata \u00e1a secretar\u00eda xeral da ONU.\n\u00c9 membro de The Elders, unha organizaci\u00f3n non gobernamental composta por dirixentes anci\u00e1ns, reunidos en 2007 por Nelson Mandela co fin de contribu\u00edr a resolver os problemas m\u00e1is importantes do planeta. Machel traballou en especial na loita contra o matrimonio infantil.\nTraballou con asociaci\u00f3ns contra a sida e a pobreza. \u00c9 membro tam\u00e9n do Africa Progress Panel, fundaci\u00f3n con sede en Xenebra presidida por Kofi Annan desde 2008.\nReco\u00f1ecementos.\nEn 1995 recibiu a Medalla Nansen das Naci\u00f3ns Unidas polos seus traballos a prol dos dereitos humanos, e especialmente pola defensa dos dereitos da infancia.\nTam\u00e9n en 1995 recibiu o Premio Princesa de Asturias de Cooperaci\u00f3n Internacional, canda a Fatiha Boudiaf, Rigoberta Mench\u00fa, Fatana Ishaq Gailani, Somaly Mam, Emma Bonino e Olayinka Koso-Thomas, polo seu traballo en defensa e pola dignidade da muller.\nO 23 de abril de 2008 foi investida doutora \"Honoris Causa\" pola Universidade de Barcelona."}
{"id": "416145", "revid": "23204", "url": "https://gl.wikipedia.org/wiki?curid=416145", "title": "Darug", "text": ""}
{"id": "416146", "revid": "23204", "url": "https://gl.wikipedia.org/wiki?curid=416146", "title": "Pobo darug", "text": "Os\u00a0darug son un grupo de aborixes australianos. Na \u00e9poca precolonial, sobreviviron como h\u00e1biles cazadores en grupos familiares ou clans espallados en gran parte do que hoxe \u00e9 Sydney.\nOs darug, orixinalmente un pobo do oeste de Sydney, limitaban cos kuringgai polo nordeste arredor da Ba\u00eda Broken, cos darkinjung polo norte, cos wiradjuri polo oeste no l\u00edmite das monta\u00f1as, cos gandangara polo suroeste, os eora polo leste e os Tharawal polo sueste na \u00e1re de Illawarra."}
{"id": "416147", "revid": "56817", "url": "https://gl.wikipedia.org/wiki?curid=416147", "title": "Lingua dharug", "text": "A lingua dharug (tam\u00e9n co\u00f1ecida como sydney, darug ou iyora), \u00e9 unha lingua aborixe australiana do grupo de linguas yuin\u2013kuric que se falaba na rexi\u00f3n de Sydney, Nova Gales do Sur. Era a lingua tradicional dos pobos darug e eora.\nRecuperaci\u00f3n.\nMalia que a lingua dharug est\u00e1 clasificada como extinta, conta cun pequeno n\u00famero de falantes entre os membros da naci\u00f3n darug e existen esforzos polo facer revivir a lingua. No 2005, a lingua dharug recuperou falantes vivos a trav\u00e9s dos esfuerzos do campus Chifley College Dunheved en Sydney."}
{"id": "416148", "revid": "56817", "url": "https://gl.wikipedia.org/wiki?curid=416148", "title": "Xe\u00f3grafos gregos menores", "text": "Des\u00edgnase usualmente co nome de Xe\u00f3grafos gregos menores (\"Geographi Graeci Minores\") aos xe\u00f3grafos gregos que non fixeron m\u00e1is que periplos ou monograf\u00edas, dos cales non nos quedan sen\u00f3n fragmentos pouco extensos; tales son: Hann\u00f3n de Cartago, Esc\u00edlax de Carianda, Isidoro de C\u00e1rax, Artemidoro, Agatemero, Arriano, Marciano de Heraclea, etc. A colecci\u00f3n das s\u00faas obras foi publicada por David Hoeschel (Augsburgo 1600, en 8\u00aa); J. Gronovio, (Leida 1697, en 4\u00aa); J. Hudson (1698-1712, 4 tomos en 8\u00aa); Mr. Gail emprendeu unha nova edici\u00f3n que non chegou a conclu\u00edrse; en 1839, Mr. Millar engadiu a elas un suplemento (Par\u00eds).\nCh\u00e1mase por oposici\u00f3n \"grandes xe\u00f3grafos\" a Estrab\u00f3n, Pausanias, Ptolomeo e Estevo de Bizancio.\nTal \u00e9 a definici\u00f3n no Volume 3 do \"Dicionario universal de Historia e de Xeograf\u00eda\", que data de 1853. O concepto xeral non variou at\u00e9 o momento.\n\u00abGeographi Graeci Minores\u00bb de Karl M\u00fcller.\nA obra m\u00e1is importante, que compilou textos de 26 autores gregos e bizantinos, traducidos ao lat\u00edn e cunha rigorosa cr\u00edtica textual, \u00e9 a de Karl M\u00fcller (Carolus Mullerus): \"\u00abGeographi Graeci Minores\u00bb.\"\nO prefacio escribiuno M\u00fcller en abril de 1853 (p.\u00a0I a VII).\nNo proleg\u00f3meno (p.\u00a0IX a CXXXVII), describe os c\u00f3dices, os seus estema e as fontes de cada un dos escritos traducidos.\nLogo v\u00e9n unha secci\u00f3n \"\u201cAddenda et corrigenda\u201d\" (Agregados e correcci\u00f3ns) (p.\u00a0CXXXVII a CXLV).\nAs tres secci\u00f3ns mencionadas est\u00e1n escritas por M\u00fcller en lat\u00edn.\nA partir de al\u00ed, cando o orixinal est\u00e1 en grego, comeza a traduci\u00f3n a d\u00faas columnas, \u00e1 esquerda a transcrici\u00f3n do orixinal grego, e \u00e1 dereita a traduci\u00f3n ao lat\u00edn.\nOs autores cuxos escritos foron transcritos por M\u00fcller son os seguintes:\nHai unha 2\u00aa e 3\u00aa reimpresi\u00f3n: G. Olms, 1965 e 1990."}
{"id": "416158", "revid": "25871", "url": "https://gl.wikipedia.org/wiki?curid=416158", "title": "Aulo Cornelio Celso", "text": "Aulo Cornelio Celso (en ) nado no ano -25 e finado no ano 50, foi un enciclopedista romano e posibelmente un m\u00e9dico. \u00c9 co\u00f1ecido pola s\u00faa obra \"De Medicina\", que se cre que \u00e9 a \u00fanica secci\u00f3n sobrevivente dunha enciclopedia meirande. \"De Medicina\" trata sobre dieta, farmacia, cirurx\u00eda e outros eidos relacionados, e \u00e9 un dos mellores exemplos no que se refire a co\u00f1ecemento m\u00e9dico na Roma antiga. As partes perdidas da enciclopedia probabelmente inclu\u00edan volumes sobre agricultura, dereito, ret\u00f3rica e t\u00e1cticas militares. Tam\u00e9n contribu\u00edu \u00e1 clasificaci\u00f3n de doenzas dermatol\u00f3xicas humanas.\nTraxectoria.\nNon se co\u00f1ece nada da s\u00faa vida. O seu propio nome \u00e9 motivo de debate, xa que foi chamado tanto Aurelio como Aulo, sendo o segundo o m\u00e1is plaus\u00edbel. Algunhas expresi\u00f3ns que emprega en \"De Medicina\" suxiren que viviu durante o mandato de Octavio Augusto e Tiberio. Non se sabe con certeza onde viviu."}
{"id": "416160", "revid": "25871", "url": "https://gl.wikipedia.org/wiki?curid=416160", "title": "25 a. C.", "text": ""}
{"id": "416162", "revid": "25871", "url": "https://gl.wikipedia.org/wiki?curid=416162", "title": "Aulus Cornelius Celsus", "text": ""}
{"id": "416163", "revid": "23204", "url": "https://gl.wikipedia.org/wiki?curid=416163", "title": "Wurundjeri", "text": ""}
{"id": "416164", "revid": "23204", "url": "https://gl.wikipedia.org/wiki?curid=416164", "title": "Pobo wurundjeri", "text": "Os wurundjeri son un pobo aborixe australiano que fala a lingua woiwurrung, e pertence \u00e1 alianza kulin. Historicamente ocupaban a rexi\u00f3n Birrarung (r\u00edo Yarra), os seus tributarios e a actual rexi\u00f3n de Melbourne. Antes da chegada dos europeos, viv\u00edan como o resto dos pobos da alianza kulin, predominantemente da caza e da recolecci\u00f3n. Os cambios de clima por mor das estaci\u00f3ns, a dispo\u00f1ibilidade de comida e outros factores determinaban onde se ubicaban os seus campamentos, moitos deles preto do Birrarung e os seus tributarios."}
{"id": "416165", "revid": "839", "url": "https://gl.wikipedia.org/wiki?curid=416165", "title": "Patricia de Lille", "text": "Patricia de Lille, nada en Beaufort West o 17 de febreiro de 1951, \u00e9 unha pol\u00edtica surafricana, alcaldesa de Cidade do Cabo desde 2011.\nTraxectoria.\nFoi \u00e1 Bastiaanse Ho\u00ebrskool. Entre 1974 e 1990 traballou como t\u00e9cnica de laboratorio nunha f\u00e1brica. Nesa \u00e9poca afiliouse ao Sindicato de Traballadores da Industria Qu\u00edmica de Sur\u00e1frica (South African Chemical Workers Union), e chegou a ser membro da Executiva Nacional. En 1988 foi elixida vicepresidenta do National Council of Trade Unions.\n\u00c9 fundadora e l\u00edder do partido Dem\u00f3cratas Independentes (Independent Democrats, ID), creado en 2003. En agosto de 2010 o partido integrouse na Alianza Democr\u00e1tica (Democratic Alliance). De Lille foi nomeada candidata \u00e1 alcald\u00eda de Cidade do Cabo, derrotando o a Dan Plato nas elecci\u00f3ns de 2011.\nLevou a cabo unha campa\u00f1a para investigar o tr\u00e1fico de armas en Sur\u00e1frica."}
{"id": "416166", "revid": "89787", "url": "https://gl.wikipedia.org/wiki?curid=416166", "title": "Siso\u00e9s o Grande", "text": "Siso\u00e9s o Grande, Siso\u00e9s de Scetes, ou Abade Siso\u00e9s, nado no s\u00e9culo IV e finado en 429, foi un anacoreta exipcio que se retirou ao deserto, \u00e1 mesma cova na que estivera Ant\u00f3n Abade. As igrexas ortodoxa e cat\u00f3lica ven\u00e9rano como santo.\nTraxectoria.\nNa s\u00faa mocidade decidiu retirarse do mundo e estableceuse no deserto de Scetes baixo a direcci\u00f3n do abade Hor. Mais o desexo de afastarse a\u00ednda m\u00e1is levouno a cruzar o Nilo para se recoller na monta\u00f1a na que Ant\u00f3n Abade morrera alg\u00fan tempo. Pasou sesenta anos no monte Qolzoum, preto de Clysma, e co tempo peregrinos vidos de lonxe aflu\u00edan para recibir consello. Tam\u00e9n foi un duro opositor do\u00a0arianismo.\nCanonizado, as igrexas ortodoxa e cat\u00f3lica conmem\u00f3rano o 6 de xullo (anteriormente o 4 e o 5).\nIconograf\u00eda.\nAparece representado moitas veces como un home vello, calvo cunha gran barba, mirando un cad\u00e1ver nunha tumba, disque o de\u00a0Alexandre o Grande : as\u00ed aparece na\u00a0igrexa de San Giorgio dei Greci de Venecia ou no mosteiro da Gran Lavra do monte Athosm)."}
{"id": "416175", "revid": "89787", "url": "https://gl.wikipedia.org/wiki?curid=416175", "title": "Paleomagnetismo", "text": "O Paleomagnetismo \u00e9 a disciplina que, enmarcada dentro do geomagnetismo, enc\u00e1rgase do estudo do campo magn\u00e9tico da Terra (ou de calquera outro corpo planetario) no pasado. O feito de que se poida estudar o pasado dun campo potencial, d\u00e9bese a que o campo xeomagn\u00e9tico ao contrario doutros campos, como o gravitatorio, pode quedar gravado nas rocas a trav\u00e9s de varios procesos f\u00edsico-qu\u00edmicos. O estudo deste proceso permitiu unha mellor comprensi\u00f3n dos mecanismos de xeraci\u00f3n do campo xeomagn\u00e9tico de orixe interna e as s\u00faas caracter\u00edsticas, as\u00ed como da localizaci\u00f3n das placas tect\u00f3nicas ao longo da\u00a0historia da Terra."}
{"id": "416181", "revid": "23204", "url": "https://gl.wikipedia.org/wiki?curid=416181", "title": "El Eco Franciscano", "text": "El Eco Franciscano foi unha revista cat\u00f3lica en castel\u00e1n, publicada en Santiago de Compostela desde o 15 de maio de 1884 ata 1968, de periodicidade primeiramente mensual e logo quincenal case chegou aos 1\u00a0500 n\u00fameros.\nDescrici\u00f3n.\nPublicou textos en galego de Juan Barcia Caballero, Salvador Cabeza de Le\u00f3n, Dolores del R\u00edo S\u00e1nchez-Granados, Luciano Pi\u00f1eiro, Jos\u00e9 Pose Gerpe, Manuel Posse Rodr\u00edguez, Eladio Rodr\u00edguez Gonz\u00e1lez e os frades Alfonso Rey e Agust\u00edn Gonz\u00e1lez, entre outros\nNo ano 1899 a revista traduciu \u00f3 galego textos relixiosos italianos e na Guerra civil espa\u00f1ola apareceron ocasionalmente alg\u00fans textos en galego, correspondentes a A\u00f1ual (Eleuterio Lua\u00f1a Fern\u00e1ndez).\nEntre os directores da publicaci\u00f3n destacan Pl\u00e1cido \u00c1ngel Rey Lemos, Samuel Eij\u00e1n, Atanasio L\u00f3pez Fern\u00e1ndez e Jos\u00e9 Isorna."}
{"id": "416182", "revid": "98629", "url": "https://gl.wikipedia.org/wiki?curid=416182", "title": "Falla de San Andreas", "text": "A falla de San Andreas (do ingl\u00e9s \"San Andreas fault\") ou falla de Santo Andr\u00e9/s, tam\u00e9n co\u00f1ecida como falla de San Andr\u00e9s, \u00e9 unha falla transformante continental duns 1\u00a0200\u00a0km de lonxitude que se estende seguindo un eixe aproximadamente norte-sur preto da costa de California. Forma o l\u00edmite tect\u00f3nico entre as placas do Pac\u00edfico e norteamericana, e ten un movemento lateral dereito e horizontal. A falla div\u00eddese en tres grandes segmentos, cada un con diferentes caracter\u00edsticas e un grao distinto de risco de terremotos. A velocidade de deslizamento da falla vai de 20 a 35\u00a0mm por ano segundo a zona.\nA falla foi identificada e nomeada en 1895 polo profesor Andrew Lawson da Universidade de California, Berkeley, que descubriu a zona norte. A mi\u00fado dise que o seu nome procede do nome do lago San Andreas, un pequeno corpo de auga que se formou nun val entre as d\u00faas placas, pero segundo os informes do propio Lawson feitos entre 1895 e 1908, este bautizouna polo nome do val de San Andreas que a rodea preto de San Francisco (e este \u00e1 s\u00faa vez procede dun top\u00f3nimo San Andr\u00e9s en castel\u00e1n). Despois do terremoto de San Francisco de 1906, Lawson conclu\u00edu que a falla se estend\u00eda por todo o sur de California.\nIn 1953 o xe\u00f3logo Thomas Dibblee chegou \u00e1 conclusi\u00f3n de que na falla puido haber centos de quil\u00f3metros de movemento lateral. Un proxecto chamado \"San Andreas Fault Observatory at Depth\" (SAFOD, Observatorio da Falla de San Andreas a Profundidade) preto de Parkfield, fixo unha perforaci\u00f3n na falla entre 2004 e 2007 para recoller material e facer observaci\u00f3ns f\u00edsicas e qu\u00edmicas para comprender mellor o comportamento da falla.\nZonas da falla.\nNorte.\nO segmento norte da falla transcorre desde Hollister, a trav\u00e9s das Monta\u00f1as Santa Cruz, epicentro do terremoto de Loma Prieta de 1989, despois segue ata a pen\u00ednsula de San Francisco, onde foi primeiramente identificado polo profesor Lawson en 1895, despois entra no mar en Daly City preto de Mussel Rock. Esta \u00e9 a localizaci\u00f3n aproximada do epicentro do terremoto de San Francisco de 1906. A falla volve a terra na lagoa Bolinas xusto ao norte de Stinson Beach. Volve outra vez a pasar polo mar pola depresi\u00f3n li\u00f1al de ba\u00eda Tomales que separa a pen\u00ednsula de Point Reyes desde o continente, discorre xusto ao leste de Bodega Head a trav\u00e9s de ba\u00eda Bodega e baixo o mar, volvendo a terra en Fort Ross. (Nesta rexi\u00f3n arredor da \u00e1rea da ba\u00eda de San Francisco discorren m\u00e1is ou menos paralelamente varias \"fallas irm\u00e1s\" importantes e cada unha destas xera terremotos significativamente destrutivos.) Desde Fort Ross, o segmento norte contin\u00faa por terra, formando en parte un val li\u00f1al a trav\u00e9s do cal fl\u00fae o r\u00edo Gualala. Volve outra vez ao mar en Point Arena. Despois, discorre baixo a auga ao longo da costa ata que se achega a cabo Mendocino, onde empeza a dobrarse cara ao oeste, terminando na Uni\u00f3n Triple de Mendocino.\nCentral.\nO segmento central da falla de San Andreas vai en direcci\u00f3n noroeste desde Parkfield a Hollister. A\u00ednda que a secci\u00f3n sur da falla e as partes da zona de Parkfield experimentan terremotos, o resto da secci\u00f3n central da falla mostra un fen\u00f3meno chamado reptaci\u00f3n as\u00edsmica, na que a falla se desliza continuamente sen causar terremotos.\nSur.\nO segmento sur (tam\u00e9n co\u00f1ecido como segmento do Mojave) empeza preto de Bombay Beach, California. En Box Canyon, preto do lago salgado Salton Sea, cont\u00e9n estratos invertidos asociados coa secci\u00f3n da falla. A falla despois discorre ao longo da base sur das Monta\u00f1as de San Bernardino, cruza a trav\u00e9s de paso Cajon e contin\u00faa ao norte ao longo da base norte das Monta\u00f1as San Gabriel. Estas monta\u00f1as son o resultado do movemento ao longo da falla de San Andreas e denom\u00ednanse comunmente Cordilleira Transversa. En Palmdale, unha porci\u00f3n da falla pode ser examinada doadamente nun corte feito por unha trincheira da autoestrada de Antelope Valley. A falla contin\u00faa cara ao noroeste ao longo da estrada do lago Elizabeth ata a poboaci\u00f3n de Elizabeth Lake. Ao pasar polas cidades de Gorman, paso Tejon e Frazier Park, a falla empeza a torcerse cara ao norte, formando o chamado \"Big Bend\" (\"Gran curva\"). Esta \u00e9 unha zona onde os segmentos da falla se solapan e enlazan p\u00e9nsase que \u00e9 onde a se pecha no sur de California, cun intervalo de recorrencia de terremotos duns 140 a 160 anos. Ao noroeste de Frazier Park, a falla corre pola chaira Carrizo, unha longa chaira sen \u00e1rbores onde a maior parte do percorrido da falla \u00e9 discernible a simple vista. A escarpa Elkhorn define o trazado da falla en gran parte da s\u00faa lonxitude nesta chaira.\nO segmento sur, que se estende desde Parkfield ao Salton Sea, pode orixinar terremotos de magnitude 8,1. Na s\u00faa parte m\u00e1is pr\u00f3xima, esta falla pasa a uns 56\u00a0km ao noroeste dos \u00c1nxeles. Un terremoto desta magnitude neste segmento sur poder\u00eda matar miles de persoas na zona de Los Angeles, San Bernardino, Riverside e \u00e1reas que os rodean, e causar danos por valor de centos de miles de mill\u00f3ns de d\u00f3lares.\nL\u00edmites de placas.\nA placa do Pac\u00edfico, ao oeste da falla, est\u00e1 mov\u00e9ndose en direcci\u00f3n noroeste mentres que a placa norteamericana, situada ao leste, est\u00e1 mov\u00e9ndose cara ao suroeste, pero relativamente ao sueste baixo a influencia da tect\u00f3nica de placas. A velocidade de deslizamento media \u00e9 de 33 a 37\u00a0mm por ano en California.\nO movemento en direcci\u00f3n sur da placa norteamericana cara \u00e1 do Pac\u00edfico est\u00e1 creando forzas compresivas ao longo do lado leste da falla. O efecto manif\u00e9stase nas Cadeas Costeiras. Ao movemento cara ao noroeste da placa do Pac\u00edfico est\u00e1 tam\u00e9n creando forzas compresivas significativas, que son especialmenre pronunciadas onde a placa norteamericana forzou a falla de San Andreas a empurrar cara ao oeste. Isto orixinou a formaci\u00f3n da cordilleira Transversa no sur de California, e en menor medida a\u00ednda que significativa, as monta\u00f1as de Santa Cruz (a localizaci\u00f3n do teremoto de Loma Prieta de 1989).\nOs estudos dos movementos relativos das placas do Pac\u00edfico e norteamericana indicaron que s\u00f3 un 75% do movemento pode ser explicado polos movementos da falla de San Andreas e as s\u00faas ramificaci\u00f3ns. O resto do movemento localizouse na \u00e1rea leste das monta\u00f1as de Serra Nevada chamada a Walker Lane ou Zona de cizalla do leste de California. A raz\u00f3n disto non est\u00e1 clara. Present\u00e1ronse varias hip\u00f3teses e as investigaci\u00f3ns contin\u00faan. Unha hip\u00f3tese, que espertou interese despois do terremoto de Landers, California de 1992 suxire que o l\u00edmite de placas pode estar derivando cara ao leste desde a falla de San Andreas cara a Walker Lane.\nAsumindo que o l\u00edmite de placas non cambia como se hipotetizou, o movemento proxectado indica que a masa de terra ao oeste da falla de San Andreas, inclu\u00edndo Los Angeles, ir\u00e1 desliz\u00e1ndose ata pasar San Francisco, e despois continuar\u00e1 cara ao noroeste en direcci\u00f3n \u00e1 fosa das Aleutianas, nun per\u00edodo duns vinte mill\u00f3ns de anos.\nFormaci\u00f3n.\nA falla de San Andreas empezou a formarse no Cenozoico medio, hai uns 30 mill\u00f3ns de anos. Nese momento, un centro de expansi\u00f3n do fondo oce\u00e1nico entre a placa do Pac\u00edfico e a placa Farall\u00f3n (que agora na s\u00faa maior\u00eda est\u00e1 subducida baixo Norteam\u00e9rica e os restos que quedan dela son a placa Juan de Fuca, a placa Rivera, a placa de Cocos e a placa de Nazca) estaba empezando a chegar \u00e1 zona de subduci\u00f3n da costa oeste de Norteam\u00e9rica. Como o movemento relativo entre as placas do Pac\u00edfico e norteamericana era diferente do movemento relativo entre as placas Farall\u00f3n e norteamericana, o dorsal en expansi\u00f3n empezou a ser \"subducida\", creando un novo movemento relativo e un novo estilo de deformaci\u00f3n ao longo dos l\u00edmites de placas. Estas caracter\u00edsticas xeol\u00f3xicas son as que principalmente se ven na falla de San Andreas. Tam\u00e9n incl\u00fae un posible impulso da deformaci\u00f3n da Basin and Range, a separaci\u00f3n da pen\u00ednsula de Baixa California e a rotaci\u00f3n da cordilleira Transversa.\nA principal secci\u00f3n sur da falla de San Andreas propiamente dita s\u00f3 se formou hai uns 5 mill\u00f3ns de anos. A primeira aparici\u00f3n da parte sur da falla foi a zona da falla Clemens Well-Fenner-San Francisquito hai uns 22\u201313 mill\u00f3ns de anos. A este sistema engadiuse a falla de San Gabriel como foco primario de movemento hai entre 10 e 5 mill\u00f3ns de anos. Actualmente, crese que a moderna San Andreas transferir\u00e1 finalmente o seu movemento cara a unha falla dentro da Zona de cizalla do leste de California. Esta complicada evoluci\u00f3n, especialmente ao longo do segmento sur, est\u00e1 causada principalmente polo \"Big Bend\" e/ou unha diferenza no vector de movemento entre as placas e a tendencia da falla e as ramas que a rodean.\nEstudo.\nPrimeiras investigaci\u00f3n.\nA falla identificouse primeiro no norte de California polo xe\u00f3logo da UC Berkeley Andrew Lawson en 1895, que lle deu o seu nome. Once anos despois, Lawson descubriu que a falla se estend\u00eda cara ao sur de California despois de revisar os efectos do terremoto de San Francisco de 1906. Prop\u00faxose que existira ao longo da falla un movemento lateral a grande escala (centos de quil\u00f3metros) nunha publicaci\u00f3n de 1953 dos xe\u00f3logos Mason Hill e Thomas Dibblee. Esta idea, que era considerada radical daquela, foi vindicada pola moderna tect\u00f3nica de placas.\nInvestigaci\u00f3ns recentes.\nOs sism\u00f3logos descubriron que a falla de San Andreas preto de Parkfield na California central produce regularmente terremotos de magnitude 6,0 aproximadamente unha vez cada 22 anos. Considerando os episodios s\u00edsmicos de 1857, 1881, 1901, 1922, 1934 e 1966, os cient\u00edficos predixeron que deber\u00eda ocorrer outro gran terremoto en Parkfield en 1993. Finalmente este ocorreu algo despois, en 2004 (terremoto de Parkfield de 2004). Debido \u00e1 frecuencia de actividade predicible, Parkfield converteuse nunha das \u00e1reas im\u00e1is importantes do mundo na investigaci\u00f3n de grandes terremotos.\nEn 2004, empezaron os traballos de investigaci\u00f3n xusto ao norte de Parkfield no San Andreas Fault Observatory at Depth (SAFOD, Observatorio da Falla de San Andreas a Profundidade). O obxectivo do SAFOD \u00e9 facer unha perforaci\u00f3n duns 3\u00a0km de profundidade na codia terrestre sobre a falla. Al\u00ed han ser instalados un conxunto de sensores para rexistrar os terremotos que ocorren preto desta \u00e1rea.\nO sistema da falla de San Andreas foi suxeito de infinidade de estudos. En particular, a investigaci\u00f3n cient\u00edfica realizada durante os \u00faltimos 23 anos deu lugar a unhas 3\u00a0400 publicaci\u00f3ns.\nO seguinte gran terremoto.\nUn estudo publicado en 2006 na revista \"Nature\" atopou que a falla de San Andreas alcanzou un nivel de tensi\u00f3n dabondo para que se produza un terremoto de magnitude superior a 7,0 na escala sismol\u00f3xica de magnitude de momento.\nEste estudo tam\u00e9n afirmaba que o risco de que haxa dun terremoto grande pode incrementarse m\u00e1is rapidamente do que os cient\u00edficos cr\u00edan anteriormente. Ademais, o risco est\u00e1 actualmente concentrado na secci\u00f3n sur da falla, \u00e9 dicir, na rexi\u00f3n de Los Angeles, porque ocorreron terremotos masivos en \u00e9poca relativamente recente nos segmentos central (terremoto de Fort Tejon de 1857) e norte (terremoto de San Francisco de 1906) da falla, mentres que a secci\u00f3n sur non experimentou ningunha rotura similar durante polo menos 300 anos. De acordo con este estudo, un terremoto masivo na secci\u00f3n sur da falla orixinar\u00eda os maiores danos na \u00e1rea metropolitana de Palm Springs-Indio e outras cidades dos condados californianos de San Bernardino, Riverside e Imperial, e na cidade de Mex\u00edcali na Baixa California mexicana. Ser\u00eda fortemente sentido e potencialmente causar\u00eda danos significativos en gran parte do sur de California, inclu\u00edndo \u00e1reas densamente poboadas dos condados de Los Angeles, Ventura, Orange, San Diego, municipalidades mexicanas de Ensenada e Tijuana de Baixa California, San Luis Rio Colorado en Sonora e Yuma, Arizona. Os edificios antigos ser\u00edan especialmente vunerables aos danos ou a esborroarse, as\u00ed como os edificios constru\u00eddos sobre gravas nos consolidadas ou os das zonas costeiras onde as t\u00e1boas de auga son altas e, por tanto, suxeitas a posible licuefacci\u00f3n do solo). O estudo conclu\u00eda que:\nNon obstante, nos anos que pasaron desde que se publicou en 2006 non houbo un terremoto substancial na \u00e1rea de Los Angeles, e dous informes importantes do Servizo Xeol\u00f3xico dos Estados Unidos (USGS) fixeron predici\u00f3ns variables en canto ao risco de futuros episodios s\u00edsmicos. A capacidade de predicir terremotos grandes con suficiente precisi\u00f3n para garantir poder aumentar a tempo as precauci\u00f3ns segue sendo algo moi dif\u00edcil.\nA predici\u00f3n do USGS, co\u00f1ecida como UCERF3 (\"Uniform California Earthquake Rupture Forecast 3\"), de novembro de 2013, estimaba que ocorrer\u00eda un terremoto de magnitude 6,7 M ou maior (\u00e9 dicir, igual ou maior que o terremoto de Northridge de 1994) aproximadamente unha vez cada 6,7 anos en todo o estado. O mesmo informe tam\u00e9n estimaba que hai unha probabilidade do 7% de que ocorra un terremoto de magnitude 8,0 ou maior nos pr\u00f3ximos 30 anos nalgunha zona da falla. Un estudo diferente do USGS de 2008 tratou de avaliar as consecuencias f\u00edsicas, sociais e econ\u00f3micas dun terremoto grande no sur de California. Ese estudo prediciu que un terremoto de magnitude 7,8 na parte sur da falla poder\u00eda causar unhas 1\u00a0800 mortes e danos por valor de 213 mil mill\u00f3ns de d\u00f3lares.\nConexi\u00f3n de Cascadia.\nUnha publicaci\u00f3n de 2008, que estudaba os terremotos pasados ocorridos ao longo da zona costeira do Pac\u00edfico, atoparon unha correlaci\u00f3n no tempo entre os episodios s\u00edsmicos na parte norte da falla de San Andreas e a parte sur da zona de subduci\u00f3n de Cascadia (que se estende desde a illa de Vancouver ao norte de California). Os cient\u00edficos cr\u00edan que os tremores na zona de subduci\u00f3n de Cascadia puideron ter desencadeado a maior\u00eda dos tremores na parte norte da falla de San Andreas nos \u00faltios 3\u00a0000 anos. As probas tam\u00e9n mostran que a direcci\u00f3n de ruptura vai de norte a sur en cada un destes eventos s\u00edsmicos correlacionados no tempo. Por\u00e9n, o terremoto de San Francisco de 1906 parece ser unha excepci\u00f3n a esta correlaci\u00f3n porque o movemento da placa produciuse principalmente de sur a norte e non foi precedido por un terremoto importante na zona de Cascadia.\nRexistro dos maiores terremotos.\nA falla de San Andreas produciu alg\u00fans terremotos notables en tempos hist\u00f3ricos. Os principais foron:"}
{"id": "416183", "revid": "27155", "url": "https://gl.wikipedia.org/wiki?curid=416183", "title": "Falla de San Andr\u00e9s", "text": ""}
{"id": "416184", "revid": "27155", "url": "https://gl.wikipedia.org/wiki?curid=416184", "title": "Falla de Santo Andr\u00e9", "text": ""}
{"id": "416188", "revid": "63181", "url": "https://gl.wikipedia.org/wiki?curid=416188", "title": "Jokioinen", "text": "Jokioinen (en sueco \"Jockis\") \u00e9 un municipio de Finlandia situado na rexi\u00f3n de Tavastia Propia. En 2018 a s\u00faa poboaci\u00f3n era de 5\u00a0279 habitantes. A superficie do termo municipal \u00e9 de 181,94\u00a0km2, dos cales 1,52\u00a0km2 son auga. O concello ten unha densidade de poboaci\u00f3n de 29,26 hab./km\u00b2.\nLimita cos municipios de Tammela, Yp\u00e4j\u00e4, Humppila e Somero este \u00faltimo na rexi\u00f3n de Finlandia Propia.\nO concello \u00e9 uniling\u00fce en fin\u00e9s."}
{"id": "416189", "revid": "23204", "url": "https://gl.wikipedia.org/wiki?curid=416189", "title": "Botany Bay", "text": ""}
{"id": "416190", "revid": "1131", "url": "https://gl.wikipedia.org/wiki?curid=416190", "title": "Lingua woiwurrung", "text": "A lingua woiwurrung (tam\u00e9n escrito woiwurrong, woiworung ou wuywurung) \u00e9 unha lingua pama-nyungana falada tradicionalmente polo pobo wurundjeri da naci\u00f3n kulin de Victoria. A lingua xa non ten falantes por mor do impacto da colonizaci\u00f3n."}
{"id": "416191", "revid": "23204", "url": "https://gl.wikipedia.org/wiki?curid=416191", "title": "Woiwurrung", "text": ""}
{"id": "416192", "revid": "23204", "url": "https://gl.wikipedia.org/wiki?curid=416192", "title": "Woiwurrong", "text": ""}
{"id": "416193", "revid": "23204", "url": "https://gl.wikipedia.org/wiki?curid=416193", "title": "Woiworung", "text": ""}
{"id": "416194", "revid": "23204", "url": "https://gl.wikipedia.org/wiki?curid=416194", "title": "Wuywurung", "text": ""}
{"id": "416196", "revid": "23204", "url": "https://gl.wikipedia.org/wiki?curid=416196", "title": "A. R. Rahman", "text": "Allahrakka Rahman, nado como A. S. Dileep Kumar en Madr\u00e1s, Tamil Nadu o 6 de xaneiro de 1967, \u00e9 un compositor, cantautor e produtor musical indio m\u00e1is co\u00f1ecido profesionalmente como A. R. Rahman. A obra de A. R. Rahman caracter\u00edzase por mesturar m\u00fasica cl\u00e1sica india con m\u00fasica electr\u00f3nica, world music e arranxos orquestrais tradicionais. Entre os seus premios est\u00e1n seis National Film Awards, dous Premios Oscar, dous Premios Grammy, un BAFTA, un Globo de Ouro, quince Premios Filmfare e dezasete Filmfare Awards South. No 2010 recibiu o Padma Bhushan, o terceiro reco\u00f1ecemento civil m\u00e1is importante do Goberno da India.\nEn 2009, Rahman foi inclu\u00eddo na lista \"Time\" das 100 persoas m\u00e1is influentes do mundo. A revista musical brit\u00e1nica \"Songlines\" considerouno unha \"Icona da m\u00fasica do mundo do ma\u00f1\u00e1\" en agosto de 2011. Os seareiros do sur da India ref\u00edrense a Rahman co alcume do \"Mozart de Madr\u00e1s\" e \"Isai Puyal\" ().\nNo seu propio estudio de gravaci\u00f3n (Panchathan Record Inn en Chennai), a carreira de composici\u00f3n de bandas sonoras de Rahman empezou a comezos da d\u00e9cada de 1990 co filme t\u00e1mil \"Roja\". Traballou para a industria do cinema indio, cinema internacional e teatro, e est\u00e1 considerado como un dos artistas con m\u00e1is vendas, cunha estimaci\u00f3n de 200 mill\u00f3ns de copias vendidas. \u00d3 longo da s\u00faa carreira de m\u00e1is de d\u00faas d\u00e9cadas, foi aclamado por refedinir a m\u00fasica india contempor\u00e1nea e por contribu\u00edr no \u00e9xito de numerosos filmes. Rahman tam\u00e9n \u00e9 fil\u00e1ntropo e activista de causas humanitarias, doando e recadando fondos para numerosas causas. En 2017, Rahman fixo o seu debut como director e guionista de cinema co filme Le Musk."}
{"id": "416197", "revid": "22570", "url": "https://gl.wikipedia.org/wiki?curid=416197", "title": "Jedward", "text": "John Paul Henry Daniel Richard Grimes e Edward Peter Anthony Kevin Patrick Grimes, nados en\u00a0Dubl\u00edn, Irlanda o\u00a016 de outubro, 1991,\u00a0son un d\u00fao irland\u00e9s de m\u00fasica pop. Son dous irm\u00e1ns xemelgos que cantan baixo o nome de Jedward. En 2009 apareceron na sexta tempada de The X Factor (Reino Unido) cos seus nomes reais John &amp; Edward ga\u00f1ando unha gran popularidade e quedando en sexto lugar. Dende ent\u00f3n o seu mentor no concurso, Louis Walsh, \u00e9 tam\u00e9n o seu representante.\nJedward lanzaron tres \u00e1lbums de estudio: \"Planet Jedward\", \"Victory\" e \"Young Love.\" \"Planet Jedward\" e \"Victory\" alcanzaron o dobre disco de platino en Irlanda mentres que \"Young Love\" foi disco de ouro. Tam\u00e9n lanzaron nove sinxelos, inclu\u00edndo \"Under Pressure (Ice Ice Baby)\" (mash-up de Under Pressure de Queen e a canci\u00f3n Ice Ice baby de Vanilla Ice), \"Lipstick\", a canci\u00f3n coa que representaron a Irlanda no Festival da Canci\u00f3n de Eurovisi\u00f3n 2011, e \"Waterline\", coa que representaron en Eurovisi\u00f3n \u00f3 seu pa\u00eds en 2012.\nJedward tam\u00e9n son co\u00f1ecidos polo seu traballo en televisi\u00f3n, inclu\u00edndo os seus traballos de presentadores dos programas infant\u00eds \"Jedward's Big Adventure\" de ITV2 e \"OMG! Jedward's Dream Factory\" de RTE."}
{"id": "416198", "revid": "89787", "url": "https://gl.wikipedia.org/wiki?curid=416198", "title": "Helen Zille", "text": "Otta Helene Maree Zille, nada en Xohanesburgo o 9 de marzo de 1951, \u00e9 unha pol\u00edtica surafricana, Xefe de Goberno da provincia de Cabo Occidental, membro do Parlamento da Provincia, l\u00edder do partido da oposici\u00f3n Alianza Democr\u00e1tica e exalcaldesa de Cidade do Cabo.\nTraxectoria.\nEstudou xornalismo na Universidade de Witwatersrand. foi activista antiapartheid, e a finais da d\u00e9cada de 1970, mentres traballaba no \"Rand Daily Mail\", denunciou o asasinato do l\u00edder do Movemento de Conciencia Negra, Steve Biko. Tam\u00e9n traballou co Black Sash e outros grupos favorables \u00e1 democracia a finais da d\u00e9cada de 1980.\nEn 2008 recibiu o premio \u00e1 mellor alcaldesa do mundo. En 2017 foi destitu\u00edda das s\u00faas funci\u00f3ns no seu partido por apolox\u00eda da colonizaci\u00f3n."}
{"id": "416200", "revid": "23204", "url": "https://gl.wikipedia.org/wiki?curid=416200", "title": "Timoth\u00e9e Chalamet", "text": "Timoth\u00e9e Hal Chalamet, nado o 27 de decembro de 1995, \u00e9 un actor franco-estadounidense. \u00c9 co\u00f1ecido polas s\u00faas actuaci\u00f3ns como Finn Walden na serie de Showtime \"Homeland\" (2012), Danny Vance no filme dram\u00e1tico \"Men, Women &amp; Children\" (2014), Tom Cooper no filme de ciencia ficci\u00f3n \"Interstellar\" (2014), Elio Perlman no filme de drama rom\u00e1ntico \"Call Me by Your Name\" (2017) e Kyle Scheible no filme\u00a0\"Lady Bird\" (2017)."}
{"id": "416201", "revid": "23204", "url": "https://gl.wikipedia.org/wiki?curid=416201", "title": "Timoth\u00e9e Hal Chalamet", "text": ""}
{"id": "416203", "revid": "98629", "url": "https://gl.wikipedia.org/wiki?curid=416203", "title": "Yp\u00e4j\u00e4", "text": "Yp\u00e4j\u00e4 \u00e9 un municipio de Finlandia situado na rexi\u00f3n de Tavastia Propia. En 2018 a s\u00faa poboaci\u00f3n era de 2\u00a0367 habitantes. A superficie do termo municipal \u00e9 de 183,25\u00a0km2, dos cales 0,49\u00a0km2 son auga. O concello ten unha densidade de poboaci\u00f3n de 12,95 hab./km\u00b2.\nLimita cos municipios de Humppila, Jokioinen, Loimaa e Somero estes dous \u00faltimos na rexi\u00f3n de Finlandia Propia.\nO concello \u00e9 uniling\u00fce en fin\u00e9s."}
{"id": "416204", "revid": "89787", "url": "https://gl.wikipedia.org/wiki?curid=416204", "title": "Universidade de Sydney", "text": "A Universidad de Sydney \u00e9 unha universidade que se atopa na cidade de Sydney, Australia. \u00c9 a universidade m\u00e1is antiga do estado, fundada en 1850. A partir de 2009, a instituci\u00f3n contaba con 47\u00a0775 estudantes, e era a segunda universidade meirande de Australia. \u00c9 unha das principais e m\u00e1is afamadas universidades do pa\u00eds, e tam\u00e9n de toda Ocean\u00eda.\nO campus central, cuxa arquitectura se inspira na de Oxbridge, xace nos suburbios de Camperdown e Darlington, \u00f3 suroeste do distrito financeiro central de Sydney. Ademais, a universidade incl\u00fae varios outros campus pequenos doutras organizaci\u00f3ns nos \u00faltimos 20 anos, tales como o Conservatorio de M\u00fasica de Sydney ou o Colexio das Artes de Sydney.\nA Universidade de Sydney \u00e9 membro do \"Grupo das Oito\" (universidades australianas), do Consorcio Acad\u00e9mico 21, da Asociaci\u00f3n de Universidades da Conca do Pac\u00edfico e da \"Worldwide Universities Network\"."}
{"id": "416205", "revid": "5863", "url": "https://gl.wikipedia.org/wiki?curid=416205", "title": "Volodymyr Gerun", "text": "Volodymyr Gerun, tam\u00e9n escrito Volodymir Herun (en ucra\u00edno: \u0412\u043e\u043b\u043e\u0434\u0438\u043c\u0438\u0440 \u0413\u0435\u0440\u0443\u043d), nado o 25 de marzo de 1994 en Dnipro \u00e9 un xogador profesional de baloncesto ucra\u00edno. Actualmente xoga para o Real Betis Baloncesto da Liga ACB na posici\u00f3n pivote. Na temporada 2017\u221218 foi o xogador m\u00e1is valorado da Liga LEB.\nTraxectoria.\nUniversidade.\nNado en Dnipro (Ucra\u00edna), Gerun formouse como xogador na Canarias Basketball Academy situada nas Palmas de Gran Canaria. Tras finalizar a s\u00faa etapa de formaci\u00f3n, asina con 17 anos (temporada 2011\u221212) polo BC Dnipro da Ukrajina Super-Liha, m\u00e1xima categor\u00eda do baloncesto do seu pa\u00eds natal. Con eles proclamouse campi\u00f3n de Copa, a\u00ednda que non participou apenas nos partidos: un en liga e dous na VTB United League. Tras finalizar a tempeorada decide viaxar aos Estados Unidos para asistir a unha das s\u00faas universidades. A s\u00faa primeira parada ser\u00eda na Universidade de West Virginia en Morgantown (Virxinia Occidental). Nesta temporada 2012\u221213, disputou sete partidos (perdeuse seis debido ao regulamente da NCAA por ter xogado a nivel profesional en Ucra\u00edna), nos que fixo unha media de 1,2 puntos e 0,7 rebotes. Ao finalizar a temporada foi transferido \u00e1 Universidade de Portland, situada en Portland (Oreg\u00f3n).\nNo seu ano j\u00fanior (2013\u221214) cos Pilots de Portland, xogou os 31 partidos que disputou o equipo (ning\u00fan como titular) cunha media por partido de 3,4 puntos, 2 rebotes en 11,2 minutos. Destacaron as s\u00faas actuaci\u00f3ns contra os Oregon State Beavers, onde anotou 9 puntos (todos na segunda parte); contra Michigan State Spartans, con 7 puntos e 7 rebotes (m\u00e1ximo da temporada) e contra Southern Utah Thunderbirds onde anotou 12 puntos (m\u00e1ximo da temporada). Ao ano seguinte, no seu \u00faltimo ano na NCAA, xogou 33 partidos (30 como titular) cunha media de 8,3 puntos (51,5 % en tiros de 2), 5,9 rebotes e 1,1 tap\u00f3ns en 24,3 minutos por partido. De feito, finalizou a temporada na West Coast Conference como o 3\u00ba en rebotes ofensivos (89), o 8\u00ba en rebotes totais (197) e rebotes por partido e o 4\u00ba en tap\u00f3ns totais (39) e tap\u00f3ns por partido. Entre as s\u00faas mellores actuaci\u00f3ns destacan os 21 puntos (10-12 de 2 e 1-1 en tiros libres, m\u00e1xima anotaci\u00f3n da s\u00faa carreira universitaria), 8 rebotes, 1 asistencia, 1 roubo e 1 tap\u00f3n en 23 minutos contra SIU Edwardsville Cougars; os 7 puntos (3-11 de 2 e 1-2 en tiros libres), 15 rebotes (m\u00e1ximo da s\u00faa carreira universitaria) e 1 tap\u00f3n en 29 minutos contra Gonzaga Bulldogs ou os 13 puntos (4-9 de 2 e 5-9 en tiros libres), 10 rebotes, 1 asistencia e 1 roubo en 41 minutos contra os San Jose State Spartans. En global, disputou un total de 64 partidos (30 como titular) cos Portland Pilots, facendo unha media de 5,9 puntos e 4 rebotes en 17,7 minutos.\nProfesional.\nTras non ser seleccionado no Draft da NBA de 2015, asina en decembro de 2015 polo Viten Getafe (equipo vinculado ao Baloncesto Fuenlabrada) de LEB Prata, a terceira categor\u00eda do baloncesto espa\u00f1ol, sendo esta a s\u00faa primeira experiencia como profesional. No equipo xetafense tan s\u00f3 chegou a disputar dous encontros, nos que fixo unha media de 11 puntos, 8 rebotes, 1 asistencia e 2 bal\u00f3ns roubados en 27,2 minutos. Tras a disputa destes partidos, o Actel For\u00e7a Lleida da LEB Ouro, a segunda divisi\u00f3n espa\u00f1ola, anuncia a s\u00faa incorporaci\u00f3n o 18 de decembro de 2015. Nesa temporada entrou no mellor quinteto da xornada 18, tras anotar 20 puntos (8-13 de 2 e 4-11 de TL), coller 13 rebotes, dar 2 asistencias, por 3 tap\u00f3ns e recibir 6 faltas en 30,5 minutos para 30 de valoraci\u00f3n na vitoria por 91-84 contra San Pablo Inmobiliaria Burgos.\nAo ano seguinte asina polo Calzados Robusta de Logro\u00f1o, onde se converte nun dos xogadores m\u00e1is destacados da liga LEB Ouro. O pivote acumulou diversos nomeamentos ao quinteto ideal da xornada e un MVP individual. En total, xogou 20 partidos co equipo rioxano, acadando medias de 14,7 puntos e 6,7 rebotes en s\u00f3 23 minutos por partido, para unha valoraci\u00f3n total de 17,9 puntos. Este bo rendemento levouno a, en metade da temporada, asinar polo Barcelona B. No conxunto barcelon\u00e9s consegue un destac\u00e1bel rendemento. Na temporada 2017\u221218 remata como o xogador m\u00e1is valioso da competici\u00f3n con 14,8 puntos e 7,9 rebotes por partido, sendo escollido ademais no quinteto ideal da competici\u00f3n. A s\u00faa boa actuaci\u00f3n levouno a asinar o 20 de xullo de 2018 polo Club Baloncesto Breog\u00e1n da Liga ACB.\nInternacional.\nGerun disputou coas inferiores da selecci\u00f3n de Ucra\u00edna o Campionato Europeo sub-16 de 2009 en Kaunas (Lituania), o Campionato Europeo sub-16 Divisi\u00f3n B de 2010 en Tal\u00edn (Estonia) e o Campionato Europeo sub-18 de 2011 en Wroc\u0142aw (Polonia). No Eurobasket sub-16 de 2009, disputou cinco partidos cunha media de 3,4 puntos e 4,2 rebotes en 15,1 minutos. Por outra banda, no Eurobasket Divisi\u00f3n B sub-16 de 2010, conseguiu a medalla de prata con oito partidos xogados nos que fixo unha media de 17,3 puntos (58 % en tiros de 2), 9,1 rebotes, 1,8 asistencias e 2,4 tap\u00f3ns en 28 minutos. Foi o m\u00e1ximo anotador, reboteador e taponador da selecci\u00f3n, sendo ademais escollido MVP da competici\u00f3n. No Eurobasket sub-18 de 2011, disputou nove partidos nos que fixo unha media de 18,2 puntos (52,6 % en tiros de 2), 11,1 rebotes, 1,3 asistencias, 1,9 roubos de bal\u00f3n e 2,1 tap\u00f3ns en 34,2 minutos. De novo, foi o m\u00e1ximo anotador, reboteador e taponador da selecci\u00f3n. Finalizou este campionato como o terceiro m\u00e1ximo anotador, o segundo en rebotes por partido, o primeiro en tap\u00f3ns por partido, o terceiro en rebotes defensivos por partido (6,9), o segundo en rebotes ofensivos por partido (4,2), o oitavo en porcentaxe de tiros de campo (50 %), o d\u00e9cimo primeiro en porcentaxe de tiros de dous, o sexto en porcentaxe de tiros libres (75,9 %), o segundo en tiros libres anotados por partido (4,6), o primeiro en tiros de dous anotados por partido (6,7), o terceiro en tiros de campo anotados (6,8), o oitavo en faltas recibidas por partido (4,8) e o primeiro en dobres-dobres (5)."}
{"id": "416211", "revid": "1131", "url": "https://gl.wikipedia.org/wiki?curid=416211", "title": "Estadio de Kaliningrado", "text": "O Estadio de Kaliningrado (en ruso: \"\u041a\u0430\u043b\u0438\u043d\u0438\u043d\u0433\u0440\u0430\u0434\u0441\u043a\u0438\u0439 \u0441\u0442\u0430\u0434\u0438\u043e\u043d\"), tam\u00e9n co\u00f1ecido como Arena Baltika (\"\u0410\u0440\u0435\u043d\u0430 \u0411\u0430\u043b\u0442\u0438\u043a\u0430\"), \u00e9 un estadio de f\u00fatbol ruso da cidade que lle d\u00e1 nome, Kaliningrado. Este estadio albergou catro partidos da fase de grupos do Mundial de F\u00fatbol Rusia 2018. \u00c9 o campo do FC Baltika Kaliningrado da Liga Premier de Rusia. Ten capacidade para 35.015 espectadores. Foi constru\u00eddo para a disputa do Mundial por mor de que o outro estadio da cidade (Estadio Baltika) non ti\u00f1a suficiente capacidade, era demasiado antigo e non estaba ben situado para un evento de tan grande magnitude.\nO estadio est\u00e1 situado nunha illa no interior do curso do r\u00edo Pregolia, \u00e1s aforas da cidade de Kaliningrado. Por ese motivo, os dese\u00f1adores buscaron un aspecto para a construci\u00f3n que harmonizara coa contorna.\nAo estar localizado no \u00d3blast de Kaliningrado, pequeno enclave ruso no Mar B\u00e1ltico, fixo que este fose o estadio da Copa Mundal de F\u00fatbol 2018 m\u00e1is pr\u00f3ximo \u00e1 Uni\u00f3n Europea e ao Espazo de Schengen, a tan s\u00f3 uns 45 quil\u00f3metros da fronteira con Polonia."}
{"id": "416212", "revid": "1131", "url": "https://gl.wikipedia.org/wiki?curid=416212", "title": "James Middleton", "text": "James William Middleton, nado o 15 de abril de 1987 en Reading, Inglaterra, \u00e9 un empresario brit\u00e1nico co\u00f1ecido por ser o irm\u00e1n de Catarina de Cambridge.\nTraxectoria.\nJames \u00e9 o fillo m\u00e1is pequeno e o \u00fanico var\u00f3n de Michael Francis Middleton (nado en 1949) e Carole Goldsmith (nada en 1955). As s\u00faas irm\u00e1s m\u00e1is vellas son Catarina de Cambridge e Pippa Middleton.\nFoi educado, como as s\u00faas irm\u00e1s, no colexio St Andrew's e no Marlborough College. Iniciou a carreira de Recursos Ambientais na Universidade de Edimburgo pero abandonou e comezou o seu propio negocio. Padece de dislexia.\nDende 2018 mant\u00e9n unha relaci\u00f3n coa socialit\u00e9 Aliz\u00e9e Thevenet. Prometeuse con ela en outubro de 2019."}
{"id": "416213", "revid": "98629", "url": "https://gl.wikipedia.org/wiki?curid=416213", "title": "Ana do Reino Unido", "text": " Ana do Reino Unido, a Princesa Real , (Anne Elizabeth Alice Louise), nada en Londres o 15 de agosto de 1950, \u00e9 a \u00fanica filla da ra\u00ed\u00f1a Isabel II do Reino Unido e do seu consorte, o pr\u00edncipe Filipe de Edimburgo. \u00c9 a s\u00e9tima en portar o t\u00edtulo de princesa real e a d\u00e9cimo terceira na li\u00f1a de sucesi\u00f3n ao trono.\nTraxectoria.\nDende o momento do seu nacemento, o 15 de agosto de 1950, recibiu o t\u00edtulo de princesa Ana de Edimburgo, grazas \u00e1 patente real que o seu av\u00f3, Xurxo VI do Reino Unido emitira en 1948 garantindo devandito t\u00edtulo aos fillos do duque de Edimburgo.\nO seu bautizo celebrouse na Sala de M\u00fasica do Palacio de Buckingham, o 21 de outubro de 1950.\nA princesa educouse no Palacio de Buckingham e despois no internado Benenden en Kent. Este \u00faltimo permitiu \u00e1 princesa dominar o idioma franc\u00e9s.\nTraballo cos cabalos.\nA princesa mostrou entusiasmo polos cabalos dende unha temper\u00e1 idade e dedicoulles parte da s\u00faa vida. Competiu nos Xogos Ol\u00edmpicos de Montreal 1976 co equipo brit\u00e1nico. Foi presidenta da Federaci\u00f3n Ecuestre Internacional entre 1986 e 1994.\nMatrimonio e descendencia.\nA s\u00faa voda o 14 de novembro de 1973 co capit\u00e1n Mark Anthony Phillips na Abad\u00eda de Westminster foi televisada a todo o mundo.Tiveron dous fillos:\nSavannah Phillips (nada o 29 de decembro de 2010) e Isla Phillips (nada o 29 de marzo de 2012).\nMia Tindall (nada o 17 de xaneiro de 2014) e Lena Tindall (nada o 18 de xu\u00f1o de 2018).\nOs seus fillos non recibiron t\u00edtulo nobiliario ning\u00fan.\nO 20 de marzo de 1974 a princesa sufriu un intento de secuestro infrutuoso.\nEn 1992 separouse do capit\u00e1n Mark Phillips e casou co vicealmirante Timothy James Laurence, co que segue casada na actualidade."}
{"id": "416214", "revid": "89787", "url": "https://gl.wikipedia.org/wiki?curid=416214", "title": "Nikolai Abramov", "text": "Nikolai Viktorovi\u010d Abramov () nado o 24\u00a0de xaneiro de\u00a01964\u00a0en\u00a0Ladv\u00a0e finado o\u00a0\u00a023\u00a0de xaneiro de\u00a02016\u00a0en\u00a0Petrozavodsk, foi un fot\u00f3grafo, xornalista, tradutor e escritor vepsio, autor do primeiro libro literario en lingua vepsia.\nTraxectoria.\nPasou a s\u00faa infancia na s\u00faa aldea natal, e realizou os estudos secundarios na vila de Vingl. Despois formouse na Escola T\u00e9cnica Topogr\u00e1fica de Leningrado, na Universidade Estatal de Petrozavodsk e na Universidade Pedag\u00f3xica Estatal de Carelia. Ao longo da s\u00faa vida realizou diversos traballos, dende traballar nunha granxa estatal a dirixir unha casa rural de cultura. Foi correspondente de diversas publicaci\u00f3ns como \"Svirskie Ogni\", \"Finno Ugorskaia Gazeta\" ou \"Kto o Chom\" e editor do mensual en vepsio\u00a0Kodima. Durante os seus \u00faltimos anos traballou na Biblioteca Nacional de Carelia. Foi membro da Uni\u00f3n de Escritores de Rusia dende 1998 e da Uni\u00f3n de Xornalistas de Rusia dende 2003 e directivo da Asociaci\u00f3n Internacional de Escritores Ugrofineses e da Uni\u00f3n de Xornalistas da Rep\u00fablica de Carelia.\nActividade creativa.\nEn 1994 Abramov publicou o primeiro libro literario en vepsio, a colecci\u00f3n de poemas \"Koumek\u00fcmne koume\" . Na s\u00faa segunda colecci\u00f3n publicada en 1999 \"Kurgiden aig\" al\u00e9n da s\u00faa propia obra, traduciu poemas de Pushkin, Esenin, Pasternak, Rubtsov, Visotski e Evtushenko. A terceira collecci\u00f3n, \"Pagi\u0161kam, vell\" publicouna con traduci\u00f3n ao ruso. A s\u00faa poes\u00eda, de car\u00e1cter l\u00edrico, c\u00e9ntrase na vida campesi\u00f1a e na natureza e traduciuse ao ruso, fin\u00e9s, sueco, noruegu\u00e9s, h\u00fangaro, estoniano e franc\u00e9s e diversas linguas ugrofinesas de Rusia. En 2013 publicouse unha transcrici\u00f3n dunha selecci\u00f3n das s\u00faas poes\u00edas ao cir\u00edlico, o terceiro libro vepsio publicado en cir\u00edlico coa finalidade de chegar a aqueles vepsios non familiarizados coa ortograf\u00eda latina oficial da lingua.\nO poeta traduciu cl\u00e1sicos rusos e internacionais como Omar Khayyam, Rabindranath Tagore, William Shakespeare, Paul Verlaine, Lev Tolstoi ou Nikolai Klyuev. Tam\u00e9n traduciu fragmentos da \u00e9pica estoniana \"Kalevipoeg\", contos populares komi, e versos e relatos de escritores ugrofineses de Rusia ou mesmo as letras de Yesterday (The Beatles) e We are the Champions (Queen) que cantou Anna Vasilyeva (Yusne) e o grupo carelio \"Kantele\" .\nNikolai Abramov foi tam\u00e9n un reco\u00f1ecido fot\u00f3grafo, realizando tres exhibici\u00f3ns en Petrozavodsk, ademais de expo\u00f1er noutros lugares Rusia e mais en Noruega, Ucra\u00edna, e coas s\u00faas fotograf\u00edas publicadas en revistas e \u00e1lbums fotogr\u00e1ficos."}
{"id": "416215", "revid": "98629", "url": "https://gl.wikipedia.org/wiki?curid=416215", "title": "Andr\u00e9, duque de York", "text": "O pr\u00edncipe Andr\u00e9, duque de York (Andrew Albert Christian Edward; Londres, 19 de febreiro de 1960), \u00e9 o terceiro fillo e segundo var\u00f3n da ra\u00ed\u00f1a Isabel II do Reino Unido e do pr\u00edncipe Filipe de Edimburgo. Na actualidade \u00e9 s\u00e9timo na li\u00f1a de sucesi\u00f3n ao trono brit\u00e1nico.\nPrimeiros anos.\nO pr\u00edncipe naceu no Palacio de Buckingham e como fillo da ra\u00ed\u00f1a foille concedido o tratamento de \"Alteza Real\".\nFoi bautizado o 8 de abril de 1960.\nO pr\u00edncipe tivo unha educaci\u00f3n na casa para posteriormente ingresar na Heathersdown Preparatory School e en Gordonstoun.\nServizo na Mari\u00f1a Real.\nEn 1979 enlistouse na Mari\u00f1a Real Brit\u00e1nica. Loitou na Guerra das Malvinas servindo ao barco HMS Invincible. Foi ascendendido a comandante pero retirouse no 2001.\nNa actualidade, o duque de York ten como obriga real representar ao Reino Unido na \u00e1rea de comercio e investimento.\nMatrimonio e descendencia.\nO 23 de xullo de 1986 casou con Sarah Ferguson na Abad\u00eda de Westminster. Adquiriu os t\u00edtulos de duque de York, conde de Inverness e bar\u00f3n Killyleagh.\nTiveron d\u00faas fillas\nEn 1992 a parella separouse e acordouse un divorcio para o ano 1996."}
{"id": "416217", "revid": "27155", "url": "https://gl.wikipedia.org/wiki?curid=416217", "title": "Falla de Santo Andr\u00e9s", "text": ""}
{"id": "416218", "revid": "48203", "url": "https://gl.wikipedia.org/wiki?curid=416218", "title": "Eduardo de Edimburgo", "text": "O pr\u00edncipe Eduardo, duque de Edimburgo (Edward Anthony Richard Louis; Londres, 10 de marzo de 1964), \u00e9 o cuarto e derradeiro fillo da ra\u00ed\u00f1a Isabel II e do pr\u00edncipe Filipe de Edimburgo. \u00c9 d\u00e9cimo na li\u00f1a de sucesi\u00f3n ao trono brit\u00e1nico.\nPrimeiros anos.\nO pr\u00edncipe Eduardo naceu no Palacio de Buckingham e dende o seu nacemento, como fillo da ra\u00ed\u00f1a, \u00e9 tratado como \"Alteza Real\". Foi bautizado no Castelo de Windsor o 2 de maio de 1964.\nO pr\u00edncipe acudiu \u00e1 Escola Gibbs en Londres e \u00e1 Heatherdown Preparatory School en Berkshire. Coma o seu pai e irm\u00e1ns m\u00e1is vellos foi \u00e1 Escola Gordonstoun en Escocia. Posteriormente, foi un ano a Nova Zelandia.\nTras regresar da s\u00faa viaxe, estudou e graduouse na Universidade de Cambridge.\nTraballo.\nDespois da universidade alistouse na Mari\u00f1a, a\u00ednda que abandonou, convert\u00e9ndose en albo para as cr\u00edticas.\nTraballou no teatro e mesmo produciu un show, a\u00ednda que non tivo \u00e9xito.\nEn 1993, Eduardo comezou unha compa\u00f1\u00eda propia chamada \"Ardent Television\" coa que produciu documentais e dramas das familias reais europeas. Dimitiu como xefe para centrarse nas s\u00faas obrigas reais.\nEduardo e a s\u00faa dona est\u00e1n suxeitos a diversas obrigas reais. Eduardo \u00e9 presidente da Federaci\u00f3n dos Xogos da Mancomunidade. Tam\u00e9n est\u00e1 involucrado co premio do duque de Edimburgo.\nMatrimonio e descendencia.\nO 19 de xu\u00f1o de 1999 casou con Sof\u00eda Rhys-Jones na Capela de San Xurxo. O pr\u00edncipe recibiu o t\u00edtulo de conde de Wessex e vizconde Severn. Eduardo recibir\u00e1 tam\u00e9n o ducado de Edimburgo cando este estea dispo\u00f1\u00edbel.\nO conde e a condesa de Wessex te\u00f1en dous fillos:"}
{"id": "416219", "revid": "23562", "url": "https://gl.wikipedia.org/wiki?curid=416219", "title": "Liga Espa\u00f1ola de rugby 2017-2018", "text": ""}
{"id": "416221", "revid": "1131", "url": "https://gl.wikipedia.org/wiki?curid=416221", "title": "Peter Phillips", "text": "Peter Mark Andrew Phillips, nado o 15 de novembro de 1977, \u00e9 o primeiro fillo e \u00fanico var\u00f3n de Ana do Reino Unido e do seu primeiro esposo, Mark Phillips. \u00c9 d\u00e9cimo cuarto na li\u00f1a de sucesi\u00f3n ao trono.\nTraxectoria.\n\u00c9 o neto m\u00e1is vello da ra\u00ed\u00f1a Isabel II do Reino Unido e do pr\u00edncipe Filipe de Edimburgo. Phillips non goza dun t\u00edtulo ou estilo real por decisi\u00f3n dos seus pais. A s\u00faa irm\u00e1 m\u00e1is nova, Zara Phillips tampouco goza destes. Despois de graduarse na universidade no ano 2000, traballou para Jaguar Racing, seguido por Williams F1. Phillips ten un baixo perfil p\u00fablico, con ning\u00fan servizo ou deber real. Actualmente traballa no banco de Escocia.\nMatrimonio e descendencia.\nMentres traballaba para Williams F1 no Canad\u00e1 no 2003, co\u00f1eceu a Autumn Patricia Kelly, coa que casou na Capela de San Xurxo no 2008.\nViven xuntos en Gatcombe Park, Glocestershire coas s\u00faas fillas:"}
{"id": "416222", "revid": "98629", "url": "https://gl.wikipedia.org/wiki?curid=416222", "title": "Divisi\u00f3n de Honra de Rugby 2018-2019", "text": "A tempada 2018-2019 da Divisi\u00f3n de Honra da liga nacional de rugby ser\u00e1 a 52\u00aa edici\u00f3n da principal competici\u00f3n entre clubs de rugby en Espa\u00f1a. O torneo ch\u00e1mase Liga Heineken por raz\u00f3ns de patrocinio.\nA fase de liga regular contar\u00e1 con 22 xornadas, comezando a fin de semana do 16 de setembro de 2018 e rematando a fin de semana do 14 de abril de 2019. Os seis primeiros equipos da t\u00e1boa participar\u00e1n na fase de eliminatorias polo t\u00edtulo de liga, que rematar\u00e1 coa final do campionato o 26 de maio de 2019.\nTralo remate da tempada 2017-2018 os clubs crearon a asociaci\u00f3n Liga Nacional de Rugby co prop\u00f3sito de organizar o campionato a partir de 2019, de xeito que esta poder\u00eda ser a derradeira edici\u00f3n do campionato organizada pola Federaci\u00f3n Espa\u00f1ola de Rugby.\nEquipos participantes.\nA edici\u00f3n 2018-2019 da Divisi\u00f3n de Honra contar\u00e1 con doce equipos participantes: tres vascos, tres castel\u00e1ns, dous catal\u00e1ns, dous madrile\u00f1os, un valenciano e un c\u00e1ntabro. O Aparejadores de Burgos ocupou a praza que o ano anterior ti\u00f1a o descendido Getxo Rugby Taldea.\nDe seguido unha t\u00e1boa coa traxectoria nas 51 edici\u00f3ns anteriores da Divisi\u00f3n de Honra de rugby dos doce equipos participantes:"}
{"id": "416223", "revid": "1131", "url": "https://gl.wikipedia.org/wiki?curid=416223", "title": "Zara Phillips", "text": "Zara Anne Elizabeth Phillips, nada o 15 de maio de 1981, \u00e9 a segunda e \u00fanica filla de Ana do Reino Unido e de Mark Anthony Phillips. \u00c9 a neta m\u00e1is vella de Isabel II e do pr\u00edncipe Filipe de Edimburgo. Ela \u00e9 d\u00e9cimo s\u00e9tima na li\u00f1a de sucesi\u00f3n ao trono.\nTraxectoria.\nPrimeiros anos.\nNada en 1981, Zara Phillips -igual c\u00f3 seu irm\u00e1n, Peter, catro anos m\u00e1is vello ca ela- non goza dun t\u00edtulo real.\nSeguindo os pasos da s\u00faa nai, Zara converteuse nunha amazona de elite, ga\u00f1ou o \"Eventing World Champion\", o Campionato Mundial de Aquisgr\u00e1n e foi votada en 2006 como Deportista do Ano na BBC.\n\u00c1 parte do seu irm\u00e1n Peter, Zara ten d\u00faas irm\u00e1s de pai, Felicity Tonkin e Heather Tonkin; tam\u00e9n Stephanie Phillips da segunda esposa do seu pai, Sandy Pflueger.\nComo neta maior da ra\u00ed\u00f1a Isabel II do Reino Unido, leva a cabo deberes reais. Xunto \u00e1 s\u00faa nai, nomeou as embarcaci\u00f3ns do Reino Unido. Zara frecuentemente atende eventos de caridade e apoia causas como lesi\u00f3ns de columna vertebral, caridades ecuestres e nenos.\nMatrimonio e descendencia.\nA finais de 2010 anunciouse o compromiso de Phillips con Michael James (Mike) Tindall. A voda tivo lugar o 30 de xullo de 2011 en Canongate Kirk, Edimburgo, Escocia. O matrimonio ten d\u00faas fillas:\nPhillips sufriu un aborto involuntario a finais de 2016."}
{"id": "416225", "revid": "1888", "url": "https://gl.wikipedia.org/wiki?curid=416225", "title": "Revista Abrente", "text": "Revista Abrente pode referirse a:"}
{"id": "416226", "revid": "5863", "url": "https://gl.wikipedia.org/wiki?curid=416226", "title": "Abrente (revista)", "text": ""}
{"id": "416227", "revid": "5863", "url": "https://gl.wikipedia.org/wiki?curid=416227", "title": "Abrente (RAGBA)", "text": ""}
{"id": "416228", "revid": "5863", "url": "https://gl.wikipedia.org/wiki?curid=416228", "title": "Abrente (Valladolid)", "text": ""}
{"id": "416229", "revid": "5863", "url": "https://gl.wikipedia.org/wiki?curid=416229", "title": "Mostras de Ribadavia", "text": ""}
{"id": "416230", "revid": "23204", "url": "https://gl.wikipedia.org/wiki?curid=416230", "title": "Camila do Reino Unido", "text": "Camila, nada en Londres (Inglaterra) o 17 de xullo de 1947, \u00e9 a ra\u00ed\u00f1a consorte do Reino Unido e doutros catorce estados independentes que forman a Commonwealth of Nations, debido ao seu matrimonio co rei Carlos III do Reino Unido. \nO seu nome de p\u00eda \u00e9 Camilla Rosemary Shand, mais de 1973 a 1995, adoptou o apelido Parker Bowles, debido ao seu primeiro matrimonio co oficial militar Andrew Parker Bowles, co que tivo dous fillos. Logo de casar con Carlos III, entre 2005 e 2022, preferiu empregar o t\u00edtulo de duquesa de Cornualla, e non o de princesa de Gales, malia a poder usalo por dereito. Camila tam\u00e9n ostentaba o t\u00edtulo de Duquesa de Rothesay en Escocia e duquesa de Edimburgo despois de que o seu marido herdase o t\u00edtulo do seu falecido pai, o pr\u00edncipe Filipe de Edimburgo. \n\u00c9 canda a Matilde de B\u00e9lxica, a \u00fanica ra\u00ed\u00f1a consorte de Europa con ascendencia familiar nobre.\nTraxectoria.\nOrixes familiares, infancia e mocidade.\nNaceu o 17 de xullo de 1947 no King's College Hospital de Londres. Foi filla do militar retirado e empresario Bruce Shand e Rosalind Shand, a s\u00faa familia era de clase alta, con v\u00ednculos coa baixa nobreza brit\u00e1nica, e a s\u00faa bisavoa, Alice Kappel, fora amante do rei Eduardo VII. \nMedrou entre a casa de campo familiar en Plumpton (East Sussex) e no barrio de Kensington (Londres). Foi alumna da novelista Penelope Fitzgerald no Queen's Gate School, onde ensinaba franc\u00e9s. Non preparou o ingreso \u00e1 universidade por decisi\u00f3n dos seus pais, que preferiron enviala a Su\u00edza \u00e1 escola Mon Fertile (Vaud). Logo cursou estudos de franc\u00e9s no Institute Britanique de Par\u00eds.\nDe regreso a Londres, fixo a s\u00faa posta de longo en 1965 e traballou os seguintes anos como secretaria e recepcionista en diferentes empresas. Durante estes anos tam\u00e9n comezou a cultivar o seu gusto pola equitaci\u00f3n, a pintura, a xardinaxe e a horticultura. \nPrimeiro matrimonio e descendencia.\nCasou en 1973 con Andrew Parker Bowles, militar de profesi\u00f3n, nunha cerimonia cat\u00f3lica. Asistiron varios membros da familia real como a propia ra\u00ed\u00f1a Isabel II, a ra\u00ed\u00f1a nai Isabel e princesa Ana. \nO matrimonio tivo dous fillos: Tom, nado o 18 de decembro de 1974, e Laura, nada o 1 de xaneiro de 1976. Os fillos foron educados na relixi\u00f3n cat\u00f3lica do pai, mentres que Camila conservou a s\u00faa comu\u00f1\u00f3n anglicana. Tom Parker Bowles \u00e9 xornalista e cr\u00edtico gastron\u00f3mico, mentres que Laura, que adoptou o apelido Lopes por matrimonio, \u00e9 galerista de arte. \nLogo de m\u00faltiples infidelidades, Camila e Andrew Parker Bowles, remataron por divorciarse en 1995. \nRelaci\u00f3n con Carlos III do Reino Unido.\nCo\u00f1eceu ao Carlos III do Reino Unido, ent\u00f3n pr\u00edncipe de Gales, nun partido de polo en 1970. Segundo lembra, foi Camila quen interpelou a Carlos present\u00e1ndose como a a bisneta da amante do seu tatarav\u00f3. Dende ent\u00f3n, Camila e Carlos mantiveron unha estreita amizade. \nMalia a casaren con Andrew Parker Bowles e Diana de Gales respectivamente, Camila e Carlos mantiveron unha relaci\u00f3n sentimental que se prolongou no tempo. A revelaci\u00f3n ao p\u00fablico tivo lugar en 1992 coa publicaci\u00f3n do libro \"Diana: Her True Story.\" A prensa sensacionalista atacou a Camila por esa relaci\u00f3n extramatrimonial e, en 1993, alg\u00fans xornais publicaron a transcrici\u00f3n dunha conversa \u00edntima gravada en secreto de Camila e Carlos. Carlos de Gales reco\u00f1eceu o seu adulterio no documental \"Charles: The Private Man, the Public Role\" da cadea ITV en 1994 indicando que Camila era unha \"querida amiga\". Diana de Gales tam\u00e9n fixo p\u00fablico o seu co\u00f1ecemento das relaci\u00f3ns do seu home con Camila. O divorcio de Carlos e Diana de Gales foi en 1996, un ano despois do de Camila e Andrew Parker Bowles. A relaci\u00f3n entre Carlos e Camila proseguiu nos anos posteriores malia as cr\u00edticas da prensa sensacionalista. \nParalelamente, Camila asumiu dende 1994 a participaci\u00f3n en diferentes iniciativas ben\u00e9ficas. Entre as que destacou o seu traballo na Royal Osteoporosis Society, centrada no combate da osteoporose e a axuda aos seus doentes; o falecemento da s\u00faa nai por esta enfermidade marcou a Camila. \nDuquesa de Cornualla.\nO 9 de abril de 2005, \u00e1s 12.30, Carlos e Camila casaron polo civil no concello de Windsor nun pequeno acto privado no que os fillos m\u00e1is vellos de ambos c\u00f3nxuxes foron as testemu\u00f1as. Posteriormente, na Capela de San Xurxo do Castelo de Windsor, o arcebispo de Canterbury ofreceulles unha benz\u00f3n nunha cerimonia relixiosa \u00e1 que asistiron a ra\u00ed\u00f1a Isabel e o pr\u00edncipe Filipe, as\u00ed como outros 800 convidados. \nA\u00ednda que legalmente foi princesa de Gales, o d\u00eda do anuncio do compromiso matrimonial, o Palacio de Buckingham anunciou que Camila levar\u00eda o t\u00edtulo de duquesa de Cornualla, con tratamento de Alteza Real, evitando confusi\u00f3ns e brindando respecto \u00e1 falecida Diana de Gales. Usou este t\u00edtulo en todas as partes, ag\u00e1s en Escocia, onde utilizou o t\u00edtulo de duquesa de Rothesay. \nA axenda p\u00fablica de Camila foi aumentando conforme pasaron os anos, paralelamente foi ga\u00f1ando popularidade, desbotando a imaxe negativa que moitos brit\u00e1nicos ti\u00f1an sobre ela se ti\u00f1a. Dende 2013 ocupa o cargo honor\u00edfico de chanceler da Universidade de Aberdeen, en Escocia, e ese mesmo ano acompa\u00f1ou a Carlos de Inglaterra, \u00e1 ra\u00ed\u00f1a Isabel II e ao pr\u00edncipe Filipe na apertura do Parlamento brit\u00e1nico. En 2022, durante os festexos do 70 aniversario da chegada ao trono de Isabel II, a propia ra\u00ed\u00f1a expresou o seu desexo de que Camila de Cornualla gozara do t\u00edtulo de \"ra\u00ed\u00f1a consorte\" cando o seu fixo, Carlos, fose rei. \nReco\u00f1ecida lectora, indicou que tomou este h\u00e1bito do seu pai. Durante a pandemia de covid-19, ga\u00f1ou popularidade polas s\u00faas recomendaci\u00f3ns de libros durante os confinamentos. Esta idea acabou por facer un club de lectura en li\u00f1a con Camila chamado \"The Reading Room\" (sala de lectura en galego).\nRa\u00ed\u00f1a consorte do Reino Unido.\nO 8 de setembro de 2022, logo da morte da Isabel II, Carlos III ascendeu o trono, sendo Camila, dende ent\u00f3n, ra\u00ed\u00f1a consorte do Reino Unido. Como tal, foi testemu\u00f1a na proclamaci\u00f3n oficial de Carlos como rei o d\u00eda 10 de setembro de 2022. Ademais, acompa\u00f1ou ao seu home no velorio da ra\u00ed\u00f1a defunta en Escocia e nas s\u00faas intervenci\u00f3ns ante o Parlamento brit\u00e1nico e as c\u00e1maras lexislativas de Escocia, Gales e Irlanda do Norte."}
{"id": "416231", "revid": "48203", "url": "https://gl.wikipedia.org/wiki?curid=416231", "title": "Beatriz de York", "text": "A princesa Beatriz de York (\"Beatrice Elizabeth Mary\"), nada en Londres o 8 de agosto de 1988, \u00e9 un membro da Familia Real Brit\u00e1nica.\nTraxectoria.\n\u00c9 filla do pr\u00edncipe Andr\u00e9, duque de York e a s\u00faa exesposa, Sarah Ferguson. \u00c9 neta da ra\u00ed\u00f1a Isabel II do Reino Unido e do pr\u00edncipe Filipe de Edimburgo. A princesa Beatriz \u00e9 a segunda muller na li\u00f1a de sucesi\u00f3n ao trono, despois da princesa Carlota de Cambridge. Foi a primeira princesa nada na familia real desde o nacemento de Ana do Reino Unido, no ano 1950."}
{"id": "416233", "revid": "27155", "url": "https://gl.wikipedia.org/wiki?curid=416233", "title": "Mapa xeol\u00f3xico", "text": "Un mapa xeol\u00f3xico \u00e9 a representaci\u00f3n sobre un plano topogr\u00e1fico dos accidentes xeol\u00f3xicos que afloran na superficie terrestre. Sn o resultado da proxecci\u00f3nsobe u plano normqalmente topogr\u00e1fico os valores de extensi\u00f3n dos materiais e agrupaci\u00f3n de materias xeol\u00f3xicos e das relaci\u00f3ns xeol\u00f3xicas entre eles, ofrecendo informaci\u00f3n da zona superficial ou subsuperficial. As diferentes rochas ou as formaci\u00f3ns xeol\u00f3xicas e as s\u00faas idades repres\u00e9ntanse mediante unha trama de cores que as identifican. No mapa xeol\u00f3xico tam\u00e9n se representan as deformaci\u00f3ns sufridas polas estruturas xeol\u00f3xicas tales como fallas, dobras ou foliaci\u00f3ns. Estas estruturas, do \u00e1mbito da tect\u00f3nica, repres\u00e9ntanse no mapa con diferentes s\u00edmbolos que xunto coa trama de cores son explicados na lenda.\nOrixinalmente foron desenvolvidos para aplicar o estudo das ciencias xeol\u00f3xicas en traballos de campo, e os mapas xeol\u00f3xicos son hoxe ferramentas de traballo que permiten o desenvolvemento de proxectos de exploraci\u00f3n e produci\u00f3n de hidrocarburos como o petr\u00f3leo e o gas natural, minerais e auga, entre outros. Un dos primeiros xe\u00f3logos en crear un mapa xeol\u00f3xico foi o ingl\u00e9s William Smith.\nT\u00e9cnicas de mapeo.\nMapa de campo e fotograf\u00eda a\u00e9rea.\nA fotograf\u00eda vertical desde un helic\u00f3ptero util\u00edzase a mi\u00fado para relevar un terreo que se quere estudar xeoloxicamente. Estas fotograf\u00edas ens\u00e1mblanse logo e contr\u00e1stanse co mapa da zona. Esta nova informaci\u00f3n que se agrega sobre o mapa permite observar elevaci\u00f3ns do terreo, e como se relacionan entre si (a que distancia se encontran as formaci\u00f3ns etc).\nNotas de campo.\nAs notas de campo son as observaci\u00f3ns directas que se fan nas xeiras de exploraci\u00f3n. O xe\u00f3logo apunta nun caderno o que observa no terreo, informaci\u00f3n que logo tam\u00e9n servir\u00e1 para completar a construci\u00f3n do mapa xeol\u00f3xico.\nSimbolox\u00eda do mapa.\nOs mapas xeol\u00f3xicos, para a s\u00faa correcta interpretaci\u00f3n, incorporan unha lenda na que se describen os s\u00edmbolos e cores que aparecen no mapa xunto cunha explicaci\u00f3n do seu significado. En ocasi\u00f3ns adoita inclu\u00edr columnas estratigr\u00e1ficas e cortes xeol\u00f3xicos.\nMostras.\nNo traballo de campo o xe\u00f3logo recolle mostras das diferentes formaci\u00f3ns rochosas que afloran en superficie. Nun primeiro momento realiza un reco\u00f1ecemento visual que se complementar\u00e1 posteriormente cun estudo microsc\u00f3pico que determine a composici\u00f3n mineral e textura de cada mostra. O obxectivo final \u00e9 clasificar correctamente as formaci\u00f3ns litol\u00f3xicas que se representar\u00e1n no mapa.\nFotograf\u00eda.\nA fotograf\u00eda, feita sobre o terreo ou a\u00e9rea, \u00e9 unha ferramenta de gran valor para a realizaci\u00f3n de mapas xeol\u00f3xicos, xa que axuda a comprender o terreo sobre o que se est\u00e1 traballando.\nHistoria.\nO mapa xeol\u00f3xico m\u00e1is antigo que se preserva a d\u00eda de hoxe \u00e9 o Papiro das minas (1150\u00a0a.\u00a0C.) do Antigo Exipto exposto no Museo Exipcio de Tur\u00edn. Mostra a distribuci\u00f3n local de diversos tipos de rocha e as s\u00faas caracter\u00edsticas litol\u00f3xicas na rexi\u00f3n mineira do uadi Hammamat. Tam\u00e9n cont\u00e9n informaci\u00f3n sobre diversas canteiras, minas de ouro e pozos de auga. Foi preparado para unha expedici\u00f3n de Rams\u00e9s IV.\nTam\u00e9n na Grecia antiga hai esbozos de mapas xeol\u00f3xicos utilizados na construci\u00f3n de canais.\nA partir do s\u00e9culo XVII in\u00edciase o desenvolvemento dos mapas xeol\u00f3xicos modernos, que van pasando sucesivamente por varias etapas: primeiro aparecen mapas xeogn\u00f3sticos que representan a litolox\u00eda e minerais de interese mineiro, despois mapas cronol\u00f3xicos, que representan a idade dos materiais, mapas estruturais, que inclu\u00edan informaci\u00f3n estrutural, especialmente das zonas pregadas monta\u00f1osas, e mapas nacionais e rexionais, que pretend\u00edan co\u00f1ecer ben os recursos naturais dun pa\u00eds para a s\u00faa posible explotaci\u00f3n, e mapas tem\u00e1ticos sobre aspectos determinados de interese.\nUn dos primeiros mapas xeol\u00f3xicos data de 1771 e ten o longo t\u00edtulo de \"Mapa de parte de Auvernia, ou figuras das correntes de lava nas cales os prismas, b\u00f3las etc. est\u00e1n feitos de basalto. Para ser usado coas teor\u00edas do Sr. Demarest deste duro basalto. Gravado por Messr. Pasumot e Daily, enxe\u00f1eiros xeol\u00f3xicos do Rei.\" Este mapa est\u00e1 baseado no estudo detallado feito en 1768 por Nicolas Desmarest da xeolox\u00eda e historia eruptiva dos volc\u00e1ns da rexi\u00f3n de Auvernia e unha comparaci\u00f3n coas columnas da escaleira dos xigantes de Irlanda, na que se identificaban tanto sitios destacados coma caracter\u00edsticas dos volc\u00e1ns extintos. O informe de 1798 foi incorporado ao compendio a Real Academia da Ciendia francesa de 1771.\nEntre os primeiros mapas xeol\u00f3xicos da Modernidade, est\u00e1 o dos Estados Unidos, elaborado en 1809 por William Maclure. O primeiro mapa xeol\u00f3xico de Gran Breta\u00f1a foi creado por William Smith en 1815.\nEn Espa\u00f1a o mapa xeol\u00f3xico nacional elab\u00f3rao o Instituto Xeol\u00f3xico e Mineiro de Espa\u00f1a (IGME). As s\u00faas orixes parten da \u00abComisi\u00f3n para a Carta Xeol\u00f3xica de Madrid e Xeral do Reino\u00bb, fundada por Isabel II de Espa\u00f1a no ano 1849. Entre 1873 e 1910 pasou a denominarse \u00abComisi\u00f3n do Mapa Xeol\u00f3xico de Espa\u00f1a\u00bb e desde 1910 recibiu o nome de \u00abInstituto Xeol\u00f3xico de Espa\u00f1a\u00bb. Durante uns anos, entre 1988 e 2001, denominouse \u00abInstituto Tecnol\u00f3xico Xeomineiro de Espa\u00f1a\u00bb (ITGE). Hoxe denom\u00ednase Instituto Xeol\u00f3xico e Mineiro de Espa\u00f1a.\nO Mapa petrogr\u00e1fico do Reino de Galicia publicouse en 1835 e foi o primeiro de Espa\u00f1a desas caracter\u00edsticas. Foi obra do enx\u00f1eiro de minas Guillermo Schultz ao servizo do Instituto Xeol\u00f3xico e Mineiro de Espa\u00f1a. Esa obra serviu de base para a elaboraci\u00f3n 130 anos despois do mapa xeol\u00f3xico de Galicia actual, de Isidro Parga Pondal. Este fundou en 1940 o Laboratorio xeol\u00f3xico de Laxe, que fixo importantes contribuci\u00f3ns ao co\u00f1ecemento da xeolox\u00eda de Galicia.\nEn Am\u00e9rica do Sur, un dos primeiros mapas xeol\u00f3xicos foi o realizado en 1907, formando parte dun informe sobre o descubrimento de petr\u00f3leo na Arxentina."}
{"id": "416249", "revid": "48203", "url": "https://gl.wikipedia.org/wiki?curid=416249", "title": "Ux\u00eda do Reino Unido", "text": "A princesa Ux\u00eda do Reino Unido (\"Eugenie Victoria Helena\", nada en Londres, Reino Unido, o 23 de marzo de 1990 \u00e9 un membro da Familia Real Brit\u00e1nica \u00e9 a cuarta neta da ra\u00ed\u00f1a Isabel II do Reino Unido. Ata o seu matrimonio o 12 de outubro de 2018 o seu tratamento era: \"princesa Ux\u00eda de York\" a\u00ednda que tivo que renunciar ao seu t\u00edtulo territorial. A princesa Ux\u00eda \u00e9 a novena na li\u00f1a de sucesi\u00f3n ao trono brit\u00e1nico.\nTraxectoria.\nA princesa Ux\u00eda naceu no Hospital de Portland en Londres o 23 de marzo de 1990. O seu nome \u00e9 en honor \u00e1 ra\u00ed\u00f1a Vitoria Ux\u00eda de Espa\u00f1a, unha neta da ra\u00ed\u00f1a Vitoria. Ten unha irm\u00e1 m\u00e1is vella, a princesa Beatriz de York, dous anos m\u00e1is vella.\nFoi bautizada o 23 de decembro de 1990, sendo a primeira beb\u00e9 real en ter un bautizo p\u00fablico. \nComo neta da monarca brit\u00e1nica na li\u00f1a paterna, Ux\u00eda naceu como princesa do Reino Unido con tratamento de \"Alteza Real\".\nEn 2002, tivo que someterse a unha operaci\u00f3n da columna vertebral para corrixir unha escoliose que resultou exitosa.\nOs seus pais separ\u00e1ronse en 1992 e divorci\u00e1ronse en 1996. Ela non leva a cabo moitas funci\u00f3ns reais pero fai aparici\u00f3ns coa Familia Real en acontecementos importantes.\nAsistiu a diversos colexios, entre eles o Marlborough College e graduouse na Universidade de Newcastle na carreira de Historia da arte.\nTras graduarse estivo un per\u00edodo de pr\u00e1cticas na prestixiosa casa de poxas Christie's e traballou para a firma Paddle8 en Nova York.\nMatrimonio e descendencia.\nCompromiso.\nO 22 de xaneiro de 2018 foi anunciado o compromiso da princesa co banqueiro Jack Brooksbank tras sete anos de relaci\u00f3n. En abril de 2018 e como anticipaci\u00f3n \u00e1 voda a parella mudouse ao palacio de Kensington. \nMatrimonio.\nA voda tivo lugar o 12 de outubro de 2018 na Capela de San Xurxo. Despois da voda conserva o t\u00edtulo de princesa a\u00ednda que tivo que renunciar ao seu t\u00edtulo territorial, \"de York\" pasando a ser \"A S\u00faa Alteza Real a princesa Ux\u00eda, Sra. Brooksbank\"."}
{"id": "416250", "revid": "25871", "url": "https://gl.wikipedia.org/wiki?curid=416250", "title": "Princesa Beatriz de York", "text": ""}
{"id": "416251", "revid": "17467", "url": "https://gl.wikipedia.org/wiki?curid=416251", "title": "Camilla Parker Bowles", "text": ""}
{"id": "416252", "revid": "1505", "url": "https://gl.wikipedia.org/wiki?curid=416252", "title": "Lu\u00edsa Mountbatten-Windsor", "text": "Lu\u00edsa Mountbatten-Windsor, nada co nome de Louise Alice Elizabeth Mary en Surrey o 8 de novembro de 2003, \u00e9 un membro da Familia real brit\u00e1nica. \u00c9 a primeira filla de Eduardo de Wessex e Sof\u00eda Rhys-Jones, condesa de Wessex. \u00c9 a duod\u00e9cima na li\u00f1a de sucesi\u00f3n ao trono brit\u00e1nico.\nTraxectoria.\nLady Lu\u00edsa naceu prematuramente no Hospital Frimley Park en Surrey, Inglaterra, despois de que a s\u00faa nai chegase ao hospital en ambulancia dende o fogar da parella, en Bagshot Park, Surrey. Foi levada a urxencias para realizarlle unha ces\u00e1rea. O pr\u00edncipe Eduardo non puido estar presente no nacemento por ser tan repentino. Foi bautizada o 24 de abril de 2004.\nLady Lu\u00edsa naceu cun trastorno ocular chamado exotrop\u00eda. En xaneiro de 2006 informouse de que lle fixeran unha operaci\u00f3n de 30 minutos baixo anestesia xeral para corrixilo, pero en 2009 dito trastorno ocular rexenerouse.\nEn 2011 Lady Lu\u00edsa foi unha das damas de honor que formaban parte da corte nupcial do enlace do seu curm\u00e1n Guillerme de Cambridge, con Catarina de Cambridge na Abad\u00eda de Westminster."}
{"id": "416254", "revid": "54334", "url": "https://gl.wikipedia.org/wiki?curid=416254", "title": "Igrexa de Hall", "text": "A igrexa de Hall (sueco: \"Halls kyrka\") \u00e9 unha igrexa medieval luterana en Hall, na illa sueca de Gotland, pertencente \u00e1 diocese de Visby.\nHistoria.\nA igrexa de Hall data na s\u00faa totalidade do s\u00e9culo XIII. As s\u00faas partes m\u00e1is antigas son a nave e o coro, constru\u00eddos no segundo cuarto do s\u00e9culo. A torre \u00e9 un pouco posterior. Estilisticamente \u00e9 un edificio de transici\u00f3n entre a arquitectura rom\u00e1nica e g\u00f3tica. Cunha columna centrar e catro tramos, formado dous corredores, a nave da igrexa \u00e9 a estrutura m\u00e1is sinxela que encaixa na definici\u00f3n dunha igrexa de sal\u00f3n.\nInternamente a igrexa est\u00e1 decorada con frescos que foron descubertos durante unha restauraci\u00f3n no ano 1956. Os frescos da parede norte do coro son do s\u00e9culo XIV e representan a \u00e1rbore da vida, a Mar\u00eda con Cristo, a Cristo na cruz e a Cristo nunha mandorla. Os frescos da parede sur son de 1603 e representan a dous homes con roupas renacentistas axeonllados con Cristo na cruz. Na nave tam\u00e9n hai frescos do s\u00e9culo XIV onde se amosa a Coroaci\u00f3n da Virxe e a psicostasia.\nA cruz triunfal \u00e9 unha copia da orixinal, que no presente se atopa no Museo de Gotland en Visby. A orixinal, do s\u00e9culo XII, supostamente \u00e9 unha das esculturas de madeira coa s\u00faa pintura orixinal m\u00e1is antigas de Europa. A meirande parte do resto do mobiliario \u00e9 de despois da Reforma. Os bancos son dos s\u00e9culos XVII e XVIII e o p\u00falpito de 1619. A igrexa ten tam\u00e9n un barco votivo de 1871."}
{"id": "416255", "revid": "5863", "url": "https://gl.wikipedia.org/wiki?curid=416255", "title": "Ciriaco P\u00e9rez Bustamante", "text": "Ciriaco P\u00e9rez-Bustamante de la Vega, nado o 17 de novembro de 1896 en La Hermida (Pe\u00f1arrubia) e finado o 27 de maio de 1975 en Benalm\u00e1dena (provincia de M\u00e1laga), foi un historiador e americanista c\u00e1ntabro, membro da Real Academia da Historia.\nTraxectoria.\nFranquista e falanxista, foi tenente de alcalde do concello de Santiago de Compostela durante a ditadura de Primo de Rivera. O Golpe de Estado do 18 de xullo de 1936 o colle veraneando na s\u00faa casa de Caranceja, Reoc\u00edn. En agosto de 1937 embarca en Avil\u00e9s coa s\u00faa familia no buque ingl\u00e9s Pilton, chega a Bordeos e pres\u00e9ntase \u00e1s autoridades franquistas de Saint-Jean-de-Luz. Foi presidente da comisi\u00f3n depuradora das bibliotecas da Universidade de Santiago de Compostela; membro da comisi\u00f3n nacional para \u00abas reformas no ensino superior universitario\u00bb; xefe local de prensa e propaganda de FET y de las JONS en Santiago de Compostela. Colaborou coa revista \"Escorial\". Foi agregado diplom\u00e1tico en Colombia, O Salvador e Costa Rica. A principios de 1947 formou parte da representaci\u00f3n oficial en misi\u00f3n especial que foi a Colombia \u00e1 toma de posesi\u00f3n do presidente Mariano Ospina P\u00e9rez. Foi recibido en audiencia militar e civil por Francisco Franco no Palacio Real de El Pardo. Foi procurador en cortes pola Real Academia da Historia desde o 16 de maio de 1958.\nO 13 de maio de 1929 casou con Ana Mar\u00eda de Monasterio Gonz\u00e1lez-Encinas. Nos anos 40 uniu legalmente os seus dous primeiros apelidos, de xeito que os seus descendentes (tivo dez fillos: sete homes e tres mulleres) figuran como P\u00e9rez-Bustamante de Monasterio. Xubilouse en 1966."}
{"id": "416256", "revid": "48203", "url": "https://gl.wikipedia.org/wiki?curid=416256", "title": "Xaime Mountbatten-Windsor", "text": "Xaime, conde de Wessex (\"James Alexander Philip Theo Mountbatten-Windsor\"; nado o 17 de decembro de 2007) \u00e9 un membro da Familia Real Brit\u00e1nica. \u00c9 o segundo fillo e \u00fanico var\u00f3n de Eduardo de Wessex e da s\u00faa dona, Sof\u00eda Rhys-Jones. \u00c9 und\u00e9cimo na li\u00f1a de sucesi\u00f3n ao trono. Non utiliza o tratamento de \"Alteza Real\"."}
{"id": "416258", "revid": "1131", "url": "https://gl.wikipedia.org/wiki?curid=416258", "title": "Savannah Phillips", "text": "Savannah Anne Kathleen Phillips, nada en Gloucester (Inglaterra) o 29 de decembro de 2010, \u00e9 unha nobre brit\u00e1nica. Ocupa a posici\u00f3n 15\u00b0 na li\u00f1a de sucesi\u00f3n ao trono.\nTraxectoria.\nE a filla de Peter Phillips -fillo de Ana do Reino Unido- e mais Autumn Patricia Kelly. \u00c9 a primeira bisneta da ra\u00ed\u00f1a Isabel II do Reino Unido e do seu marido o duque Filipe de Edimburgo. Non ten t\u00edtulo real. Foi bautizada o 23 de abril de 2011 preto da residencia da s\u00faa avoa Ana."}
{"id": "416260", "revid": "5863", "url": "https://gl.wikipedia.org/wiki?curid=416260", "title": "Ciriaco P\u00e9rez-Bustamante de la Vega", "text": ""}
{"id": "416261", "revid": "5863", "url": "https://gl.wikipedia.org/wiki?curid=416261", "title": "Ciriaco P\u00e9rez-Bustamante", "text": ""}
{"id": "416262", "revid": "1131", "url": "https://gl.wikipedia.org/wiki?curid=416262", "title": "Isla Phillips", "text": "Isla Elizabeth Phillips, nada en Gloucester o 29 de marzo de 2012, \u00e9 unha nobre inglesa, segunda filla de Peter Phillips, sobri\u00f1o do rei Carlos III do Reino Unido e mais de Autumn Patricia Kelly. Enc\u00f3ntrase na li\u00f1a de sucesi\u00f3n ao Trono Brit\u00e1nico.\nTraxectoria.\nNaceu no hospital de Gloucestershire en Inglaterra. \u00c9 a segunda bisneta da ra\u00ed\u00f1a Isabel II do Reino Unido e do seu marido o duque Filipe de Edimburgo, e a segunda neta de Ana do Reino Unido e o seu exmarido Mark Phillips. Non ten t\u00edtulo real. Foi bautizada o 23 de agosto de 2012."}
{"id": "416269", "revid": "5863", "url": "https://gl.wikipedia.org/wiki?curid=416269", "title": "Perfil topogr\u00e1fico", "text": "Un perfil topogr\u00e1fico ou corte topogr\u00e1fico \u00e9 unha representaci\u00f3n do relevo do terreo que se obt\u00e9n cortando transversalmente as li\u00f1as dun mapa de curvas de nivel ou mapa topogr\u00e1fico. Cada curva de nivel pode definirse como unha li\u00f1a pechada que une puntos do relevo situados a igual altura sobre o nivel do mar. Deb\u00faxase xeralmente na mesma escala horizontal que o mapa, mais a utilizaci\u00f3n dunha escala vertical realzada ou esaxerada \u00e9 \u00e1s veces aconsellable para subli\u00f1ar os elementos do relevo. Isto pode variar segundo a inclinaci\u00f3n e amplitude do relevo terrestre, pero adoita ser de tres a cinco veces a escala horizontal.\nUnha serie de perf\u00eds paralelos, tomados a intervalos regulares nun mapa, pode combinarse para proporcionar unha visi\u00f3n tridimensional m\u00e1is completa da \u00e1rea que aparece no mapa topogr\u00e1fico. Grazas \u00e1 inform\u00e1tica, poden realizarse modelos tridimensionais m\u00e1is sofisticados da paisaxe a partir de datos dixitais do terreo.\nA li\u00f1a do plano definida polos puntos que limitan o perfil ch\u00e1mase directriz e a li\u00f1a horizontal de comparaci\u00f3n sobre a que se constr\u00fae o perfil, base.\nAplicaci\u00f3ns.\nUnha das aplicaci\u00f3ns m\u00e1is importantes dos perf\u00eds ou secci\u00f3ns verticais \u00e9 na construci\u00f3n de obras de gran lonxitude e pouca anchura, por exemplo estradas, sumidoiros e oleodutos.\n\u00c1s veces incl\u00faense perf\u00eds topogr\u00e1ficos escollidos nos mapas impresos, como os que se dese\u00f1an para as rutas ou rumbos de navegaci\u00f3n, as escavaci\u00f3ns e, especialmente, para os mapas xeol\u00f3xicos, onde se utilizan para mostrar a estrutura interna das formaci\u00f3ns rochosas presentes nun territorio.\nAs persoas que estudan os recursos naturais como os xe\u00f3logos, xeomorf\u00f3logos, edaf\u00f3logos e estudosos da vexetaci\u00f3n, entre outros, constr\u00faen perf\u00eds para observar a relaci\u00f3n dos recursos naturais cos cambios de topograf\u00eda e analizar numerosos problemas."}
{"id": "416270", "revid": "27155", "url": "https://gl.wikipedia.org/wiki?curid=416270", "title": "Corte topogr\u00e1fico", "text": ""}
{"id": "416271", "revid": "5863", "url": "https://gl.wikipedia.org/wiki?curid=416271", "title": "Ciriaco P\u00e9rez Bustamante de la Vega", "text": ""}
{"id": "416273", "revid": "89787", "url": "https://gl.wikipedia.org/wiki?curid=416273", "title": "Jo Freeman", "text": "Jo Freeman, nada en Atlanta (Xeorxia) o 26 de agosto de 1945, \u00e9 unha politic\u00f3loga, escritora e avogada feminista estadounidense.\nTraxectoria.\nNa d\u00e9cada de 1960, mentres estudaba na Universidade de Berkeley (California) involucrouse en organizaci\u00f3ns polas liberdades civ\u00eds. Levou a cabo rexistro de votantes e organizaci\u00f3n comunitaria en Alabama e Mississippi, e foi unha das primeiras organizadoras do movemento de liberaci\u00f3n da muller.\n\u00c9 autora de varias obras feministas cl\u00e1sicas, como \"The Tyranny of Structurelessness\"."}
{"id": "416274", "revid": "5863", "url": "https://gl.wikipedia.org/wiki?curid=416274", "title": "Universidad de Zaragoza", "text": ""}
{"id": "416275", "revid": "1131", "url": "https://gl.wikipedia.org/wiki?curid=416275", "title": "Gra\u00e7a Simbine", "text": ""}
{"id": "416276", "revid": "1131", "url": "https://gl.wikipedia.org/wiki?curid=416276", "title": "Gracia Simbine", "text": ""}
{"id": "416277", "revid": "22570", "url": "https://gl.wikipedia.org/wiki?curid=416277", "title": "Mar\u00eda Jes\u00fas Lamas", "text": "Mar\u00eda Jes\u00fas Lamas D\u00edaz \u00e9 unha farmac\u00e9utica e investigadora galega que, desde o 20 de xullo de 2018, exerce o cargo de directora da Agencia Espa\u00f1ola de Medicamentos y Productos Sanitarios.\nTraxectoria.\nLicenciouse en Farmacia na Universidade de Santiago de Compostela, universidade na que se doutorou en 2011 coa tese \"Estudio farmacogen\u00e9tico del c\u00e1ncer colorrectal\", dirixida polo profesor \u00c1ngel Carracedo, coa que obtivo o Premio Extraordinario.\nDiplomada en Oncolox\u00eda Farmac\u00e9utica pola Universidade de Valencia, foi acreditada como Farmac\u00e9utica Cl\u00ednica en Oncolox\u00eda (BOCP) polo \"Board of Pharmaceutical Specialties\" (BPS), e pola \"American Pharmaceutical Association\" (APhA) como Facultativo Especialista en Farmacia Hospitalaria. Relatora habitual en xornadas, congresos nacionais e internacionais e activa membro da comunidade sanitaria no mundo 2.0, a doutora Lamas goza dun extraordinario reco\u00f1ecemento polo seu prestixio e dilatada experiencia na s\u00faa especialidade.\nA s\u00faa vinculaci\u00f3n co Complexo Hospitalario Universitario de Santiago (CHUS) comezou cos seus primeiros pasos no Servizo de Farmacia como residente. D\u00faas d\u00e9cadas despois foi nomeada Xefa deste Servizo, con gran peso na actividade diaria dun Complexo Hospitalario como o de Santiago de Compostela, de referencia a nivel internacional.\n\u00c1 doutora Lamas non lle gusta falar en singular, sen\u00f3n en plural, en referencia ao equipo que traballaba con ela nun servizo que non s\u00f3 atende aos pacientes do CHUS, sen\u00f3n tam\u00e9n a un milleiro de usuarios de residencias sociosanitarias concertadas. O seu traballo como respons\u00e1bel da unidade de Farmacia Oncol\u00f3xica do CHUS (2003-2013) marcou o seu actual cargo. \u00abQuero estender o modelo integral de atenci\u00f3n m\u00e9dico-farmac\u00e9utica que iniciamos cos pacientes oncol\u00f3xicos ao resto de especialidades do complexo\u00bb, dixo, e con esa filosof\u00eda participou, xunto a outros profesionais, na publicaci\u00f3n da Real Academia Nacional de Farmacia: \"Continuidade asistencial do paciente con antineopl\u00e1sicos orais\", que, efectivamente, contin\u00faa contaxiando a outras especialidades: \"Proceso de fibrilaci\u00f3n auricular\".\nConvencida do reto de que \u00e9 pos\u00edbe converter os centros sanitarios en potentes \u00e1reas de investigaci\u00f3n e innovaci\u00f3n, e decidida a facer das novas tecnolox\u00edas aplicadas unha ferramenta potente dos Servizos de Farmacia como apoio \u00e1s decisi\u00f3ns dos Servizos cl\u00ednicos, sen perder o prisma de que s\u00f3 a trav\u00e9s da priorizaci\u00f3n poderemos conseguir unha aplicabilidade real e sustent\u00e1bel no tempo. E sobre todo, innovadora nata, est\u00e1 disposta a facer do cambio a s\u00faa zona de confort, o que fai que desde a Direcci\u00f3n de Investigaci\u00f3n da Sociedade Espa\u00f1ola de Farmacia Hospitalaria promova iniciativas para mellorar a xesti\u00f3n da investigaci\u00f3n desde a excelencia.\nLabor investigador e docente.\nEntre 2011 e 2017 a doutora Lamas publicou 13 artigos en revistas cient\u00edficas:\nAdemais, dirixiu a tese de doutoramento, xunto cos profesores \u00c1ngel Carracedo e Rafael L\u00f3pez L\u00f3pez, de Goretti Dur\u00e1n Pi\u00f1eiro, lida en 2016 na Facultade de Medicina e Odontolox\u00eda de Santiago de Compostela, e titulada \"Estudio farmacogen\u00e9tico de variantes polim\u00f3rficas en genes reparadores del ADN y otros marcadores de resistencia en pacientes con c\u00e1ncer de cabeza y cuello\"."}
{"id": "416278", "revid": "1131", "url": "https://gl.wikipedia.org/wiki?curid=416278", "title": "Estadio Central de Ekaterimburgo", "text": "O Estadio Central de Ekaterimburgo (en ruso: \"\u0426\u0435\u043d\u0442\u0440\u0430\u0301\u043b\u044c\u043d\u044b\u0439 \u0441\u0442\u0430\u0434\u0438\u043e\u0301\u043d\"), tam\u00e9n denominado Ekaterimburgo Arena, \u00e9 un estadio de f\u00fatbol ruso da cidade de Ekaterimburgo. Aqu\u00ed disputa os seus partidos como local o FC Ural Ekaterimburgo que milita na Liga Premier de Rusia. A instalaci\u00f3n foi inaugurada no ano 1957 para albergar multitude de eventos deportivos e de entretemento. En 2006 e 2014 sufriu d\u00faas fortes renovaci\u00f3ns. Actualmente conta cunha capacidade de 23.000 espectadores. Durante a celebraci\u00f3n da Copa Mundial de F\u00fatbol 2018 acadou unha capacidade de 35.000 espectadores grazas \u00e1 colocaci\u00f3n de 12.000 bancadas provisionais.\nFoi unha das 12 sedes do Copa Mundial da FIFA 2018, das cales foi o estadio situado m\u00e1is ao leste de todos. Ademais, foi a \u00fanica sede localizada na zona asi\u00e1tica de Rusia.\nHistoria.\nO Estadio Central foi constru\u00eddo en 1957. Nesa zona da cidade xa existiran outras instalaci\u00f3ns deportivas dende o ano 1900 como: o Vel\u00f3dromo, o Estadio Rexional... Neses primeiros anos trala s\u00faa construci\u00f3n converteuse nun dos escenarios de patinaxe de velocidade sobre xeo m\u00e1is importantes de todo mundo. Acolleu os Campionatos do Mundo desa especialidade en 1959, as\u00ed como numerosos campionatos da Uni\u00f3n Sovi\u00e9tica (1958, 1962, 1964 e 1966). Nesas competici\u00f3ns chegaron a baterse r\u00e9cord mundiais. O estadio tam\u00e9n chegou a albergar en varias ocasi\u00f3ns a Espartaquiada e moitas outras competici\u00f3ns rusas e internacionais.\nXa no s\u00e9culo XXI, a construci\u00f3n sufriu d\u00faas remodelaci\u00f3ns. Entre setembro de 2006 e 2011 deuse a primeira delas. Tras co\u00f1ecerse que fora elixido sede para o Mundial de F\u00fatbol Rusia 2018, en 2015 iniciouse unha importante reconstruci\u00f3n e modernizaci\u00f3n do estadio. As esixencias da FIFA sobre a capacidade m\u00ednima de 35.000 espectadores para que unha instalaci\u00f3n poida albergar partidos dun Mundial, fixo necesaria a colocaci\u00f3n de bancadas temporais no estadio durante o evento. Estas levantaronse nas tribunas leste e oeste, que sumaron un 30% do n\u00famero de bancadas coas que contaba o estadio. Ademais, con esta reconstruci\u00f3n dotouse de altos niveis de servizos e seguridade ao edificio.\nO interior da instalaci\u00f3n re\u00fane un campo de f\u00fatbol de herba natural de 105x68 e unha pista de atletismo arredor con oito r\u00faas, \u00e1reas para salto de lonxitude, triplo salto e zona para lanzamento de peso. Tanto a pista como o campo foron axustados \u00e1s normativas de FIFA, UEFA e Federaci\u00f3n Rusa de Atletismo, as\u00ed como para a celebraci\u00f3n de eventos culturais e concertos."}
{"id": "416280", "revid": "43337", "url": "https://gl.wikipedia.org/wiki?curid=416280", "title": "Pazo de Versalles", "text": ""}
{"id": "416281", "revid": "25871", "url": "https://gl.wikipedia.org/wiki?curid=416281", "title": "Andr\u00e9s Pazos", "text": "Andr\u00e9s Pazos, nado o 16 de xullo de 1945 en Santiago de Compostela e finado o 13 de xaneiro de 2010 en ib\u00eddem, foi un actor galego que viviu no Uruguai dende a s\u00faa mocidade.\nTraxectoria.\nInstalouse no Uruguai na s\u00faa mocidade, e pasou al\u00ed a maior parte da s\u00faa vida, graduouse na escola de teatro de \"El Galp\u00f3n\", tradicional compa\u00f1\u00eda teatral de Montevideo. Tam\u00e9n colaborou na fundaci\u00f3n de \"La Gaviota\", colectivo teatral onde se desempe\u00f1ou entre 1973 e 1985.\nCon \"El Galp\u00f3n\" estivo exiliado en M\u00e9xico durante a ditadura militar que gobernou Uruguai, actuando en varias produci\u00f3ns da compa\u00f1\u00eda como \"Rasga Coraz\u00f3n\" (1989), do brasileiro Oduvaldo Viana Filho.\nNa d\u00e9cada de 1990, Andr\u00e9s Pazos volveu a Galicia, onde integrou o Centro Dram\u00e1tico Galego (CDG), da cidade de Santiago de Compostela, onde actuou e dirixiu varias produci\u00f3ns.\nNos \u00faltimos anos da s\u00faa vida, moveuse entre Espa\u00f1a, Uruguai e a Arxentina, traballando en teatro e cine. Chegou a ser moi co\u00f1ecido polo seu papel de Jacobo na multipremiada \"Whisky\", dos directores Pablo Stoll e Juan Pablo Rebella (2004). Tam\u00e9n traballou en \"\u00bfQui\u00e9n dice que es f\u00e1cil?\" (2007), de Juan Taratuto. Morreu en Santiago de Compostela aos 65 anos de idade a consecuencia dun cancro.\nNotas.\n "}
{"id": "416282", "revid": "89787", "url": "https://gl.wikipedia.org/wiki?curid=416282", "title": "Palacio de Queluz", "text": "O Palacio Real de Queluz (en portugu\u00e9s: \"Pal\u00e1cio Real de Queluz\"), tam\u00e9n co\u00f1ecido como Palacio Nacional de Queluz \u00e9 un palacio do s\u00e9culo XVIII localizado na cidade de Queluz, no concello de Sintra, distrito de Lisboa. Un dos \u00faltimos grandes edificios en estilo rococ\u00f3 erguidos na Europa, o palacio foi constru\u00eddo como unha residencia de ver\u00e1n para Pedro de Bragan\u00e7a, que vir\u00eda a ser m\u00e1is tarde marido e rei consorte da s\u00faa sobri\u00f1a, a ra\u00ed\u00f1a Mar\u00eda I de Portugal.\nA s\u00faa construci\u00f3n iniciouse no ano 1747, tendo como arquitecto a Mateus Vicente de Oliveira. Malia ser moito m\u00e1is pequeno, \u00e9 co\u00f1ecido como o \"Versalles portugu\u00e9s\". A partir de 1826, o palacio lentamente deixou de ser o favorito dos soberanos portugueses. En 1908 pasa a ser propiedade do estado. Despois dun grave incendio en 1934, o cal destru\u00edu o seu interior, o palacio foi extensivamente restaurado, e hoxe en d\u00eda at\u00f3pase aberto ao p\u00fablico.\nDende 1910 est\u00e1 declarado Monumento Nacional."}
{"id": "416283", "revid": "5863", "url": "https://gl.wikipedia.org/wiki?curid=416283", "title": "Pere Bosch Gimpera", "text": ""}
{"id": "416284", "revid": "5863", "url": "https://gl.wikipedia.org/wiki?curid=416284", "title": "Pere Bosch y Gimpera", "text": ""}
{"id": "416285", "revid": "5863", "url": "https://gl.wikipedia.org/wiki?curid=416285", "title": "Pere Bosch e Gimpera", "text": ""}
{"id": "416286", "revid": "5863", "url": "https://gl.wikipedia.org/wiki?curid=416286", "title": "Pedro Bosch Gimpera", "text": ""}
{"id": "416287", "revid": "43337", "url": "https://gl.wikipedia.org/wiki?curid=416287", "title": "Palacio Nacional de Queluz", "text": ""}
{"id": "416288", "revid": "5863", "url": "https://gl.wikipedia.org/wiki?curid=416288", "title": "Universidad Internacional Men\u00e9ndez Pelayo", "text": ""}
{"id": "416289", "revid": "27155", "url": "https://gl.wikipedia.org/wiki?curid=416289", "title": "Cant\u00eds de Loiba", "text": "Os cant\u00eds de Loiba son uns cant\u00eds singulares de interese tur\u00edstico da costa galega que se encontran na parroquia de Loiba, no municipio de Ortigueira, provincia da Coru\u00f1a.\nSituaci\u00f3n.\nEst\u00e1n situados na confluencia da Serra da Faladoira co oc\u00e9ano Atl\u00e1ntico, no exterior da r\u00eda de Ortigueira, entre o porto de Espasante e o cabo de Estaca de Bares. A s\u00faa altura sobre o nivel do mar var\u00eda entre os 80 e os 160 metros e aos seus p\u00e9s existen seis estreitos areais: O Pic\u00f3n, Ribeira grande, Ribeira do carro, Os castros, Gaivoteira e O coitelo, que quedan mergullados durante a preamar e que s\u00f3 son accesibles desde terra por medio duns cami\u00f1os zigzagueantes, que descendes polo cantil case verticalmente.\nTr\u00e1tase dunha costa moi batida polo mar, cuxas ondas rompen directamente na fachada do cantil e van escavando a rocha, orixinando furnas, a m\u00e1is famosa das cales recibe o nome de Penafurada.\nHistoria.\nA parroquia de Loiba tradicionalmente era, malia a s\u00faa proximidade ao mar, eminentemente agr\u00edcola e as pequenas calas ao p\u00e9 dos acantilados prov\u00edan abundantes cantidades de algas vermellas (da orde das Gigartinales), que eran colleitadas entre os meses de xu\u00f1o e outubro co prop\u00f3sito de seren utilizadas como fertilizante para os campos de labranza. Na actualidade s\u00e9guese extraendo ese recurso para a s\u00faa venda \u00e1 industria farmac\u00e9utica, alimentaria ou cosm\u00e9tica. Esta recollida de algas \u00e9 un traballo realizado case exclusivamente por mulleres, que reciben o nome de algueiras.\nInterese paisax\u00edstico.\nO lugar converteuse nos \u00faltimos anos nun punto de visita tur\u00edsitca obrigada na costa norte da provincia da Coru\u00f1a. A relativa soidade do lugar, a s\u00faa paisaxe senlleira e as impresionantes vistas atraen a miles de turistas cada ano. Case toda a costa \u00e9 accesible por medio de pistas forestais e instal\u00e1ronse varios miradoiros para observar a paisaxe, e un parque de autocaravanas.\nTurismo.\n\"The best bank of the world\".\nO ano 2009, Rafael Prieto Fern\u00e1ndez, veci\u00f1o da parroquia de Loiba, decidiu colocar pola s\u00faa conta un banco de madeira no bordo do cantil. Durante o Festival de Ortigueira do ano 2010 un grupo de m\u00fasicos escoceses que actuaban en dito festival visitaron os cant\u00eds e escribiron na parte traseira do banco a frase: \u00ab\"The best bank of the world\"\u00bb. O que en principio parec\u00eda unha mala traduci\u00f3n de \u00abbanco\u00bb (por entidade financeira, \"bank\", en lugar de \"bench\", banco para sentarse), en realidade era correcto e refer\u00edase \u00e1 escarpa ou corte de cantil (\"bank\", ribeira). Desde ent\u00f3n esa frase c\u00f3piase e p\u00edntase fielmente cada vez que se renova o banco.\nO fot\u00f3grafo Dani Caxete obtivo unha menci\u00f3n especial cunha foto nocturna dese banco na edici\u00f3n do ano 2015 do \u00abEarth and Sky Photo Contest on Dark Skies Importance\u00bb, un concurso organizado pola UNESCO para reivindicar os ceos nocturnos libres de contaminaci\u00f3n lum\u00ednica."}
{"id": "416294", "revid": "27155", "url": "https://gl.wikipedia.org/wiki?curid=416294", "title": "Acantilados de Loiba", "text": ""}
{"id": "416303", "revid": "25871", "url": "https://gl.wikipedia.org/wiki?curid=416303", "title": "Laboratorio Nacional de Los Alamos", "text": "O Laboratorio Nacional de Los \u00c1lamos (en ingl\u00e9s \"Los Alamos National Laboratory\" acurtado como \"Los Alamos\" ou \"LANL\") \u00e9 unha organizaci\u00f3n cient\u00edfica dependente do Departamento de Industria dos Estados Unidos. Foi fundado en 1943. Creouse para a fabricaci\u00f3n de bombas at\u00f3micas no Proxecto Manhattan que ser\u00edan botadas sobre Xap\u00f3n durante a segunda guerra mundial. Nas s\u00faas orixes era co\u00f1ecido como Proxecto Y. O seu primeiro director foi J. Robert Oppenheimer (1943\u20131945)"}
{"id": "416304", "revid": "5863", "url": "https://gl.wikipedia.org/wiki?curid=416304", "title": "Palacio do Pardo", "text": ""}
{"id": "416305", "revid": "89787", "url": "https://gl.wikipedia.org/wiki?curid=416305", "title": "Historia da xeolox\u00eda", "text": "A historia da xeolox\u00eda trata de como se foi producindo o desenvolvemento da ciencia natural da xeolox\u00eda. A xeolox\u00eda \u00e9 o estudo cient\u00edfico da orixe, historia e estrutura da Terra. \nAntig\u00fcidade.\nAlgunhas das primeiras reflexi\u00f3ns xeol\u00f3xicas versaron sobre a orixe da Terra. Na Antiga Grecia desenvolv\u00e9ronse alg\u00fans dos conceptos xeol\u00f3xicos primarios sobre a orixe da Terra. Ademais, so s\u00e9culo IV d.C. Arist\u00f3teles fixo observaci\u00f3ns cr\u00edticas da lentitude do cambio xeol\u00f3xico. Observou a composici\u00f3n dos terreos e formulou a teor\u00eda de que a Terra cambia a unha velocidade moi lenta e que eses cambios non poden ser observados durante a vida dunha persoa. Arist\u00f3teles desenvolveu un dos primeiros conceptos baseados en probas relacionados co campo da xeolox\u00eda sobre a velocidade \u00e1 que a Terra cambia fisicamente.\nPor\u00e9n, foi o seu sucesor no Liceo, o fil\u00f3sofo Teofrasto, o que fixo os maiores progresos na antig\u00fcidade na s\u00faa obra \"Sobre as pedras\". Describiu moitos minerais e menas tanto das minas locais de Lavrio preto de Atenas, coma de m\u00e1is lonxe. Tam\u00e9n tratou sobre os tipos de m\u00e1rmores e materiais de construci\u00f3n como a calcaria, e intentou facer unha primitiva clasificaci\u00f3n dos minerais polas s\u00faas propiedades como a dureza.\nMoito m\u00e1is tarde, na Antiga Roma, Plinio o Vello tratou de forma m\u00e1is extensa de moitos m\u00e1is minerais e metais que se usaban daquela para prop\u00f3sitos pr\u00e1cticos. Estivo entre os primeiros que identificou correctamente a orixe do \u00e1mbar como unha resina fosilizada de \u00e1rbores ao observar insectos atrapados nalgunhas das pezas. Tam\u00e9n sentou as bases da cristalograf\u00eda ao reco\u00f1ecer o h\u00e1bito octa\u00e9drico do diamante.\nIdade Media.\nAbu al-Rayhan al-Biruni (973\u20131048) foi un dos primeiros xe\u00f3logos musulm\u00e1ns, cuxos traballos inclu\u00edan os escritos iniciais sobre a xeolox\u00eda da India, hipotetizando que o subcontinente indio foi noutros tempos un mar:\nIbn Sina (Avicena, 981\u20131037), un pol\u00edgrafo persa; fixo contribuci\u00f3ns significativas \u00e1 xeolox\u00eda e \u00e1s ciencias naturais (que el chamaba \"Attabieyat\") xunto con outros fil\u00f3sofos naturais como Ikhwan AI-Safa e moitos outros. Ibn Sina escribiu unha obra enciclop\u00e9dica titulada \u201c\"Kitab al-Shifa\"\u201d (O libro do tratamento, curaci\u00f3n ou remedio da ignorancia), no cal na Parte 2, Cap\u00edtulo 5, cont\u00e9n o seu comentario \u00e1 mineralox\u00eda e meteorolox\u00eda de Arist\u00f3teles, en seis cap\u00edtulos: Formaci\u00f3n de monta\u00f1as, Vantaxes das monta\u00f1as na formaci\u00f3n de nubes; Recursos h\u00eddricos; Orixe dos terremotos; Formaci\u00f3n de minerais; A diversidade dos terreos da Terra.\nNa China medieval, un dos naturalistas m\u00e1is intrigantes foi Shen Kuo (1031\u20131095), un pol\u00edgrafo que fixo incursi\u00f3ns en moitos campos de estudo. En canto \u00e1 xeolox\u00eda, Shen Kuo \u00e9 un dos primeiros naturalistas que formulou unha teor\u00eda da xeomorfolox\u00eda. Esta estaba baseada nas s\u00faas observaci\u00f3ns da elevaci\u00f3n sedimentaria, erosi\u00f3n do solo, deposici\u00f3n de limo e f\u00f3siles mari\u00f1os atopados nas monta\u00f1as Taihang, localizadas a centos de quil\u00f3metros do oc\u00e9ano Pac\u00edfico. Tam\u00e9n formulou unha teor\u00eda do cambio clim\u00e1tico gradual, despois da s\u00faa observaci\u00f3n de bamb\u00fas antigos petrificados nun estado ben conservado no subsolo pr\u00f3ximo a Yanzhou (a moderna Yan'an), no seco clima do norte da provincia de Shaanxi. Formulou unha hip\u00f3tese do proceso de formaci\u00f3n das terras, baseando as s\u00faas observaci\u00f3ns de cunchas mari\u00f1as f\u00f3siles en estratos xeol\u00f3xicos dunha monta\u00f1a a miles de quil\u00f3metros do oc\u00e9ano, do que inferiu que as terras form\u00e1banse por erosi\u00f3n de monta\u00f1as e por deposici\u00f3n de limo.\nS\u00e9culo XVII.\nHoubo que esperar ata o s\u00e9culo XVII para que a xeolox\u00eda empezase a dar grandes pasos adiante no seu desenvolvemento. Nesa \u00e9poca, a xeolox\u00eda adquiriu unha entidade propia no mundo das ciencias naturais. Descubriuse no mundo cristi\u00e1n que diferentes traduci\u00f3ns da Biblia conti\u00f1an distintas versi\u00f3ns do texto sagrado. O \u00fanico episodio que parec\u00eda seguir sendo consistente en todas as interpretaci\u00f3ns era que o Diluvio formara a xeolox\u00eda e xeograf\u00eda do mundo. Para probar a autenticidade da Biblia, sent\u00edase a necesidade de demostrar con probas cient\u00edficas que esa Gran inundaci\u00f3n realmente ocorrera. Con este est\u00edmulo por obter datos houbo un incremento nas observaci\u00f3ns da composici\u00f3n da Terra, que \u00e1 s\u00faa vez levaron ao descubrimento de f\u00f3siles. A\u00ednda que as teor\u00edas que se orixinaron por este incrementado interese pola composici\u00f3n da Terra eran a mi\u00fado manipuladas para apoiar o concepto do Diluvio, un dos resultados foi un maior interese na composici\u00f3n \nda Terra. Debido \u00e1 forza das crenzas cristi\u00e1s no s\u00e9culo XVII, a teor\u00eda das orixes da Terra que era m\u00e1is amplamente aceptada era a explicada no libro \"A New Theory of the Earth\" (Unha nova teor\u00eda da Terra) publicada en 1696 por William Whiston. Whiston usou o razoamento cristi\u00e1n para \u201cprobar\u201d que a Gran inundaci\u00f3n ocorrera verdadeiramente e que a inundaci\u00f3n formara os estratos de rochas da Terra.\nDurante o s\u00e9culo XVII, o candente debate entre relixi\u00f3n e ciencia sobre a orixe da Terra pulou a\u00ednda m\u00e1is o interese sobre a Terra e tivo como resultado a aparici\u00f3n de t\u00e9cnicas de identificaci\u00f3n m\u00e1is sistem\u00e1ticas dos estratos da Terra. Os estratos da Terra poden ser definidos como capas horizontais de rochas que te\u00f1en aproximadamente a mesma composici\u00f3n en toda a s\u00faa lonxitude. Un importante pioneiro na ciencia foi Nicolas Steno. Steno estaba adestrado nos textos cl\u00e1sicos de ciencia; por\u00e9n, en 1659 cuestionou seriamente o co\u00f1ecemento aceptado sobre o mundo natural. O m\u00e1is importante foi que cuestionou a idea de que os f\u00f3siles se formaban no chan, e as explicaci\u00f3ns com\u00fans sobre a formaci\u00f3n das rochas. As s\u00faas investigaci\u00f3ns e as s\u00faas conclusi\u00f3ns sobre estes asuntos fixeron que os eruditos o considerasen como un dos fundadores da estratigraf\u00eda e xeolox\u00eda modernas.\nS\u00e9culo XVIII.\nDeste incremento no interese na natureza da Terra e da s\u00faa orixe procede a maior atenci\u00f3n ao estudo dos minerais e outros compo\u00f1entes da codia terrestre. Ademais, a cada vez maior importancia econ\u00f3mica da minar\u00eda en Europa durante a metade do s\u00e9culo XVIII, fixo que fose vital ter un co\u00f1ecemento exacto sobre as menas e a s\u00faa distribuci\u00f3n natural. Os eruditos empezaron a estudar a constituci\u00f3n da Terra de maneira sistem\u00e1tica, con comparaci\u00f3ns detalladas e descrici\u00f3ns non s\u00f3 da propia terra, sen\u00f3n tam\u00e9n dos metais semipreciosos que conti\u00f1a, que ti\u00f1an un gran valor comercial. Por exemplo, en 1774 Abraham Gottlob Werner publicou o libro \"Von den \u00e4usserlichen Kennzeichen der Fossilien\" (Sobre as caracter\u00edsticas externas dos minerais), que lle deu un amplo reco\u00f1ecemento porque nesa obra presentaba un sistema detallado para identificar minerais espec\u00edficos base\u00e1ndose en caracter\u00edsticas externas. Poder\u00edan identificarse as terras m\u00e1is produtivas para a minar\u00eda e as\u00ed poder\u00edanse atopar os metais semipreciosos. Este impulso dado pola expectativa de ganancias econ\u00f3micas puxo a xeolox\u00eda no foco e f\u00edxoa unha materia popular. Co incremento do n\u00famero de persoas que a estudaban, chegou un aumento das observaci\u00f3ns e da informaci\u00f3n sobre a Terra.\nTam\u00e9n durante o s\u00e9culo XVIII, certos aspectos da historia da Terra (singularmente as diverxencias entre os conceptos aceptados pola relixi\u00f3n e as evidencias reais) volveron a ser asuntos populares para a discusi\u00f3n en sociedade. En 1749, o naturalista franc\u00e9s Georges-Louis Leclerc, conde de Buffon publicou a s\u00faa \"Histoire Naturelle\" (Historia natural) na cal atacou o popular relato b\u00edblico dado por Whiston e outros te\u00f3ricos eclesi\u00e1sticos da historia da Terra. Experimentando con modelos de globos terr\u00e1queos en arrefriamento, atopou que a idade da Terra non era de s\u00f3 4\u00a0000 ou 5\u00a0500 anos como o que se infer\u00eda da Biblia, sen\u00f3n, segundo el, de 75\u00a0000 anos. Outro individuo que describ\u00eda a historia da Terra sen facer referencia a ning\u00fan deus nin \u00e1 Biblia foi o fil\u00f3sofo Immanuel Kant, que publicou a s\u00faa Historia natural universal e teor\u00eda dos ceos (\"Allgemeine Naturgeschichte und Theorie des Himmels\") en 1755. Debido \u00e1s obras deste respectado home e polas doutros, foise facendo aceptable a mediados do s\u00e9culo XVIII o cuestionamento dunha idade baixa da Terra. Estre cuestionamento representaba un punto de inflexi\u00f3n no estudo da Terra. Agora era posible o estudo da historia da Terra desde a perspectiva cient\u00edfica sen preconceptos relixiosos.\nCoa aplicaci\u00f3n de m\u00e9todos cient\u00edficos \u00e1 investigaci\u00f3n da historia da Terra, o estudo da xeolox\u00eda pod\u00eda converterse nun campo diferenciado da ciencia. Para empezar, elabor\u00e1ranse as terminolox\u00edas e definici\u00f3ns detalladas do que constitu\u00eda o estudo xeol\u00f3xico. O termo \"xeolox\u00eda\" foi usado tecnicamente por primeira vez en publicaci\u00f3ns de dous naturalistas de Xenebra, Jean-Andr\u00e9 Deluc e Horace-B\u00e9n\u00e9dict de Saussure, a\u00ednda que o termo \"xeolox\u00eda\" non foi ben recibido ata que se inclu\u00edu nun compendio tan influente como a \"Encyclop\u00e9die\", que empezou a publicarse en 1751 por Denis Diderot. Unha vez que o termo quedou establecido para indicar o estudo da Terra e a s\u00faa historia, a xeolox\u00eda lentamente foi sendo xeneralizadamente reco\u00f1ecida como rama da ciencia con entidade propia que poder\u00eda ser ensinada como materia de estudo nas instituci\u00f3ns educativas. En 1741 a instituci\u00f3n m\u00e1is co\u00f1ecida no campo da historia natural, O Museo Nacional de Historia Natural de Francia, creou o primeiro posto de ensinanza especificamente de xeolox\u00eda.\nNa d\u00e9cada de 1770, a qu\u00edmica empezaba a xogar un papel central na fundamentaci\u00f3n te\u00f3rica da xeolox\u00eda e emerxeron d\u00faas teor\u00edas opostas con seguidores moi comprometidos. Estas teor\u00edas encontradas ofrec\u00edan diferentes explicaci\u00f3ns de como se formaban as capas de rochas da superficie da Terra. Unha suxer\u00eda que unha inundaci\u00f3n l\u00edquida, quizais como o diluvio b\u00edblico, creara todos os estratos xeol\u00f3xicos. A teor\u00eda ampliaba as teor\u00edas qu\u00edmicas que se desenvolveran desde o s\u00e9culo XVII e era promovida polo escoc\u00e9s John Walker, o sueco Johan Gottschalk Wallerius e o alem\u00e1n Abraham Werner. Destas personalidades, a visi\u00f3n de Werner f\u00edxose influente internacionalmente por 1800. Argumentaba que as capas da Terra, inclu\u00edndo os basaltos e granitos, form\u00e1ranse como un precipitado dun oc\u00e9ano que cubrira toda a Terra. O sistema de Werner foi influente e os que o aceptaban eran co\u00f1ecidos como diluvianistas ou neptunistas. As teses neptunistas eran as m\u00e1is populares durante o final do s\u00e9culo XVIII, especialmente entre os que ti\u00f1an formaci\u00f3n qu\u00edmica. Por\u00e9n, outra tese alternativa paseni\u00f1amente foi ga\u00f1ando aceptaci\u00f3n desde a d\u00e9cada de 1780 en adiante. En vez da auga, alg\u00fans naturalistas de mediados do s\u00e9culo XVIII como Buffon suxer\u00edan que os estratos se formaran por medio da calor (ou lume). A tese foi modificada e ampliada polo naturalista escoc\u00e9s James Hutton durante a d\u00e9cada de 1780. Hutton argumentou en contra do neptunismo, propo\u00f1endo a s\u00faa teor\u00eda baseada na calor. Os que segu\u00edan esta tese durante os inicios do s\u00e9culo XIX denomin\u00e1rona plutonismo: a formaci\u00f3n da Terra por medio dunha solidificaci\u00f3n gradual dunha masa fundida a lenta velocidade e polos mesmos procesos que ocorreran ao longo da historia e que continuaban no presente. Isto f\u00edxolles chegar \u00e1 conclusi\u00f3n de que a Terra era inmensurablemente antiga e non era posible explicala dentro dos l\u00edmites da cronolox\u00eda que se infer\u00edan da Biblia. Os plutonistas cr\u00edan que os procesos volc\u00e1nicos eran o axente principal na formaci\u00f3n de rochas, non a auga da Gran inundaci\u00f3n.\nS\u00e9culo XIX.\nA inicios do s\u00e9culo XIX a industria mineira e a Revoluci\u00f3n Industrial estimularon o r\u00e1pido crecemento do uso de columnas estratigr\u00e1ficas (\u201ca secuencia de formaci\u00f3n de rochas disposta segundo a s\u00faa orde de formaci\u00f3n no tempo.\u201d En Inglaterra o top\u00f3grafo de minas William Smith, desde a d\u00e9cada de 1790, atopou empiricamente que o exame dos f\u00f3siles era un medio moi efectivo para distinguir entre formaci\u00f3ns noutros aspectos similares da paisaxe cando viaxaba polo campo traballando no sistema de canles e elaborou o primeiro mapa xeol\u00f3xico de Gran Breta\u00f1a. Aproximadamente pola mesma \u00e9poca, o anatomista comparativo franc\u00e9s Georges Cuvier, axudado polo seu colega Alexandre Brogniart, na Escola de Minas de Par\u00eds decatouse de que as idades relativas dos f\u00f3siles pod\u00edan determinarse desde un punto de vista xeol\u00f3xico tendo en conta a capa de rocha na que estaban localizados e a distancia \u00e1 que estas capas de rocha estaban da superficie da Terra. Brogniart e Cuvier d\u00e9ronse conta de que os diferentes estratos pod\u00edan identificarse polo seu contido f\u00f3sil e que a cada estrato se lle pod\u00eda asignar unha posici\u00f3n \u00fanica nunha secuencia. Despois da publicaci\u00f3n do libro de Cuvier e Brongniart, \"Description Geologique des Environs de Paris\" (Descrici\u00f3n xeol\u00f3xica dos arredores de Par\u00eds) en 1811, que describ\u00eda o concepto, a estratigraf\u00eda f\u00edxose moi popular entre os xe\u00f3logos; e moitos esperaban poder aplicar este concepto a todas as formaci\u00f3ns rochosas da Terra. Durante este s\u00e9culo varios xe\u00f3logos refinaron m\u00e1is e completaron a elaboraci\u00f3n da columna estratigr\u00e1fica. Por exemplo, en 1833 mentres Adam Sedgwick estaba facendo mapas de afloramentos rochosos que el establecera que eran do C\u00e1mbrico, Charles Lyell estaba noutro lugar suxerindo unha subdivisi\u00f3n do Terciario; mentres que Roderick Murchison, facendo mapas en Gales, estaban asignando as partes superiores do \"C\u00e1mbrico\" de Sedgwick \u00e1s partes inferiores do seu propio Sil\u00farico. A columna estratigr\u00e1fica era significativa porque proporcionaba un m\u00e9todo para asignar unha idade relativa a aquelas rochas ao encaixalas en diferentes posici\u00f3ns nas s\u00faas secuencias estratigr\u00e1ficas. Isto creou un m\u00e9todo global para datar a idade da Terra e permitiu facer ulteriores correlaci\u00f3ns a partir de semellanzas atopadas na constituci\u00f3n da codia terrestre en varios pa\u00edses.\nNa Gran Breta\u00f1a de inicios do s\u00e9culo XIX o catastrofismo foi adaptado para intentar reconciliar a ciencia xeol\u00f3xica coas tradici\u00f3ns relixiosas da Gran inundaci\u00f3n b\u00edblica. A inicios da d\u00e9cada de 1820 xe\u00f3logos ingleses como William Buckland e Adam Sedgwick interpretaban os dep\u00f3sitos \"diluviais\" como o resultado do diluvio \"universal\" de No\u00e9, pero a finais desa d\u00e9cada revisaron as s\u00faas opini\u00f3ns en favor de inundaci\u00f3ns s\u00f3 locais. Charles Lyell cuestionou o catastrofismo coa publicaci\u00f3n en 1830 do primeiro volume do seu libro \"Principles of Geology\" (Principios de xeolox\u00eda), que presentaba unha variedade de evidencias xeol\u00f3xicas de pa\u00edses como Inglaterra, Francia, Italia e Espa\u00f1a para probar que as ideas de Hutton do gradualismo eran correctas. Argumentaba que a maior\u00eda dos cambios xeol\u00f3xicos foran moi graduais na historia humana. Lyell proporcionou probas da doutrina xeol\u00f3xica do uniformismo ou uniformitarianismo, que indicaban que os procesos ocorren \u00e1s mesmas velocidades no presente que as coas que o fac\u00edan no pasado e isto explicaba todas as caracter\u00edsticas xeol\u00f3xicas da Terra. As obras de Lyell fix\u00e9ronse moi populares e foron moi lidas, e o concepto do uniformitarianismo arraigou firmemente na sociedade xeol\u00f3xica.\nDurante a mesma \u00e9poca na que se estaba completando a columna estratigr\u00e1fica, o imperialismo fixo que varios pa\u00edses a inicios do s\u00e9culo XIX explorasen terras distantes para expandir os seus imperios. Isto deu aos naturalistas a oportunidade de recoller datos nas s\u00faas viaxes. En 1831 o capit\u00e1n Robert FitzRoy, que comandaba a expedici\u00f3n cartogr\u00e1fica costeira do HMS \"Beagle\", buscou un naturalista para que o acompa\u00f1ase e examinase a terra e lle dese asesoramento xeol\u00f3xico. Ese cadrou ser Charles Darwin, que acababa de completar o seu grao de bacharel de artes (BA) e acompa\u00f1ara anteriormente a Sedgwick nunha viaxe de d\u00faas semanas para elaborar os mapas de Gales despois de facer un curso de xeolox\u00eda. Fitzroy deulle a Darwin o libro de Lyell \"Principles of Geology\", e Darwin converteuse no primeiro disc\u00edpulo de Lyell, teorizando imaxinativamente cos principios do uniformitarianismo sobre os procesos xeol\u00f3xicos que el vira na s\u00faa viaxe, e mesmo po\u00f1endo en discusi\u00f3n algunhas das ideas de Lyell. El especulou sobre a expansi\u00f3n da Terra para explicar os levantamentos, despois base\u00e1ndose na idea de que \u00e1reas do oc\u00e9ano se afunden a medida que a terra se eleva, teorizou que os atois de coral se formaban a partir dun anel de arrecife de coral que crec\u00eda sobre illas volc\u00e1nicas en afundimento. Esta idea considerouna confirmada cando o \"Beagle\" examinou as illas Cocos (ou Keeling), e en 1842 publicou a s\u00faa teor\u00eda sobre \"A estrutura e distribuci\u00f3n dos arrecifes de coral\". O descubrimento de Darwin de f\u00f3siles xigantes axudoulle a labrarse unha boa reputaci\u00f3n como xe\u00f3logo, e as s\u00faas teorizaci\u00f3ns sobre as causas da extinci\u00f3n destes animais foron unha das raz\u00f3ns que o levaron a elaborar a s\u00faa teor\u00eda da evoluci\u00f3n por selecci\u00f3n natural publicada en \"A orixe das especies\" en 1859.\nAs motivaci\u00f3ns econ\u00f3micas para o uso pr\u00e1ctico dos datos xeol\u00f3xicos foron a causa de que os gobernos apoiasen as investigaci\u00f3ns xeol\u00f3xicas. Durante o s\u00e9culo XIX os gobernos de varios pa\u00edses financiaron os estudos xeol\u00f3xicos de campo que serviron para a elaboraci\u00f3n de mapas xeol\u00f3xicos de vastas \u00e1reas dos seus pa\u00edses. Serviron para a localizaci\u00f3n de xacementos de minerais \u00fatiles e esa informaci\u00f3n puido utilizarse en beneficio da miner\u00eda do pa\u00eds. Co financiamento gobernamental da investigaci\u00f3n xeol\u00f3xica, pod\u00edan estudar xeolox\u00eda m\u00e1is persoas e con mellor tecnolox\u00eda e t\u00e9cnicas, o que supuxo unha expansi\u00f3n do campo da xeolox\u00eda.\nNo s\u00e9culo XIX, as investigaci\u00f3ns cient\u00edficas estimaran que a idade da Terra era de mill\u00f3ns de anos. A inicios do s\u00e9culo XX descubr\u00edronse os is\u00f3topos radiox\u00e9nicos e a dataci\u00f3n radiom\u00e9trica. En 1911 Arthur Holmes datou unha mostra procedente de Ceil\u00e1n en 1,6 miles de mill\u00f3ns de antig\u00fcidade usando is\u00f3topos de chumbo. En 1921, os asistentes \u00e1 xuntanza anual da Asociaci\u00f3n brit\u00e1nica para o avance das ciencias chegaron a un consenso b\u00e1sico sobre que a idade da Terra era dalg\u00fans miles de mill\u00f3ns de anos, e que a dataci\u00f3n radiom\u00e9trica era un m\u00e9todo fiable. Holmes publicou \"The Age of the Earth: An Introduction to Geological Ideas\" (A idade da Terra: unha introduci\u00f3n \u00e1s ideas xeol\u00f3xicas) en 1927, obra na que falaba dunha idade da Terra de entre 1,6 e 3,0 miles de mill\u00f3ns de anos. Posteriores datos afinaron a idade da Terra situ\u00e1ndoa en aproximadamente 4,55 miles de mill\u00f3ns de anos.\nS\u00e9culo XX.\nEn 1862, o f\u00edsico William Thomson (lord Kelvin), publicou os seus c\u00e1lculos que fixaban que a idade da Terra entre 20 e 400 mill\u00f3ns de anos. Asumiu que a Terra se formara como un obxecto completamente fundido, e determinou o tempo que tardar\u00eda en arrefriar ata preto da superficie ata a s\u00faa temperatura actual. Por\u00e9n, co descubrimento da descomposici\u00f3n radioactiva a idade da Terra foi atrasada a unha data moito m\u00e1is antiga. Arthur Holmes foi un pioneiro da xeocronolox\u00eda. En 1913 Holmes traballaba no Imperial College, cando publicou o seu famoso libro \"The Age of the Earth\" no cal argumentaba decididamente a prol do uso dos m\u00e9todos de dataci\u00f3n radiom\u00e9trica en lugar de m\u00e9todos baseados na sedimentaci\u00f3n xeol\u00f3xica ou do arrefriamento da Terra (moita xente daquela a\u00ednda se ati\u00f1a aos c\u00e1lculos de lord Kelvin dunha idade de menos de 100 mill\u00f3ns de anos). Holmes estimou que as rochas m\u00e1is antigas do Arcaico eran de hai 1\u00a0600 mill\u00f3ns de anos, pero non especulou sobre a idade da Terra. Nesa \u00e9poca o descubrimento dos is\u00f3topos complicara os c\u00e1lculos e el pasou os seguintes anos loitando con isto. Foi considerado o Pai da moderna xeocronolox\u00eda. En 1927 revisou a s\u00faa cifra de 3\u00a0000 mill\u00f3ns de anos e na d\u00e9cada de 1940 a 4\u00a0500\u00b1100 mill\u00f3ns de anos, base\u00e1ndose en medidas da abundancia relativa de is\u00f3topos de uranio establecida por Alfred O. C. Nier. O m\u00e9todo xeral \u00e9 agora co\u00f1ecido como o modelo de Holmes-Houterman en honor a el e a Fritz Houtermans, que o publicou no mesmo ano, 1946. A idade establecida da Terra foi refinada desde ent\u00f3n, pero non cambiou significativamente.\nEn 1912 Alfred Wegener propuxo a teor\u00eda da deriva continental. Esta teor\u00eda suxer\u00eda que a forma dos continentes e as li\u00f1as e xeolox\u00eda da costa que se correspond\u00edan entre alg\u00fans continentes indicaban que estiveran unidos xuntos no pasado e formaban unha soa masa de terra chamada Panxea; desde ent\u00f3n levan separ\u00e1ndose e derivando como balsas sobre, segundo el cr\u00eda, o fondo oce\u00e1nico, ata alcanzar as posici\u00f3ns que te\u00f1en actualmente. Adicionalmente, a teor\u00eda da deriva continental ofrec\u00eda unha posible explicaci\u00f3n sobre a formaci\u00f3n de monta\u00f1as. Posteriormente a tect\u00f3nica de placas constru\u00eduse sobre os alicerces da teor\u00eda da deriva continental.\nDesafortunadamente, Wegener non proporcionou un mecanismo convincente que explicase a s\u00faa deriva, e as s\u00faas ideas non foron aceptadas xeneralizadamente durante a s\u00faa vida. Arthur Homes aceptou a teor\u00eda de Wegener e proporcionou ese mecanismo explicativo do movemento dos continentes: a convecci\u00f3n do manto. Por\u00e9n, ata despois da Segunda guerra mundial non se empezaron a acumular novas evidencias que apoiaban a deriva continental. Seguiu un per\u00edodo de 20 anos de investigaci\u00f3n moi excitantes nos que a teor\u00eda da deriva continental se desenvolveu e desde ser aceptada s\u00f3 por uns poucos pasou a ser a pedra angular da moderna xeolox\u00eda. As investigaci\u00f3ns que empezaron en 1947 encontraron novas evidencias no fondo oce\u00e1nico, e en 1960 Bruce C. Heezen publicou o concepto de dorsal mesooce\u00e1nica. Pouco despois disto, Robert S. Dietz e Harry H. Hess propuxeron que a codia oce\u00e1nica se forma cando o fondo oce\u00e1nico se expande ao longo das dorsais oce\u00e1nicas no que se chama expansi\u00f3n do fondo oce\u00e1nico. Isto considerouse unha confirmaci\u00f3n da convecci\u00f3n do manto e as\u00ed desapareceu o principal escollo da teor\u00eda. As evidencias xeof\u00edsicas suxer\u00edan un movemento lateral dos continentes e que a codia oce\u00e1nica \u00e9 m\u00e1is nova que a codia continental. Esta evidencia xeof\u00edsica tam\u00e9n estimulou a hip\u00f3tese do paleomagnetismo, o rexistro da orientaci\u00f3n do campo magn\u00e9tico da Terra que quedou gravado nos minerais magn\u00e9ticos. O xeof\u00edsico brit\u00e1nico S. K. Runcorn suxeriu o concepto de paleomagnetismo a partir do seu descubrimento de que os continentes se mov\u00edan en relaci\u00f3n aos polos magn\u00e9ticos da Terra. Tuzo Wilson, que foi un promotor da hip\u00f3tese da expansi\u00f3n do fondo oce\u00e1nico e a deriva continental desde os seus mesmos inicios, engadiu ao modelo o concepto de falla de transformaci\u00f3n, completando as clases de Fallas necesarias para facer que funcione a mobilidade das placas no globo. Un simposio sobre a deriva continental celebrado na Real Sociedade de Londres en 1965 pode considerarse como o comezo oficial da aceptaci\u00f3n da tect\u00f3nica de placas pola comunidade cient\u00edfica. Os resumos do simposio foron publicados como Blacket, Bullard, Runcorn;1965. Neste simposio, Edward Bullard e colaboradores mostraron un c\u00e1lculo computacional de como os continentes de ambos os lados do Atl\u00e1ntico cadrar\u00edan mellor para pechar o oc\u00e9ano, que se acabou co\u00f1ecendo como o famoso \"encaixe de Bullard\". A finais da d\u00e9cada de 1960 o peso das probas dispo\u00f1ibles fac\u00edan que a deriva continental na s\u00faa nova forma de tect\u00f3nica de placas fose unha teor\u00eda xeneralizadamente aceptada.\nXeolox\u00eda moderna.\nAplicando s\u00f3lidos principios estratigr\u00e1ficos \u00e1 distribuci\u00f3n de cr\u00e1teres de impacto na L\u00faa, pode dicirse que case da noite para a ma\u00f1\u00e1, Gene Shoemaker sacou o estudo da L\u00faa das mans dos astr\u00f3nomos e p\u00faxoas nas dos xe\u00f3logos lunares.\nEn anos recentes, a xeolox\u00eda continuou a s\u00faa tradici\u00f3n do estudo do car\u00e1cter e orixe da Terra e das s\u00faas caracter\u00edsticas superficiais e estrutura interna. O que cambiou xa no pasado s\u00e9culo XX \u00e9 a perspectiva do estudo xeol\u00f3xico. A xeolox\u00eda era agora estudada usando un enfoque m\u00e1is integrador, considerando a Terra nun contexto m\u00e1is amplo que comprenda a atmosfera, biosfera e hidrosfera. Os sat\u00e9lites localizados no espazo que toman fotograf\u00edas e datos da Terra desde o espazo permiten esa nova perspectiva. En 1972, o Programa Landsat, unha serie de misi\u00f3ns de sat\u00e9lites dirixida conxuntamente pola NASA e o Servizo Xeol\u00f3xico dos Estados Unidos (USGS), empezou a proporcionar imaxes de sat\u00e9lite que pod\u00edan ser analizadas xeoloxicamente. Estas imaxes poden utilizarse para elaborar os mapas das unidades xeol\u00f3xicas maiores, reco\u00f1ecer e correlacionar tipos de rochas en vastas rexi\u00f3ns e rastrear os movementos da tect\u00f3nica de placas. Unhas poucas aplicaci\u00f3ns destes datos incl\u00faen a capacidade de producir mapas xeoloxicamente detallados, localizar fontes de enerx\u00eda natural e predicir posibles desastres naturais causados en \u00faltimo extremo pola deriva das placas."}
{"id": "416307", "revid": "5863", "url": "https://gl.wikipedia.org/wiki?curid=416307", "title": "Claudio S\u00e1nchez Albornoz", "text": ""}
{"id": "416308", "revid": "63181", "url": "https://gl.wikipedia.org/wiki?curid=416308", "title": "Humppila", "text": "Humppila \u00e9 un municipio de Finlandia situado na rexi\u00f3n de Tavastia Propia. En 2018 a s\u00faa poboaci\u00f3n era de 2\u00a0253 habitantes. A superficie do termo municipal \u00e9 de 148,61\u00a0km2, dos cales 0,65\u00a0km2 son auga. O concello ten unha densidade de poboaci\u00f3n de 15,23 hab./km\u00b2.\nLimita cos municipios de Forssa, Jokioinen e Yp\u00e4j\u00e4 na s\u00faa mesma rexi\u00f3n, Loimaa na rexi\u00f3n de Tavastia Propia, e Punkalaidun e Urjala estes dous \u00faltimos na rexi\u00f3n de Pirkanmaa.\nO concello \u00e9 uniling\u00fce en fin\u00e9s."}
{"id": "416309", "revid": "89787", "url": "https://gl.wikipedia.org/wiki?curid=416309", "title": "Eva Xanim", "text": "Eva Gonz\u00e1lez \u00c1lvarez, co\u00f1ecida como Eva Xanim, nada en Navia de Suarna o 11 de decembro de 1994, \u00e9 unha escritora e profesora galega.\nTraxectoria.\nO pseud\u00f3nimo \"Xanim\" corresponde ao nome da casa paterna.\nAdemais de Navia de Suarna tam\u00e9n est\u00e1 moi ligada ao concello asturiano de Ibias, no que foron nados seu pai e a s\u00faa nai.\nComezou os estudos no IES Lucus Augusti en 2010 (centro no que tam\u00e9n realizou as pr\u00e1cticas docentes) e graduouse en Lingua e Literatura Galegas e Lingua e Literatura Espa\u00f1olas pola Universidade de Santiago de Compostela. En xullo de 2018 aprobou as oposici\u00f3ns de profesora de Lingua Galega e Literatura para ensino secundario.\n\u00c9 escritora dalg\u00fan que outro texto po\u00e9tico e narrativo e ten colaborado en numerosos proxectos literarios, revistas e presentaci\u00f3ns de libros. A investigaci\u00f3n, a arte, a natureza e a lingua son algunhas das s\u00faas paix\u00f3ns.\nObra.\nColaborou na revista luguesa \"Xistral\" e participou en varios libros colectivos:"}
{"id": "416310", "revid": "89787", "url": "https://gl.wikipedia.org/wiki?curid=416310", "title": "Ilia Devin", "text": "Ilia Devin (), nado o 20 de xullo de 1922 en\u00a0Sire \u0422\u0435rizmorga e\u00a0finado o\u00a013 de novembro de 1998 en Saransk, foi un xornalista e escritor mordovo, un dos principais escritores en lingua moksha.\nTraxectoria.\nNaceu no seo dunha familia labrega e estudou na s\u00faa localidade natal. Loitou en varias frontes durante a segunda guerra mundial co Ex\u00e9rcito Vermello e logo da guerra traballou na radio estatal de Mordova mais nas publicaci\u00f3ns peri\u00f3dicas \"Mok\u0161en Pravda\" e \"Mok\u0161a\". Membro da Uni\u00f3n de Escritores de Rusia dende 1949, foi o presidente da Uni\u00f3n de Escritores da Rep\u00fablica de Mordovia (1971-1984). Membro do Consello Supremo da RSS de Mordovia (1975-1980), delegado no XXV Congreso do PCUS (1976)\nActividade literaria.\nComezou a escribir durante os seus anos escolares, publicou o seu primeiro poema en 1939 na revista \"Kolkhozon Eriaf\" e nos anos seguintes publicou en diversas revistas mordovas. Durante a guerra publicou en revistas militares e en 1945 publicou o seu primeiro libro, unha selecci\u00f3n da s\u00faa poes\u00eda militar, \"\u0160obdavan Zari\" . Ao longo da s\u00faa vida publicou 20 libros, tanto de poes\u00eda como de prosa. Pero a s\u00faa obra principal \u00e9 a novela \"Nari\u0161e\" que sa\u00edu do prelo en 1969, ambientada nos anos inmediatamente posteriores \u00e1 guerra nunha aldea mordova, a trama c\u00e9ntrase na nova xeraci\u00f3n que participa activamente en todas as esferas de actividade nuns anos marcados polas dificultades causadas pola guerra e polas moitas pexas que po\u00f1en os membros da vella xeraci\u00f3n aos avances."}
{"id": "416311", "revid": "5863", "url": "https://gl.wikipedia.org/wiki?curid=416311", "title": "Igrexa de Sjonhem", "text": "A igrexa de Sjonhem (sueco: \"Sjonhems kyrka\") \u00e9 unha igrexa medieval luterana en Sjonhem, na illa sueca de Gotland, pertencente \u00e1 diocese de Visby.\nHistoria e arquitectura.\nA parte m\u00e1is antiga da igrexa de Sjonhem \u00e9 a torre, constru\u00edda durante o s\u00e9culo XIII. Orixinalmente esta estaba unida a unha igrexa rom\u00e1nica moito m\u00e1is pequena. O coro e a nave dese edificio foron derrubados e substitu\u00eddos pola estrutura actual a mediados do s\u00e9culo XIII. No seu interior, as b\u00f3vedas est\u00e1n decoradas con frescos medievais, que tam\u00e9n datan do s\u00e9culo XIII. Algunhas das vidreiras probablemente son as orixinais. Un crucifixo no altar e pouco posterior, do s\u00e9culo XIV. A s\u00faa p\u00eda bautismal e considerablemente m\u00e1is antiga, do s\u00e9culo XII e m\u00e1is vella que o propio edificio actual. Foi realizada polo canteiro co\u00f1ecido como Hegvald. A igrexa permaneceu case inalterada dende a Idade Media; o cambio m\u00e1is grande ocorreu en 1818 cando se constru\u00edu a sancrist\u00eda."}
{"id": "416314", "revid": "55340", "url": "https://gl.wikipedia.org/wiki?curid=416314", "title": "Lingua megleno-romanesa", "text": ""}
{"id": "416315", "revid": "23204", "url": "https://gl.wikipedia.org/wiki?curid=416315", "title": "Hausj\u00e4rvi", "text": "Hausj\u00e4rvi \u00e9 un municipio de Finlandia situado na rexi\u00f3n de Tavastia Propia. En 2018 a s\u00faa poboaci\u00f3n era de 8\u00a0467 habitantes. A superficie do termo municipal \u00e9 de 398,77\u00a0km2, dos cales 9,41\u00a0km2 son auga. O concello ten unha densidade de poboaci\u00f3n de 21,75 hab./km\u00b2.\nLimita cos municipios H\u00e4meenlinna, Janakkala e Riihim\u00e4ki, pertencentes \u00e1 s\u00faa mesma rexi\u00f3n, Hyvink\u00e4\u00e4 e M\u00e4nts\u00e4l\u00e4 na rexi\u00f3n de Uusimaa, e Hollola e K\u00e4rk\u00f6l\u00e4 na rexi\u00f3n veci\u00f1a de P\u00e4ij\u00e4nne Tavastia.\nO concello \u00e9 uniling\u00fce en fin\u00e9s."}
{"id": "416316", "revid": "23204", "url": "https://gl.wikipedia.org/wiki?curid=416316", "title": "Neum\u00fcnster", "text": "Neum\u00fcnster \u00e9 unha cidade alem\u00e1 situada no centro do estado de Schleswig-Holstein.\nHistoria e caracter\u00edsticas.\nSegundo o censo correspondente ao ano 2016 ti\u00f1a 79.680 habitantes. Neum\u00fcnster medra en ambos os bancos do r\u00edo Schwale. Acolle unha igrexa evanx\u00e9lica e outra cat\u00f3lica e un n\u00famero elevado de escolas. Despois da cidade veci\u00f1a de Altona, agora parte de Hamburgo, \u00e9 o centro industrial m\u00e1is puxante da provincia.\nA s\u00faa tradici\u00f3n industrial c\u00e9ntrase no t\u00e9xtil, papel, maquinaria industrial, cervexa e doces.\nO seu comercio comeza de maneira significativa no s\u00e9culo XVII cunha migraci\u00f3n de obreiros do sector t\u00e9xtil desde a cidade, situada m\u00e1is ao sur, de Bad Segeberg.\nUnha delegaci\u00f3n industrial nipoa adicada \u00e1 automoci\u00f3n fundou nos anos 80 unha sede na cidade, a\u00ednda activa, da empresa Panasonic.\nNesta cidade est\u00e1 situada a prisi\u00f3n de Neum\u00fcnster, unha das de meirande criminalidade de Alema\u00f1a."}
{"id": "416318", "revid": "72012", "url": "https://gl.wikipedia.org/wiki?curid=416318", "title": "Aureole", "text": ""}
{"id": "416319", "revid": "5863", "url": "https://gl.wikipedia.org/wiki?curid=416319", "title": "Compostellanum", "text": "Compostellanum. Secci\u00f3n de Estudios Jacobeos (ou Compostellanum. Secci\u00f3n de Ciencias Eclesi\u00e1sticas) \u00e9 unha revista cat\u00f3lica en castel\u00e1n, fundada polo cardeal Fernando Quiroga Palacios, publicada en Santiago de Compostela desde 1956, de periodicidade trimestral.\nDescrici\u00f3n.\n\u00danico \u00f3rgano do Centro de Estudos Xacobeos e do Instituto Teol\u00f3xico Compostel\u00e1n. Comeza a publicarse en 1956 e publica ao ano catro volumes; dous de investigaci\u00f3n teol\u00f3xica (\"Secci\u00f3n de Ciencias Eclesi\u00e1sticas\") e dous de estudos hist\u00f3ricos (\"Secci\u00f3n de Estudios Jacobeos\"), preferentemente sobre o tema de Santiago na historia. Trata temas como a peregrinaci\u00f3n cristi\u00e1, a igrexa cat\u00f3lica, relixi\u00f3n ou arquitectura relixiosa. O primeiro n\u00famero da revista foi publicado no primeiro trimestre de 1956, baixo a direcci\u00f3n do profesor Manuel Rey Mart\u00ednez.\nEsta revista foi fundada polo mesmo creador do Centro, o cardeal Fernando Quiroga Palacios, o cal dixo explicitamente no n\u00famero 1 da publicaci\u00f3n que \"\u00aba revista quer\u00eda ser un veh\u00edculo portador das inquietudes e dos traballos e investigaci\u00f3ns dos profesores do noso seminario e doutros estudosos, sacerdotes e segrares, no que se refire \u00e1s ciencias sagradas e \u00e1s profanas, en canto con aquelas se relacionan\u00bb\".\nTr\u00e1tase dunha publicaci\u00f3n que mantivo vivo o estudo e esp\u00edrito do fen\u00f3meno xacobeo nos \u00faltimos 50 anos. Nela, public\u00e1ronse traballos de gran calado cient\u00edfico sobre as investigaci\u00f3ns torno o sepulcro de Santiago. Moitos destes traballos seguen a ser referencia obrigada para os estudosos do feito Xacobeo."}
{"id": "416321", "revid": "5863", "url": "https://gl.wikipedia.org/wiki?curid=416321", "title": "Compostellanum, Secci\u00f3n de Estudios Jacobeos", "text": ""}
{"id": "416322", "revid": "5863", "url": "https://gl.wikipedia.org/wiki?curid=416322", "title": "Compostellanum. Secci\u00f3n de estudios jacobeos", "text": ""}
{"id": "416323", "revid": "5863", "url": "https://gl.wikipedia.org/wiki?curid=416323", "title": "Compostellanum. Secci\u00f3n de Estudios Jacobeos", "text": ""}
{"id": "416324", "revid": "1131", "url": "https://gl.wikipedia.org/wiki?curid=416324", "title": "Sociedade Deportiva Barallobre", "text": "A Sociedade Deportiva Barallobre \u00e9 unha organizaci\u00f3n deportiva fundada en 1928 no lugar do Ramo, na parroquia de Barallobre, concello de Fene."}
{"id": "416326", "revid": "23204", "url": "https://gl.wikipedia.org/wiki?curid=416326", "title": "Liga Nacional de Rugby", "text": "A Liga Nacional de Rugby \u00e9 unha asociaci\u00f3n de clubs da Divisi\u00f3n de Honra do rugby espa\u00f1ol creada en 2018 co obxectivo de organizar a m\u00e1xima competici\u00f3n nacional a nivel de clubs a partir do ano 2019 en coordinaci\u00f3n coa Federaci\u00f3n Espa\u00f1ola de Rugby, que \u00e9 a organizadora das 51 edici\u00f3ns disputadas at\u00e9 a data e a propietaria de t\u00f3dolos dereitos. A LNR toma como modelos as asociaci\u00f3ns creadas noutros deportes como f\u00fatbol (LFP), baloncesto (ACB) ou balonm\u00e1n (ASOBAL), onde os clubs autoxestionan a m\u00e1xima competici\u00f3n.\nHistoria.\nA nova asociaci\u00f3n foi presentada o 26 de maio de 2018 no Estadio Jos\u00e9 Zorrilla de Valladolid e a primeira asemblea levouse a cabo o 29 de xu\u00f1o de 2018 no Colexio Maior Xim\u00e9nez de Cisneros de Madrid. Nela tomou posesi\u00f3n o primeiro comit\u00e9 executivo formado por:\nOs trece clubs fundadores foron os doce que disputar\u00e1n a edici\u00f3n 2018-2019 da Divisi\u00f3n de Honra e mailo equipo que perdeu a categor\u00eda na edici\u00f3n previa:\nNa asemblea constitu\u00ednte foron creados tres grupos de traballo: deportivo, econ\u00f3mico e xur\u00eddico.\nO comit\u00e9 xur\u00eddico quedou integrado por:\nO comit\u00e9 de m\u00e1rketing quedou integrado por:"}
{"id": "416327", "revid": "1131", "url": "https://gl.wikipedia.org/wiki?curid=416327", "title": "Imenosa", "text": "Imenosa (Industrias Mec\u00e1nicas del Noroeste, S.A.) \u00e9 unha empresa galega do metal.\nHistoria.\nXurdida en Astano, na reconversi\u00f3n naval pasou a pertencer \u00e1 SEPI. Posteriormente tomou o control das instalaci\u00f3n Baz\u00e1n como industria auxiliar. En 2015 f\u00edxose cargo das s\u00faas instalaci\u00f3ns Windar Renovables para a fabricaci\u00f3n de pezas para e\u00f3lica mari\u00f1a.\nA empresa ocupa unhas instalaci\u00f3ns de 200\u00a0000 m\u00b2 xunto aos diques de Astano. Nas s\u00faas orixes a empresa fabricaba maquinaria naval, posteriormente ampliar\u00eda a produci\u00f3n e equipamento industrial, guindastres, equipamento mineiro e outras industrias.\nNa d\u00e9cada de 1990 fabricou a maquinaria para a descarga de carb\u00f3n no porto de Ferrol para a central t\u00e9rmica das Pontes."}
{"id": "416328", "revid": "1131", "url": "https://gl.wikipedia.org/wiki?curid=416328", "title": "Diario cultural", "text": ""}
{"id": "416329", "revid": "98629", "url": "https://gl.wikipedia.org/wiki?curid=416329", "title": "C\u0113sis", "text": " \nC\u0113sis (en let\u00f3n \"C\u0113sis\", en estoniano \"V\u00f5nnu\", en alem\u00e1n \"Wenden\" e en ruso \"\u041a\u0435\u0441\u044c/\u0426\u0435\u0441\u0438\u0441\" \u00e9 unha cidade de Letonia. Con 15,400 habitantes (2016) \u00e9 a segunda maior cidade ao norte da rexi\u00f3n de Vidzeme, despois de Valmiera. Estivo nomeada a Capital Europea da Cultura no ano 2014. A batalla de C\u0113sis no xu\u00f1o de 1919, onde forzas letoas e estonianas combateron contra os alem\u00e1s, consid\u00e9rase como decisiva na guerra de independencia de Letonia."}
{"id": "416330", "revid": "5863", "url": "https://gl.wikipedia.org/wiki?curid=416330", "title": "Compostellanum. Secci\u00f3n de Ciencias Eclesi\u00e1sticas", "text": ""}
{"id": "416331", "revid": "5863", "url": "https://gl.wikipedia.org/wiki?curid=416331", "title": "Compostellanum. Secci\u00f3n de ciencias eclesi\u00e1sticas", "text": ""}
{"id": "416332", "revid": "5863", "url": "https://gl.wikipedia.org/wiki?curid=416332", "title": "Compostellanum, Secci\u00f3n de Ciencias Eclesi\u00e1sticas", "text": ""}
{"id": "416333", "revid": "5863", "url": "https://gl.wikipedia.org/wiki?curid=416333", "title": "Compostellanum. Revista de la Archidi\u00f3cesis de Santiago de Compostela", "text": ""}
{"id": "416334", "revid": "72012", "url": "https://gl.wikipedia.org/wiki?curid=416334", "title": "Mar\u00eda Jes\u00fas Lamas D\u00edaz", "text": ""}
{"id": "416335", "revid": "17467", "url": "https://gl.wikipedia.org/wiki?curid=416335", "title": "AGEMED", "text": ""}
{"id": "416336", "revid": "72012", "url": "https://gl.wikipedia.org/wiki?curid=416336", "title": "AEMPS", "text": ""}
{"id": "416337", "revid": "839", "url": "https://gl.wikipedia.org/wiki?curid=416337", "title": "Maya Manolova", "text": "Maya Bozhidarova Manolova, nada\u00a0o\u00a04 de maio de 1965 en Kyustendil, \u00e9 unha avogada e pol\u00edtica b\u00falgara, defensora do pobo b\u00falgara dende 2015.\nTraxectoria.\nEstudou na s\u00faa localidade natal\u00a0e graduouse en historia en\u00a0Moscova e mais en econom\u00eda (1994) e dereito (1996) na Universidade de Econom\u00eda Nacional e Mundial de Sof\u00eda. Exerceu como avogada en Kyustendy de 1998 ata\u00a02015.\nActividade pol\u00edtica.\nMilitante do Partido Socialista B\u00falgaro dende 1989, presentouse \u00e1s elecci\u00f3ns nas listas de Coalici\u00f3n por Bulgaria, dirixida polos seu partido, e entrou como deputada na Asemblea Nacional en 2005. L\u00edder do PSB da provincia de Kyustendil dende 2008. Entre 2013 e 2014 foi vicepresidenta do parlamento, durante a 42\u00aa lexislatura."}
{"id": "416339", "revid": "1131", "url": "https://gl.wikipedia.org/wiki?curid=416339", "title": "El Museo de Pontevedra", "text": "El Museo de Pontevedra \u00e9 a revista do Museo Provincial de Pontevedra, fundada por Xos\u00e9 Filgueira Valverde, publicada en Pontevedra desde 1942, de periodicidade anual.\nDescrici\u00f3n.\nIncl\u00fae traballos, en castel\u00e1n e galego, de investigaci\u00f3n en diferentes \u00e1reas, como arqueolox\u00eda, numism\u00e1tica, historia, filolox\u00eda, li\u00f1axe, folclore e documentos\nDesde 1983 empezou a figurar como director-adxunto Xos\u00e9 Carlos Valle P\u00e9rez, que en 1987 se converteu no director.\nAutores.\nPublicou artigos de case 400 autores, entre eles: Adolfo de Abel Vilela, Fernando Acu\u00f1a Castroviejo, Paloma Acu\u00f1a Fern\u00e1ndez, Pilar Allegue, Xes\u00fas Alonso Montero, Fernando Alonso Romero, Eliseo Alonso, Carlos Alonso del Real, Dar\u00edo \u00c1lvarez Bl\u00e1zquez, Olimpio Arca, Concepci\u00f3n Arenal, Felipe Arias, Carlos Bali\u00f1as P\u00e9rez, Xaime Barreiro, Jos\u00e9 Mar\u00eda Bello Di\u00e9guez, Antonio Blanco Freijeiro, Antonio Bonet Correa, Ferm\u00edn Bouza-Brey, Mercedes Brea L\u00f3pez, Fernando Cabeza Quiles, Enrique Campo, Ricardo Carballo Calero, Mar\u00eda Victoria Carballo-Calero, Xes\u00fas Carro, Xos\u00e9 Carro Otero, Xos\u00e9 Casal Lois, Jos\u00e9 Santiago Crespo Pozo, Felipe Criado Boado, Manuel D\u00edaz D\u00edaz, Francisco D\u00edaz-Fierros, Francisco Fari\u00f1a Busto, Xos\u00e9 Fari\u00f1a Jamardo, Gonzalo Fern\u00e1ndez de la Mora, Francisco Fern\u00e1ndez del Riego, Bego\u00f1a Fern\u00e1ndez Rodr\u00edguez, Enrique Fern\u00e1ndez-Villamil, Xos\u00e9 Filgueira Valverde, Ant\u00f3n Fraguas, Xos\u00e9 Fuentes Alende, Alfredo Garc\u00eda Al\u00e9n, Luciano Garc\u00eda Al\u00e9n, Xos\u00e9 Manuel Garc\u00eda Iglesias, Xos\u00e9 Garc\u00eda Oro, Augusto Garc\u00eda S\u00e1nchez, Anxos Garc\u00eda Sumai, Domingo Garc\u00eda-Sabell, Xaime Garrido, Marcial Gondar, Sebasti\u00e1n Gonz\u00e1lez Garc\u00eda-Paz, Clodio Gonz\u00e1lez P\u00e9rez, Xos\u00e9 Manuel Gonz\u00e1lez Reboredo, Marta Gonz\u00e1lez V\u00e1zquez, Ram\u00f3n de Gregorio, Aquilino Iglesia Alvari\u00f1o, Antonio Iglesias Vilarelle, Jos\u00e9 Isorna, Juan Juega, Manuel Lago Gonz\u00e1lez, Valent\u00edn Lamas Carvajal, Amancio Land\u00edn Carrasco, Eduardo Lence-Santar, Florentino L\u00f3pez Cuevillas, Pilar Otilia L\u00f3pez, Jos\u00e9 Manuel B. L\u00f3pez V\u00e1zquez, Xaqu\u00edn Lorenzo, Ant\u00f3n Losada Di\u00e9guez, Pascual Madoz, Manuel Mandianes, Andr\u00e9s Mart\u00ednez Salazar, Antonio Meijide Pardo, Casto M\u00e9ndez N\u00fa\u00f1ez, Isidoro Mill\u00e1n Gonz\u00e1lez-Pardo, Lu\u00eds Monteagudo, Seraf\u00edn Moralejo, Staffan M\u00f6rling, Cami\u00f1o Noia, Jos\u00e9 Luis Novo Caz\u00f3n, Antonio Odriozola, Mar\u00eda do Socorro Ortega Romero, Ram\u00f3n Otero Pedrayo, Carmen Pallares M\u00e9ndez, Emilia Pardo Baz\u00e1n, Aureliano Pardo Villar, Eduardo Pardo de Guevara, Jos\u00e9 Luis Pensado, Antonio de la Pe\u00f1a, Xo\u00e1n Manuel Pintos, Jos\u00e9 Manuel Pita Andrade, Francisco Jos\u00e9 Portela Sandoval, Ermelindo Portela Silva, Manuel Jes\u00fas Precedo Lafuente, Jos\u00e9 Mar\u00eda Ramil Soneira, Antonio Riestra del Moral, Vicente Risco, Elixio Rivas Quintas, Alfonso Daniel Rodr\u00edguez Castelao, Luis Rodr\u00edguez Ennes, Modesto Rodr\u00edguez Figueiredo, Antonio Rodr\u00edguez Fraiz, Lu\u00eds Rodr\u00edguez Seoane, Prudencio Rovira, V\u00edctor Said Armesto, Casto Sampedro Folgar, Francisco Javier S\u00e1nchez Cant\u00f3n, Mart\u00edn Sarmiento, Ram\u00f3n Sobrino Lorenzo-Ruza, Victoriano Taibo, Xos\u00e9 Carlos Valle P\u00e9rez, Benito Varela J\u00e1come, Alfonso V\u00e1zquez Mart\u00ednez, Jos\u00e9 Manuel V\u00e1zquez Varela, Mar\u00eda Dolores Vila Jato e Ram\u00f3n Yzquierdo Perr\u00edn."}
{"id": "416340", "revid": "89787", "url": "https://gl.wikipedia.org/wiki?curid=416340", "title": "Agencia Espa\u00f1ola de Medicamentos y Productos Sanitarios", "text": "A Axencia Espa\u00f1ola de Medicamentos e Produtos Sanitarios (AEMPS), en castel\u00e1n \"Agencia Espa\u00f1ola de Medicamentos y Productos Sanitarios\" (AEMPS), \u00e9 unha Axencia estatal de Espa\u00f1a que foi creada pola Lei 66/1997, de 30 de decembro, con rango de organismo aut\u00f3nomo at\u00e9 2011 e a partir de ent\u00f3n como axencia estatal.\nDepende do Ministerio de Sanidade e as s\u00faas competencias foron ampliadas pola Lei 50/1998. Pola Lei 16/2003, de Cohesi\u00f3n e Calidade do Sistema Nacional de Sa\u00fade, determina que son competencias da Axencia Espa\u00f1ola de Medicamentos e Produtos Sanitarios a avaliaci\u00f3n e autorizaci\u00f3n dos produtos sanitarios e cosm\u00e9ticos.\nA Axencia Espa\u00f1ola do Medicamento est\u00e1 presidida por quen ostenta a Secretar\u00eda Xeral de Sanidade e Consumo. E a s\u00faa directora, desde do 20 de xullo de 2018, \u00e9 Mar\u00eda Jes\u00fas Lamas D\u00edaz.\nFunci\u00f3ns.\nAs principais funci\u00f3ns da Axencia son:\nOrganigrama.\nA estrutura da Axencia \u00e9:"}
{"id": "416341", "revid": "1888", "url": "https://gl.wikipedia.org/wiki?curid=416341", "title": "Bieito Fern\u00e1ndez \u00c1lvarez", "text": "Bieito Fern\u00e1ndez \u00c1lvarez, nado en Silvares (Grou, Lobios) en 1909 e finado en Lugo en xaneiro de 1999, foi un xornalista e pol\u00edtico galego.\nTraxectoria.\nEstudou nos Escolapios de Celanova e despois na Academia Villar de Ourense, onde tivo a B\u00f3veda como profesor. Foi empregado de varias ferreter\u00edas. Emigrou a Buenos Aires en 1926 onde foi membro fundador da Sociedade Nazonalista Pondal da que formou parte de varias directivas e foi presidente entre abril de 1934 e 1935. Colaborou no voceiro da sociedade \"A Fouce\" co nome da casa Bieito Fern\u00e1ndez do Palleiro ou co pseud\u00f3nimo Heraldo, con artigos sobre o problema agrario, a lingua galega, a necesidade dunha arte galega e a independencia de Galicia. Retornou a Grou en 1935 e formou parte da Federaci\u00f3n de Mocidades Galeguistas. O golpe de Estado do 18 de xullo de 1936 sorprendeuno en Grou. Foi o autor do panfleto \"Ao povo de Grou\", editado na Imprenta Ferreiro de Celanova para conmemorar o D\u00eda de Galiza de 1936. Nesta folla de exaltaci\u00f3n patri\u00f3tica recomendaba aos mozos estudar as nosas cantigas e bailes populares, consumir produtos galegos e \"pensar e escribir, sempre, en idioma galego\". Estivo agochado e finalmente procurou refuxio nas terras de Castro Laboreiro o 31 de marzo de 1937 para evitar ser executado. Retornou a Galiza o 8 de abril e foi mobilizado. Estivo vinte meses na fronte de combate, maiormente en Teruel. Volveu a Ourense rematada a guerra e aprobou unhas oposici\u00f3ns a garda bosques, trasladouse a Viveiro.\nEn xullo de 1943 participou na Asemblea do Partido Galeguista de Coruxo, onde se sentaron as bases para a reorganizaci\u00f3n do Partido Galeguista no interior. Con Xos\u00e9 Velo, Remixio Gonz\u00e1lez G\u00e1ndara e outros artellou o Comit\u00e9 Arredista Revolucionario Galego, de vida ef\u00e9mera polas dificultades que impo\u00f1\u00eda a clandestinidade que se deu a co\u00f1ecer a trav\u00e9s dun manifesto publicado en \"Patria Galega\" en abril de 1947, asinado por Bieito Fern\u00e1ndez co pseud\u00f3nimo de B. Silvar.\nA finais dos anos sesenta foi un dos fundadores da Agrupaci\u00f3n Cultural Auriense de Ourense."}
{"id": "416342", "revid": "23204", "url": "https://gl.wikipedia.org/wiki?curid=416342", "title": "Gustav Weigand", "text": "Gustav Weigand, nado o\u00a01 de febreiro de 1860 en Duisburgo\u00a0e finado o\u00a08 de xullo de 1930 en Belgershain, foi un ling\u00fcista\u00a0alem\u00e1n, especialista nas linguas dos\u00a0Balc\u00e1ns,\u00a0reco\u00f1ecido polas s\u00faas contribuci\u00f3ns \u00e1 dialectolox\u00eda\u00a0romanesa mais os seus estudos sobre o\u00a0arroman\u00e9s\u00a0e o meglenorroman\u00e9s.\u00a0\nTraxectoria.\nEntre 1878 e 1884 foi mestre en diversas localidades alem\u00e1s, mais logo estudou filolox\u00eda rom\u00e1nica en Leipzig e realizou a s\u00faa tese de doutoramento sobre a lingua dos\u00a0arromaneses da rexi\u00f3n do monte\u00a0Olimpo en 1888, seguido por unha tese de habilitaci\u00f3n sobre o meglenorroman\u00e9s\u00a0en 1892. En 1893 fundou o Instituto Roman\u00e9s na Universidade de Leipzig, e m\u00e1is tarde, en 1906, o Instituto B\u00falgaro. Foi profesor de filolox\u00eda rom\u00e1nica na Universidade de Leipzig entre 1896 e 1928. Realizou numerosas viaxes aos Balc\u00e1ns, realizando traballos de campo e aprendendo as diversas linguas. En 1908 publicou o atlas ling\u00fc\u00edstico\u00a0\"Linguistischer Atlas des dacorum\u00e4nischen Sprachgebiets\", o primeiro traballo deste tipo no \u00e1mbito da ling\u00fc\u00edstica rom\u00e1nica. En 1917 fundou o instituto interdisciplinar S\u00fcdosteuropa- und Islam-Institut na Universidade de Leipzig. Durante a Primeira guerra mundial, as autoridades alem\u00e1s financiaron a realizaci\u00f3ns de estudos etnogr\u00e1ficos en Macedonia. Os resultados public\u00e1ronse en 1923 co t\u00edtulo de\u00a0\"Ethnographie Makedoniens\".\nEn reco\u00f1ecemento polos seus traballos sobre a lingua romanesa entrou na Academia Romanesa en 1892.\u00a0"}
{"id": "416343", "revid": "5863", "url": "https://gl.wikipedia.org/wiki?curid=416343", "title": "Xohan Manuel Pintos", "text": ""}
{"id": "416344", "revid": "5863", "url": "https://gl.wikipedia.org/wiki?curid=416344", "title": "Xoh\u00e1n Manuel Pintos", "text": ""}
{"id": "416345", "revid": "5863", "url": "https://gl.wikipedia.org/wiki?curid=416345", "title": "Camino Noia Campos", "text": ""}
{"id": "416346", "revid": "1131", "url": "https://gl.wikipedia.org/wiki?curid=416346", "title": "Prisi\u00f3n de Neum\u00fcnster", "text": "A prisi\u00f3n de Neum\u00fcnster \u00e9 un centro penitenciario situado na cidade hom\u00f3nima, en concreto no n\u00famero 30 de Boostedter Stra\u00dfe. En 2018 era o m\u00e1is grande do estado alem\u00e1n de Schleswig-Holstein.\nHistoria e caracter\u00edsticas.\nAs instalaci\u00f3ns contan con 596 prazas. Tr\u00e1tase dun centro exclusivo para homes adultos con penas de at\u00e9 cinco anos.\nCriminalidade.\nEn 2011 Neum\u00fcnster foi cualificada, xunto coa cidade de Frankfurt, como a cidade alem\u00e1 con maior taxa de criminalidade. Dende ese ano, a taxa comezou a diminu\u00edr.\nReos de relevancia internacional.\nO escritor Rudolf Wilhelm Friedrich Ditzen, co pseud\u00f3nimo Hans Fallada (1893-1947), foi denunciado en marzo de 1933 \u00e1s autoridades alem\u00e1s por unha conversa que Fallada mantivera co tam\u00e9n escritor alem\u00e1n Ernst von Salomon con suposto contido hostil cara ao Estado. O seu paso pola cadea plasmouno na novela \"Wer einmal aus dem Blechnapf frisst\"\nO 18 de abril de 2018 o presidente catal\u00e1n Carles Puigdemont, por petici\u00f3n da xustiza espa\u00f1ola, foi detido nunha viaxe en coche dende Dinamarca e trasladado a este c\u00e1rcere."}
{"id": "416353", "revid": "4817", "url": "https://gl.wikipedia.org/wiki?curid=416353", "title": "Ayame 1", "text": "Ayame 1, tam\u00e9n co\u00f1ecido como ECS 1 (\"Experimental Communication Satellite 1\") foi un sat\u00e9lite de comunicaci\u00f3ns constru\u00eddo por Mitsubishi Electric para a axencia espacial xaponesa NASDA e lanzado o 6 de febreiro de 1979 mediante un foguete N-1 desde o Centro Espacial de Tanegashima.\nCaracter\u00edsticas.\nA misi\u00f3n de Ayame 1 consist\u00eda en facer experimentos de comunicaci\u00f3ns e de propagaci\u00f3n desde \u00f3rbita, seguindo a misi\u00f3n do sat\u00e9lite ETS 2. Ti\u00f1a forma de cilindro de 1,9 m de altura e 1,4 m de di\u00e1metro e estabiliz\u00e1base mediante xiro. Dun dos extremos sobresa\u00edan catro antenas para VHF, mentres que do outro d\u00faas antenas de prato, cun mecanismo para non rotar co resto do sat\u00e9lite, usar\u00edans para comunicaci\u00f3ns en banda C e banda K.\nDespois do lanzamento, Ayame 1 foi posto nunha \u00f3rbita de transferencia cara a \u00f3rbita xeoestacionaria. O 9 de febreiro, dez segundos despois de acender o seu motor de apoxeo para chegar \u00e1 \u00f3rbita final, o sat\u00e9lite deixou de transmitir."}
{"id": "416354", "revid": "72012", "url": "https://gl.wikipedia.org/wiki?curid=416354", "title": "ECS 1", "text": ""}
{"id": "416355", "revid": "72012", "url": "https://gl.wikipedia.org/wiki?curid=416355", "title": "Experimental Communication Satellite 1", "text": ""}
{"id": "416356", "revid": "4817", "url": "https://gl.wikipedia.org/wiki?curid=416356", "title": "Ayame 2", "text": "Ayame 2, tam\u00e9n co\u00f1ecido como ECS 2 (\"Experimental Communication Satellite 2\") foi un sat\u00e9lite de comunicaci\u00f3ns constru\u00eddo por Mitsubishi Electric para a axencia espacial xaponesa NASDA e lanzado o 22 de febreiro de 1980 mediante un foguete N-1 desde o Centro Espacial de Tanegashima.\nCaracter\u00edsticas.\nA misi\u00f3n de Ayame 2, ao igual que o do seu predecesor Ayame 1 consist\u00eda en facer experimentos de comunicaci\u00f3ns e de propagaci\u00f3n desde \u00f3rbita. Ti\u00f1a forma de cilindro de 1,9 m de altura e 1,4 m de di\u00e1metro e estabiliz\u00e1base mediante xiro. Dun dos extremos sobresa\u00edan catro antenas para VHF, mentres que do outro d\u00faas antenas de prato, cun mecanismo para non rotar co resto do sat\u00e9lite, usar\u00edans para comunicaci\u00f3ns en banda C e banda K.\nAyame 2 correu o mesmo destino que Ayame 1, e de acender o seu motor de apoxeo para chegar \u00e1 \u00f3rbita final, o sat\u00e9lite deixou de transmitir."}
{"id": "416357", "revid": "72012", "url": "https://gl.wikipedia.org/wiki?curid=416357", "title": "ECS 2", "text": ""}
{"id": "416358", "revid": "72012", "url": "https://gl.wikipedia.org/wiki?curid=416358", "title": "Experimental Communication Satellite 2", "text": ""}
{"id": "416359", "revid": "89787", "url": "https://gl.wikipedia.org/wiki?curid=416359", "title": "Recursos h\u00eddricos", "text": "Os recursos h\u00eddricos son os recursos naturais de auga que son potencialmente \u00fatiles. Os usos da auga son o agr\u00edcola, industrial, dom\u00e9stico, recreativo e medioambiental. Todos os seres vivos requiren de auga para crecer e reproducirse, que \u00e9 o principal compo\u00f1ente dos seus corpos.\nO 97% da auga da Terra \u00e9 auga salgada e s\u00f3 o 3% restante \u00e9 doce; algo m\u00e1is de dous terzos desta est\u00e1 conxelada nos glaciares e nos casquetes de xeo polares. O resto da auga sen conxelar enc\u00f3ntrase principalmente no subsolo como auga subterr\u00e1nea, e s\u00f3 unha pequena fracci\u00f3n est\u00e1 presente sobre a superficie ou no aire.\nA auga doce \u00e9 un recurso renovable, a\u00ednda que a reseva mundial de auga subterr\u00e1nea est\u00e1 a diminu\u00edr constantemente, especialmente en Asia, Suram\u00e9rica e Norteam\u00e9rica, a\u00ednda que non est\u00e1 clara a cantidade de renovaci\u00f3n natural que poder\u00eda equilibrar o seu consumo, e se os ecosistemas est\u00e1n ameazados. Diversas leis regulan os usos e dereitos de augas.\nFontes de auga doce.\nAuga superficial.\nEsta auga superficial \u00e9 a auga de r\u00edos, lagos ou zonas h\u00famidas de auga doce. A auga superficial rec\u00e1rgase de forma natural polas precipitaci\u00f3ns e p\u00e9rdesede forma natural pola s\u00faa descarga nos oc\u00e9anos, evaporaci\u00f3n, evapotranspiraci\u00f3n e recarga de acu\u00edferos.\nA\u00ednda que as entradas naturais a calquera sistema de auga superficial son s\u00f3 precipitaci\u00f3ns dentro da cunca de drenaxe, a cantidade total de auga nese sistema nun momento dado tam\u00e9n depende de moitos outros factores. Estes factoes incl\u00faen a capacidade de almacenamento en lagos, zonas h\u00famidas e encoros artificiais, a permeabilidade do solo baixo os corpos de almacenamento, a escorredura superficial caracter\u00edsticos dos terreos da cunca, o momento das precipitaci\u00f3ns e as taxas de evaporaci\u00f3n locais. Todos estes factores afectan tam\u00e9n \u00e1 proporci\u00f3n de perda de auga.\nAs actividades humanas poden ten un impacto grande e \u00e1s veces devastador sobre estes factores. Os humanos adoitan incrementar a capacidade de almacenamento constru\u00edndo encoros e diminu\u00edla ao drenar as zonas h\u00famidas. Os humanos a mi\u00fado incrementan cantidade e velocidade da escorredura superficial ao pavimentar grandes \u00e1reas e canalizar o fluxo de r\u00edos.\nA cantidade total de auga dispo\u00f1ible nun momento dado \u00e9 algo moi importante a considerar. Alg\u00fans usarios de auga humanos te\u00f1en unha necesidade intermitente de auga. Por exemplo, moitas granxas necesitan grandes cantidades de auga na primavera, e ningunha no inverno. Para fornecer auga a esas granxas, un sistema de auga superficial pode requirir unha alta capacidade de almacenamento para recoller a auga ao longo de todo o ano e liberala nun curto per\u00edodo de tempo. Outros usuarios te\u00f1en unha necesidade continua de auga, como unha central enerx\u00e9tica que require auga para o arrefriamento. Para subministrarlle auga a esa central, un sistema de auga superficial s\u00f3 necesita unha capacidade de almacenamento suficiente como para encherse cando o fluxo medio dos r\u00edos est\u00e1 debaixo das necesidades da central.\nNon obstante, a longo prazo a velocidade media de precipitaci\u00f3n nunha cunca \u00e9 o l\u00edmite superior para o consumo medio de auga superficial natural desa cunca.\nA auga superficial pode aumentarse importando auga superficial doutra cunca por medio de canles ou tubaxes. Pode aumentarse artificialmente tam\u00e9n a partrir de calquera outro recurso dos mencionados; por\u00e9n, na pr\u00e1ctica, as cantidades son pouco significativas. Os humanos poden tam\u00e9n causar que a auga superficial se \"perda\" (\u00e9 dicir, se converta en non usable) por culpa da contaminaci\u00f3n.\nEst\u00edmase que o Brasil \u00e9 o pa\u00eds que ten as maiores reservas de auga doce do mundo, seguido de Rusia e o Canad\u00e1.\nFluxo baixo os r\u00edos.\nAo longo do curso dun r\u00edo, o volume total de auga transportado r\u00edo abaixo adoita ser unha combinaci\u00f3n da auga libre visible que fl\u00fae polo r\u00edo xunto cunha contribuci\u00f3n substancial que fl\u00fae entre as rochas e sedimentos que est\u00e1n por debaixo do r\u00edo e da s\u00faa chaira de inundaci\u00f3n, o que se chama zona hiporreica. En moitos r\u00edos de vales grandes, este compo\u00f1ente que non se ve do fluxo pode exceder en moito ao fluxo visible. A zona hiporreica adoita formar unha interface din\u00e1mica entre a auga superficial e a auga subterr\u00e1nea dos acu\u00edferos, que intercambia fluxo entre os r\u00edos e os acu\u00edferos que pode ser completamente cargada ou consumida. Isto \u00e9 especialmente significativo nas \u00e1reas carsticas nas que as covas e r\u00edos subterr\u00e1neos son com\u00fans.\nAuga subterr\u00e1nea.\nA auga subterr\u00e1nea \u00e9 auga, xeralmente doce, localizada no espazo dos poros subsuperficiais do solo e rochas. Tam\u00e9n \u00e9 auga que est\u00e1 flu\u00edndo dentro dos acu\u00edferos baixo a t\u00e1boa de auga. \u00c1s veces \u00e9 \u00fatil facer distinci\u00f3ns entre a auga subterr\u00e1nea que est\u00e1 estreitamente asociada coa auga superficial e a m\u00e1is profunda dun acu\u00edfero (\u00e1s veces chamada \"auga f\u00f3sil\").\nA auga subterr\u00e1nea pode considerarse da mesma maneira que a auga superficial en canto a entradas, sa\u00eddas e almacenamento. A diferenza esencial \u00e9 que debido \u00e1 s\u00faa lenta velocidade de renovaci\u00f3n, o almacenamento da auga subterr\u00e1nea \u00e9 xeralmente moito maior (en volume) comparado coas entradas nas augas superficiais. Esta diferenza fai m\u00e1is doado para os humanos usar a auga subterr\u00e1nea de forma insustentable durante longo tempo sen graves consecuencias inmediatas. No obstante, a longo prazo a velocidade media de filtraci\u00f3n sobre unha fonte de auga subterr\u00e1nea \u00e9 o l\u00edmite m\u00e1xio do consumo medio de auga que se pode facer procedente desa fonte.\nA entrada natural de auga para as augas subterr\u00e1neas \u00e9 a filtraci\u00f3n desde a auga superficial. As sa\u00eddas naturais de auga subterr\u00e1nea son os mananciais e a filtraci\u00f3n cara ao oc\u00e9ano.\nSe a fonte de auga superficial est\u00e1 tam\u00e9n suxeita a unha evaporaci\u00f3n substancial, unha fonte de auga subterr\u00e1nea pode salinizarse. Esta situaci\u00f3n pode ocorrer de forma natural en corpos endorreicos de auga, ou artificialmente pola rega agr\u00edcola. En \u00e1reas costeiras, o uso humano de auga subterr\u00e1nea pode causar que a direcci\u00f3n da filtraci\u00f3n da auga cara ao oc\u00e9ano se inverta, o que pode causar a salinizaci\u00f3n do acu\u00edfero e tam\u00e9n a salinizaci\u00f3n do solo. Os humanos poden tam\u00e9n causar a \"perda\" de auga subterr\u00e1nea por contaminaci\u00f3n (\u00e9 dicir, faise non utilizable). Os humanos poden incrementar a entrada a unha fonte de auga subterr\u00e1nea constru\u00edndo encoros ou lagoas de retenci\u00f3n.\nAuga conxelada.\n\u00c9 a auga contida nos xeos polares ou de alta monta\u00f1a formando parte de casquetes, glaciares ou permafrost.\nPropux\u00e9ronse varios esquemas para usar os icebergs como fonte de auga, por\u00e9n, ata agora isto s\u00f3 se fixo con prop\u00f3sitos de investigaci\u00f3n. A escorredura da fusi\u00f3n dos glaciares consid\u00e9rase auga superficial.\nOs Himalaias, denominados \"O teito do mundo\", conte\u00f1en algunhas das \u00e1reas de maior altirude e extensi\u00f3n e a maior \u00e1rea de glaciares e permafrost f\u00f3ra dos polos. Dez dos r\u00edos m\u00e1is grandes de Asia nacen al\u00ed, e mais de mil mill\u00f3ns de persoas dependen para vivir deles. Por\u00e9n, as temperaturas al\u00ed est\u00e1n elev\u00e1ndose m\u00e1is rapidamente que a media global. No Nepal, a tempertura ascendeu 0,6 graos Celsius na \u00faltima d\u00e9cada, mentres que globalmente a Terra queceu en aproximadamente 0,7 graos Celsius nos \u00faltimos cen anos.\nDesalinizaci\u00f3n.\nA desalinizaci\u00f3n \u00e9 un proceso artificial polo cal a auga salina (xeralmente auga de mar) se converte en auga doce. Os procesos m\u00e1is com\u00fans de desalinizaci\u00f3n son a destilaci\u00f3n e a osmose inversa. A desalinizaci\u00f3n \u00e9 actualmente cara comparada coa maior\u00eda das fontes alternativas de auga, e s\u00f3 unha pequena fracci\u00f3n do consumo humano de auga se satisfai por desalinizaci\u00f3n. Normalmente s\u00f3 \u00e9 economicamente pr\u00e1ctico en usos moi valorados (como o imprescindible uso dom\u00e9stico e usos industriais) en \u00e1reas \u00e1ridas. O seu uso m\u00e1is amplo faise no Golfo P\u00e9rsico.\nUsos da auga.\nAgr\u00edcola.\nEst\u00edmase que o 70% da auga do mundo se utiliza para a irrigaci\u00f3n, e un 15 a 35% destas regas non son sustentables. C\u00f3mpren de 2\u00a0000 a 3\u00a0000 litros de auga para producir suficiente comida para satisfacer as necesidades diarias dunha persoa. Esta \u00e9 unha considerable cantidade, cando se compara coa cantidade necesaria para beber, que \u00e9 s\u00f3 de 2 a 5 litros. Para producir alimentos para os 7 mil mill\u00f3ns de persoas que hai no mundo compre unha cantidade de auga que encher\u00eda unha canle de 10\u00a0m de profundidade, 100 de ancho e 2\u00a0100 de longo.\nAcentuaci\u00f3n da escaseza de auga.\nHai uns 15 anos, a percepci\u00f3n com\u00fan era que a auga era un recurso infinito. Daquela hab\u00eda menos da metade de persoas no mundo. As persoas non estaban tan sas coma hoxe, consum\u00edan menos calor\u00edas e com\u00edan menos carne, polo que se necesitaba menos auga para producir alimento. Necesit\u00e1base a terceira parte do volume de auga que actualmente se toma dos r\u00edos. Hoxe, a competencia polos recursos de auga \u00e9 moito m\u00e1is intensa. Isto d\u00e9bese a que agora hai sete mil mill\u00f3ns de persoas no planeta, o seu consumo de carne e vexetais que necesitan moita auga est\u00e1 en aumento, e hai un aumento da competencia pola auga da industria, urbanizaci\u00f3n, colleitas para biocombustibles. No futuro, ser\u00e1 necesaria a\u00ednda m\u00e1is auga para producir alimentos porque se prev\u00e9 que a poboaci\u00f3n da Terra aumentar\u00e1 ata os 9 mil mill\u00f3ns de persoas en 2050. Uns 2,5 ou 3 mil mill\u00f3ns de persoas adicionais elixindo comer menos cereais e m\u00e1is verduras e carne poder\u00edan engadir moitos quil\u00f3metros adicionais \u00e1 canle virtual antes mencionada.\nEn 2007 o International Water Management Institute de Sri Lanka realizou unha avaliaci\u00f3n da xesti\u00f3n da auga no sector da agricultura para ver se o mundo ti\u00f1a suficiente auga para proporcionar comida \u00e1 s\u00faa crecente poboaci\u00f3n. Avaliou a dispo\u00f1ibilidade actual de auga para a agricultura a escala global e mapeou as localizaci\u00f3ns que sofren escaseza de auga. Atopou que a quinta parte dos habitantes do mundo, m\u00e1is de 1,2 miles de mill\u00f3ns, viv\u00edan en \u00e1reas de escaseza f\u00edsica de auga, onde non hai auga dabondo para afrontar toda a demanda. Outros 1,6 miles de mill\u00f3ns de persoas viven en \u00e1reas que experimentaban unha escaseza econ\u00f3mica de auga, onde \u00e9 a insuficiencia de inversi\u00f3ns ou unha insuficiente capacidade humana fai imposible para as autoridades satisfacer a demanda de auga. Ademais, un terzo da poboaci\u00f3n mundial non ti\u00f1a acceso a m\u00e9todos para potabilizar a auga, o que \u00e9 m\u00e1is de 2,3 miles de mill\u00f3ns de persoas. O informe encontrou que coa auga que hai ser\u00eda posible producir os alimentos necesarios para o futuro, pero continuar coa produci\u00f3n actual de alimentos e as tendencias ambientais levar\u00edan a unha crise en moitas partes do mundo. Para evitar unha crise de auga global, os agricultores ter\u00e1n que esforzarse en incrementar a produtividade para afrontar a crecente demanda de alimento, mentres que a industria e cidades encontraron maneiras de usar a auga m\u00e1is eficientemente.\nNalgunhas \u00e1reas do mundo, a rega \u00e9 totalmente necesaria para os cultivos; noutras \u00e1reas permite obter mellores colleitas ou m\u00e1is rendibles. Varios m\u00e9todos de rega implican diferentes compromisos entre o rendemento da colleita e o consumo de auga e o custo de capital, equipamentos e estruturas. Os m\u00e9todos de rega como os sucos e rega por aspersi\u00f3n son xeralmente menos custosos pero son tam\u00e9n normalmente menos eficientes, porque moita da auga se evapora, p\u00e9rdese por escorredura ou dr\u00e9nase baixo a zona das ra\u00edces. Outros m\u00e9todos de rega considerados m\u00e1is eficientes incl\u00faen a rega por goteo, a rega intermitente controlada, e alg\u00fans tipos de sistemas de aspersi\u00f3n nos que os aspersores operan preto do nivel do chan. Estes tipos de sistemas, a\u00ednda que m\u00e1is caros, xeralmente ofrecen un maior potencial para minimizar a escorredura, drenaxe e evaporaci\u00f3n. Calquera sistema que sexa utilizadoo indebidamente pode ser despilfarrador de auga, todos os m\u00e9todos te\u00f1en o potencial de ofrecer grandes eficiencias en condici\u00f3ns axeitadas, cunha apropiada temporizaci\u00f3n da rega e da xesti\u00f3n. Alg\u00fans dos aspectos que \u00e1s veces son insuficientemente considerados son a salinizaci\u00f3n de augas subterr\u00e1neas e a acumulaci\u00f3n de contaminantes que fan que a calidade da auga empeore.\nA medida que medra a poboaci\u00f3n mundial e aumenta a demanda de alimentos nun mundo cunha reserva de auga limitada, est\u00e1n po\u00f1\u00e9ndose en marcha iniciativas para aprender como producir m\u00e1is alimentos con menos auga, aplicando melloras nos m\u00e9todos de rega e tecnolox\u00edas agr\u00edcolas de xesti\u00f3n da auga, nos tipos de colleitas e na monitorizaci\u00f3n da auga. A acuicultura representa un pequeno pero crecente uso da auga. As pesquer\u00edas comerciais en auga doce poden tam\u00e9n ser consideradas usos \"agr\u00edcolas\" da auga, pero xeralmente se lles d\u00e1 unha menor prioridade que \u00e1 rega (como no caso do mar de Aral e lago Pyramid (Nevada)).\nIndustrial.\nEst\u00edmase que o 22% da auga do mundo se utiliza na industria. Os principais usuarios industriais son os encoros hidroel\u00e9ctricos, centrais t\u00e9rmicas, que usan a auga para arrefriar, refiner\u00edas de minerais e petr\u00f3leo, que a usan en procesos qu\u00edmicos, e plantas de fabricaci\u00f3n, que usan a auga como solvente. A demanda de auga pode ser moi alta nalgunhas industrias, pero xeralmente \u00e9 moito menor que a da agricultura.\nA auga \u00fasase en xeraci\u00f3n renovable de electricidade. A enerx\u00eda hidroel\u00e9ctrica deriva da enerx\u00eda da forza da auga que fl\u00fae costa abaixo, que move unha turbina conectada a un xerador. Esta hidroelectricidade \u00e9 unha fonte de enerx\u00eda renovable, non contaminante e de baixo custo. Significativamente, a enerx\u00eda hidroel\u00e9ctrica pode tam\u00e9n ser utilizada para o m\u00e9todo que \"segue a carga\" (axusta a potencia que xera a central \u00e1 demanda) a diferenza da maior\u00eda das fontes de enerx\u00eda non renovables, que son intermitentes. En \u00faltima instancia, a enerx\u00eda nunha central hidroel\u00e9ctrica \u00e9 subministrada polo Sol. A calor do Sol \u00e9 a que evapora a auga, que se condensa formando chuvia en altas altitudes e fl\u00fae monte abaixo. Tam\u00e9n hai centrais de almacenamento hidroel\u00e9ctrico por bombeo, que usan a propia electricidade da rede para bombear auga a cotas altitudinais m\u00e1is altas cando a demanda \u00e9 baixa, e utilizar o encoro para almacenala e producir despois electricidade cando a demanda \u00e9 alta.\nAs centrais hidroel\u00e9ctricas xeralmente requiren a creaci\u00f3n dun gran lago artificial. A evaporaci\u00f3n deste lago \u00e9 maior que a evaporaci\u00f3n que haber\u00eda nun r\u00edo debido \u00e1 maior \u00e1rea superficial exposta aos elementos, o que ten como resultado un maior consumo de auga. O proceso de dirixir a auga cara \u00e1s turbinas e t\u00faneles ou tubaxes tam\u00e9n retira brevemente a auga do seu ambiente natural, creando unha baixada do nivel das augas. O impacto disto na vida silvestre var\u00eda grandemente dependendo do dese\u00f1o da central.\nA auga presurizada util\u00edzase en voaduras por auga e en cortadores por chorro de auga. Ademais, as pistolas de auga a presi\u00f3n son utilizadas para facer cortes precisos. Tam\u00e9n se usa no arrefriamento de maquinaria ou follas de serrar para impedir o sobrequecemento. Pero isto sup\u00f3n un consumo de auga relativamente moi pequeno.\nA auga tam\u00e9n se usa en moitos procesos industriais a grande escala, como a produci\u00f3n termoel\u00e9ctrica, refinado do petr\u00f3leo, produci\u00f3n de fertilizantes e noutras f\u00e1bricas, e para a extracci\u00f3n de gas natural das lousas. O vertido de auga sen tratar ao medio ambiente procedente de usos industriais causa poluci\u00f3n. Esta contaminaci\u00f3n incl\u00fae a descarga de solutos (contaminaci\u00f3n qu\u00edmica) e de auga a temperatura elevada (contaminaci\u00f3n t\u00e9rmica). A industria require auga pura para moitas aplicaci\u00f3ns e utiliza diversas t\u00e9cnicas de purificaci\u00f3n tanto na subministraci\u00f3n da auga coma na s\u00faa descarga. A maior\u00eda desta auga pura x\u00e9rase no mesmo sitio, procedente de fontes naturais de auga doce ou da rede de distribuci\u00f3n municipal como augas grises. O consumo industrial de auga \u00e9 xeralmente moito menor que a s\u00faa retirada, debido a que adoita haber leis que requiren que as augas grises industriais sexan tratadas e devoltas ao ambiente. As centrais termoel\u00e9ctricas usan torres de arrefriamento que te\u00f1en un alto consumo, case igual \u00e1 auga que retiran, xa que a maior\u00eda da auga captada \u00e9 evaporada como parte do proceso de arrefriamento. Por\u00e9n, a retirada \u00e9 menor que noutros sistemas de arrefriamento.\nDom\u00e9stico.\nEst\u00edmase que o 8% da auga do mundo se utiliza para consumo dom\u00e9stico. Entre estes usos nas casas est\u00e1 a auga para beber, ba\u00f1arse, coci\u00f1ar, lavarse nos lavabos ou lavar a roupa e limpar a casa e rega de xard\u00edns. As necesidades de auga dom\u00e9stica b\u00e1sica foron estimadas por Peter Gleick arredor de 50 litros por persoa ao d\u00eda, exceptuando a auga para regar xard\u00edns.\nA auga para beber ten a suficiente calidade para que poida consumirse sen risco de producir danos inmediatos ou a longo prazo. Esa auga denom\u00ednase auga potable. Na maior\u00eda dos pa\u00edses desenvolvidos, a auga subministrada \u00e1s casas, comercio e industria ten toda ela a calidade de auga potable, a\u00ednda que s\u00f3 unha pequena proporci\u00f3n se utiliza para preparar a comida ou a bebida.\nRecreativo.\nA xesti\u00f3n sustentable dos recursos h\u00eddricos (como a provisi\u00f3n de subministraci\u00f3n segura e fiable de auga potable e para regar, uso sanitarios, protecci\u00f3n de ecosistemas acu\u00e1ticos, e protecci\u00f3n ante inundaci\u00f3ns) presenta enormes retos en moitas partes do mundo.\nO uso recreativo da auga \u00e9 xeralmente moi pequeno pero crecente no total. Este uso est\u00e1 xeralmente asociado cos encoros. Se un encoro se mant\u00e9n m\u00e1is cheo para que sirva para o recreo do que estar\u00eda doutro modo, ent\u00f3n a auga retida poder\u00eda ser clasificada como uso recreativo. A liberaci\u00f3n de auga dalg\u00fans encoros est\u00e1 tam\u00e9n sincronizada para mellorar o pirag\u00fcismo en augas bravas, que tam\u00e9n pode considerarse un uso recreativo. Outros exemplos son o uso que fan das augas os pescadores de cana, os practicantes de esqu\u00ed acu\u00e1tico, os entusiastas da natureza e nadadores.\nO uso recreativo \u00e9 xeralmente non consuntivo. A\u00ednda as\u00ed, os campos de golf son xeralmente etiquetados como consumidores de excesivas cantidades de auga, especialmente en rexi\u00f3ns secas. Por\u00e9n, non est\u00e1 claro se a rega recreativa (que deber\u00eda inclu\u00edr tam\u00e9n os xard\u00edns privados) ten xeralmente un efecto significativo sobre os recursos h\u00eddricos. Isto d\u00e9bese en gran medida \u00e1 pouca dispo\u00f1ibilidade de datos. Adicionalmente, moitos campos de golf utilizan de forma principal ou exclusivamente auga residual tratada, que ten pouco impacto na dispo\u00f1ibilidade de auga potable, pero non en todos os casos \u00e9 as\u00ed.\nO uso recreativo pode reducir a dispo\u00f1ibilidade de auga para outros usos en momentos e lugares espec\u00edficos. Por exemplo, a auga retida nun encoro para permitir o pirag\u00fcismo a finais do ver\u00e1n non poder\u00e1 ser usada polos agriculores durante a tempada de sementado en primavera. A auga retida para o pirag\u00fcismo de augas bravas non estar\u00e1 dispo\u00f1ible para a xeraci\u00f3n hidroel\u00e9ctrica durante a \u00e9poca en que hai un pico de demanda de electricidade.\nAmbiental.\nO uso ambiental expl\u00edcito da auga \u00e9 tam\u00e9n moi pequeno pero crecente. A auga ambiental pode inclu\u00edr a auga almacenada en embalsamentos e liberada con prop\u00f3sitos ambientais (manter as augas no medio ambiente), pero tam\u00e9n adoita reterse en v\u00edas navegables por medio de l\u00edmites reguladores da s\u00faa extracci\u00f3n. O uso da auga ambiental incl\u00fae achegar auga a zonas h\u00famidas naturais ou artificiais, a lagos artificiais que pretenden crear un h\u00e1bitat natural, para escadas para peixes (en encoros), e liberaci\u00f3ns de auga nos encoros sincronizadas co tempo de desove dos peixes, ou para recuperar uns r\u00e9ximes de fluxo m\u00e1is naturais nos r\u00edos.\nIgual que o uso recreativo, o uso ambiental non \u00e9 consuntivo mais pode reducir a dispo\u00f1ibilidade de auga para outros usos en momentos e lugares espec\u00edficos. Por exemplo, a auga liberada dun encoro axuda ao desove dos peixes, pero xa non est\u00e1 dispo\u00f1ible para os agricultores de augas arriba, e a auga retida nun r\u00edo mant\u00e9n o r\u00edo en condici\u00f3ns navegables, pero xa non se poder\u00e1 utilizar para extracci\u00f3ns r\u00edo abaixo.\nEstr\u00e9s h\u00eddrico.\nO concepto de estr\u00e9s h\u00eddrico \u00e9 relativamente simple: segundo o World Business Council for Sustainable Development, apl\u00edcase a situaci\u00f3ns nas que non hai auga dabondo para todos os usos, sexan agr\u00edcolas, industriais ou dom\u00e9sticos.\nPor\u00e9n, definir os limiares deste estr\u00e9s en termos de auga dispo\u00f1ible per c\u00e1pita \u00e9 m\u00e1is complexo, e implica certas asunci\u00f3ns sobre o uso da auga e a s\u00faa eficiencia. Non obstante, prop\u00faxose que cando a renda anual per c\u00e1pita de dispo\u00f1ibilidade de auga doce renovable \u00e9 de menos de 1\u00a0700\u00a0m3, os pa\u00edses empezan a experimentar un estr\u00e9s h\u00eddrico peri\u00f3dico ou regular. Por debaixo dos 1\u00a0000\u00a0m3, a escaseza de auga empeza a dificultar o desenvolvemento econ\u00f3mico e a sa\u00fade e benestar humanos.\nCrecemento da poboaci\u00f3n.\nEn 2000 a poboaci\u00f3n undial era de 6\u00a0200 mill\u00f3ns de persoas. A ONU estima que en 2050 haber\u00e1 outros 3\u00a0500 mill\u00f3ns m\u00e1is de persoas e que a maior\u00eda do crecemento ter\u00e1 lugar en pa\u00edses en desenvolvemento que xa sofren un estr\u00e9s h\u00eddrico. As\u00ed, a demanda de auga vaise incrementar a non ser que haxa un aumento en correspondencia na conservaci\u00f3n de auga (eficiencia h\u00eddrica) e na reciclaxe deste resurso vital. Ao desenvolver os datos presentados aqu\u00ed pola ONU, o Banco Mundial contin\u00faa explicando que o acceso \u00e1 auga para producir alimentos ser\u00e1 un dos principais retos nas pr\u00f3ximas d\u00e9cadas. O acceso \u00e1 auga necesitar\u00e1 ser equilibrado coa importancia de xestionar a auga de maneira sustentable e tendo en conta o impacto do cambio clim\u00e1tico, e outras variables ambientais e sociais.\nExpansi\u00f3n da actividade comercial.\nA actividade comercial que vai desde a industrializaci\u00f3n aos servizos como o turismo e os espect\u00e1culos segue expand\u00edndose rapidamente. Esta expansi\u00f3n require un incremento do fornecemento de auga inclu\u00edndo tanto a subministraci\u00f3n coma a auga para o saneamento, o que orixina unha maior presi\u00f3n sobre os recursos h\u00eddricos e os ecosistemas naturais.\nUrbanizaci\u00f3n r\u00e1pida.\nA tendencia \u00e1 urbanizaci\u00f3n est\u00e1 aceler\u00e1ndose. Os pequenos pozos privados e as fosas s\u00e9pticas que funcionan ben en comunidades con baixas densidades de poboaci\u00f3n non son factibles en \u00e1reas urbanas de altas densidades. A urbanizaci\u00f3n require investimentos significativos nas infraestruturas h\u00eddricas para levar a auga ata as persoas e para procesar grandes cantidades de auga residual, tanto de procedencia dom\u00e9stica coma comercial. Estas augas contaminadas deben ser tratadas ou, se non, supo\u00f1er\u00e1n riscos para a sa\u00fade p\u00fablica.\nNo 60% das cidades europeas con m\u00e1is de 100\u00a0000 habitantes, estanse utilizando as augas subterr\u00e1neas a unha velocidade m\u00e1is r\u00e1pida da que se rechean. Incluso se se disp\u00f3n a\u00ednda de auga, a s\u00faa captaci\u00f3n ser\u00e1 cada vez m\u00e1is cara.\nCambio clim\u00e1tico.\nO cambio clim\u00e1tico poder\u00eda ter impactos significativos sobre os recursos h\u00eddricos en todo o mundo debido \u00e1s esteitas conexi\u00f3ns entre o clima e o ciclo hidrol\u00f3xico. O aumento das temperaturas incrementar\u00e1 a evaporaci\u00f3n e orixinar\u00e1 un incremento das precipitaci\u00f3ns, a\u00ednda que haber\u00e1 variaci\u00f3ns rexionais no r\u00e9xima de chuvias. Tanto a seca coma as inundaci\u00f3ns poden ser m\u00e1is frecuentes en diferentes rexi\u00f3ns en distintos momentos, e esp\u00e9ranse cambios dr\u00e1sticos nas nevaradas e fusi\u00f3n da neve nas \u00e1reas monta\u00f1osas. As temperaturas m\u00e1is elevadas tam\u00e9n afectar\u00e1n \u00e1 calidade da auga de maneiras que a\u00ednda non se comprenden ben. Un posible impacto \u00e9 o incremento da eutrofizaci\u00f3n. O cambio clim\u00e1tico poder\u00eda tam\u00e9n significar un incremento da demanda de rega para a agricultura, aspersores de xard\u00edns e quizais incluso para piscinas. Existen moitas probas de que o incremento da variabilidade hidrol\u00f3xica e o cambio clim\u00e1tico te\u00f1en e seguir\u00e1n tendo un grande impacto no sector da auga ao afectaren o ciclo hidrol\u00f3xico, a dispo\u00f1ibilidade de auga, a demanda de auga e a asignaci\u00f3n ou distribuci\u00f3n de auga a niveis global, rexional e local.\nEsgotamento de acu\u00edferos.\nDebido \u00e1 superpoboaci\u00f3n humana cada vez maior, a competencia pola auga est\u00e1 crecendo de maneira que moitos dos maiores acu\u00edferos do mundo estanse pouco a pouco esgotando. Isto d\u00e9bese tanto ao consumo humano directo coma \u00e1 rega agr\u00edcola con augas subter\u00e1neas. Mill\u00f3ns de bombas de todos os tama\u00f1os est\u00e1n extraendo auga subterr\u00e1nea continuamente en todo o mundo. A irrigaci\u00f3n de \u00e1reas secas como o norte da China, o Nepal e a India real\u00edzase con auga subterr\u00e1nea, que est\u00e1 extra\u00e9ndose a un ritmo insustentable. Cidades que experimentaron ca\u00eddas dos acu\u00edferos entre 10 e 50 metros son Cidade de M\u00e9xico, Bangkok, Beijing, Madr\u00e1s e Shanghai.\nContaminaci\u00f3n e protecci\u00f3n da auga.\nA contaminaci\u00f3n da auga \u00e9 unha das principais preocupaci\u00f3ns no mundo de hoxe. Os gobernos de numerosos pa\u00edses esf\u00f3rzanse en buscar soluci\u00f3ns para reducir este problema. Son moitos os contaminantes que ameazan as reservas de auga, pero o m\u00e1is estendido, especialmente en pa\u00edses en desenvolvemento, \u00e9 o vertido de augas residuais sen tratar nas augas naturais; este m\u00e9todo de eliminaci\u00f3n das augas residuais \u00e9 o m\u00e9todo m\u00e1is com\u00fan nos pa\u00edses subdesenvolvidos, pero tam\u00e9n \u00e9 frecuente en pa\u00edses case desenvolvidos como a China, a India, o Nepal e Ir\u00e1n.\nAs augas residuiais, os lodos, o lixo, e mesmo os contaminantes t\u00f3xicos son vertidos directamene \u00e1s augas. Incluso se se tratan as augas residuais, a\u00ednda xorden problemas. O tratamento de augas residuais orixina nas plantas de tratamento lodos que poden ser depositados en vertedoiros, ou espallados pola terra, ser incinerados ou \u00e1s veces vertidos ao mar. Ademais das augas residuais, fontes de contaminaci\u00f3n difusas como as escorreduras agr\u00edcolas son unha fonte significativa de contaminaci\u00f3n nalgunhas partes do mundo, xunto coas procedentes da auga das chuvias e tormentas urbanas e o lixo qu\u00edmico vertido polas industrias e gobernos.\nConflitos pola auga.\nA competencia pola auga incrementouse moito e estase facendo m\u00e1is dif\u00edcil conciliar as necesidades de auga para o consumo humano, produci\u00f3n de alimentos, ecosistemas e outros usos. A administraci\u00f3n da auga est\u00e1 frecuentemente implicada en problemas contraditorios e complexos. Aproximadamente o 10% das augas correntes anuais mundiais util\u00edzase para as necesidades humanas. Varias \u00e1reas do mundo est\u00e1n asolagadas, mentres que outras te\u00f1en un nivel de precipitaci\u00f3ns tan baixo que \u00e9 case imposible a vida humana al\u00ed. A medida que a poboaci\u00f3n e o desenvolvemento aumenta, el\u00e9vase tam\u00e9n a demanda de auga e a posibilidade de problemas en certas rexi\u00f3ns aumenta.\nNos \u00faltimos 25 anos, os pol\u00edticos, acad\u00e9micos e xornalistas predixeron frecuentemente que as disputas pola auga ser\u00edan unha fonte de futuras guerras. Unha declaraci\u00f3n frecuentemente citada \u00e9 a do antigo Ministro de asuntos exteriores exipcio e antigo Secretario Xeral das Naci\u00f3ns Unidas Boutrous Ghali, que predixo que \u201ca seguinte guerra en Oriente Pr\u00f3ximo ser\u00e1 librada pola auga, non pola pol\u00edtica\u201d; o seu sucesor nas Naci\u00f3ns Unidas Kofi Annan, dixo en 2001: \u201ca feroz competencia pola auga doce pode moi ben converterse en fonte de conflitos e guerras no futuro\u201d, e o anterior vicepresidente do Banco Mundial, Ismail Serageldin, dixo que as guerras no pr\u00f3ximo s\u00e9culo ser\u00e1n pola auga a non ser que ocorran cambios significativos nos gobernos. A hip\u00f3tese das guerras pola auga ti\u00f1a as s\u00faas ra\u00edces nas investigaci\u00f3ns iniciais levadas a cabo nun pequeno n\u00famero de r\u00edos transfronteirizos como o Indo, Xord\u00e1n e Nilo. Estes r\u00edos concretos estaban no foco porque al\u00ed xa se produciran disputas relacionadas coa auga. Sucesos espec\u00edficos citados como probas eran o bombardeo israel\u00ed de S\u00edria polos intentos de desviar auga da cabeceira do Xord\u00e1n, e as ameazas militares de Exipto contra calquera pa\u00eds que quixese constru\u00edr encoros no tramo inicial do Nilo. Por\u00e9n, a\u00ednda que algunhas ligaz\u00f3ns entre a auga e os conflitos son v\u00e1lidas, non necesariamente representan a norma.\nO \u00fanico exemplo co\u00f1ecido dun conflito interestatal real sobre a auga tivo lugar entre os anos 2500 e 2350 a.C. na antiga Mesopotamia entre os estados sumerios de Lagash e Umma. O estr\u00e9s h\u00eddrico orixinou m\u00e1is a mi\u00fado conflitos a nivel local e rexional. As tensi\u00f3ns orix\u00ednanse m\u00e1is a mi\u00fado dentro das fronteiras nacionais, nas \u00e1reas dos cursos inferiores de cuncas fluviais con estr\u00e9s h\u00eddrico. \u00c1reas como as rexi\u00f3ns inferiores do r\u00edo Amarelo da China ou do r\u00edo Chao Phraya de Tailandia, por exemplo, xa te\u00f1en experimentado estreses h\u00eddricos durante varios anos. O estr\u00e9s h\u00eddrico pode tam\u00e9n exacerbar os conflitos e as tensi\u00f3ns pol\u00edticas que non est\u00e1n directamente causadas pola escaseza de auga. As reduci\u00f3ns graduais co tempo na calidade e cantidade de auga doce poden engadirse \u00e1 inestabilidade dunha rexi\u00f3n ao repercutiren negarivamente na sa\u00fade da poboaci\u00f3n, dificultar o desenvolvemento econ\u00f3mico e agravar conflitos m\u00e1is grandes.\nOs recursos h\u00eddricos compartidos poden promover a colaboraci\u00f3n.\nOs recursos h\u00eddricos que atravesan fronteiras internacionais \u00e9 m\u00e1is probable que sexan fontes de colaboraci\u00f3n e cooperaci\u00f3n que de guerra. Os cient\u00edficos que traballan no International Water Management Institute investigaron as evidencias que hab\u00eda detr\u00e1s das predici\u00f3ns b\u00e9licas. Descubriron que, a\u00ednda que \u00e9 certo que houbo conflitos relacionados coa auga nunhas poucas cuncas internacionais, no resto das aproximadamente 300 cuncas compartidas do mundo os datos foron en gran medida positivos. Isto exemplif\u00edcase polos centos de tratados asinados que estipulan un uso equitativo da auga entre naci\u00f3ns que comparten recursos h\u00eddricos. As instituci\u00f3ns creadas por estes gobernos poden, de feito, ser un dos factores m\u00e1is importantes para asegurar a cooperaci\u00f3n antes que o conflito.\nA Uni\u00f3n Internacional para a Conservaci\u00f3n da Natureza (IUCN) publicou o libro \"Share: Managing water across boundaries\" (Compartir: xestionar a auga a trav\u00e9s das fronteiras). Un cap\u00edtulo trata as funci\u00f3ns das instituci\u00f3ns transfronteirizas e de como poden dese\u00f1arse para promover a cooperaci\u00f3n, superar as disputas iniciais e atopar xeitos de enfrontarse coas incertezas xeradas polo cambio clim\u00e1tico. Tam\u00e9n trata de como se pode monitorizar a efectividade de ditas instituci\u00f3n.\nConsideraci\u00f3ns econ\u00f3micas.\nA subministaci\u00f3n de auga potable e para a hixiene necesita unha enorme cantidade de capital para investimentos en infraestruturas como redes de tubaxes, estaci\u00f3ns de bombeo e de tratamento de auga (potabilizadoras e depuradoras). Est\u00edmase que as naci\u00f3ns da OCDE necesitan investir polo menos 200 mil mill\u00f3ns de d\u00f3lares ao ano para substitu\u00edr a s\u00faa infraestrutura h\u00eddrica vella e garantir a subministraci\u00f3n, reducir as perdas por filtraci\u00f3ns e protexer a calidade da auga.\nA atenci\u00f3n internacional centrouse nas necesidades dos pa\u00edses en desenvolvemento. Para conseguir os Obxectivos de Desenvolvemento do Milenio de reducir \u00e1 metade a proporci\u00f3n de poboaci\u00f3n que carece do acceso \u00e1 auga potable e para a hixiene b\u00e1sica en 2015, o investimento anual actual da orde de 10 a 15 miles de mill\u00f3ns de d\u00f3lares deber\u00eda ser aproximadamente duplicado. Isto non incl\u00fae os investimentos necesarios para o mantemento das infraestruturas xa existentes.\nUnha vez que as infraestruturas est\u00e1n constru\u00eddas, facer funcionar a subministraci\u00f3n de auga e os sistemas de saneamento sup\u00f3n un significativo custo para pagar o persoal, a enerx\u00eda, os compostos qu\u00edmicos, o mantemento e outros gastos. As fontes de di\u00f1eiro para afrontar o capital necesario e os custos operativos son esencialmente taxas e fondos p\u00fablicos. Outra dimensi\u00f3n que cada vez hai que considerar m\u00e1is \u00e9 a flexibilidade do sistema de submministraci\u00f3 de auga."}
{"id": "416361", "revid": "27155", "url": "https://gl.wikipedia.org/wiki?curid=416361", "title": "Recurso h\u00eddrico", "text": ""}
{"id": "416365", "revid": "89787", "url": "https://gl.wikipedia.org/wiki?curid=416365", "title": "Marina Vega de la Iglesia", "text": "Marina Vega de la Iglesia, nada en Castro Urdiales o 21 de marzo de 1923, e finada en Madrid o 11 de xu\u00f1o de 2011,foi unha esp\u00eda, loitadora antifranquista e \"cazanazis\" c\u00e1ntabra. Foi a \u00fanica muller na rede espa\u00f1ola ao servizo da Resistencia francesa. Uniuse \u00e1 rede espa\u00f1ola das Forzas Francesas Libres \u00f3 servizo de Charles de Gaulle con s\u00f3 17 anos. Traballou para a Resistencia francesa, primeiro contra o ditador Francisco Franco dende Espa\u00f1a e logo en Francia.\nTraxectoria.\nHistoria familiar.\nNaceu no seo dunha familia de tradici\u00f3n republicana. O seu pai, que fora rexistrador da propiedade en Torrelavega e deputado a cortes e director xeral de prisi\u00f3ns nos tempos da Segunda Rep\u00fablica, foi condenado a 16 anos de prisi\u00f3n por \"un delito consumado de masonar\u00eda\", e enviado a un penal de El Puerto de Santa Mar\u00eda (C\u00e1diz). A s\u00faa nai formou parte do goberno da II Rep\u00fablica polo que se mudou coas fillas a Valencia cando caeu Madrid. Marina estivo durante este tempo interna no Liceo Sorolla, na Malvarrosa e tivo que vivir agochada por medo a ser represaliada. Por esta raz\u00f3n e para protexela, Marina foi enviada a Francia con alg\u00fans amigos da familia o 18 de xullo de 1937, residindo un tempo en Par\u00eds.\nNa resistencia francesa.\nViv\u00eda en Par\u00eds cando estourou a segunda guerra mundial. A familia que a acollera decidiu ir a M\u00e9xico. Marina, a\u00ednda sen ter noticias dos seus pais, tomou a decisi\u00f3n de volver a Espa\u00f1a. \u00d3 chegar a Madrid localizou a s\u00faa nai, que viv\u00eda agochada. Tempo despois Marina caeu nunha depresi\u00f3n e a s\u00faa nai enviouna canda unha amiga s\u00faa en Le\u00f3n. Al\u00ed co\u00f1eceu un home novo que estaba conectado co servizo diplom\u00e1tico franc\u00e9s, que foi quen a introduciu nas Forzas Francesas Libres. \u00d3 prohibir Franco a embaixada de Francia, o servizo secreto deste pa\u00eds estableceuse na delegaci\u00f3n inglesa, que foi onde acudiu Marina para ofrecerse a traballar. Marina chegou xusto cando eles estaban a buscar unha muller espa\u00f1ola non fichada e que puidese moverse libremente a trav\u00e9s do pa\u00eds e foi admitida. Segundo ela indica, as oficinas da embaixada clandestina francesa estaban situadas na r\u00faa San Bernardo, en Madrid. Ela traballou baixo as siglas FFL (Forzas Francesas Libres) de Charles de Gaulle Comezou a traballar no ano 1942 cun salario de subtenente e cando comezou a viaxar tam\u00e9n lle cubr\u00edan as axudas de custo.\nA ra\u00edz desta relaci\u00f3n coa embaixada francesa fixo m\u00faltiples viaxes \u00e1 fronteira franco-espa\u00f1ola sempre con documentaci\u00f3n falsa. Introduc\u00eda xente en Espa\u00f1a e tra\u00eda documentos e di\u00f1eiro. Na rede de apoio estaban dende o xastre que vest\u00eda \u00f3s que cruzaban a fronteira ata os falsificadores de documentos. Un d\u00eda esta rede foi descuberta pola Segunda Bis, a contraespionaxe espa\u00f1ola. Foi por iso que Marina tivo que fuxir a Francia en 1944, onde permaneceu ata 1949.\nTam\u00e9n axudou a persoas que fux\u00edan da persecuci\u00f3n alem\u00e1. Entre 1942 e 1944 fac\u00eda d\u00faas viaxes por semana a Francia. \"Non sei canta xente puiden traer comigo. Deduzo que ser\u00edan xudeus franceses que fux\u00edan dos nazis. Tam\u00e9n alg\u00fan ingl\u00e9s\".\nCoa fin da segunda guerra mundial comezou a \"limpeza\" dos nazis en Francia e o resto de Europa. Marina foi desmobilizada en 1945 e pasou a ser un soldado sen uniforme. Tense dito que o seu traballo era daquela localizar alem\u00e1ns nazis e colaboracionistas para xulgalos. Isto provocou unha desbandada deles cara Espa\u00f1a. Por\u00e9n ela declara que durante o per\u00edodo de paz as s\u00faas tarefas xiraban en torno \u00e1 informaci\u00f3n publicada nos medios de comunicaci\u00f3n espa\u00f1ois e que a\u00ednda que a chamen \"cazanazis\" ela non foi \"a Alema\u00f1a cazando a ningu\u00e9n\". Noutra entrevista declara que cazou \"uns poucos\".\nMarina estableceuse definitivamente en Madrid en 1950 para coidar do seu pai que sa\u00edra do c\u00e1rcere e estaba moi enfermo, dando por rematados os seus servizos e debido a que a s\u00faa nai estaba a\u00ednda en Espa\u00f1a. Casou e tivo unha filla. Foi detida d\u00faas veces durante o r\u00e9xime franquista, polo seu activismo. \u00d3s seus 84 anos consider\u00e1base \"masona, republicana, vermella e a moita honra\".\nPremios e reco\u00f1ecementos.\nFoi condecorada polo Parlamento Europeo pola defensa da liberdade. En 2008 otorgouselle o premio \"Nuestras Mujeres\" dentro da cerimonia dos X premios Ana Tutor do PSOE.\nSegundo declaraci\u00f3ns de Javier Olivares, a personaxe de Lola Mendieta na serie \"El ministerio del tiempo\" est\u00e1 inspirada en Marina Vega."}
{"id": "416367", "revid": "22570", "url": "https://gl.wikipedia.org/wiki?curid=416367", "title": "Jorge Torregrossa", "text": "Jorge Torregrossa Garc\u00eda, nado en\u00a0Alacant\u00a0o\u00a03 de outubro de 1973, \u00e9 un director de cine e televisi\u00f3n espa\u00f1ol.\nTraxectoria.\nNa d\u00e9cada dos anos noventa recibiu bolsas da Fundaci\u00f3n A Caixa e de Martin Scorsese (o Martin Scorsese Young Filmmaker Award). Residiu en Nova York onde permaneceu dez anos e completou a s\u00faa formaci\u00f3n cun m\u00e1ster en cinematograf\u00eda, no posgrao para directores da Tisch School of the Arts, Universidade de Nova York. Nesta cidade, dirixiu as s\u00faas primeiras curtametraxes, \"Family Pictures\" e \"SaloMe PaMela Me\", en 1998, e \"Desire\", en 1999, que supor\u00eda o seu reco\u00f1ecemento pola industria e que conseguiu premios no Festival de Alcal\u00e1 e do Festival Nacional de Curtametraxes de Almer\u00eda, e \"Women in a Train\" (2001),\n\u00c1 s\u00faa volta a Espa\u00f1a, alternou a direcci\u00f3n de curtametraxes como \"Manchas\" (2005) e \"Verano o los defectos de Andr\u00e9s\" (2006), v\u00eddeos musicais para artistas como Antonio Orozco ou Najwa Nimri, anuncios comerciais e series de televisi\u00f3n como \"Gran Hotel\", \"A Se\u00f1ora\", \"Herederos\" ou \"Imperium\".\nEn 2012, debutou como director de longametraxe, con \"Fin\" (2012), adaptaci\u00f3n dunha novela de David Monteagudo e en 2013 rodou a \"La vida inesperada\", que se estreou en 2014, con gui\u00f3n de Elvira Lindo e protagonizada por Javier C\u00e1mara e Ra\u00fal Ar\u00e9valo."}
{"id": "416368", "revid": "23204", "url": "https://gl.wikipedia.org/wiki?curid=416368", "title": "Jorge Torregrossa Garc\u00eda", "text": ""}
{"id": "416369", "revid": "89787", "url": "https://gl.wikipedia.org/wiki?curid=416369", "title": "Branqueo de capital", "text": "O branqueo de capital\u00a0(tam\u00e9n co\u00f1ecido como lavado de cartos, lavado de capitais, lavado de activos ou lexitimaci\u00f3n de capitais) \u00e9 unha operaci\u00f3n que consiste en facer que os fondos ou activos obtidos a trav\u00e9s de actividades il\u00edcitas aparezan como o froito de actividades legais e circulen sen problema no sistema financeiro. O branqueo de capitais comeza coa comisi\u00f3n dun acto delituoso de tipo grave (a obtenci\u00f3n de beneficios ilegais nos mercados financeiros ou outros sectores econ\u00f3micos). O branqueo de capitais \u00e9 un delito aut\u00f3nomo que non require dunha condena xudicial previa pola comisi\u00f3n da actividade delituosa pola que se orixinaron os fondos.\nClases de di\u00f1eiro negro.\nComo produto da evasi\u00f3n de impostos, o di\u00f1eiro negro pode supor un problema para o seu propietario, posto que \u00e9 un indicio claro dun posible delito fiscal, e debe tratar de ocultar \u00e1 facenda p\u00fablica a s\u00faa existencia (evitando, por exemplo, as entidades bancarias e gast\u00e1ndoo en bens que non deixen rastro fiscal).\nComo produto de actividades ilegais, o di\u00f1eiro negro pode ser un indicio de devanditas actividades (a persoa ten unha riqueza que non pode explicar). Nestes casos, \u00f3 procedemento mediante o cal o di\u00f1eiro negro faise pasar por di\u00f1eiro obtido legalmente denom\u00ednaselle branqueo de capitais (lavado de di\u00f1eiro), e o seu obxectivo \u00e9 facer que ese di\u00f1eiro tribute e figure oficialmente como procedente dunha actividade l\u00edcita."}
{"id": "416370", "revid": "23204", "url": "https://gl.wikipedia.org/wiki?curid=416370", "title": "Lavado de di\u00f1eiro", "text": ""}
{"id": "416371", "revid": "6939", "url": "https://gl.wikipedia.org/wiki?curid=416371", "title": "Lavado de capitais", "text": ""}
{"id": "416372", "revid": "6939", "url": "https://gl.wikipedia.org/wiki?curid=416372", "title": "Branqueo de capitais", "text": ""}
{"id": "416373", "revid": "6939", "url": "https://gl.wikipedia.org/wiki?curid=416373", "title": "Branqueo de cartos", "text": ""}
{"id": "416374", "revid": "6939", "url": "https://gl.wikipedia.org/wiki?curid=416374", "title": "Branqueo de di\u00f1eiro", "text": ""}
{"id": "416375", "revid": "23204", "url": "https://gl.wikipedia.org/wiki?curid=416375", "title": "Miquel Fern\u00e1ndez Garc\u00eda", "text": "Miquel Fern\u00e1ndez Garc\u00eda, nado en\u00a0Barcelona\u00a0o\u00a013 de febreiro de 1980,\u00a0\u00e9 un actor e cantante espa\u00f1ol.\nTraxectoria.\n\u00d3s 15 anos ap\u00fantase \u00f3 taller de teatro do instituto, onde interpreta o papel de Riff, nunha versi\u00f3n de West Side Story. Posteriormente entra a formar parte do elenco do grupo de teatro afeccionado TRAMOIA. Nesa \u00e9poca aparece como actor secundario nas produci\u00f3ns \"La mujer X\" e \"Evita.\" O ano 1996 interpreta o papel de Freddy Eynsford-Hill, no musical \"My Fair Lady\", protagonizado por Daniel P\u00e9rez e Juan Antonio Mart\u00ednez, que supor\u00eda o seu primeiro contacto co teatro musical cantado en directo. Con 16 anos, ap\u00fantase \u00e1 Escola de Teatro Musical Memory en Barcelona, intercalando os estudos de secundaria. Decide trasladarse a Barcelona a seguir estudando e ese mesmo ano \u00e9 vocalista da Orquesta Origen.\nNos seus traballos m\u00e1is recentes, deu vida \u00f3 doutor Juan Dur\u00e1n, protagonista da serie de Catro \"Amistades peligrosas\", e dende 20 de setembro de 2007 at\u00e9 fin do mesmo ano, protagoniza o musical \"Jesucristo Superstar\" no Teatro Lope de Veiga.\nPosteriormente volve a \"Hoy no me puedo levantar\" onde realiza a direcci\u00f3n art\u00edstica as\u00ed como, en espor\u00e1dicas ocasi\u00f3ns, o papel de protagonista novamente."}
{"id": "416376", "revid": "5132", "url": "https://gl.wikipedia.org/wiki?curid=416376", "title": "Liga Espa\u00f1ola de Baloncesto (1957\u201383)", "text": ""}
{"id": "416377", "revid": "6939", "url": "https://gl.wikipedia.org/wiki?curid=416377", "title": "Lavado de cartos", "text": ""}
{"id": "416378", "revid": "15490", "url": "https://gl.wikipedia.org/wiki?curid=416378", "title": "Anna Worsley Russell", "text": ""}
{"id": "416379", "revid": "23204", "url": "https://gl.wikipedia.org/wiki?curid=416379", "title": "Capra nubiana", "text": "A Capra nubiana\u00a0\u00e9 unha especie de cabra que habita nas zonas monta\u00f1osas de Alxeria, Exipto, Etiop\u00eda, Eritrea, Israel, Xordania, o L\u00edbano, Om\u00e1n, Arabia Saudita, o Sud\u00e1n e o Iemen. Historicamente, foi considerada como unha subespecie do \"Capra ibex\", pero cada vez m\u00e1is consid\u00e9rase como unha especie de seu (\"Capra nubiana\"). A poboaci\u00f3n salvaxe conta con 1\u00a0200 individuos.\nDescrici\u00f3n.\nA especie rolda entre 65\u201375\u00a0cm de alto e pesa uns 50\u00a0kg. Son dunha cor torrada clara, cunha parte inferior; nos machos tam\u00e9n hai unha franxa de cor marr\u00f3n escura na parte posterior. Estas cabras te\u00f1en cornos longos e delgados que se estenden cara a arriba e logo cara a atr\u00e1s e cara a abaixo. Nos machos, estes acadan arredor dun metro de lonxitude, mentres que nas femias son moito m\u00e1is pequenos (arredor de 30\u00a0cm ou 12 polgadas)."}
{"id": "416380", "revid": "23204", "url": "https://gl.wikipedia.org/wiki?curid=416380", "title": "Capra ibex nubiana", "text": ""}
{"id": "416381", "revid": "89787", "url": "https://gl.wikipedia.org/wiki?curid=416381", "title": "Herbert Basedow", "text": "Herbert Basedow, nado o 27 de outubro de 1881, e finado o 4 de xu\u00f1o de 1933, foi un antrop\u00f3logo, xe\u00f3logo, pol\u00edtico, explorador e m\u00e9dico australiano.\nTraxectoria.\nBasedow naceu en Kent Town, Australia Meridional. Educouse en Adelaide e en Hannover, Alema\u00f1a. Despois de rematar a escola, Basedow estudou ciencia na Universidade de Adelaide onde se especializou en xeolox\u00eda. Basedow completou posteriormente os seus estudos de posgrao en numerosas universidades de Europa e traballou como m\u00e9dico en diferentes sitios.\nDurante a s\u00faa vida, Basedow participou en expedici\u00f3ns xeol\u00f3xicas, exploratorias e m\u00e9dicas en Australia Central e o norte do pa\u00eds. Nesas expedici\u00f3ns, tomou fotograf\u00edas e recolleu esp\u00e9cimes naturais e artefactos aborixes australianos.\nBasedow foi unha das poucas persoas en recoller e estudar a vida tradicional dos aborixes. Tam\u00e9n participou no activismo para mellorar o trato \u00f3s aborixes e fixo campa\u00f1a para mellorar a sa\u00fade aborixe."}
{"id": "416382", "revid": "89787", "url": "https://gl.wikipedia.org/wiki?curid=416382", "title": "Neville Bonner", "text": "Neville Thomas Bonner, nado o 28 de marzo de 1922 e finado o 5 de febreiro de 1999 foi un pol\u00edtico australiano, e o primeiro aborixe australiano en converterse en membro do Parlamento de Australia. Inicialmente foi designado polo Parlamento de Queensland para cubrir unha vacante ocasional na representaci\u00f3n de Queensland no Senado, e m\u00e1is tarde convert\u00e9ndose no primeiro australiano ind\u00edxena en ser elixido para o parlamento por votaci\u00f3n popular. Neville Bonner era un anci\u00e1n da xente de jagera.\nTraxectoria.\nNeville Bonner naceu na illa de Ukerebagh, un pequeno asentamento do r\u00edo Tweed no norte de Nova Gales do Sur. Nunca co\u00f1eceu \u00f3 seu pai e case non tivo educaci\u00f3n formal. Traballou como ladr\u00f3n de aneis, cortador en cana e gandeiro antes de asentarse en illa Palm, preto de Townsville, Queensland en 1946, onde ascendeu \u00f3 posto de Inspector Supervisor Auxiliar.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1922]]\n[[Categor\u00eda:Finados en 1999]]\n[[Categor\u00eda:Nados en Nova Gales do Sur]]"}
{"id": "416383", "revid": "23204", "url": "https://gl.wikipedia.org/wiki?curid=416383", "title": "Eu, Tonya", "text": "Eu, Tonya (en ) \u00e9 un filme estadounidense de 2017 dirixido por Craig Gillespie e escrito por Steven Rogers. Conta a historia da patinadora profesional Tonya Harding e as s\u00faas conexi\u00f3ns co ataque de 1994 \u00e1 s\u00faa rival Nancy Kerrigan. Cont\u00e9n entrevistas cos personaxes nun estilo mocumentario ambientado no presente, as\u00ed como ruturista da cuarta parede. Margot Robbie (que tam\u00e9n \u00e9 produtora) interpreta a Harding, Sebastian Stan fai o papel do seu marido Jeff Gillooly, e Allison Janney fai da nai de Harding, LaVona Golden. Tam\u00e9n aparecen no filme Julianne Nicholson, Caitlin Carver, Paul Walter Hauser e Bobby Cannavale.\nEstreouse en lingua galega o 14 de xu\u00f1o de 2023 a trav\u00e9s da TVG."}
{"id": "416384", "revid": "56817", "url": "https://gl.wikipedia.org/wiki?curid=416384", "title": "La haine", "text": "La haine \u00e9 un filme franc\u00e9s de 1995 en branco e negro escrito, editado e dirixido por Mathieu Kassovitz. Conta a historia de tres mozos amigos e os seus problemas \u00f3 vivir nos \"banlieues\" ou suburbios de Par\u00eds."}
{"id": "416386", "revid": "23204", "url": "https://gl.wikipedia.org/wiki?curid=416386", "title": "La Haine", "text": ""}
{"id": "416388", "revid": "89787", "url": "https://gl.wikipedia.org/wiki?curid=416388", "title": "Ana Comnena", "text": "Ana Comnena (grego: \"\u0386\u03bd\u03bd\u03b1 \u039a\u03bf\u03bc\u03bd\u03b7\u03bd\u03ae\", lat\u00edn: \"Anna Komn\u0113n\u0113), nada o\" 1 de decembro de 1083 e finada en 1153, foi unha princesa bizantina de gran cultura, filla do emperador bizantino Aleixo I Comneno e de Irene Ducas. Autora d\"'A Alexiada\", a historia do reinado do seu pai, convert\u00e9ndose as\u00ed nunha das primeiras mulleres historiadoras occidentais.\nFilla primox\u00e9nita do emperador Aleixo I Comneno, recibiu unha esmerada educaci\u00f3n que a converteu en erudita en literatura bizantina, historia, xeograf\u00eda, mitolox\u00eda, e mesmo filosof\u00eda. Casou en 1097 con Nic\u00e9foro Brienio, fillo dun antigo pretendente ao trono imperial. Intrigou xunto coa s\u00faa nai, Irene Ducas, para conseguir que o emperador Aleixo I, nomease sucesor ao seu marido en lugar do seu irm\u00e1n Xo\u00e1n. Ao acceder ao trono o seu irm\u00e1n Xo\u00e1n II Comneno, Ana e a s\u00faa nai retir\u00e1ronse a un mosteiro. Al\u00ed, Ana escribiu \"A Alexiada\", historia en grego do reinado do seu pai, Aleixo I, en quince libros. A obra, que foi terminada en 1148, relata a carreira pol\u00edtica do seu pai desde 1069 at\u00e9 a s\u00faa morte en 1118. \u00c9 a continuaci\u00f3n da historia que o seu marido, Nic\u00e9foro Brienio, comezara a escribir, e que se viu interrompida \u00e1 s\u00faa morte, en 1137.\nTraxectoria.\nA Familia e os seus primeiros anos.\nAna naceu na c\u00e1mara de p\u00f3rfiro do palacio imperial de Constantinopla, c\u00e1mara na p\u00farpura, cor que s\u00f3 os emperadores bizantinos pod\u00edan utilizar; por tanto pod\u00edaselle denominar porfirox\u00e9nita. Era a maior. Os seus irm\u00e1ns foron, en orde de nacemento: Mar\u00eda Comnena, Xo\u00e1n II Comneno, Andr\u00f3nico Comneno, Isaac Comneno, Eudoxia Comnena e Teodora Comnena Anxelina.\nA\u00ednda que a formaron coidadosamente en historia, matem\u00e1ticas, ciencias e filosof\u00eda grega, os seus pais prohib\u00edronlle o estudo de poes\u00eda antiga -na que se glorificaba a deuses luxuriosos e mulleres non castas- xa que atopaban que o seu estudo era inapropiado e mesmo perigoso para unha muller nova da s\u00faa clase. Malia os intentos realizados polos seus pais para impedirllo, Ana estudou furtivamente a poes\u00eda antiga cun dos eunucos imperiais. As\u00ed, Ana recibiu unha educaci\u00f3n extraordinaria que fixo dela unha das mulleres mellor educadas da s\u00faa \u00e9poca.\nEsponsais e voda.\nTal e como era habitual na nobreza no Medievo, Ana foi prometida na infancia, deber\u00eda casar con Constantino Ducas, o fillo do emperador Miguel VII e Mar\u00eda de Alania. Dado que no momento do compromiso O emperador Aleixo I Comneno non ti\u00f1a fillos do sexo masculino que puidesen herdar o trono, o mozo Constantino foi proclamado coemperador do Imperio bizantino. Con todo, en 1087 naceu Xo\u00e1n II co que Constantino perdeu o dereito ao trono. Morreu ao pouco tempo e Ana en breve foi prometida ao seu futuro esposo.\nEn 1097, con 14 anos, Ana casou cun brillante mozo nobre, o c\u00e9sar Nic\u00e9foro Brienio. Nic\u00e9foro era o fillo dunha familia aristocr\u00e1tica que competira con Aleixo I na s\u00faa ascensi\u00f3n ao trono. Nic\u00e9foro era tam\u00e9n un reco\u00f1ecido home de estado, xeneral e historiador. Ana indica que o seu matrimonio foi m\u00e1is unha uni\u00f3n pol\u00edtica que unha cuesti\u00f3n de amor. Con todo na s\u00faa maior parte probou ser unha uni\u00f3n proveitosa durante 40 anos e da que naceron catro nenos: Aleixo Comneno, Xo\u00e1n Ducas, Irene Ducaina e Mar\u00eda Briennio Comnena.\nReivindicaci\u00f3n do trono.\nDesde a infancia, Ana supuxo que alg\u00fan d\u00eda herdar\u00eda o trono, un so\u00f1o do que veu espertar co nacemento do seu irm\u00e1n. A pesar de todo, as ansias de poder de Ana non lle deixaron aceptar o ascenso ao trono por parte do seu irm\u00e1n. Ana considerou que ela e o seu marido deber\u00edan asumir o t\u00edtulo de emperadores. As\u00ed a parella, conspirou xunto coa s\u00faa nai Irene Ducas para desherdar ao seu irm\u00e1n e dar a coroa ao marido de Ana. Naqueles momentos, o seu pai Aleixo I era d\u00e9bil e estaba a loitar coa s\u00faa \u00faltima enfermidade. Con todo a s\u00faa conspiraci\u00f3n non tivo \u00e9xito e en 1118 Xo\u00e1n II ascendeu ao trono.\nOs intentos de Ana por usurpar a coroa imperial persistiron e en 1118 novamente tramou depor ao seu irm\u00e1n e p\u00f3r no seu lugar ao seu esposo Nic\u00e9foro. Con todo, novamente o plan non tivo \u00e9xito, debido a que Nic\u00e9foro no \u00faltimo momento se negou a colaborar. Enfadada e decepcionada pola debilidade do seu marido, Ana dixo que \u201ca Natureza se equivocou nos sexos, xa que el deber\u00eda ser unha muller\u201d. O complot descubriuse e Ana tivo que renunciar \u00e1s s\u00faas propiedades e ao seu status familiar e as\u00ed mesmo, obrigada a exiliarse ao mosteiro de Kecharitomenene (Cheo de Graza), que a s\u00faa nai fundara. A nai e a s\u00faa irm\u00e1 Eudoxia foron con ela. Ironicamente, Nic\u00e9foro permaneceu no palacio real e converteuse nun dos m\u00e1is fieis conselleiros.\nHistoriadora.\nNo recollemento do mosteiro, Ana dedicouse ao estudo da filosof\u00eda e a historia. Atendeu reuni\u00f3ns intelectuais, inclu\u00edndo algunhas dedicadas ao estudo de Arist\u00f3teles. O xenio intelectual e a s\u00faa fame de saber \u00e9 evidente nos seus traballos. Entre outras cousas, estaba versada en filosof\u00eda, gram\u00e1tica, teolox\u00eda, astronom\u00eda e medicina. Algo que se infere do estudo da s\u00faa obra m\u00e1is celebrada \"A Alexiada\", na que cita de memoria pasaxes de Homero ou da Biblia, a pesar de cometer pequenos erros nas devanditas citas. Os seus contempor\u00e1neos, tales como o bispo metropolitano de \u00c9feso, Xurxo Torniques, considera a Ana como unha persoa que alcanzou \u201cas m\u00e1is altas cimas da sabedor\u00eda, tanto laicas como divinas\u201d.\nComo historiador, Nic\u00e9foro Briennio escribira un ensaio denominado \u201cMaterial para a historia\u201d, centrado no reinado de Aleixo I. Morreu en 1137 antes de acabar o seu traballo. \u00c1 idade de 55, Ana imp\u00faxose acabar o traballo do seu marido, denomin\u00e1ndoo \"A Alexiada\", a historia da vida do seu pai e o seu reinado (1081\u20131118). \"A Alexiada\" \u00e9 hoxe a fonte principal da historia e pol\u00edtica bizantina de finais do s\u00e9culo XI e principios do XII.\nNa Alexiada, Ana d\u00e1 unha visi\u00f3n das relaci\u00f3ns pol\u00edticas entre Aleixo I e os occidentais. Describe v\u00edvidamente o armamento, as t\u00e1cticas e as batallas. Debe terse en conta que ela escribe sobre sucesos que tiveron lugar cando era unha nena, e que non pod\u00eda lembrar como testemu\u00f1a. A s\u00faa neutralidade queda comprometida xa que escribe co fin de loar ao seu pai e denigrar ao seu sucesor. A pesar da s\u00faa parcialidade, a s\u00faa descrici\u00f3n da Primeira Cruzada \u00e9 de gran valor para a historia xa que \u00e9 a \u00fanica descrici\u00f3n que se ten realizada por parte dos gregos. Ela recolle o punto de vista de figuras clave da elite grega. O seu marido Nic\u00e9foro Briennio loitara no conflito que xurdiu co xefe cruzado Godofredo de Bouill\u00f3n nos arredores de Constantinopla en Martes Santo de 1097. O seu t\u00edo Xurxo Pale\u00f3logo estaba presente en Pelkano en xu\u00f1o de 1097 cando Aleixo I discutiu a futura estratexia dos cruzados. As\u00ed \"A Alexiada\" permite observar a cruzada desde unha perspectiva bizantina. Transmite a alarma que sentiu coa chegada das forzas europeas a trav\u00e9s do imperio Bizantino, e os perigos en que puxeron a seguridade de Constantinopla.\nDigno de mencionar \u00e9 o retrato que fai do cruzado Bohemundo de Tarento, normando do sur de Italia, quen baixo a xefatura do seu pai Roberto Guiscardo, invadira parte do territorio bizantino nos Balc\u00e1ns en 1081. A\u00ednda que o considera un b\u00e1rbaro e fai del \u201co malo\u201d na s\u00faa obra, pola inimizade co seu pai as\u00ed como a s\u00faa conquista de Antioqu\u00eda, antiga cidade bizantina, hai m\u00e1is dunha insinuaci\u00f3n de estar encaprichada con el. Ana Comneno identificou por primeira vez na Alexiada, os valacos dos Balc\u00e1ns cos dacios e os b\u00falgaros con tracios: \"... hai (Haemus) viven ricas tribos, os dacios e os tracios na vertente norte (A Alexiada, XIV, IV). .O libro igualmente contrib\u00fae a comprender a mentalidade feminina da \u00e9poca as\u00ed, como do mundo bizantino no que se desenvolve a s\u00faa historia.\nO estilo literario de Ana Comnena segue o de Tuc\u00eddides, Polibio ou Xenofonte. Consecuentemente, ao mostrar o aticismo que imperaba na literatura daquel per\u00edodo, resulta de todo iso unha linguaxe bastante artificial. Na s\u00faa maior parte, a cronolox\u00eda dos eventos \u00e9 correcta, excepto naqueles que transcorren cando Ana xa est\u00e1 no mosteiro, cando xa non ten acceso aos arquivos imperiais. Con todo, a s\u00faa historia alcanza os patr\u00f3ns da \u00e9poca.\nA data exacta da morte de Ana non se sabe. Inf\u00e9rese da Alexiada que viv\u00eda a\u00ednda en 1148. Con todo \"A Alexiada\" mostra perfectamente o bulebule emocional de Ana. Indica que apenas ningu\u00e9n pod\u00eda vela e que moitos a odiaban. Do mesmo xeito, odiaba a s\u00faa posici\u00f3n illada na sociedade \u00e1 que se viu abocada polo exilio."}
{"id": "416390", "revid": "624", "url": "https://gl.wikipedia.org/wiki?curid=416390", "title": "Ana Comneno", "text": ""}
{"id": "416393", "revid": "98629", "url": "https://gl.wikipedia.org/wiki?curid=416393", "title": "Caso Martin Guerre", "text": "Martin Guerre, un campesi\u00f1o franc\u00e9s do s\u00e9culo XVI, foi o protagonista dun famoso caso de usurpaci\u00f3n de identidade. Varios anos despois de que Martin Guerre deixara a s\u00faa muller, ao seu fillo, e a s\u00faa aldea, un home que afirmaba ser el reapareceu. Viviu coa muller de Guerre e o seu fillo durante tres anos.\nO falso Martin Guerre foi finalmente acusado de ser un impostor. Foi xulgado e descubriuse que o seu nome real era Arnaud du Tilh, e foi executado. O Martin Guerre real regresou durante o xu\u00edzo. O caso contin\u00faa sendo estudado e dramatizado hoxe en d\u00eda.\nRelato dos feitos.\nVida antes de deixar a s\u00faa muller.\nMartin Daguerre naceu ao redor de 1524 na cidade vasca de Hendaia. En 1527, a s\u00faa familia trasladouse \u00e1 aldea de Artigat nos Pireneos do suroeste de Francia. Mudaron o seu apelido a Guerre. Cando ti\u00f1a uns catorce anos, Martin casou con Bertrande de Rols, a filla dunha familia acomodada. O matrimonio non tivo fillos at\u00e9 os 8 anos de matrimonio, cando naceu un neno.\nAcusado por seu pai de roubar gran, Martin desapareceu de s\u00fapeto en 1548. O dereito can\u00f3nico da Igrexa Cat\u00f3lica non permit\u00eda que a s\u00faa muller abandonada se volvese a casar (os hugonotes protestantes que estaban ga\u00f1ando forza en Francia ser\u00edan os que m\u00e1is tarde permitir\u00edan esta pr\u00e1ctica.)\nAparece o \"novo Martin\".\nNo ver\u00e1n de 1556, un home chegou a Artigat afirmando ser o Martin Guerre desaparecido anos atr\u00e1s. Polas s\u00faas semellanzas f\u00edsicas e o co\u00f1ecemento detallado que ti\u00f1a da vida de Guerre, convenceu \u00e1 maior\u00eda de veci\u00f1os. O t\u00edo de Martin Guerre e catro irm\u00e1s, as\u00ed como a s\u00faa muller Bertrande, creron que o home era realmente Guerre, a\u00ednda que con algunhas d\u00fabidas.\nO \"novo\" Martin Guerre viviu tres anos con Bertrande e o seu fillo; tiveron dous nenos xuntos, dos que sobreviviu unha nena. \"Martin\" reclamou a herdanza do pai de Guerre, que morrera. Demandou ao t\u00edo paterno de Martin Guerre, Pierre Guerre, pedindo parte da herdanza.\nPierre Guerre, quen casara coa nai vi\u00fava de Bertrande durante a longa ausencia de Martin Guerre comezou a sospeitar. El e a s\u00faa muller tentaron convencer a Bertrande de que o novo Martin era un impostor. Un soldado que pasou por Artigat afirmou que o home era unha fraude: dic\u00eda que o verdadeiro Martin perdera unha perna na guerra. Pierre e os seus xenros atacaron ao novo Martin con paus, mais Bertrande interveu.\nEn 1559, os veci\u00f1os acusaron ao novo Martin de provocar incendios e de usurpar a identidade de Martin Guerre. Con Bertrande da s\u00faa parte, foi absolto en 1560.\nXu\u00edzo en Rieux.\nMentres tanto, Pierre Guerre estivera facendo algunhas pescudas e cr\u00eda ter descuberto a verdadeira identidade do impostor: Arnaud du Tilh, co\u00f1ecido como \"Pansette\", un home con mala reputaci\u00f3n e veci\u00f1o de Tilh, na rexi\u00f3n de Sajas. de e creu destapaba a identidade do impostor: Arnaud du Tilh, nicknamed \"Pansette\", un home cunha reputaci\u00f3n pobre desde a aldea pr\u00f3xima de Tilh, na rexi\u00f3n de Sajas. Pierre iniciou un novo proceso contra o home por afirmar falsamente que actuaba en nome de Bertrande\u00a0 para actuar en Bertrande nome (s\u00f3 a muller prexudicada pod\u00eda sacar adiante o caso). El e a s\u00faa muller, a nai de Bertrande, fixeron presi\u00f3n a Bertrande para que apoiase os cargos. Finalmente aceptou.\nEn 1560, o caso foi xulgado en Rieux. Bertrande testemu\u00f1ou que ao principio crera honestamente que ese home era o seu marido, pero que despois se decatou de que era unha fraude. Ambos os dous, Bertrande e o acusado, relataron independentemente unha historia id\u00e9ntica sobre a s\u00faa vida \u00edntima de antes de 1548.\nEnt\u00f3n o home que afirmaba ser Martin retouna: se ela xuraba que el non era o seu marido, aceptar\u00eda ser executado. Bertrande ficou en silencio. Despois de escoitar a m\u00e1is de 150 testemu\u00f1as, moitas delas afirmando reco\u00f1ecer a Martin Guerre (inclu\u00edndo as s\u00faas catro irm\u00e1s), moitos outros apuntando a Arnaud du Tilh como a s\u00faa verdadeira identidade , e outros rexeitando tomar parte, o acusado foi condenado e sentenciado a morte por decapitaci\u00f3n.\nApelaci\u00f3n en Tolosa; Martin Guerre reaparece.\nO condenado inmediatamente apelou ao Parlamento de Tolosa. Os oficiais arrestaron a Bertrande e Pierre por cargos de posible acusaci\u00f3n falsa e, no caso de Pierre, por perxuro. O novo Martin argumentou elocuentemente o seu caso e os xu\u00edces en Tolosa tenderon a crer a s\u00faa versi\u00f3n da historia: que Bertrande foi presionada a cometer perxuro polo cobizoso Pierre Guerre. O acusado foi preguntado detalladamente sobre o seu pasado, as s\u00faas afirmaci\u00f3ns foron comprobadas e ningunha contradici\u00f3n foi atopada.\nEnt\u00f3n, dramaticamente, un home apareceu en Tolosa durante o xu\u00edzo, cunha perna de madeira, afirmando ser o verdadeiro Martin Guerre. Cando foi preguntado sobre o pasado do matrimonio, o home non lembraba alg\u00fans detalles e non foi capaz de contestar as preguntas tan ben como o impostor; con todo, cando os dous homes foron presentados diante da familia Guerre, o caso quedou pechado: Pierre, Bertrande, e as catro irm\u00e1s de Martin estiveron de acordo en que que o home que acababa de chegar era o verdadeiro Martin Guerre.\nO impostor Arnaud du Tilh, quen mantivo a s\u00faa inocencia, foi condenado e sentenciado a morte por adulterio e fraude; o anuncio da sentenza o 12 de setembro de 1560, foi presenciado por un xove\u00a0 Michel de Montaigne. Despois, o condenado confesou: co\u00f1eceu os detalles sobre a vida de Guerre despois de que dous homes o confundiran con el; ent\u00f3n decidiu ocupar o sitio de Guerre, con dous conspiradores axud\u00e1ndolle cos detalles. Desculpouse con todos os implicados, inclu\u00edda Bertrande, por tela enganado. Foi colgado diante da casa de Martin Guerre en Artigat catro d\u00edas m\u00e1is tarde.\nA historia de Martin.\nDurante a s\u00faa longa ausencia de Artigat, o Martin Guerre real trasladouse a Espa\u00f1a, onde serviu na milicia dun cardeal, e despois no ex\u00e9rcito de Pedro de Mendoza. Como parte do ex\u00e9rcito espa\u00f1ol, foi enviado a Flandres e participou na batalla de San Quint\u00edn o 10 de agosto de 1557. Al\u00ed foi ferido, e a s\u00faa perna tivo que ser amputada.\nGuerre viviu varios anos nun mosteiro antes de regresar coa s\u00faa muller e familia. A raz\u00f3n de que voltase no momento do xu\u00edzo non se co\u00f1ece. Inicialmente, rexeitou as desculpas da s\u00faa muller, por considerar que o deb\u00eda co\u00f1ecer mellor e non confundilo con outro.\nFontes contempor\u00e1neas e interpretaci\u00f3ns.\nExisten d\u00faas fontes contempor\u00e1neas do caso: \"Histoire Admir\u00e1bel\" de Guillaume Le Sueur e o m\u00e1is co\u00f1ecido \"Arrest Memorable\" de Jean de Coras, un dos xu\u00edces do caso en Tolosa.\nEn 1983, a profesora de historia da Universidade de Princeton, Natalie Zemon Davis, publicou unha exploraci\u00f3n detallada do caso no seu libro \"The Return of Martin Guerre.\" Argumentou que Bertrande aceptou a fraude (en segredo ou explicitamente) porque necesitaba un marido naquela sociedade, e porque foi tratada ben por Arnaud. Davis anotou como evidencias para esta teor\u00eda, a improbabilidade de que unha muller confunda a un desco\u00f1ecido como o seu marido, o apio de Bertrande a Arnaud at\u00e9 o xu\u00edzo (e incluso parcialmente durante o xu\u00edzo), e a s\u00faa historia com\u00fan sobre a s\u00faa intimidade, probabelmente preparada con antelaci\u00f3n.\nO historiador Robert Finlay criticou as conclusi\u00f3ns de Davis, argumentando que Bertrande foi enganada (como a maior\u00eda dos seus contempor\u00e1neos, inclu\u00eddos os xu\u00edces) despois da longa ausencia do seu marido. Afirmou que Davis tentaba trasladar o punto de vista dunha sociedade moderna coa muller independente tomando as s\u00faas propias decisi\u00f3ns, a aquela sociedade antiga. Sinala a improbabilidade de que Bertrande acusase ao seu propio c\u00f3mplice de fraude, cando correr\u00eda o risco de ter que defenderse contra cargos de adulterio ou acusaci\u00f3n falsa.\nDavis respondeu aos argumentos de Finlay no seu artigo \"On the Lame\" en \"The American Historical Review\" en xu\u00f1o de 1988.\nLiteratura e cultura popular.\nA infrecuente historia continuou a fascinar e inspirar a moitos escritores:\nNotas.\n[[Categor\u00eda:Wikipedia:Todos os artigos que requiren referencias]]\n[[Categor\u00eda:Wikipedia:Artigos que requiren referencias desde unha data desco\u00f1ecida]]\n[[Categor\u00eda:Nados en 1524]]"}
{"id": "416394", "revid": "90215", "url": "https://gl.wikipedia.org/wiki?curid=416394", "title": "Veci\u00f1anza", "text": "Veci\u00f1anza \u00e9 unha candidatura municipalista xurdida en Cuntis a comezos do ano 2015 coa vontade de concorrer \u00e1s elecci\u00f3ns municipais do 24 de maio dese mesmo ano.\nA candidatura contou con persoas procedentes dos \u00e1mbitos do asociacionismo cultural e deportivo, do activismo local e do sindicalismo. Obtivo un total de 672 votos (22,36 %) e acadou d\u00faas concelleiras, Santi Mart\u00ednez e Saleta Fern\u00e1ndez. Malia apoiar a investidura do Alcalde socialista Manuel Campos, Veci\u00f1anza non formou parte do Goberno e desenvolveu a s\u00faa tarefa pol\u00edtica dende a oposici\u00f3n da Corporaci\u00f3n Municipal de Cuntis. Veci\u00f1anza participou nalgunhas das tentativas de artellamento das chamadas mareas cidad\u00e1s que durante os meses posteriores se deron en Galicia, pero sen acordar ningunha relaci\u00f3n org\u00e1nica con outras formaci\u00f3ns pol\u00edticas. A acci\u00f3n pol\u00edtica de Veci\u00f1anza ap\u00f3iase en dous eixos en permanente contacto: a acci\u00f3n institucional e a presenza social.\nVeci\u00f1anza tam\u00e9n concorreu \u00e1s elecci\u00f3ns municipais de 2019. Obtivo 477 votos (o 16\u201914%) e mantivo os seus dous asentos na Corporaci\u00f3n Municipal. Saleta Fern\u00e1ndez e Santi Mart\u00ednez foron de novos as persoas elixidas."}
{"id": "416395", "revid": "89787", "url": "https://gl.wikipedia.org/wiki?curid=416395", "title": "A Guerra da Beatriz", "text": "A Guerra da Beatriz \u00e9 un filme dram\u00e1tico timorense de 2013, en lingua tetum, dirixido por Luigi Acquisto e Bety Reis. \u00c9 a primeira longametraxe producida en Timor Leste.\nEstreouse o 17 de setembro de 2013 en Dili. Durante o primeiro mes foi vista por uns 30.000 timorenses en proxecci\u00f3ns ao aire libre. Ga\u00f1ou o Pavo Real de Ouro no Festival Internacional de Cinema da India. Foi proxectada no Festival de Cinema de Adelaida. Tam\u00e9n ga\u00f1ou dous premios da Sociedade Cinematogr\u00e1fica Australiana.\nSinopse.\nO filme est\u00e1 baseado na historia de Martin Guerre ocorrida no s\u00e9culo XVI en Francia, trasladada ao contexto de Timor Leste durante a ocupaci\u00f3n indonesia. O filme c\u00e9ntrase na vida dunha muller timorense chamada Beatriz. A historia comeza con Beatriz co\u00f1ecendo ao seu futuro marido, Tom\u00e1s, sendo ambos nenos. Casan novos e pouco despois comeza a invasi\u00f3n indonesia de Timor Leste. Beatriz loita polo seu verdadeiro amor e polo seu pa\u00eds."}
{"id": "416396", "revid": "1131", "url": "https://gl.wikipedia.org/wiki?curid=416396", "title": "Mar\u00eda del Adalid", "text": "Mar\u00eda de los Dolores del Adalid y Gonz\u00e1lez Garrido, m\u00e1is co\u00f1ecida como Mar\u00eda del Adalid Gonz\u00e1lez (e mesmo Mar\u00eda del Adalid Garrido), nada en Madrid o 31 de maio de 1874 e finada na Coru\u00f1a o 18 de xaneiro de 1930, foi unha pintora galega, membro de honra da Real Academia Galega.\nTraxectoria.\nFoi filla \u00fanica dos coru\u00f1eses Francisca Gonz\u00e1lez Garrido (Fanny Garrido), escritora, e Marcial del Adalid, m\u00fasico destacado, que finou en 1881, cando Mar\u00eda contaba con oito anos de idade. Formouse na Real Academia de Belas Artes de San Fernando. Tivo boa relaci\u00f3n co tam\u00e9n pintor Francisco Llor\u00e9ns. Obtivo menci\u00f3ns de honra nas exposici\u00f3ns nacionais de Belas Artes de 1904, 1906 e 1909. Participou na Exposici\u00f3n de Arte Rexional da Coru\u00f1a de 1912, na Exposici\u00f3n de Arte Galega da Coru\u00f1a de 1917 e na Exposici\u00f3n de Arte Gallega de Buenos Aires de 1919.\nA s\u00faa nai morreu en 1917 e Mar\u00eda casou o 19 de xullo de 1919 con Jos\u00e9 Ruiz de Huidobro (\u20201924), doutor en Medicina e Farmacia, no Pazo da Merc\u00e9 de Baiona. \nEn marzo de 1926 doou un terreo da s\u00faa propiedade en Montrove, para a creaci\u00f3n dunha escola, que leva o seu nome e que contribu\u00edu a edificar.\nPor consello de F\u00e9lix Estrada Catoyra, o 12 de decembro de 1928 depositou na Real Academia Galega a importante biblioteca e arquivo do seu pai \u2013\"un fondo musical \u00fanico e valios\u00edsimo, m\u00e1is importante c\u00f3 da Biblioteca Nacional\", en palabras de Xos\u00e9 Ram\u00f3n Barreiro\u2013, as\u00ed como a biblioteca do seu av\u00f3 (m\u00e9dico militar), polo que foi nomeada acad\u00e9mica de honra o 12 de maio de 1929, sendo a primeira persoa nesa categor\u00eda. As\u00ed mesmo, foi unha das primeiras socias \u2014co n\u00famero 47\u2014 da Asociaci\u00f3n Espa\u00f1ola de Pintores y Escultores (AEPE), fundada en 1910.\nO pazo familiar leg\u00f3ullelo aos salesianos para que fixesen unha granxa-escola, hoxe propiedade do Concello de Oleiros e sede do Instituto Universitario de Medio Ambiente da Universidade da Coru\u00f1a. Finou vi\u00fava e sen descendencia no seu domicilio do n\u00famero 26 da\nr\u00faa Tabernas, da Coru\u00f1a."}
{"id": "416397", "revid": "17467", "url": "https://gl.wikipedia.org/wiki?curid=416397", "title": "Mar\u00eda del Adalid Garrido", "text": ""}
{"id": "416398", "revid": "55340", "url": "https://gl.wikipedia.org/wiki?curid=416398", "title": "Vasilii Ledkov", "text": "Vasilii Nikolaevich Ledkov, nado na tundra o 16 de decembro de 1933 e finado en Arkhangelsk o 7 de marzo de 2002, foi un tradutor e escritor nenets, un dos meirandes literatos en lingua nenets.\nTraxectoria.\nNaceu no seo dunha familia n\u00f3made de pastores de renos na tundra, na rexi\u00f3n de Bol\u0161ezemelskaia. Dende 1942 estudou na escola da aldea de Chornaia, e logo na de\u00a0Varandei. Deixou a escola durante varios per\u00edodos polo que non a rematou ata 1951. Nese ano marchou a\u00a0Leningrado\u00a0para asistir durante tres anos a cursos preparatorios. En 1959 graduouse no Instituto Pedag\u00f3xico A. I. Herzen\u00a0e\u00a0volveu ao territorio dos Nenets, traballando como \u00a0profesor e m\u00e1is tarde no peri\u00f3dico provincial \"Narjana Wbnder\". Nesta \u00e9poca comezou a escribir poemas que se publicaron nos peri\u00f3dicos \"Narjana Wbnder\" e \"Pravda Severa\", \u00a0no almanaque \"Literaturnyy Sever\" e mais nas revistas \"Zvezda\", \"Ogoniok\" ou \"Sibirskie Ogni\". Tam\u00e9n publicou traduci\u00f3ns ao nenets de cl\u00e1sicos rusos como Pushkin, Mikhail L\u00e9rmontov ou Sergei Esenin. En 1960 sa\u00edu do prelo o seu primeiro libro, \"\u04a2esyn ter'\u04a3atsekeche\", un libro de poes\u00edas infant\u00eds no que reflicte o seu amor pola s\u00faa terra natal.\u00a0Un ano m\u00e1is tarde, en colaboraci\u00f3n con Alexei Pickov publicou a colecci\u00f3n de poemas en ruso \"Daleko Serne moia zhivet\". En 1962 entrou na\u00a0Uni\u00f3n de Escritores\u00a0da URSS.\nEntre os anos 1962 e 1965 realizou os altos estudos literarios da Uni\u00f3n de Escritores Sovi\u00e9ticos no\u00a0Instituto de Literatura A. M. Gorky de\u00a0Moscova. Daquela escribiu a novela autobiogr\u00e1fica \"Sineva v arkane\" e de volta ao territorio nenets publicou diversas colecci\u00f3ns po\u00e9ticas en nenets como \"\u042e\u0434\u0430\u0431\u044d\u0439 \u044f\", as\u00ed como novelas e relatos. A partir de mediados da d\u00e9cada de 1970 as editoriais publicaron as s\u00faas obras en ruso, orixinais ou traducidas do nenets, pero case non publicou en nenets ata a ca\u00edda da Uni\u00f3n Sovi\u00e9tica.\nA s\u00faa \u00faltima obra \u00e9 a traduci\u00f3n ao nenets lingua da \u00e9pica \"Kalevala\", que apareceu parcialmente en revistas pero non se publicou en libro."}
{"id": "416399", "revid": "23204", "url": "https://gl.wikipedia.org/wiki?curid=416399", "title": "Beatriz's War", "text": ""}
{"id": "416400", "revid": "55340", "url": "https://gl.wikipedia.org/wiki?curid=416400", "title": "Vasilii Nikolaevich Ledkov", "text": ""}
{"id": "416405", "revid": "5863", "url": "https://gl.wikipedia.org/wiki?curid=416405", "title": "Igrexa de V\u00e4skinde", "text": "A igrexa de V\u00e4skinde (sueco: \"V\u00e4skinde kyrka\") \u00e9 unha igrexa medieval luterana en V\u00e4skinde, na illa sueca de Gotland, pertencente \u00e1 diocese de Visby.\nHistoria.\nA construci\u00f3n da parte m\u00e1is antiga da igrexa de V\u00e4skinde, o coro, comezou pouco despois do ano 1250. A torre e atorre constru\u00edronse posteriormente, ao redor de 1280. Dende a Idade Media o edificio permaneceu case inalterado. No ano 1953 levouse a cabo unha restauraci\u00f3n da igrexa.\nArquitectura.\nA igrexa \u00e9 de estilo g\u00f3tico. Destaca o esculpido portal sur do seu coro. A s\u00faa rica ornamentaci\u00f3n \u00e9 pouco com\u00fan para Gotland e semella reflectir unha influencia das igrexas de Westfalia. A igrexa de V\u00e4skinde tam\u00e9n alberga alg\u00fans obxectos destacables. A p\u00eda bautismal data do s\u00e9culo XII e foi realizada polo escultor co\u00f1ecido como Master Majestatis. A cruz triunfal e de ao redor do ano 1240 e a igrexa tam\u00e9n ten algunhas esculturas de madeira medievais de santos e un sagrario. Durante a restauraci\u00f3n de 1953 descubr\u00edronse pedras pintadas dos s\u00e9culos V e VIII nos arredores da igrexa, ademais dalgunhas tumbas medievais que no presente se atopan no seu interior."}
{"id": "416407", "revid": "17467", "url": "https://gl.wikipedia.org/wiki?curid=416407", "title": "Mar\u00eda de los Dolores Adalid y Gonz\u00e1lez Garrido", "text": ""}
{"id": "416408", "revid": "17467", "url": "https://gl.wikipedia.org/wiki?curid=416408", "title": "Mar\u00eda de los Dolores del Adalid y Gonz\u00e1lez Garrido", "text": ""}
{"id": "416409", "revid": "17467", "url": "https://gl.wikipedia.org/wiki?curid=416409", "title": "Mar\u00eda Dolores Adalid Gonz\u00e1lez Garrido", "text": ""}
{"id": "416410", "revid": "17467", "url": "https://gl.wikipedia.org/wiki?curid=416410", "title": "Mar\u00eda Adalid Gonz\u00e1lez Garrido", "text": ""}
{"id": "416411", "revid": "17467", "url": "https://gl.wikipedia.org/wiki?curid=416411", "title": "Mar\u00eda Adalid Gonz\u00e1lez", "text": ""}
{"id": "416412", "revid": "17467", "url": "https://gl.wikipedia.org/wiki?curid=416412", "title": "Mar\u00eda do Adalid Gonz\u00e1lez", "text": ""}
{"id": "416413", "revid": "17467", "url": "https://gl.wikipedia.org/wiki?curid=416413", "title": "Mar\u00eda de los Dolores Adalid y Gonz\u00e1lez", "text": ""}
{"id": "416414", "revid": "17467", "url": "https://gl.wikipedia.org/wiki?curid=416414", "title": "Mar\u00eda de los Dolores del Adalid y Gonz\u00e1lez", "text": ""}
{"id": "416415", "revid": "17467", "url": "https://gl.wikipedia.org/wiki?curid=416415", "title": "Mar\u00eda Dolores Adalid y Gonz\u00e1lez Garrido", "text": ""}
{"id": "416416", "revid": "17467", "url": "https://gl.wikipedia.org/wiki?curid=416416", "title": "Mar\u00eda Dolores Adalid y Gonz\u00e1lez", "text": ""}
{"id": "416417", "revid": "17467", "url": "https://gl.wikipedia.org/wiki?curid=416417", "title": "Mar\u00eda del Adalid y Gonz\u00e1lez Garrido", "text": ""}
{"id": "416418", "revid": "63181", "url": "https://gl.wikipedia.org/wiki?curid=416418", "title": "Janakkala", "text": "Janakkala \u00e9 un municipio de Finlandia situado na rexi\u00f3n de Tavastia Propia. En 2018 a s\u00faa poboaci\u00f3n era de 16\u00a0553 habitantes. A superficie do termo municipal \u00e9 de 586,07\u00a0km2, dos cales 38,63\u00a0km2 son auga. O concello ten unha densidade de poboaci\u00f3n de 30,24 hab./km\u00b2.\nLimita cos municipios Hausj\u00e4rvi, H\u00e4meenlinna, Loppi e Riihim\u00e4ki, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "416419", "revid": "17467", "url": "https://gl.wikipedia.org/wiki?curid=416419", "title": "Mar\u00eda de los Dolores Adalid y Gonz\u00e1lez-Garrido", "text": ""}
{"id": "416420", "revid": "17467", "url": "https://gl.wikipedia.org/wiki?curid=416420", "title": "Mar\u00eda Dolores Adalid y Gonz\u00e1lez-Garrido", "text": ""}
{"id": "416421", "revid": "17467", "url": "https://gl.wikipedia.org/wiki?curid=416421", "title": "Mar\u00eda Adalid Gonz\u00e1lez-Garrido", "text": ""}
{"id": "416422", "revid": "17467", "url": "https://gl.wikipedia.org/wiki?curid=416422", "title": "Mar\u00eda Dolores Adalid Gonz\u00e1lez-Garrido", "text": ""}
{"id": "416423", "revid": "17467", "url": "https://gl.wikipedia.org/wiki?curid=416423", "title": "Mar\u00eda do Adalid Garrido", "text": ""}
{"id": "416424", "revid": "17467", "url": "https://gl.wikipedia.org/wiki?curid=416424", "title": "Mar\u00eda Adalid Garrido", "text": ""}
{"id": "416425", "revid": "72012", "url": "https://gl.wikipedia.org/wiki?curid=416425", "title": "Badr", "text": ""}
{"id": "416426", "revid": "5863", "url": "https://gl.wikipedia.org/wiki?curid=416426", "title": "Benita Moreno", "text": "Benita Moreno Ponce de Le\u00f3n, nada na Coru\u00f1a o 31 de outubro de 1792 e finada en El Puente del Arzobispo (provincia de Toledo) o 29 de xaneiro de 1872, foi unha soprano espa\u00f1ola.\nTraxectoria.\nFilla do violinista e compositor madrile\u00f1o Francisco Jos\u00e9 Moreno, pasou parte da s\u00faa infancia en Santiago de Compostela, localidade onde seu pai ti\u00f1a a praza de m\u00fasico da catedral. Ti\u00f1a oito anos cando marchou cos seus pais a Italia, onde estudou canto e co tempo chegou a debutar como \"prima donna\" na \u00f3pera \"La festa della rosa\" de Stefano Pavesi, no Gran Teatro La Fenice de Venecia, recibindo unha morea de aplausos. M\u00e1is tarde actuou nos principais teatros de Europa. Con vinte anos volveu a Espa\u00f1a recollendo novos \u00e9xitos nos teatros, entre eles o Teatro Pr\u00edncipe de Madrid, sendo moi aclamada. En Madrid foron moitos os triunfos desta cantante e da s\u00faa irm\u00e1 Francisca e mesmo Fernando VII as apreciaba moito, \u00f3 igual que os \"grandes\" da s\u00faa corte.\nEla e a s\u00faa irm\u00e1 foron as primeiras en introducir a \u00f3pera italiana en Espa\u00f1a, chegando a figurar entre as artistas de \u00f3pera con m\u00e1is sona en Europa. Concretamente introduciron \u00f3 p\u00fablico espa\u00f1ol na obra de Rossini, coa estrea en Madrid da obra \"L'italiana in Algeri\" na s\u00faa versi\u00f3n traducida \u00f3 castel\u00e1n o 29 de setembro de 1816 con motivo do casamento de Fernando VII con Mar\u00eda Isabel de Braganza.\nDiversos escritores da \u00e9poca dedic\u00e1ronlle numerosas poes\u00edas, cheas de eloxios cara \u00e1s d\u00faas artistas."}
{"id": "416428", "revid": "89787", "url": "https://gl.wikipedia.org/wiki?curid=416428", "title": "Ant\u00f3n Rom\u00e1n Conde", "text": "Ant\u00f3n Rom\u00e1n Conde, tam\u00e9n co\u00f1ecido como Antonio Rom\u00e1n Conde, nado en Vigo en 1909 e finado na mesma cidade en 1998, foi un arquitecto galego. Na s\u00faa obra combina o racionalismo, o vangardismo e mesmo a est\u00e9tica tradicional, se era a soluci\u00f3n axeitada. Foi un arquitecto prol\u00edfico pola cantidade, variedade e versatilidade estil\u00edstica dos varios centos de proxectos asinados co seu nome. A s\u00faa pegada est\u00e1 moi presente na cidade e na bisbarra de Vigo en edificios na \u00e1rea urbana, chal\u00e9s e obra p\u00fablica. Deixou obras singulares en diversos lugares de Galicia e mais na Guinea Ecuatorial, onde exerceu o cargo de arquitecto xefe delegado do goberno no per\u00edodo colonial, entre 1940 e 1948. Da s\u00faa ampla produci\u00f3n c\u00f3mpre salientar as igrexas do Calvario e Navia polo seu car\u00e1cter vangardista na concepci\u00f3n da estrutura, que o sit\u00faa no ronsel de Le Corbusier.\nVida persoal.\nNaceu en Vigo nunha familia ben situada con vivenda en Peniche. Fillo de Luis, militar, e Elvira, tivo cinco irm\u00e1ns: Luis, Elvira, Mar\u00eda Paz, Pedro e Manuel; este \u00faltimo, tenente de aviaci\u00f3n, finou nun accidente a\u00e9reo en 1946. Estudou a carreira de arquitectura na Escola T\u00e9cnica Superior de Arquitectura de Barcelona, onde obt\u00e9n o t\u00edtulo. Combateu na guerra civil espa\u00f1ola como militar do ex\u00e9rcito do aire no bando sublevado.\nO 10 de abril de 1940 \u00e9 nomeado arquitecto no Servizo de Obras Urbanas na Guinea Espa\u00f1ola que era, naquela altura, a\u00ednda unha colonia. O 24 de xu\u00f1o de 1940 chegou a Malabo (Santa Isabel, na toponimia colonial) no vapor correo \"R\u00edo Francol\u00ed\". Al\u00ed co\u00f1eceu a s\u00faa muller, Angelita Serralta Cases, nada en Bioko (antes Fernando Poo), filla de colonos catal\u00e1ns que administraban unha extensa propiedade chamada \"La Barcelonesa\" para a compa\u00f1\u00eda Rius y Torres, onde se cultivaba cacao e caf\u00e9. Na publicaci\u00f3n editada polos misioneiros claretianos \"La Guinea Espa\u00f1ola\" compr\u00f3base a importancia da familia Serralta xa que informa polo mi\u00fado do casamento nas p\u00e1xinas de vida social. Estas notas de sociedade permiten co\u00f1ecer detalles non documentados nas biograf\u00edas publicadas de Rom\u00e1n Conde e constit\u00faen, ao mesmo tempo, unha cr\u00f3nica da vida colonial. A revista claretiana publicou o anuncio de voda, unha cr\u00f3nica da celebraci\u00f3n formal para familiares e autoridades e mais outra da celebraci\u00f3n popular previa co persoal que traballaba na propiedade. As diferenzas de clase e raza, as\u00ed como a importancia da igrexa cat\u00f3lica na vida da colonia fanse evidentes.\"San Carlos se visti\u00f3 de gala el 17 [de junio de 1945] para asistir al enlace matrimonial de la Sra. Angelita Serralta y el Arquitecto Jefe de Construcciones Urbanas D. Antonio Rom\u00e1n Conde. La iglesia estaba convertida en un hermoso vergel y adornada con una delicadeza exquisita. [\u2026] Despu\u00e9s de la ceremonia religiosa, los invitados se trasladaron a La Barcelonesa, donde fueron agasajados espl\u00e9ndidamente. La casa, ya magn\u00edfica de por s\u00ed, estaba engalanada con colgaduras y farolillos a la valenciana, con potente instalaci\u00f3n el\u00e9ctrica y varios altavoces distribuidos a lo largo de la galer\u00eda donde estaban colocadas las mesas de los comensales.\u201d\"Era el deseo de todo el poblado de Claret de Batete, que el enlace de la Srta. Angelita Serralta se hiciera en Batete por haber visto la bella desposada la luz del mundo en este poblado. En su delicadeza, agradeci\u00f3\u00a0 los votos, y por la ma\u00f1ana del 17, ella, su esposo y Sra. madre, llegaron a recibir los Sacramentos. Por este motivo el pueblo les cant\u00f3 en la Misa Dominical, el \"Joseph Fili David\" con la orquesta del pueblo y otros c\u00e1nticos de su popular repertorio. En xullo de 1945 embarcan no \"D\u00f3mine\" cara \u00e1 Pen\u00ednsula, poida que como viaxe de vodas. O primeiro dos seus sete fillos, Luis, naceu en 1946. O seu bautizo aparece destacado en \"La Guinea Espa\u00f1ola\". O 4 de febreiro de 1948 embarcan de novo no \"D\u00f3mine\" e inst\u00e1lanse en Vigo, onde Ant\u00f3n Rom\u00e1n encarga unha lancha autom\u00f3bil nos Estaleiros Lagos de Bouzas feita con madeiras da Guinea (palisandro, caoba, \u00e9bano).\nDesenvolveu diversas afecci\u00f3ns art\u00edsticas. Na mocidade dedicouse \u00e1 acuarela en pequeno formato sobre temas recorrentes como a navegaci\u00f3n, o motociclismo e a figura feminina. Durante a s\u00faa estad\u00eda en \u00c1frica xurdiu o seu interese pola fotograf\u00eda, tirando instant\u00e1neas da paisaxe, as construci\u00f3ns da colonia e escenas de vida. O fot\u00f3grafo Pep Parer reproduciu algunhas das s\u00faas instant\u00e1neas e retratos para a acci\u00f3n de posta en valor da arquitectura denominada Patrimonio Guinea 2020. O seu legado art\u00edstico pertence \u00e1 colecci\u00f3n privada da familia Conde Serralta. O seu fillo Antonio e as fillas Ana e Mar\u00eda del Mar te\u00f1en dado testemu\u00f1o do labor do pai.\nTraxectoria.\nNa s\u00faa estad\u00eda na Guinea desenvolve moito traballo administrativo. A trav\u00e9s das p\u00e1xinas \"La Guinea Espa\u00f1ola\" p\u00f3dese documentar un concurso para a construci\u00f3n dun pavill\u00f3n para europeos no hospital xeral de Malabo e el mesmo prepara unha clasificaci\u00f3n das vivendas oficiais a que poden ter dereito funcionarios e traballadores da administraci\u00f3n colonial. Publica un artigo sobre arquitectura colonial e proxecta edificios para uso institucional, equipamentos p\u00fablicos e vivendas.\nForma parte da denominada xeraci\u00f3n de transici\u00f3n na arquitectura galega, canda Arturo Fraga Ramil. No \"desarrollismo\", un momento de importante desenvolvemento urbano de Vigo e a s\u00faa bisbarra, participa moi activamente na edificaci\u00f3n de obra nova. Nesa altura s\u00f3 hai oito arquitectos colexiados na cidade, e iso parece explicar que Rom\u00e1n asine centos de proxectos de variada tipolox\u00eda e estilo.\nFoi un dos arquitectos seleccionados na exposici\u00f3n de instalaci\u00f3ns deportivas e culturais que tivo lugar no Instituto Polit\u00e9cnico Nacional de Cidade de M\u00e9xico dentro da programaci\u00f3n de actividades paralelas aos Xogos Ol\u00edmpicos de 1968 en M\u00e9xico, curada por Ruth Rivera e Vladimir Kasp\u00e9. Ademais de Ant\u00f3n Rom\u00e1n na extensa exposici\u00f3n inclu\u00edronse traballos (fotograf\u00edas, planos ou maquetas) de Francisco Castro Represas e Pedro Alonso P\u00e9rez (do Estudio de Arquitectura Castro e Alonso, de Bouzas, Vigo), e Alejandro de la Sota.\nPresidiu o Colexio de Arquitectos de Le\u00f3n, Asturias e Galicia, e, posteriormente, formou parte do Colexio de Arquitectos de Galicia. Retirouse en 1988.\nEn 2003 a delegaci\u00f3n de Vigo do Colexio Oficial de Arquitectos de Galicia elixiu as igrexas do Calvario e Navia para celebrar o D\u00eda Mundial da Arquitectura.\nConstruci\u00f3n con l\u00e1mina de formig\u00f3n.\nA finais da d\u00e9cada de 1960 constru\u00edu os seus dous edificios m\u00e1is vangardistas en canto \u00e1 proposta estrutural: a igrexa parroquial da Inmaculada Concepci\u00f3n no Calvario, tam\u00e9n co\u00f1ecida como \"os Picos\", e a igrexa parroquial de San Paio de Navia, que logo foron modificadas, minguando a espectacularidade do proxecto orixinal. Iago Valverde pon en relaci\u00f3n estes templos co Pavill\u00f3n Philips (Bruxelas, 1958) que constru\u00edra dez anos antes Le Corbusier e mais co traballo realizado con estruturas laminares de formig\u00f3n de F\u00e9lix Candela e Francisco Coello de Portugal.\nNos dous templos emprega unha l\u00e1mina de formig\u00f3n armado pregada recuberta con verniz de silicona. Esta l\u00e1mina cumpre as funci\u00f3ns de estrutura, cuberta e envoltorio, o que permite acadar un interior sen columnas ou pilastras. A estrutura responde a unha concepci\u00f3n trigonom\u00e9trica da pregadura que marca \u00e1ngulos (ou picos) e crea ondulaci\u00f3ns entre eles. O volume dos templos res\u00f3lvese como unha forma envolvente que por f\u00f3ra lembra unha figura de papiroflexia ou un tipi e no interior o direccionamento da luz e as pregaduras suxiren unha espiritualidade ancestral e de elevaci\u00f3n que cadra coa renovaci\u00f3n dos espazos lit\u00farxicos promovida polo Concilio Vaticano Segundo. A procura da m\u00e1xima entrada de luz para crear unha atmosfera de recollemento res\u00f3lvese de maneira diferente nas d\u00faas igrexas: nos Picos, os uves da pregadura chegan ata o chan, o que permite abrir celos\u00edas de vidro e pl\u00e1stico nos espazos en uve invertido e dar entrada \u00e1 luz natural; en Navia, un espazo de menor tama\u00f1o, a luz entra filtrada pola parte superior e, daquela, a iluminaci\u00f3n \u00e9 moito m\u00e1is sutil. Pablo Costa sinala que o volume papirofl\u00e9xico da l\u00e1mina de formig\u00f3n non responde \u00e1 \"teor\u00eda da pregadura\" dos arquitectos Sol Madrile\u00f1os e Sancho Osinaga, sen\u00f3n \u00e1 aplicaci\u00f3n da f\u00f3rmula de igualdade xeom\u00e9trica formula_1, o paraboloide hiperb\u00f3lico.\nO terceiro dos proxectos realizado con l\u00e1minas de formig\u00f3n, tam\u00e9n dese per\u00edodo, \u00e9 a remodelaci\u00f3n do Estadio Municipal de Bala\u00eddos, en 1969, asinado cos aparelladores Emilio Presa e Jos\u00e9 Lumbreras. A obra deb\u00eda realizarse en moi pouco tempo e cumpr\u00eda aumentar a zona de p\u00e9 e mais de asento baixo viseira en Marcador, Tribuna e Gol, que na s\u00faa lonxitude m\u00e1xima acada os 16,5 metros.\nEstas tres obras realiz\u00e1ronse en colaboraci\u00f3n coa empresa madrile\u00f1a Construcciones Laminares S.L., dos arquitectos Jos\u00e9 Ruiz-Castillo y Ucelay e mais Ricardo Urgoiti, especializados nas l\u00e1minas de formig\u00f3n armado. Ruiz-Castillo e Urgoiti foron disc\u00edpulos de F\u00e9lix Candela en M\u00e9xico, e colaboraron, entre outros, con Jaime Carceller, Francisco Coello de Portugal e Kurt Sch\u00e4ffer. Carmen Castro, na necrol\u00f3xica de Ricardo Urgoiti, que finou asasinado en 1972, describe como o c\u00e1lculo t\u00e9cnico de Ruiz-Castillo e Urgoiti crea atmosfera e afectos nos traballos de Rom\u00e1n Conde:A igrexa do Calvario de Vigo ten unha forma m\u00e1is biol\u00f3xica, org\u00e1nica, porque xorde en zonas verdes e en ambiente h\u00famido de orballo gris, por iso \u00e9 branca, branca. E a pequena igrexa de Navia \u00e9 como unha carapucha que arroupa o sentir. E deste xeito, en toda a obra, o c\u00e1lculo expr\u00e9sase de xeito viv\u00edsimo e grato. O bo c\u00e1lculo asegura pervivencia \u00e1 forma amable para vivila no xogo deportivo, no traballo, na intimidade transcendente. Rom\u00e1n Conde tam\u00e9n empregou a soluci\u00f3n da cuberta en formig\u00f3n para a gasolineira da praza de Espa\u00f1a de Vigo, substitu\u00edda m\u00e1is tarde por unha estrutura corporativa.\nObra.\nArquitectura colonial.\nComo arquitecto no Servizo de Obras Urbanas na Guinea colonial, asinou equipamentos p\u00fablicos, como escolas, hospitais e residencias. Entre os edificios m\u00e1is destacados est\u00e1n:\nArquitectura relixiosa.\nConstru\u00edu en Vigo tres templos cat\u00f3licos en dous estilos diferentes:\nTorres e vivendas na bisbarra de Vigo.\nRealizou centos de chal\u00e9s e edificios na \u00e1rea urbana. Ram\u00f3n Eiras sinala que entre os seus clientes estaban Rodrigo Alonso, Alejandro Barreras, Leopoldo Curbera, Manuel Sas, Luis Solano Aza ou Alberto Casal. Algunhas das obras realizadas son:\nEquipamentos p\u00fablicos e industriais.\nRealizou complexos deportivos, centros docentes, equipamentos culturais, naves industriais e diversas reformas en distintos puntos de Galicia, entre as que c\u00f3mpre destacar:\n\u00c9 a segunda edificaci\u00f3n m\u00e1is grande da Panificadora, ocupa uns 1060 m2 contando cuns 3600 m2 de plantas. O edificio desenv\u00f3lvese todo ao longo do frente da parcela cara \u00e1 r\u00faa Falperra (121\u00a0m), mentres que o ancho vai dos 8,20 aos 10 metros. \u00c9 o edificio m\u00e1is moderno, constru\u00eddo en d\u00faas fases consecutivas entre 1958 e 1962; \u00e1mbalas fases foron proxectadas por Antonio Rom\u00e1n Conde, que lle imprimiu ao edificio un sobrio estilo racionalista moi similar \u00e1 coet\u00e1nea Estaci\u00f3n Mar\u00edtima de Vigo. O edificio salva dous desniveis. Hai un desnivel ao longo do edificio, entre a esquina r/ Falperra co Paseo de Alfonso XII (cota 43) e o cruzamento de r/ Falperra con r/ Cachamu\u00ed\u00f1a (cota 49), de tal xeito que as plantas te\u00f1en varios chanzos que lles fai perder altura gradualmente.\nPublicaci\u00f3ns.\nAparecen alg\u00fans artigos seus e dos seus colaboradores en revistas especializadas en arquitectura, como:"}
{"id": "416429", "revid": "98629", "url": "https://gl.wikipedia.org/wiki?curid=416429", "title": "Partido Liberal de Australia", "text": "Partido Liberal de Australia (en ingl\u00e9s: Liberal Party of Australia) \u00e9 un dos grandes partidos pol\u00edtico da Australia. Fundado en 1945 para substitu\u00edr o Partido Unido da Australia, o partido de centro dereita. Partido Liberal \u00e9 un dos dous principais partidos na pol\u00edtica australiana, xunto co Partido Laborista Australiano.\nO Partido Liberal \u00e9 o partido dominante na Coalici\u00f3n co Partido Nacional da Australia, o Partido Rural Liberal do Territorio do Norte e o Partido Nacional Liberal de Queensland. Ag\u00e1s por alg\u00fans per\u00edodos curtos, o Partido Liberal e os seus antecesores operaron en coalici\u00f3ns semellantes dende a d\u00e9cada de 1920. Internacionalmente, o Partido Liberal \u00e9 afiliado \u00e1 Uni\u00f3n Dem\u00f3crata Internacional.\nO l\u00edder do partido \u00e9 Malcolm Turnbull e Julie Bishop \u00e9 a vice-l\u00edder. O par foi elixido para os cargos na votaci\u00f3n liberal para o liderado do partido en setembro de 2015, no que Turnbul venceu e derrotou a\u00a0Tony Abbott, e, consecuentemente, converteuse en primeiro ministro de Australia.\nA ideolox\u00eda do partido \u00e9 conservadora e conservadora liberal. O Partido Liberal tende a promover o liberalismo econ\u00f3mico (que no sentido australiano se refire a\u00a0mercado libre e \u00e1 intervenci\u00f3n m\u00ednima do Estado na econom\u00eda) e \u00f3\u00a0conservadorismo cultural."}
{"id": "416430", "revid": "23204", "url": "https://gl.wikipedia.org/wiki?curid=416430", "title": "Liberal Party of Australia", "text": ""}
{"id": "416432", "revid": "22570", "url": "https://gl.wikipedia.org/wiki?curid=416432", "title": "Atl\u00e1ntico (\u00e1lbum)", "text": "Atl\u00e1ntico \u00e9 o d\u00e9cimo noveno \u00e1lbum de estudio do grupo de galego de m\u00fasica tradicional Milladoiro, publicado o 18 de maio de 2018, baixo o selo Discmedi."}
{"id": "416433", "revid": "23204", "url": "https://gl.wikipedia.org/wiki?curid=416433", "title": "Caso Mabo contra Queensland", "text": ""}
{"id": "416434", "revid": "89787", "url": "https://gl.wikipedia.org/wiki?curid=416434", "title": "Aboriginal Tent Embassy", "text": "A Aboriginal Tent Embassy \u00e9 unha asemblea semipermanente onde residiron activistas para representar os dereitos pol\u00edticos dos\u00a0aborixes australianos. Componse de sinais e tendas fronte \u00e1 Antiga Casa do Parlamento de Canberra, a capital de Australia. Non \u00e9 considerada oficialmente unha embaixada polo goberno de Australia.\nHistoria.\nO 26 de xaneiro de 1972, catro homes aborixes (Michael Anderson, Billy Craigie, Tony Coorey e Bertie Williams) chegaron a Canberra dende Sydney para estabelecer a embaixada aborixe chantando unha antuca diante da daquela casa do Parlamento Australiano (hoxe a antiga sede do parlamento). A embaixada estabeleceuse en resposta \u00e1 coalici\u00f3n de goberno de McMahon que rexeitaba o reco\u00f1ecemento dos dereitos das terras aborixes.\nA antuca de praia foi substitu\u00edda por numerosas tendas de aborixes e non aborixes que chegaron de t\u00f3dalas partes de Australia para unirse \u00e1 protesta. Durante os primeiros seis meses da s\u00faa vida en 1972 a embaixada conseguiu unir o pobo aborixe de toda Australia na esixencia de dereitos firmes sobre a terra nacional e mobilizou o apoio dos non ind\u00edxenas na s\u00faa loita. Entre os membros activos da embaixada de 1972 est\u00e1n Paul Coe, Gary Foley, Chicka Dixon, Gary Williams, John Newfong, Sam Watson, Pearl Gibbs, Roberta Sykes, Alana Doolan, Cheryl Buchannan, Pat Eatock, Kevin Gilbert, Denis Walker, Isobelle Coe e Shirley Smith."}
{"id": "416435", "revid": "25916", "url": "https://gl.wikipedia.org/wiki?curid=416435", "title": "Antuca", "text": "Unha antuca, tam\u00e9n denominada parasol, \u00e9 un utensilio port\u00e1til ou unha estrutura fixa ou plegable para dar sombra. \u00c9 usada para protexerse do sol, por exemplo en praias ou piscinas exteriores. A diferenza do paraugas, pensado para protexerse da choiva, non ten porque ser impermeable.\nHistoria.\nFoi dese\u00f1ada a partir do mesmo principio que o do paraugas e desenvolvida fai aproximadamente 4.000 anos pola civilizaci\u00f3n chinesa onde tam\u00e9n se creou o paraugas. Dende al\u00ed estendeuse a Persia, Exipto e Grecia; e foi a\u00ed mesmo onde, dende o s\u00e9culo IX, as antucas comezaron a ser de uso exclusivo das clases nobres.\nMateriais.\nAntes, eran fabricadas con tecidos lixeiros e finos, a mi\u00fado con encaixe; hoxe en d\u00eda, na s\u00faa maior\u00eda, son fabricadas con materiais pl\u00e1sticos.\nAs antucas de hoxe en d\u00eda fabr\u00edcanse nunha gran variedade de materiais. Para os armaz\u00f3ns das antucas o material m\u00e1is utilizado \u00e9 o aluminio pola s\u00faa lixeireza e dureza. Por\u00e9n non \u00e9 o \u00fanico material para os armaz\u00f3ns, tam\u00e9n se poden atopar de aceiro inoxidable e de madeiras tropicais; e recentemente at\u00e9 de fibra de vidro."}
{"id": "416436", "revid": "23204", "url": "https://gl.wikipedia.org/wiki?curid=416436", "title": "Parasol", "text": ""}
{"id": "416437", "revid": "5749", "url": "https://gl.wikipedia.org/wiki?curid=416437", "title": "Evonne Goolagong", "text": "Evonne Fay Goolagong Cawley, nada en Griffith, Nova Gales do Sur o 31 de xullo de 1951, \u00e9 unha xogadora de tenis profesional aborixe australiana. Goolagong liderou nos anos 1970 e comezos dos 1980 o tenis mundial a car\u00f3n doutras tenistas da \u00e9poca. Ga\u00f1ou 14 t\u00edtulos de Grand Slam: 7 en singles (4 Abertos de Australia, dous Campionatos de Wimbledon e un Roland Garros), seis en dobres feminino e un en dobres mixtos. Non puido obter o Grand slam de carreira xa que nunca logrou ga\u00f1ar o Aberto dos Estados Unidos.\nGoolagong foi n\u00famero 1 da clasificaci\u00f3n da WTA por 2 semanas entre abril e maio de 1976, feito que foi oficializado 31 anos despois, en 2007, logo de atoparse erros nos c\u00f3mputos daquela \u00e9poca."}
{"id": "416438", "revid": "23204", "url": "https://gl.wikipedia.org/wiki?curid=416438", "title": "Evonne Goolagong Cawley", "text": ""}
{"id": "416439", "revid": "1131", "url": "https://gl.wikipedia.org/wiki?curid=416439", "title": "Estadio Central (Ekaterimburgo)", "text": ""}
{"id": "416440", "revid": "15490", "url": "https://gl.wikipedia.org/wiki?curid=416440", "title": "Emilio Madariaga", "text": "Emilio Madariaga y Rojo, nado na Coru\u00f1a o 24 de novembro de 1887 e finado en Madrid o 18 de marzo de 1920 foi un escultor galego.\nTraxectoria.\nEste escultor, pertencente a mesma xeraci\u00f3n que Francisco Asorey, foi irm\u00e1n do diplom\u00e1tico e escritor Salvador de Madariaga (eran once irm\u00e1ns). Formouse en Par\u00eds, sendo quizais o \u00fanico galego e un dos poucos espa\u00f1ois que co\u00f1eceu e estudou a obra de Auguste Rodin directamente. M\u00e1is tarde, obrigado pola Primeira guerra mundial, trasladouse a Madrid.\nFoi autor de obras como \"Amor divino\"; \"Alma castel\u00e1\"; un busto do seu irm\u00e1n (Museo de Belas Artes de Asturias); \"Inxenua\" (Museo de Salamanca); \"Dor\"; \"Retrato dun fil\u00f3sofo\", \"Retrato do Sr. Cuervo\"; \"Dama eslava\"; \"Luxuria\"; \"Amor profano\" ou o busto do m\u00e9dico Jos\u00e9 Rodr\u00edguez Mart\u00ednez, exposto na praza de Ourense da Coru\u00f1a, entre outras.\nFinou prematuramente, \u00e1 idade de 33 anos."}
{"id": "416441", "revid": "23204", "url": "https://gl.wikipedia.org/wiki?curid=416441", "title": "Arthur Beetson", "text": "Arthur Henry \"Artie\" Beetson, nado o 21 de xaneiro de 1945, e finado o 1 de decembro de 2011, foi un xogador e adestrador de rugby league australiano. Xogou cos Australian Kangaroos e cos Queensland Maroons dende 1964 at\u00e9 1981. A s\u00faa principal posici\u00f3n era a de prop. Beetson converteuse no primeiro aborixe australiano en capitanear \u00f3 seu pa\u00eds en calquera deporte e \u00e9 considerado un dos mellores xogadores de rugby league na s\u00faa posici\u00f3n da historia. Tivo unha ampla carreira como adestrador, que abrangue dende a d\u00e9cada de 1970 at\u00e9 a de 1990, adestrando a Australia, Queensland, Sydney Roosters, Redcliffe Dolphins e Cronulla-Sutherland Sharks. O 1 de decembro de 2011, Beetson morreu dun ataque \u00f3 coraz\u00f3n con 66 anos.\nTraxectoria.\nA nai de Beetson foi v\u00edtima das xeraci\u00f3ns roubadas. Naceu en Roma, Queensland o 21 de xaneiro de 1945."}
{"id": "416442", "revid": "5863", "url": "https://gl.wikipedia.org/wiki?curid=416442", "title": "Emilio de Madariaga", "text": ""}
{"id": "416444", "revid": "23204", "url": "https://gl.wikipedia.org/wiki?curid=416444", "title": "Arthur Henry Beetson", "text": ""}
{"id": "416445", "revid": "23204", "url": "https://gl.wikipedia.org/wiki?curid=416445", "title": "Artie Beetson", "text": ""}
{"id": "416446", "revid": "98629", "url": "https://gl.wikipedia.org/wiki?curid=416446", "title": "The Sinner", "text": "The Sinner \u00e9 unha serie de televisi\u00f3n estadounidense que est\u00e1 baseada na novela hom\u00f3nima de Petra Hammesfahr. A serie foi confirmada o 17 de xaneiro de 2017 e os oito episodios foron emitidos a trav\u00e9s da canle USA Network entre o 2 de agosto e o 20 de setembro de 2017. En marzo de 2018, a serie foi renovada para unha segunda tempada de oito episodios que se estrear\u00e1n o 1 de agosto de 2018.\n\"The Sinner\" recibiu dous nomeamentos \u00f3s Globos de Ouro, nas categor\u00edas de mellor miniserie ou telefilme e mellor actriz de miniserie ou telefilme para Jessica Biel. Biel tam\u00e9n recibiu un nomeamento \u00f3s Premios Primetime Emmy."}
{"id": "416448", "revid": "25871", "url": "https://gl.wikipedia.org/wiki?curid=416448", "title": "Aden Ridgeway", "text": "Aden Derek Ridgeway, nado o 18 de setembro de 1962, \u00e9 un pol\u00edtico australiano. Foi membro do Senado australiano por\u00a0Nova Gales do Sur, dende 1999 a 2005, como representante dos dem\u00f3cratas australianos. Durante o seu tempo no cargo, era o \u00fanico membro aborixe do Parlamento de Australia. No presente \u00e9 un voceiro e activista de \"Recognise\", o movemento para reco\u00f1ecer os aborixes e os insulares do estreito de Torres na constituci\u00f3n australiana.\nTraxectoria.\nRidgeway naceu en Macksville, Nova Gales do Sur, membro do pobo gumbaynggirr. Despois de deixar a escola con 11 anos, traballou como caldereiro. Posteriormente comezou a involucrarse no servizo p\u00fablico. Na s\u00faa carreira, participou en varios postos p\u00fablicos, inclu\u00edndo gardaparques e traballando en varios departamentos do goberno de Nova Gales do Sur.\nEn 1990, Ridgeway foi elixido no Consello Rexional de Sydney ATSIC, unha posici\u00f3n na que serviu durante dous mandatos. Uniuse \u00f3s dem\u00f3cratas australianos en 1991. En 1995, converteuse no director executivo do Consello da Terra Aborie de Nova Gales do Sur. Continuou nese posto at\u00e9 2000."}
{"id": "416449", "revid": "23204", "url": "https://gl.wikipedia.org/wiki?curid=416449", "title": "Aden Derek Ridgeway", "text": ""}
{"id": "416450", "revid": "23204", "url": "https://gl.wikipedia.org/wiki?curid=416450", "title": "Facho Ol\u00edmpico", "text": ""}
{"id": "416451", "revid": "65337", "url": "https://gl.wikipedia.org/wiki?curid=416451", "title": "Teodora de Trebisonda", "text": "Teodora Comnena (en grego: \u0398\u03b5\u03bf\u03b4\u03ce\u03c1\u03b1 \u039c\u03b5\u03b3\u03ac\u03bb\u03b7 \u039a\u03bf\u03bc\u03bd\u03b7\u03bd\u03ae, \"Theod\u014dra Megal\u0113 Komn\u0113n\u0113\"), nada antes de 1253 e finada despois de 1285, foi emperatriz de Trebisonda de 1284 a 1285. Foi unha filla do emperador Manuel I de Trebisonda coa s\u00faa segunda esposa, Rusudan, unha princesa xeorxiana.\nTraxectoria.\nEn 1284, coa axuda do rei xeorxiano de Imereti, David VI Narin logrou apoderarse da coroa do seu medio irm\u00e1n, o emperador Xo\u00e1n II. Pouco despois foi derrotada e Xo\u00e1n recuperou o seu trono, pero lograra reinar o tempo suficiente para cu\u00f1ar as s\u00faas propias moedas. Xa sexa antes ou despois do seu curto reinado, Teodora foi monxa."}
{"id": "416453", "revid": "5863", "url": "https://gl.wikipedia.org/wiki?curid=416453", "title": "Emilio Madariaga y Rojo", "text": ""}
{"id": "416455", "revid": "5863", "url": "https://gl.wikipedia.org/wiki?curid=416455", "title": "ABC (peri\u00f3dico)", "text": ""}
{"id": "416457", "revid": "23204", "url": "https://gl.wikipedia.org/wiki?curid=416457", "title": "Mal Brough", "text": "Malcolm Thomas Brough, nado o 29 de decembro de 1961, \u00e9 un pol\u00edtico australiano que foi membro do Partido Liberal Nacional de Queensland pola the divisi\u00f3n de Fisher na C\u00e1mara de Representantes de Australia. Brough foi membro pola divisi\u00f3n de Longman dende as elecci\u00f3ns de 1996 at\u00e9 a s\u00faa derrota nas elecci\u00f3ns de 2007. Foi reelixido nas elecci\u00f3ns federais de 2013 como membro da divisi\u00f3n de Fisher. Tivo varios postos de poder nos gobernos de John Howard e sentou no gabinete como Ministro de Familia, Servizos da Comunidade e Asunto Ind\u00edxenas dende 2006 at\u00e9 2007. No seu mandato, dirixiu a Resposta de Emerxencia Nacional no Territorio do Norte. Dende Brisbane, Brough foi membro do Partido Liberal, e serviu como presidente da divisi\u00f3n de Queensland en 2008, at\u00e9 que renunciou cando a divisi\u00f3n de Queensland se uniu \u00f3 Partido Nacional. Posteriormente uniuse \u00f3 novo Partido Liberal Nacional."}
{"id": "416458", "revid": "23204", "url": "https://gl.wikipedia.org/wiki?curid=416458", "title": "Malcolm Thomas Brough", "text": ""}
{"id": "416459", "revid": "5863", "url": "https://gl.wikipedia.org/wiki?curid=416459", "title": "Praza de Ourense da Coru\u00f1a", "text": ""}
{"id": "416460", "revid": "89787", "url": "https://gl.wikipedia.org/wiki?curid=416460", "title": "Kevin Rudd", "text": "Kevin Michael Rudd, nado en\u00a0Nambour, Queensland\u00a0o\u00a021 de setembro de 1957,\u00a0foi o Primeiro Ministro de Australia e l\u00edder do Partido Laborista dende o 27 de xu\u00f1o at\u00e9 o 18 de setembro de 2013. Ocupou devanditos cargos entre 2006 e 2010.\nDende 1998 at\u00e9 2013, foi membro da C\u00e1mara de Representantes de Australia pola circunscrici\u00f3n de Griffith.\nO premier australiano abandonou a s\u00faa carreira como diplom\u00e1tico para abrirse cami\u00f1o na pol\u00edtica, e converteuse en l\u00edder do Partido Laborista en decembro de 2006.\nLexislatura.\nO 3 de decembro de 2007, inmediatamente despois de tomar posesi\u00f3n do cargo, o Primeiro Ministro Rudd asinou o instrumento de ratificaci\u00f3n do Protocolo de Quioto contra o cambio clim\u00e1tico, cumprindo as\u00ed unha das s\u00faas principais promesas electorais.\nM\u00e1is tarde en xaneiro de 2008, expuxo \u00f3s Estados Unidos o plan de retirar as tropas de combate de Iraq a mediados de ano con \u00abo menor trastorno posible\u00bb da denominada Guerra de Iraq.\nO 24 de xu\u00f1o de 2010 foi substitu\u00eddo pola s\u00faa correlixionaria, a vice primeira ministra Julia Gillard, tras perder o apoio do Partido Laborista. Cargo que volve ocupar o 27 de xu\u00f1o de 2013, suced\u00e9ndoa."}
{"id": "416461", "revid": "23204", "url": "https://gl.wikipedia.org/wiki?curid=416461", "title": "Kevin Michael Rudd", "text": ""}
{"id": "416462", "revid": "23204", "url": "https://gl.wikipedia.org/wiki?curid=416462", "title": "Filolao", "text": "Filolao (en grego: \u03a6\u03b9\u03bb\u03cc\u03bb\u03b1\u03bf\u03c2, Fil\u00f3laos), nado ca. 470 a.C. e finado ca. 380 a.C., foi un matem\u00e1tico e fil\u00f3sofo grego pitag\u00f3rico e presocr\u00e1tico. Considerou que toda a materia est\u00e1 composta por cousas limitantes e ilimitadas, e que o universo est\u00e1 determinado por n\u00fameros. Atrib\u00faeselle a orixe da hip\u00f3tese de que a Terra non era o centro do Universo.\nTraxectoria.\nEra natural da Magna Grecia, antiga rexi\u00f3n ao sur de Italia con numerosas colonias gregas. Non se sabe con seguridade de que colonia era orixinario: Crotona, Tarento ou Metaponto.\nFilolao pertenceu \u00e1 Escola pitag\u00f3rica, establecida en Crotona, e foi disc\u00edpulo de Pit\u00e1goras e probabelmente de Aresas. En Tebas foi mestre de Simnias e Cebes, quen despois se converter\u00edan en disc\u00edpulos de S\u00f3crates.\nDi\u00f3xenes Laercio sinala, citando un epigrama da s\u00faa \u00e9poca, que morreu pola rebeli\u00f3n dos crotoniatas, que sospeitar\u00edan que Filolao preparaba a instalaci\u00f3n dunha tiran\u00eda na cidade.\nFilosof\u00eda.\nParticipou e desenvolveu a cosmolox\u00eda pitag\u00f3rica entendendo un universo regular, predic\u00edbel e aritm\u00e9tico no cal xiran planetas e astros. Entre eles aparece a Terra, que xira nunha \u00f3rbita circular, polo que aparece dotado de movemento, a diferenza dos universos dos xonios. Ademais, explicou o movemento di\u00farno da Terra con base no xiro ao redor dun punto central fixo no espazo, idea que influ\u00edu, por exemplo, nun contempor\u00e1neo seu: o rapsodo Leur\u00edpides de Calamata.\nPara Filolao o cosmos est\u00e1 formado por un lume central, chamado Hestia, e nove corpos que xiran ao seu redor: a Antiterra (Antichton), a Terra, a L\u00faa, o Sol (esfera de cristal que reflicte o lume central), os cinco planetas observ\u00e1beis e a esfera das estrelas fixas (ou sexa, a b\u00f3veda celeste que engloba os astros anteriores).\nObra.\nDi\u00f3xenes Laercio reproduce, sen dala por aut\u00e9ntica ou falsa, a versi\u00f3n contempor\u00e1nea de que Filolao ser\u00eda autor dun libro. Plat\u00f3n comprar\u00edallo aos seus descendentes por unha importante cantidade de prata (40 minas alexandrinas) ou recibir\u00edao dun disc\u00edpulo pitag\u00f3rico ao que axudar\u00eda cando era perseguido pola xustiza. Posteriormente usar\u00eda o texto como inspiraci\u00f3n, fonte ou molde de copia para a s\u00faa propia obra \"Timeo\".\nNoutra pasaxe Di\u00f3xenes fala non dun, sen\u00f3n de tres libros. Respecto diso, o erudito Charles Peter Manson sinala que o primeiro libro tratar\u00eda sobre o Universo; o segundo, sobre a natureza dos n\u00fameros, fonte da esencia das cousas de acordo \u00e1s ideas pitag\u00f3ricas. O mesmo Di\u00f3xenes cita a Demetrio de Magnesia, quen na s\u00faa obra \"\u03a0\u03b5\u03c1\u1f76 \u1f41\u03bc\u03c9\u03bd\u03cd\u03bc\u03c9\u03bd \u03c0\u03bf\u03b9\u03b7\u03c4\u1ff6\u03bd \u03ba\u03b1\u1f76 \u03c3\u03c5\u03b3\u03b3\u03c1\u03b1\u03c6\u03ad\u03c9\u03bd\" sinalar\u00eda que Filolao foi o primeiro pitag\u00f3rico en publicar o corpo de dogmas do grupo, baixo a sentenza: \"A natureza no mundo est\u00e1 coligadamente composta de finitos e infinitos, igualmente que o universo e canto nel se cont\u00e9n\"."}
{"id": "416464", "revid": "89787", "url": "https://gl.wikipedia.org/wiki?curid=416464", "title": "Ken Wyatt", "text": "Kenneth George Wyatt, nado o 4 de agosto de 1952, \u00e9 un membro C\u00e1mara de Representantes de Australia pola divisi\u00f3n de Hasluck en Australia Occidental polo Partido Liberal de Australia. Wyatt serviu como Ministro da Terceira Idade e de Asuntos Ind\u00edxenas dende xaneiro de 2017. Anteriormente serviu como Ministro asistente da terceira idade entre setembro de 2015 e xaneiro de 2017. \u00c9 de ascendencia aborixe australiana (noongar, yamatji e wongi), india, inglesa e irlandesa, e en 2010 converteuse no primeiro membro aborixe da Casa de Representantes as\u00ed como o primeiro ministro federal ind\u00edxena en 2017."}
{"id": "416466", "revid": "23204", "url": "https://gl.wikipedia.org/wiki?curid=416466", "title": "Ingl\u00e9s aborixe australiano", "text": "O ingl\u00e9s aborixe australiano (en , \"AAE\") \u00e9 o dialecto do ingl\u00e9s australiano empregado por unha gran parte da poboaci\u00f3n aborixe australiana. Componse de diferentes variedades que se desenvolveron en diferentes partes de Australia. Estas variedades son un diverso continuum que vai dende formas lixeiras, achegadas \u00f3 ingl\u00e9s australiano est\u00e1ndar, a formas m\u00e1is diferenciais, achegadas \u00f3 crioulo australiano. Difer\u00e9ncianse no acento, gram\u00e1tica, palabras e significados, as\u00ed como o uso da lingua. O ingl\u00e9s australiano non debe ser confundido co crioulo australiano, que \u00e9 unha lingua diferente do ingl\u00e9s falada por 30\u00a0000 persoas en Australia. Os falantes tenden a cambiar o seu rexistro ling\u00fc\u00edstico entre as diferentes variedades do ingl\u00e9s aborixe dependendo do interlocutor, xa que \u00e9 m\u00e1is semellante \u00f3 ingl\u00e9s australiano cando se dirixen a persoas non ind\u00edxenas.\nMoitos dos trazos do ingl\u00e9s aborixe son com\u00fans a outras linguas crioulas de pa\u00edses achegados, como o tok pisin en Pap\u00faa Nova Guinea, o pijin das Illas Salom\u00f3n, e o bislama en Vanuatu."}
{"id": "416467", "revid": "624", "url": "https://gl.wikipedia.org/wiki?curid=416467", "title": "470 a. C.", "text": ""}
{"id": "416468", "revid": "624", "url": "https://gl.wikipedia.org/wiki?curid=416468", "title": "390 a. C.", "text": ""}
{"id": "416469", "revid": "23204", "url": "https://gl.wikipedia.org/wiki?curid=416469", "title": "Linguas non pama-nyunganas", "text": ""}
{"id": "416470", "revid": "98629", "url": "https://gl.wikipedia.org/wiki?curid=416470", "title": "Pobo arrente", "text": "Os arrente, arrernte, arunta ou aranda (\u0259ra\u0273\u0256a) son un pobo aborixe do centro-norte de Australia que habita na contorna da cordilleira MacDonnell. O seu territorio abrangue uns 110\u00a0km de leste a oeste e 330\u00a0km de norte a sur, pero actualmente moitos deles viven en Sydney ou Melbourne, preto do mar. Falan unha lingua pama.\nOs arrente est\u00e1n divididos en seis subgrupos, cada un deles co seu territorio particular. O grupo denominado central vive arredor de Alice Springs. Cada subgrupo est\u00e1 dividido en pequenas familias ou clans familiares rexidos por un sistema autoritario baseado nos matrimonios entre clans.\nHistoria.\nOs arrente consideran que viven neste lugar dende fai corenta mil anos, en que xurdiron do Tempo do So\u00f1o. En 1860, os colonos ingleses ocupan a terra dos seus antergos, 72 anos despois da ocupaci\u00f3n do leste de Australia. En 1872, o tel\u00e9grafo entre Adelaida e Darwin corta o pa\u00eds dos arrente pola metade. Na d\u00e9cada de 1880 prod\u00facense repetidas masacres entre os ind\u00edxenas que loitan por defender as s\u00faas terras. Na d\u00e9cada seguinte prod\u00facense traslados de aborixes para evitar enfrontamentos cos colonos. At\u00e9 os anos noventa do s\u00e9culo seguinte non se reco\u00f1ecer\u00e1n os t\u00edtulos de propiedade dos ind\u00edxenas."}
{"id": "416471", "revid": "23204", "url": "https://gl.wikipedia.org/wiki?curid=416471", "title": "Arrente", "text": ""}
{"id": "416472", "revid": "23204", "url": "https://gl.wikipedia.org/wiki?curid=416472", "title": "Arrernte", "text": ""}
{"id": "416473", "revid": "23204", "url": "https://gl.wikipedia.org/wiki?curid=416473", "title": "Arunta", "text": ""}
{"id": "416474", "revid": "89787", "url": "https://gl.wikipedia.org/wiki?curid=416474", "title": "Kimberley, Australia Occidental", "text": "A rexi\u00f3n de Kimberley \u00e9 unha das nove rexi\u00f3ns de Australia Occidental (Western Australia). Abrangue\u00a0o sector norte de Australia Occidental e est\u00e1 limitada: \u00f3 oeste, polas costas que ba\u00f1a o oc\u00e9ano \u00cdndico; \u00f3 norte, polo mar de Timor; \u00f3 leste, co Territorio do Norte; e n\u00f3 sur, at\u00f3panse os desertos Gran Deserto Areoso e Tanami.\nA rexi\u00f3n foi denominada na honra de John Wodehouse, 1.er Conde de Kimberley, quen foi Secretario de Estado para as Colonias dende 1870 a 1874 e dende 1880 a 1882.\nHistoria.\nKimberley foi unha das primeiras rexi\u00f3ns en ser colonizadas en Australia; os primeiros desembarcos rem\u00f3ntanse a hai 41\u00a0000\u00a0anos, probablemente dende as illas que hoxe forman parte de Indonesia.\nEn 1837, co apoio da Royal Geographical Society, os tenentes George Grey e Franklin Lushington, cun grupo de 12 homes navegaron no schooner \"Lynher\" dende Cidade do Cabo chegando \u00e1 ba\u00eda de Hanover o 2 de decembro de 1837. O grupo internouse terra dentro o 19 de xaneiro de 1838. Tanto os l\u00edderes como os homes carec\u00edan por completo de experiencia, o avance viuse demorado por inundaci\u00f3ns na rexi\u00f3n, deberon abandonar numerosas provisi\u00f3ns, e o grupo dividiuse numerosas veces a pesar da presenza de gran cantidade de aborixes que lles eran host\u00eds. O 11 de febreiro, Grey enfermou de gravidade, pero logo de d\u00faas semanas continuou a exploraci\u00f3n. O grupo descubriu e nomeou o r\u00edo Gairdner, o\u00a0r\u00edo Glenelg, as cordilleiras Stephen e Whately e o\u00a0monte Lyell antes de regresar \u00e1 ba\u00eda Hanover en abril. Foron recollidos polo \"Beagle\" e o \"Lynher\" e levados a Mauricio para recuperarse."}
{"id": "416475", "revid": "54336", "url": "https://gl.wikipedia.org/wiki?curid=416475", "title": "Ministerio de Traballo, Migraci\u00f3ns e Seguridade Social", "text": ""}
{"id": "416476", "revid": "54336", "url": "https://gl.wikipedia.org/wiki?curid=416476", "title": "Ministerio para a Transici\u00f3n Ecol\u00f3xica e o Reto Demogr\u00e1fico (Espa\u00f1a)", "text": "O Ministerio para a Transici\u00f3n Ecol\u00f3xica e o Reto Demogr\u00e1fico \u00e9 un departamento ministerial do Goberno de Espa\u00f1a encargado do desenvolvemento das pol\u00edticas gobernamentais en materia de medio ambiente, enerx\u00eda, miner\u00eda, desenvolvemento sustentable, protecci\u00f3n do patrimonio natural, da biodiversidade e do mar, auga, loita contra o cambio clim\u00e1tico e a direcci\u00f3n dun modelo produtivo e social m\u00e1is ecol\u00f3xico. A actual ministra \u00e9 Teresa Ribera.\nFunci\u00f3ns.\nO presidente do Goberno, Pedro S\u00e1nchez, xustificou a creaci\u00f3n da carteira de Transici\u00f3n Enerx\u00e9tica pola necesidade de concentrar as pol\u00edticas encami\u00f1adas a constru\u00edr un futuro sustentable . Neste sentido, este novo ministerio aglutinar\u00e1 todas as competencias enerx\u00e9ticas e ambientais coas que se pretende, entre outros, acelerar a descarbonizaci\u00f3n en Espa\u00f1a .\nSegundo o Real Decreto 864/2018, de 13 de xullo, polo que se desenvolve a estrutura org\u00e1nica b\u00e1sica do Ministerio para a Transici\u00f3n Ecol\u00f3xica, corresponde ao Ministerio para a Transici\u00f3n Ecol\u00f3xica:\nEstrutura.\n1. O Ministerio para a Transici\u00f3n Ecol\u00f3xica estrut\u00farase nos seguintes \u00f3rganos superiores e directivos:\nOrganismos adscritos.\nQuedan adscritos directamente ao Ministerio para a Transici\u00f3n Ecol\u00f3xica os seguintes organismos:\nAs relaci\u00f3ns entre o Goberno e o Consello de Seguridade Nuclear fanse a trav\u00e9s deste Ministerio."}
{"id": "416477", "revid": "54336", "url": "https://gl.wikipedia.org/wiki?curid=416477", "title": "Ministerio de Sanidade (Espa\u00f1a)", "text": "O Ministerio de Sanidade de Espa\u00f1a \u00e9 o actual departamento ministerial con competencias en pol\u00edtica sanitaria. A s\u00faa titular \u00e9 M\u00f3nica Garc\u00eda. O Ministerio ten a s\u00faa sede central no Paseo do Prado de Madrid, fronte ao Museo do Prado. \nHistoria.\nA historia do ministerio de sanidade rem\u00f3ntase \u00e1 primeira lexislatura, tendo tam\u00e9n outros predecesores na etapa predemocr\u00e1tica espa\u00f1ola. Desde a s\u00faa aparici\u00f3n, centrouse na pol\u00edtica sanitaria do goberno e, desde o traspaso da competencia en materia de sanidade \u00e1s Comunidades Aut\u00f3nomas, enc\u00e1rgase da regulaci\u00f3n do marco xeral e as bases do a sanidade, dirixindo o Sistema Nacional de Sa\u00fade.\nTivo numerosas variantes, inclu\u00edndo dentro da s\u00faa estrutura \u00e1mbitos materiais diversos como a Igualdade ou os servizos sociais. Na s\u00faa estrutura actual, o Ministerio de Igualdade adquiriu autonom\u00eda propia, engadindo ao Ministerio de Sanidade as competencias en Consumo.\nFunci\u00f3ns.\nSegundo o Real Decreto 355/2018, de 6 de xu\u00f1o, polo que se reestruturan os departamentos ministeriais, corresponde ao Ministerio de Sanidade, Consumo e Benestar Social:\nEstrutura.\nEste Ministerio disp\u00f3n, como \u00f3rgano superior:"}
{"id": "416478", "revid": "54336", "url": "https://gl.wikipedia.org/wiki?curid=416478", "title": "Ministerio da Presidencia, Relaci\u00f3ns coas Cortes e Igualdade", "text": ""}
{"id": "416479", "revid": "54336", "url": "https://gl.wikipedia.org/wiki?curid=416479", "title": "Ministerio de Pol\u00edtica Territorial e Memoria Democr\u00e1tica (Espa\u00f1a)", "text": "O Ministerio de Pol\u00edtica Territorial e Memoria Democr\u00e1tica \u00e9 o departamento ministerial encargado das relaci\u00f3ns coas comunidades aut\u00f3nomas, as distintas administraci\u00f3ns p\u00fablicas e a funci\u00f3n p\u00fablica en Espa\u00f1a. O seu titular \u00e9 \u00c1ngel V\u00edctor Torres.\nFunci\u00f3ns.\nSegundo o Real Decreto 863/2018, de 13 de xullo, polo que se desenvolve a estrutura org\u00e1nica b\u00e1sica do Ministerio de Pol\u00edtica Territorial e Funci\u00f3n P\u00fablica., corresponde ao Ministerio de Pol\u00edtica Territorial e Funci\u00f3n P\u00fablica:\nEstrutura.\nEste Ministerio estrut\u00farase nos seguintes \u00f3rganos superiores:"}
{"id": "416480", "revid": "54336", "url": "https://gl.wikipedia.org/wiki?curid=416480", "title": "Ministerio de Industria, Comercio e Turismo", "text": ""}
{"id": "416481", "revid": "54336", "url": "https://gl.wikipedia.org/wiki?curid=416481", "title": "Ministerio de Educaci\u00f3n, Formaci\u00f3n Profesional e Deportes (Espa\u00f1a)", "text": "O Ministerio de Educaci\u00f3n, Formaci\u00f3n Profesional e Deportes de Espa\u00f1a \u00e9 o actual departamento ministerial do Goberno de Espa\u00f1a con competencias en educaci\u00f3n e formaci\u00f3n profesional. A s\u00faa actual titular \u00e9 Pilar Alegr\u00eda. A s\u00faa sede principal at\u00f3pase no n\u00famero 34 da r\u00faa de Alcal\u00e1 en Madrid. \nFunci\u00f3ns.\nA principal funci\u00f3n do Ministerio de Educaci\u00f3n e Formaci\u00f3n Profesional \u00e9 a proposta e execuci\u00f3n da pol\u00edtica do Goberno en materia educativa e de formaci\u00f3n profesional do sistema educativo e para o emprego.\nEstrutura.\nSegundo o Real Decreto 2/2020, de 12 de xaneiro, polo que se reestruturan os departamentos ministeriais, o ministerio conta cunha Secretar\u00eda de Estado de Educaci\u00f3n.\nTitulares.\nA anterior titular foi Isabel Cela\u00e1."}
{"id": "416482", "revid": "54336", "url": "https://gl.wikipedia.org/wiki?curid=416482", "title": "Ministerio de Econom\u00eda, Comercio e Empresa (Espa\u00f1a)", "text": "O Ministerio de Econom\u00eda, Comercio e Empresa de Espa\u00f1a \u00e9 o actual departamento ministerial con competencias en econom\u00eda e empresa. O seu titular \u00e9 Nadia Calvi\u00f1o. \nHistoria.\nEste Ministerio cr\u00e9ase por primeira vez con este nome coa chegada \u00e1 Presidencia do Goberno do socialista Pedro S\u00e1nchez durante a segunda metade da XII Lexislatura. Corresponde ao Ministerio de Econom\u00eda e Empresa o exercicio de competencias que exerc\u00edan na primeira metade da lexislatura o Ministerio de Econom\u00eda, Industria e Competitividade (as relacionadas con Econom\u00eda) e o Ministerio de Enerx\u00eda, Turismo e Axenda Dixital (as que te\u00f1en que ver coa Axenda Dixital), deixando de ser responsable dos asuntos relacionados con Ciencia, que pasan a ser responsabilidade do novo Ministerio de Ciencia, Innovaci\u00f3n e Universidades, e dos temas relacionados con Comercio, dos que se encarga o Ministerio de Industria, Comercio e Turismo.\nFunci\u00f3ns.\nSegundo o Real Decreto 355/2018, de 6 de xu\u00f1o, polo que se reestruturan os departamentos ministeriais, corresponde ao Ministerio de Econom\u00eda e Empresa a proposta e execuci\u00f3n da pol\u00edtica do Goberno en materia econ\u00f3mica e de reformas para a mellora da competitividade, de desenvolvemento industrial, de telecomunicaci\u00f3ns e sociedade da informaci\u00f3n, de desenvolvemento da Axenda Dixital as\u00ed como a pol\u00edtica de apoio \u00e1 empresa, e o resto de competencias e atribuci\u00f3ns que lle confire o ordenamento xur\u00eddico.\nEstrutura org\u00e1nica b\u00e1sica.\nEste Ministerio estrut\u00farase nos seguintes \u00f3rganos superiores:\nReferencias.\nO contido deste artigo incorpora material publicado no Bolet\u00edn Oficial do Estado, que se atopa no dominio p\u00fablico de conformidade ao disposto no artigo 13 da Lei de Propiedade Intelectual espa\u00f1ola."}
{"id": "416483", "revid": "1131", "url": "https://gl.wikipedia.org/wiki?curid=416483", "title": "Ministerio de Cultura e Deporte de Espa\u00f1a", "text": ""}
{"id": "416484", "revid": "54336", "url": "https://gl.wikipedia.org/wiki?curid=416484", "title": "Ministerio de Ciencia, Innovaci\u00f3n e Universidades (Espa\u00f1a)", "text": "O Ministerio de Ciencia, Innovaci\u00f3n e Universidades de Espa\u00f1a \u00e9 un departamento ministerial da XII Lexislatura, creado na presidencia de Pedro S\u00e1nchez, con competencias en ciencia, I+D+i e universidades. A s\u00faa titular \u00e9 Diana Morant. \nHistoria.\nOs ministerios de ciencia foron unha constante nos diferentes gobernos de Espa\u00f1a, se ben dependendo do partido no Goberno este adquir\u00eda autonom\u00eda propia ou fusion\u00e1base con outros. Desde a moci\u00f3n de censura contra Mariano Rajoy, e a chegada de Pedro S\u00e1nchez \u00e1 presidencia, este recuperou a autonom\u00eda do ministerio. A partir de 2020, deu lugar a dous ministerios diferenciados: Ministerio de Ciencia e Innovaci\u00f3n, e Ministerio de Universidades.\nFunci\u00f3ns.\nSegundo o Real Decreto 355/2018, de 6 de xu\u00f1o, polo que se reestruturan os departamentos ministeriais, corresponde ao Ministerio de Ciencia, Innovaci\u00f3n e Universidades a proposta e execuci\u00f3n da pol\u00edtica do Goberno en materia de Universidades, investigaci\u00f3n cient\u00edfica, desenvolvemento tecnol\u00f3xico e innovaci\u00f3n en todos os sectores.\nEn particular, corresponder\u00e1 ao Ministerio de Ciencia, Innovaci\u00f3n e Universidades o exercicio das competencias de investigaci\u00f3n, desenvolvemento tecnol\u00f3xico e innovaci\u00f3n en materia espacial, inclu\u00eddas a representaci\u00f3n e a participaci\u00f3n nos organismos da Uni\u00f3n Europea e Internacionais.\nEstrutura.\nEsta Secretar\u00eda de Estado dispo\u00f1\u00eda como \u00fanico \u00f3rgano superior:"}
{"id": "416485", "revid": "624", "url": "https://gl.wikipedia.org/wiki?curid=416485", "title": "Filolau de Crotona", "text": ""}
{"id": "416486", "revid": "54336", "url": "https://gl.wikipedia.org/wiki?curid=416486", "title": "Ministerio de Asuntos Exteriores, Uni\u00f3n Europea e Cooperaci\u00f3n", "text": ""}
{"id": "416488", "revid": "624", "url": "https://gl.wikipedia.org/wiki?curid=416488", "title": "Alcme\u00f3n", "text": "O nome Alcme\u00f3n pode referirse a:"}
{"id": "416489", "revid": "88215", "url": "https://gl.wikipedia.org/wiki?curid=416489", "title": "Alcme\u00f3n de Crotona", "text": "Alcme\u00f3n de Crotona (s\u00e9culo -VI) foi un fil\u00f3sofo pitag\u00f3rico dedicado \u00e1 medicina.\nTraxectoria.\nMoi poucos son os que o co\u00f1ecen polo seu propio nome, \u00e9 da xeraci\u00f3n de pitag\u00f3ricos contempor\u00e1neos ou sucesores inmediatos de Pit\u00e1goras. O \u00fanico pensador it\u00e1lico entre Pit\u00e1goras e Parm\u00e9nides, de cuxas opini\u00f3ns temos testemu\u00f1os suficientes como para xustificar o seu estudo, \u00e9 Alcme\u00f3n de Crotona o cal ter\u00eda o seu \"acm\u00e9\" a comezos do s\u00e9culo -V. Sabemos que era dualista e que tivo alg\u00fan tipo de contacto con Pit\u00e1goras. I\u00e1mblico cataloga a Alcme\u00f3n entre os contempor\u00e1neos de Pit\u00e1goras, un mozo disc\u00edpulo seu, cando el era anci\u00e1n. De todos os xeitos dado que na mesma lista sit\u00faa a Filolao, Arquitas e Leucipo, o seu testemu\u00f1o carece de valor ning\u00fan. Pola s\u00faa banda, Arist\u00f3teles, que menciona a Alcme\u00f3n polo seu nome en varias ocasi\u00f3ns, afirma que era mozo cando Pit\u00e1goras era un anci\u00e1n pero non di nada sobre que fose o seu disc\u00edpulo ou que o co\u00f1ecese. Tam\u00e9n conxectura con que, Alcme\u00f3n, tomou as s\u00faas teor\u00edas dos pitag\u00f3ricos ou eles del, pero nunca afirma que fose membro da escola. Pola s\u00faa banda Di\u00f3xenes Laercio fala da relaci\u00f3n de Alcme\u00f3n con Brontino, e, dado que sabemos que este mantivo unha estreita conexi\u00f3n con Pit\u00e1goras, \u00e9 unha mostra clara de que Alcme\u00f3n mantivo un estreito contacto coa escola pitag\u00f3rica. Di\u00f3xenes cita tam\u00e9n a Le\u00f3n e B\u00e1tilo, os cales, segundo a lista de I\u00e1mblico, aparecen entre os pitag\u00f3ricos.\nParece que Alcme\u00f3n se interesou preferentemente por asuntos relacionados coa medicina e coa fisiolox\u00eda, a\u00ednda que o certo \u00e9 que se preocupou tam\u00e9n por cuesti\u00f3ns de filosof\u00eda natural.\nInvestigaci\u00f3n.\nCentrouse na orixe e proceso das sensaci\u00f3ns sendo da s\u00faa creaci\u00f3n a t\u00e1boa pitag\u00f3rica das oposici\u00f3ns (doce/amargo, branco/negro, grande/pequeno) que pu\u00f1a en relaci\u00f3n sensaci\u00f3ns, cores e magnitudes. Outra das s\u00faas contribuci\u00f3ns foi a elaboraci\u00f3n dunha teor\u00eda que supu\u00f1a a alma inmortal e en continuo movemento circular. Alcme\u00f3n atribu\u00edu a tenza de alma tanto aos homes como aos astros, e identificou a harmon\u00eda cunha lei universal.\nSobre a doutrina de Alcme\u00f3n de Crotona di Arist\u00f3teles:\n\"A doutrina de Alcme\u00f3n de Crotona, parece aproximarse moito a estas ideas, sexa que as tomou dos Pitag\u00f3ricos, sexa que estes as recibiron de Alcme\u00f3n, porque florec\u00eda cando era anci\u00e1n Pit\u00e1goras, e a s\u00faa doutrina par\u00e9cese \u00e1 que acabamos de expor. \"Di, en efecto, que a maior parte das cousas deste mundo son dobres, sinalando ao efecto as [68] oposici\u00f3ns entre as cousas. Pero non fixa, como os Pitag\u00f3ricos, estas diversas oposici\u00f3ns. \"Toma as primeiras que se presentan, por exemplo, o branco e o negro, o doce e o amargo, o ben e o mal, o grande e o pequeno, e sobre todo o demais expl\u00edcase dunha maneira igualmente indeterminada, mentres que os Pitag\u00f3ricos definiron o n\u00famero e a natureza das oposici\u00f3ns\". Arist\u00f3teles, Metaf\u00edsica, Libro 1\u00ba, V\nDescubriu o nervio \u00f3ptico e a trompa de Eustaquio.\nTeor\u00eda da sa\u00fade.\nAlcme\u00f3n foi, como os pitag\u00f3ricos, un dualista. O que sucede \u00e9 que mentres estes reco\u00f1ec\u00edan como principios primarios a uns pares particulares de opostos (l\u00edmite-ilimitado), Alcme\u00f3n, afirma simplemente que a oposici\u00f3n era fundamental sen especificar ning\u00fan par ou pares primarios. Neste contexto, a s\u00faa teor\u00eda da sa\u00fade, \u00e9 quen mellor ilustra o se\u00fa dualismo. \u00c9 moi pos\u00edbel que esta doutrina, a pesar da s\u00faa rectricci\u00f3n ao campo da medicina, suxira a Plat\u00f3n a teor\u00eda que Simias, no Fed\u00f3n ( 85 E - 86 D ) describe acerca de que a alma \u00e9 simplemente unha harmonizaci\u00f3n dos opostos f\u00edsicos que compo\u00f1en o corpo. Dado que Plat\u00f3n, nesta pasaxe, cita unha opini\u00f3n pitag\u00f3rica, resulta veros\u00edmil pensar que, neste punto, fose Alcme\u00f3n o pai da teor\u00eda o que demostrar\u00eda que: ou ben era pitag\u00f3rico, ou que exerceu influencia sobre os pitag\u00f3ricos.\nAlcme\u00f3n \u00e9 o primeiro m\u00e9dico que ditamina que as funci\u00f3ns ps\u00edquicas residen no cerebro base\u00e1ndose na observaci\u00f3n cl\u00ednica e en probas experimentais que lle permitiron comprender que os \u00f3rganos dos sentidos est\u00e1n unidos ao cerebro a trav\u00e9s de v\u00edas de comunicaci\u00f3n, os nervios, polos cales corren ou circulan as sensaci\u00f3ns respectivas. Esta idea \u00e9 transcendental.\n\u201cO gran descubrimento do xenial Alcme\u00f3n de Crotona de que o cerebro era o sitio da conciencia, das sensaci\u00f3ns e do entendemento, noutras palabras, do conxunto da vida ps\u00edquica, levaba impl\u00edcita a idea que toda enfermidade mental e tam\u00e9n a epilepsia, depend\u00eda dunha enfermidade do cerebro\u201d (\u2026) \u201co cerebro rex\u00eda todo o corpo, era o \u00f3rgano central de toda a actividade humana tanto ps\u00edquica como corporal; nel terminaban os nervios e nel estaba o centro de toda a vida ps\u00edquica. A el debiamos as nosas sensaci\u00f3ns e pensamentos (\u2026) O cerebro levaba \u00e1 conciencia as sensaci\u00f3ns que os nervios tra\u00edan desde os \u00f3rganos sensoriais\u201d.\nConcepci\u00f3n da alma.\nP\u00e9nsase que os textos que nos falan sobre a concepci\u00f3n da alma de Alcme\u00f3n, a pesar de ser contraditorios, nos estar\u00edan a describir a mesma doutrina. A oposici\u00f3n presente nos textos ser\u00eda a seguinte:\nPor unha banda af\u00edrmase que a alma \u00e9 inmortal e que pos\u00fae a calidade, do mesmo xeito que os corpos celestes, de estar sempre en movemento circular.\nDoutra banda af\u00edrmase que os homes son mortais porque son incapaces de xuntar o principio co fin. \u00c9 dicir neles existir\u00eda unha alma que permite realizar o movemento do corpo pero non levar a cabo un movemento circular continuo.\nEn definitiva mentres que os corpos celestes son inmortais e eternos xa que te\u00f1en a propiedade de realizar un movemento circular continuo; no caso do home, este seria mortal xa que non ter\u00eda a capacidade de unir o principio co fin, \u00e9 dicir, realizar un movemento de tipo circular continuo.\nEsta curiosa doutrina l\u00e9mbranos a Her\u00e1clito cando afirma que nun c\u00edrculo o comezo e o fin son o mesmo.\nTam\u00e9n Plat\u00f3n, no Timeo, fala acerca dos c\u00edrculos xiratorios da alma dando a impresi\u00f3n de ter certa relaci\u00f3n con esta teor\u00eda.\nSo\u00f1o.\nAlcme\u00f3n de Crotona foi un dos primeiros autores que tratou de formular unha hip\u00f3tese sobre o so\u00f1o, a\u00ednda que se tratou dunha hip\u00f3tese non experimental, evidentemente. A hip\u00f3tese de Alcme\u00f3n \u00e9 co\u00f1ecida como hip\u00f3tese vascular, ao propor que o so\u00f1o \u00e9 o resultado dun aumento da cantidade de sangue."}
{"id": "416491", "revid": "5863", "url": "https://gl.wikipedia.org/wiki?curid=416491", "title": "Emilio Madariaga Rojo", "text": ""}
{"id": "416492", "revid": "5863", "url": "https://gl.wikipedia.org/wiki?curid=416492", "title": "Mar\u00eda del Adalid Gonz\u00e1lez", "text": ""}
{"id": "416495", "revid": "6939", "url": "https://gl.wikipedia.org/wiki?curid=416495", "title": "Premio Etxepare de Traduci\u00f3n-LABORAL Kutxa", "text": "O Premio Etxepare de Traduci\u00f3n-LABORAL Kutxa \u00e9 un galard\u00f3n literario con remuneraci\u00f3n econ\u00f3mica creado en 2015 e que distingue a traduci\u00f3n a outras linguas dunha obra escrita orixinalmente en \u00e9uscaro.\nOs organizadores do dito premio son o Instituto Vasco Etxepare e a entidade LABORAL Kutxa"}
{"id": "416496", "revid": "6939", "url": "https://gl.wikipedia.org/wiki?curid=416496", "title": "Premio Etxepare de Traduci\u00f3n", "text": ""}
{"id": "416498", "revid": "5863", "url": "https://gl.wikipedia.org/wiki?curid=416498", "title": "Igrexa de Stenkumla", "text": "A igrexa de Stenkumla (sueco: \"Stenkumla kyrka\") \u00e9 unha igrexa medieval luterana en Stenkumla, na illa sueca de Gotland, pertencente \u00e1 diocese de Visby. Na idade media a igrexa estaba dedicada a San Lourenzo.\nHistoria e arquitectura.\nA parte m\u00e1is antiga da igrexa \u00e9 a torre, que foi constru\u00edda a comezos do s\u00e9culo XIII. Orixinalmente estivo unida a unha igrexa rom\u00e1nica do s\u00e9culo XII, pero esta foi substitu\u00edda polo presente edificio en distintas etapas. O coro \u00e9 de mediados do s\u00e9culo XIII, mentres que a nave foi constru\u00edda a comezos do XIV. Dende a idade media a igrexa permaneceu case inalterada.\nA nave case cadrada est\u00e1 soportada por un \u00fanico p\u00edar central. As paredes est\u00e1n decoradas con frescos do s\u00e9culo XV, realizados polo artista co\u00f1ecido como Passionsm\u00e4staren. Un conxunto de frescos representa a Paix\u00f3n de Cristo e outro varias santas, que probablemente son Santa Br\u00edxida, Santa Isabel, Santa B\u00e1rbara, Santa Catarina e Santa Margarida. As fiestras da nave e do coro te\u00f1en fragmentos das vidreiras orixinais. No coro hai outro conxunto de frescos, que datan do s\u00e9culo XIII. Representan a San Lourenzo, San Pedro, San Bertomeu e San Paulo. O coro tam\u00e9n ten un tabern\u00e1culo de madeira do s\u00e9culo XIV.\nBaixo o arco do presbiterio entre o coro e a nave hai unha cruz triunfal do s\u00e9culo XII. Foi descrita como a mellor peza de arte da igrexa e f\u00edxose para o anterior edificio rom\u00e1nico. Representa a Cristo cravado na cruz s\u00f3 a trav\u00e9s das s\u00faas mans; os p\u00e9s colgan libres e de feito est\u00e1n cubertos con zapatos. O resto do mobiliario \u00e9 de despois da Reforma, como o retablo de arenita, feito en 1681. O p\u00falpito \u00e9 de mediados do s\u00e9culo XVII e a p\u00eda bautismal do s\u00e9culo XVIII. A igrexa tam\u00e9n ten d\u00faas pedras r\u00fanicas do s\u00e9culo XI.\nNo seu cemiterio at\u00f3pase a tumba de Konrad Petterson Lundqvist Tector, un ladr\u00f3n e asasino que foi decapitado no exterior da igrexa o 18 de maio de 1876."}
{"id": "416499", "revid": "5863", "url": "https://gl.wikipedia.org/wiki?curid=416499", "title": "Eulalia de Li\u00e1ns", "text": ""}
{"id": "416504", "revid": "1576", "url": "https://gl.wikipedia.org/wiki?curid=416504", "title": "Legends of Aranna", "text": ""}
{"id": "416505", "revid": "5863", "url": "https://gl.wikipedia.org/wiki?curid=416505", "title": "Simone Veil", "text": "Simone Veil, anteriormente Simone Jacob, nada en Niza o 13 de xullo de 1927 e finada en Par\u00eds o 30 de xu\u00f1o de 2017, foi unha pol\u00edtica e maxistrada francesa.\nNada no seo dunha familia xud\u00eda orixinaria de Lorena, foi deportada a Auschwitz cando ti\u00f1a 16 anos, durante a Sho\u00e1, na que perdeu o seu pai, a s\u00faa nai e o seu irm\u00e1n. Tras cursar os estudos de dereito e ciencia pol\u00edtica entrou na maxistratura como alta funcionaria.\nFoi nomeada ministra de sa\u00fade en 1974 polo presidente Val\u00e9ry Giscard d'Estaing, quen lle encargou a tarefa de lograr a aprobaci\u00f3n da lei que despenalizar\u00eda o acceso das mulleres \u00e1 interrupci\u00f3n voluntaria do embarazo. Esta lei foi logo co\u00f1ecida como a \"lei Veil\". A ra\u00edz disto foi reco\u00f1ecida como unha icona da loita contra a discriminaci\u00f3n das mulleres en Francia. Foi a primeira muller en ocupar a presidencia do Parlamento Europeo en 1979, na primeira elecci\u00f3n deste por sufraxio universal directo, posto que desempe\u00f1ou ata 1982. \u00c9 comunmente considerada unha das promotoras da reconciliaci\u00f3n franco-alem\u00e1 e da construci\u00f3n europea. De 1993 a 1995 foi ministra de Asuntos Sociais, Sa\u00fade e Urbanismo e n\u00famero dous no goberno de \u00c9douard Balladur. Despois formou parte do Conseil constitutionnel de 1998 a 2007, antes de ser elixida membro da Academia francesa en 2008.\nConsonte a decisi\u00f3n tomada polo presidente Emmanuel Macron, os restos de Simone Veil e do seu esposo foron depositados no Pante\u00f3n de Par\u00eds o primeiro de xullo de 2018.\nTraxectoria.\nPrimeiros anos.\nA familia Jacob era orixinaria de Bionville-sur-Nied, unha vila de Lorena. O seu pai, o arquitecto Andr\u00e9 Jacob, obtivo en 1919 o segundo Gran premio de Roma de arquitectura. Casou o 22 de maio de 1922, no noveno arrondissement de Par\u00eds, con Yvonne Steinmetz, filla dun peleteiro da capital. Andr\u00e9 Jacob esixiu que a s\u00faa dona, con t\u00edtulo de bacharelato e estudante de qu\u00edmica deixase os seus estudos logo do casamento.\nA familia xud\u00eda de Simone Jacob era \"moi laica\" e non practicante.\n\"A mi\u00f1a pertenza \u00e1 comunidade xud\u00eda non me deu xamais problemas. Foi moi revindicada polo meu pai non por raz\u00f3ns relixiosas sen\u00f3n culturais\", escribe Simone Veil na s\u00faa autobiograf\u00eda. \"\u00d3s seus ollos, se o pobo xudeu segu\u00eda a ser o pobo escollido era porque era o pobo do Libro, o pobo do pensamento e a escritura.\"\nTras o nacemento das d\u00faas primeiras fillas da parella, Madeleine e Denise, a familia mudouse de Par\u00eds a Niza, na Costa Azul. Jean Jacob, o \u00fanico fillo, naceu no ano 1925. Simone Jacob, a m\u00e1is pequena da familia, naceu en Niza o 13 de xullo de 1927. Coa crise de 1929, a familia deixou o seu apartamento no n\u00famero 50 da avenida Georges-Clemenceau por outro piso m\u00e1is pequeno na r\u00faa Cluvier. A medida que a crise se intensificou, os encargos \u00f3s arquitectos como seu pai eran pouco habituais e a s\u00faa mai calcetaba para os fillos e fillas das familias m\u00e1is desfavorecidas.\nInicios da segunda guerra mundial.\nO d\u00eda 3 de setembro de 1939 o Reino Unido (\u00e1s 11 h) e despois Francia (\u00e1s 17 h) declararon a guerra \u00e1 Alema\u00f1a nazi. Cando se asinou o armisticio, Andr\u00e9 Jacob mostrouse abrumado, por m\u00e1is que pensara que a rep\u00fablica nunca tocar\u00eda a comunidade xud\u00eda. O 10 de xullo de 1940, a Asemblea Nacional, reunida en Vichy, aprobou cunha esmagante maior\u00eda a imposici\u00f3n de plenos poderes ao mariscal P\u00e9tain. O r\u00e9xime de Vichy (baixo o goberno de Pierre Laval) promulgou, o 4 de outubro de 1940, o primeiro estatuto dos xudeus que establec\u00eda unha serie de prohibici\u00f3ns e a obriga de presentarse perante as autoridades.\nAndr\u00e9 Jacob cumpriu coas novas condici\u00f3ns - feito ao que se opuxo a xove Simone, segundo ela declarou m\u00e1is tarde- e perdeu o dereito a exercer a s\u00faa profesi\u00f3n. Yvonne Jacob pasaba os d\u00edas a buscar comida para alimentar a s\u00faa familia. Ao ano seguinte os cativos da familia Jacob foron enviados preto de Carcasona onde permaneceron un tempo na compa\u00f1a dun t\u00edo e unha t\u00eda.\nXa de volta en Niza, a familia, que viv\u00eda nun apartamento, sufriu a progresiva segregaci\u00f3n imposta polas leis contra a comunidade xud\u00eda. As\u00ed e todo os pequenos participaban nas actividades dos grupos scouts. O perigo tornouse visible a partir de setembro do ano 1943, data na que a Costa Azul pasou a ser controlada pola ocupaci\u00f3n alem\u00e1, baixo a direcci\u00f3n de Alois Brunner. De feito, Niza, que fora \"Zone libre\" ata novembro de 1942, pasara deseguido a estar baixo a ocupaci\u00f3n italiana ata que os italianos asinaron un armisticio cos aliados o 2 de setembro de 1943.\nEn marzo de 1944 Simone Jacob acadou o seu t\u00edtulo de bacharelato.\nDeportaci\u00f3n a Auschwitz-Birkenau.\nCando ti\u00f1a 16 anos, en marzo de 1944, Simone Jacob, que se fac\u00eda chamar Simone Jacquier, viv\u00eda na casa da s\u00faa profesora de linguas cl\u00e1sicas, Madame de Villeroy, docente no Liceo Mass\u00e9na. O 30 de marzo, cando ela quedara cun amigo para reunirse coas rapazas da s\u00faa clase e festexar a fin das probas de bacharelato (a pesar de que a familia xa llo prohibira), Simone foi abordada e detida por un control de r\u00faa en pleno centro da cidade de Niza, formado por dous alem\u00e1ns de paisano. Ela e o seu compa\u00f1eiro foron levados ao Hotel Excelsior na r\u00faa Durante. Naquel tempo este hotel era o cuartel xeral alem\u00e1n que serv\u00eda como lugar de reagrupamento local dos xudeus e xud\u00edas tras a s\u00faa detenci\u00f3n, previa \u00e1 s\u00faa deportaci\u00f3n a Alema\u00f1a. Os alem\u00e1ns liberaron rapidamente o rapaz, con tempo abondo para que Simone Jacob puidese pasarlle o enderezo de Madame de Villeroy, para avisala, e tentar deste xeito informar a s\u00faa familia.\nDurante as horas seguintes, o resto da familia, que fora acollida, a pesar dos riscos, por diversas parellas e amizades de Niza, foi detida pola Gestapo. Simone Jacob foi trasladada ao campo de Drancy. O 13 de abril de 1944, case d\u00faas semanas tras o seu arresto, Simone, a s\u00faa nai Yvonne, e a s\u00faa irm\u00e1 Madeleine foron enviadas desde Drancy dentro do convoi n\u00famero 71(onde \u00edan Anne-Lise Stern e tam\u00e9n Marceline Rosenberg, quen acabou sendo a s\u00faa mellor amiga no campo) con destino a Auschwitz-Birkenau, un dos campos de exterminio nazis. Chegaron na tarde do 15 de abril. Un dos prisioneiros, que falaba franc\u00e9s, aconselloulle que dixera que ti\u00f1a m\u00e1is de 18 anos para poder pasar a selecci\u00f3n e salvar a vida.\nSimone recibiu o n\u00famero 78651, que lle foi tatuado no brazo. Dende ent\u00f3n realizou traballo forzado: \"a maior parte do tempo era unha actividade especialmente absurda\" consistente entre outras cousas en \"descargar cami\u00f3ns cheos de pedras enormes (...) cavar trincheiras, achairar o solo (...) e baleirar as latrinas.\"\nUnha antiga prostituta polaca, chamada Stenia, que pasara a ser gardi\u00e1 do campo salvoulle a vida mov\u00e9ndoa a un anexo de Auschwitz tras dicirlle \"Ti es demasiado bonita para morrer aqu\u00ed.\" Ela aceptou, coa condici\u00f3n de que a s\u00faa nai e a s\u00faa irm\u00e1 fosen con ela.\nOutra das irm\u00e1s de Simone, Denise Jacob, que entrara a formar parte dunha rede da Resistencia en Li\u00f3n \u00f3s 19 anos, foi detida en 1944 e deportada a Ravensbr\u00fcck, de onde conseguiu sa\u00edr. O seu pai e o seu irm\u00e1n Jean foron deportados a Lituania no convoi 73. Simone non volveu velos.\nDeportaci\u00f3n a Bergen-Belsen e liberaci\u00f3n.\nEn xullo de 1944, Simone Jacob \u00e9 transferida, xunto coa s\u00faa nai e a s\u00faa irm\u00e1, a Bobrek, a cinco quil\u00f3metros de Birkenau. Pouco antes da liberaci\u00f3n do campo de Auschwitz, o 27 de xaneiro de 1945, os alem\u00e1ns levaron os seus prisioneiros na chamada \"marcha da morte,\" 70 kms en direcci\u00f3n a Auschwitz e logo a Gleiwitz. Despois transportaron os prisioneiros en tren, sen auga nin comida (ag\u00e1s os anacos de pan lanzados polos habitantes das vilas que atravesaban), ata o campo de Dora e m\u00e1is tarde ao de Bergen-Belsen, onde chegaron o 30 de xaneiro. Neste campo Simone foi destinada ao traballo na coci\u00f1a. A s\u00faa nai morreu de tifo en marzo de 1945. A s\u00faa irm\u00e1 Madeleine, tam\u00e9n afectada de tifo, salvouse por pouco grazas \u00e1 chegada dos aliados.\nBergen-Belsen foi liberado polas tropas brit\u00e1nicas o 15 de abril de 1945, sendo o primeiro gran campo liberado polas forzas aliadas. Simone, Madeleine e Denise foron as \u00fanicas superviventes da familia xa que nin o seu pai, nin a s\u00faa nai nin o seu irm\u00e1n volveron dos campos.\nLogo do seu regreso a Francia Simone sent\u00edase preparada para falar da s\u00faa experiencia, pero ti\u00f1a a impresi\u00f3n de que ningu\u00e9n quer\u00eda escoitar o que puidese contar.\nSimone Veil evocou o proceso de deportaci\u00f3n da s\u00faa familia nun documental do 2 de setembro de 1976. Tam\u00e9n fixo fincap\u00e9 na especificidade xud\u00eda da Sho\u00e1, ao tempo que se declaraba en contra de calquera forma de competici\u00f3n das v\u00edtimas.\nRegreso a Francia.\nSimone Jacob regresou a Francia o 23 de maio de 1945, ao centro de acollida de Par\u00eds situado no hotel Lutetia e descubriu ent\u00f3n que fora a \u00fanica en sacar o t\u00edtulo de bacharelato de todo o instituto, logo de pasar as probas na v\u00e9spera da s\u00faa detenci\u00f3n. En 1945 inscribiuse na facultade de Dereito e no Instituto de Estudos Pol\u00edticos de Par\u00eds, onde co\u00f1ecer\u00eda, durante unha sa\u00edda \u00e1 neve, a Antoine Veil (1926-2013), quen se formou na prestixiosa \u00c9cole Nationale d\u2019Administration e co que casou o 26 de outubro de 1946.\nEla acompa\u00f1ouno a Wiesbaden e m\u00e1is tarde a Stuttgart, onde fora nomeado, axud\u00e1ndoo a preparar as oposici\u00f3ns ao ENA, organiz\u00e1ndolle as notas. Ante o abraio dos seus achegados, ela explicaba que fac\u00eda falla distinguir entre os nazis responsables do Holocausto, fen\u00f3meno este que poder\u00eda ter acontecido en calquera lugar, e o conxunto do pobo alem\u00e1n. Ela e mais o seu home aparec\u00edan deste xeito como promotores da amizade francoalem\u00e1. Non obstante a parella viviu na zona de ocupaci\u00f3n americana practicamente como os americanos: en total autarqu\u00eda.\nA s\u00faa irm\u00e1 Madeleine, \"Milou\", morreu xunto co seu fillo Luc nun accidente de coche en 1952 cando volv\u00edan de Stuttgart, onde foran visitar a Simone. Este novo drama foi vivido con moita dor, xa que Madeleine era a \u00fanica persoa coa que Simone pod\u00eda falar en confianza e fora un grande apoio en momentos claves da s\u00faa vida.\nSimone e Antoine Veil tiveron tres fillos: Jean (nado o 26 de novembro de 1947), avogado mercantil; Claude-Nicolas, m\u00e9dico (1948-2002); Pierre-Fran\u00e7ois (nado o 16 de marzo de 1954), avogado e presidente do comit\u00e9 franc\u00e9s do Yad Vashem, casado en primeiras nupcias con Agn\u00e8s Buzyn, e doce netos.\nCarreira xudicial.\nProvista do seu t\u00edtulo de dereito e o seu diploma do Instituto de estudos pol\u00edticos de Par\u00eds, renunciou \u00e1 avogac\u00eda (o seu home non estaba de acordo con esta decisi\u00f3n) e pasou con \u00e9xito as oposici\u00f3ns \u00e1 maxistratura en 1956. Ocupou dende ese ano unha praza de alta funcionaria dentro da administraci\u00f3n penitenciaria no Ministerio de xustiza, onde se ocupaba dos asuntos xudiciais. Durante a guerra de Alxeria, e designada por Edmond Michelet ministro de xustiza, conseguiu que foran transferidos a Francia os prisioneiros alxerinos que ela consideraba expostos \u00f3s malos tratos e \u00e1s violaci\u00f3ns e aqueles homes sobre os que pesaba a pena capital. Conseguiulles o estatuto de presos pol\u00edticos a milleiros de membros da Fronte de Liberaci\u00f3n Nacional (FNL) internados en Francia. En 1964 Simone foi traspasada \u00f3s asuntos civ\u00eds. En 1969 entrou a formar parte do gabinete de Ren\u00e9 Pleven, ministro de xustiza.\nFoi membro do Syndicat de la magistrature e converteuse en 1970 na primeira muller secretaria xeral do Conseil sup\u00e9rieur de la magistrature (CSM).\nCando tan s\u00f3 un 40% das francesas da \u00e9poca traballaban e moitas menos dentro dos c\u00edrculos da burgues\u00eda parisiense, a carreira profesional de Simone Veil causaba algo de abraio. Por\u00e9n, sempre estivo moi presente e ao car\u00f3n dos seus fillos.\nTraxectoria pol\u00edtica.\nNas s\u00faas memorias Simone Veil menciona unha das s\u00faas acci\u00f3ns pol\u00edticas realizadas a partir de 1971 no consello de administraci\u00f3n da Oficina de radiodifusi\u00f3n-televisi\u00f3n francesa (ORTF) onde foi a primeira muller nomeada para este cargo. Neste posto ela sorprendeu ao opo\u00f1erse \u00e1 difusi\u00f3n do documental sobre a ocupaci\u00f3n alem\u00e1 \"Le Chagrin et la Piti\u00e9\", que ela consideraba inxusto e partidista.\nAo desenvolverse dentro dun ambiente pr\u00f3ximo ao MRP, do que o seu home era membro, ela era liberal e aberta \u00f3s problemas sociais. Mostrou o seu entusiasmo por Pierre Mend\u00e8s France e votou varias veces pola SFIO. Miraba con bos ollos o movemento de maio de 68 e afirmaba que \"a diferenza doutros, non considero que a mocidade se trabuque: n\u00f3s vivimos efectivamente nunha \u00e9poca paralizada\". Nas elecci\u00f3ns presidenciais de 1965 votou na primeira volta por Jean Lecanuet e nas de 1969 por Georges Pompidou.\nMinistra de sa\u00fade.\nLogo da morte de Georges Pompidou no medio do mandato, apoiou a candidatura de Jacques Chaban-Delmas nas elecci\u00f3ns presidenciais anticipadas do ano 1974. Tras sa\u00edr elixido Val\u00e9ry Giscard d'Estaing como presidente da R\u00e9publica, foi nomeada ministra de sa\u00fade durante o goberno de Jacques Chirac, posto no que se mantivo durante os gobernos de Raymond Barre. Foi a segunda muller en ocupar un posto de ministra de pleno dereito, logo da que fora tam\u00e9n ministra de sa\u00fade en 1947, Germaine Poinso-Chapuis.\nFoille encargada a presentaci\u00f3n no parlamento do proxecto de lei sobre a interrupci\u00f3n voluntaria do embarazo, que despenalizaba o aborto. Esta batalla custoulle algunhas inxurias , ataques e tam\u00e9n ameazas por parte da extrema dereita e dunha parte da dereita parlamentaria, como recordou Jean d'Ormesson cando a recibiu \u00e1 s\u00faa entrada na Academia Francesa. Simone Veil op\u00faxose \u00e1 banalizacion do aborto, do que declarou: \"\u00e9 sempre un drama e seguir\u00e1 a selo sempre\", e sobre o que precisaba, en relaci\u00f3n \u00e1 s\u00faa lei, que \"se ben [a lei] xa non o prohib\u00eda, esta non creaba ning\u00fan dereito ao aborto\".\nO expediente do proxecto de lei para a legalizaci\u00f3n da interrupci\u00f3n voluntaria do embarazo en Francia declaraba que os abortos que quedaban f\u00f3ra da lei en Francia cont\u00e1banse por centos de milleiros. Este proxecto sa\u00edu xusto despois de sucesos con ampla difusi\u00f3n en Francia, como o manifesto das 343 en 1971. Nel, as 343 mulleres que asinaban declaraban terse practicado un aborto. Entre elas atop\u00e1banse nomes como os de Simone de Beauvoir e Marguerite Duras. Outro suceso relacionado na \u00e9poca foi o proceso de Bobigny, en novembro de 1972, en que foron xulgadas cinco mulleres que accederan \u00e1 interrupci\u00f3n voluntaria do embarazo, entre elas unha moza que abortara logo dunha violaci\u00f3n. O 5 de febreiro de 1973 sa\u00edu \u00e1 luz un novo manifesto asinado por 331 m\u00e9dicos que declaraban ter practicado abortos. Este contexto foi de especial relevancia xa que espertou o debate sobre a legalizaci\u00f3n do aborto.\nO texto da lei foi finalmente aprobado pola asemblea nacional o 29 de novembro de 1974. O Senado aprobou de seguido a lei, d\u00faas semanas m\u00e1is tarde. Entrou en vigor o 17 de xaneiro de 1975. Tras esta batalla lexislativa, \"Le Nouvel Observateur\" outorgoulle o t\u00edtulo de \"revelaci\u00f3n do ano\".\nSimone Veil revisou tam\u00e9n a carta de servizos hospitalaria, especialmente no que se refer\u00eda ao peche daquelas instalaci\u00f3ns con moi pouca actividade; reequilibrou as contas do Instituto Pasteur e puxo en marcha as axudas financeiras destinadas \u00e1s mais de nenos e nenas de curta idade. Tam\u00e9n propuxo unha lei de orientaci\u00f3n a favor das persoas discapacitadas. Mesmo sendo fumadora, levou \u00e1 aprobaci\u00f3n da lei francesa de loita contra o tabaquismo en 1976 que inclu\u00eda restrici\u00f3ns publicitarias, primeiras prohibici\u00f3ns en determinados sitios (locais con presenza de menores, hospitais ou locais onde se manipulan produtos alimentarios) e os avisos sanitarios nos paquetes de tabaco.\nComo ministra seguiu a ser co\u00f1ecida polo seu car\u00e1cter forte e a s\u00faa esixencia para coas persoas que colaboraban con ela. Ela tumbou, canda outros membros do goberno, o proxecto de repatriaci\u00f3n forzosa de 100 000 alxerinos por ano proposto por Val\u00e9ry Giscard d'Estaing, cuxa pol\u00edtica de axudas financeiras para o retorno fracasou.\nEn 1977 chegou a valorar a s\u00faa candidatura \u00e1 alcald\u00eda de Par\u00eds. Ao ano seguinte, en 1978, formou parte da lista de posibles candidaturas para a funci\u00f3n de Primeiro ministro.\nNo Parlamento europeo e pola construci\u00f3n da Uni\u00f3n Europea.\nA petici\u00f3n do presidente Val\u00e9ry Giscard d'Estaing, encabezou a lista da Union pour la d\u00e9mocratie fran\u00e7aise (UDF) nas elecci\u00f3ns europeas de 1979, as primeiras por sufraxio universal directo. Tras a vitoria relativa da UDF (27,61 % dos votos e 25 escanos) abandonou o seu posto no goberno.\nO 17 de xullo de 1979, foi elixida presidenta do Parlamento europeo en segunda volta con 192 votos fronte \u00f3s 133 do socialista Mario Zagari e os 47 do comunista Giorgio Amendola. Ao comezo do ano 1982 ped\u00eduselle que continuase nun segundo mandato, pero non podendo obter o apoio dos deputados do partido Rassemblement pour la R\u00e9publique (RPR), retirou a s\u00faa candidatura antes da terceira volta para non facilitar a elecci\u00f3n do candidato socialista, o que lle granxeou as simpat\u00edas das secci\u00f3ns da dereita francesa a partir de ent\u00f3n. Daquela o Parlamento Europeo ti\u00f1a poucos poderes, pero Simone Veil deulle moita m\u00e1is visibilidade na \u00e1rea dos dereitos humanos. Ela apoiou a proposta de Yvette Roudy de crear unha Comisi\u00f3n polos dereitos das mulleres. En 1981 Simone Veil recibiu o premio internacional Carlomagno.\nTras deixar a presidencia do Parlamento Europeo implicouse activamente na vida pol\u00edtica europea, \u00e1 cabeza do servizo xur\u00eddico do parlamento. M\u00e1is tarde, en 1984, xunto a Jacques Chirac, imp\u00faxolle \u00e1 oposici\u00f3n unha lista \u00fanica, denominada Union pour la France en Europe (UFE) nas elecci\u00f3ns europeas de 1984. A lista que ela encabezaba obtivo o 17 de xu\u00f1o o 43,02 % dos votos e 41 escanos. Simone pasou ent\u00f3n a presidir o Grupo Liberal no Parlamento Europeo durante toda a lexislatura. Nas elecci\u00f3ns europeas de 1989 presentou unha lista centrista diverxente da lista da coalici\u00f3n entre PR e UDF. Esta lista recolleu o 8,43 % dos votos e sumou sete deputados europeos. Val\u00e9ry Giscard d'Estaing sucedouna na presidencia do grupo liberal.\nInvitada no programa \"L'Heure de v\u00e9rit\u00e9\", declarou que ela era \"de esquerdas para algunhas cousas e de dereitas para outras\". Participou na campa\u00f1a de Raymond Barre durante as elecci\u00f3ns presidenciais de 1988. Tras a reelecci\u00f3n de Fran\u00e7ois Mitterrand, declarou que \"en principio non hai ning\u00fan obst\u00e1culo para gobernar cos socialistas\" e reencontrouse con Michel Rocard, quen desexaba integrala no seu equipo de goberno, pero o presidente fixo fracasar esta posibilidade.\nEn 1983 creou, xunto co seu home, o club Vauban, un c\u00edrculo de reflexi\u00f3n que ti\u00f1a por meta superar as divisi\u00f3ns pol\u00edticas. As reuni\u00f3ns deste club ti\u00f1an lugar no apartamento da parella na praza Vauban.\nFoi nomeada membro da Comisi\u00f3n internacional para os Balc\u00e1ns en 1996, baixo a autoridade de Leo Tindemans. Dirixiu tam\u00e9n o grupo de alto nivel sobre a libre circulaci\u00f3n das persoas. De xeito paralelo, Simone Veil deu o seu apoio a numerosas asociaci\u00f3ns con vocaci\u00f3n europea, como o Fondo europeo para a liberdade de expresi\u00f3n, ELSA France ou mesmo a Fundaci\u00f3n europea da ciencia, da que foi presidenta de honor.\nNa oposici\u00f3n.\nNas elecci\u00f3ns de 1988, cando algunhas personalidades da UDF, concretamente Jean-Claude Gaudin en Marsella, pasaron, a nivel local, dos desacordos coa Fronte Nacional e cando Charles Pasqua (RPR) apelou \u00e1s \"preocupaci\u00f3ns\" e \"valores\" semellantes, Simone Veil declarou que \"entre unha Fronte nacional e unha socialista [ela votar\u00eda] por unha socialista\".\nAo inicio de 1990, ela cualificou de \"inadmisible\" a creaci\u00f3n dos \"ficheiros informatizados de datos xerais\", decidida polo goberno de Michel Rocard. O proxecto retirouse en marzo dese ano e foi promulgado baixo un novo texto polo Goberno Cresson ao ano seguinte.\nMinistra de Asuntos Sociais, Sa\u00fade e Urbanismo.\nEn marzo de 1993 Simone Veil foi nomeada ministra de Asuntos Sociais, Sa\u00fade e Urbanismo no equipo de goberno de \u00c9douard Balladur. Neste cargo puxo en marcha a figura do \"praticien adjoint contractuel\" (PAC). As\u00ed mesmo asinou un acordo sobre a doaz\u00f3n de \u00f3rganos con Israel xa que este pa\u00eds ti\u00f1a falta de doantes. Apoiou a \u00c9douard Balladur nas elecci\u00f3ns presidenciais de 1995 e deixou o goberno tras a vitoria de Jacques Chirac. De seguido afiliouse na UDF, partido que deixar\u00eda uns anos despois, en 1997.\nEn 1996, cando o n\u00famero de mulleres nos parlamentos se limitaba ao 6%, asinou unha petici\u00f3n iniciada por Yvette Roudy, titulada \"Manifeste pour la parit\u00e9 (Manifesto pola paridade)\", que reun\u00eda cinco mulleres pol\u00edticas de esquerdas e cinco de dereitas. A chamada \"Lei Jospin\" do ano 2000 retomou os puntos m\u00e1is esenciais das proposici\u00f3ns que nela se presentaran.\nMembro do Conseil constitutionnel.\nFoi nomeada membro do Conseil constitutionnel polo presidente do Senado, Ren\u00e9 Monory, en marzo de 1998. Formou parte da alta xudicatura ata marzo de 2007. En 2005 saltouse o deber de reserva cando, estando en excedencia por solicitude propia, fixo unha chamada a votar polo si no referendo franc\u00e9s polo establecemento dunha constituci\u00f3n europea.\nRetirada progresiva da vida p\u00fablica.\nO d\u00eda 8 de marzo de 2007, recentemente exenta do seu deber de reserva ligado ao seu mandato como membro do Conseil constitutionnel, anunciou a s\u00faa decisi\u00f3n de apoiar a candidatura de Nicolas Sarkozy nas elecci\u00f3ns presidenciais dese ano. En relaci\u00f3n ao anuncio feito polo candidato da Uni\u00f3n por un Movemento Popular sobre a creaci\u00f3n dun ministerio da \"inmigraci\u00f3n e da identidade nacional\" en caso de vitoria, Simone afirmou que preferir\u00eda un ministerio \"de inmigraci\u00f3n e integraci\u00f3n\"\nPor\u00e9n, o seu apoio a Nicolas Sarkozy non se cuestionou: \"Nicolas \u00e9 amable. Pode ser brutal cando se expresa, pero a xente trab\u00facase ao dubidar da s\u00faa humanidade. \u00c9 un amigo leal. Para min iso \u00e9 importante. Cando escollemos un presidente, pr\u00e9stanos quen ten esas calidades. E non sempre se d\u00e1 o caso.\" Por outra banda tam\u00e9n fixo numerosas cr\u00edticas ao candidato da UDF, Fran\u00e7ois Bayrou, acus\u00e1ndoo de non representar \"[a ningu\u00e9n] m\u00e1is que a el mesmo\" e de \"ser o peor de todos\".\nO presidente da rep\u00fablica, Nicolas Sarkozy, anunciou o 11 de xaneiro de 2008 que lle encargara a ela a tarefa de \"conducir un gran debate nacional para definir os novos principios fundamentais necesarios nestes tempos e inscribilos no pre\u00e1mbulo da constituci\u00f3n\", nomeando a \"diversidade\" que \"non pode facerse sobre unha base \u00e9tnica\". O decreto de 9 de abril de 2008 en que se creaba un comit\u00e9 de reflexi\u00f3n en relaci\u00f3n ao pre\u00e1mbulo da constituci\u00f3n e que prev\u00eda a emisi\u00f3n dun informe antes do 30 de xu\u00f1o recibiu a oposici\u00f3n de Anne-Marie Le Pourhiet, quen v\u00eda nel o risco de \"socavar o principio da igualdade de todas as persoas ante a lei \".\nUnha sondaxe realizada polo Ifop en 2010 presentaba a Simone Veil como \"a muller preferida polos franceses\" cunha nota de 14,5 puntos sobre vinte.\nPresentouse do lado de Jean-Louis Borloo no congreso fundador da \"Union des d\u00e9mocrates et ind\u00e9pendants\" (UDI), en outubro de 2012. O 25 de novembro de 2017 foi presentado o primeiro carn\u00e9 de afiliaci\u00f3n \u00e1 UDI, a nome de Simone Veil.\nO 13 de xaneiro de 2013, unha foto difundida por BFM TV mostraba a Simone Veil participando dunha convocatoria da \"La Manif pour tous\" contra o matrimonio entre persoas do mesmo sexo e contra os dereitos de paternidade dos gais e lesbianas, cun bander\u00edn reivindicativo na man. Fontes pr\u00f3ximas \u00e1 parella confirmaron que ela baixara na compa\u00f1a do seu home para saudar as persoas manifestantes e explicaron que se ben este xesto non \"valida a s\u00faa adhesi\u00f3n\" \u00e1s consignas proclamadas durante a manifestaci\u00f3n, \"expresan as reservas que ti\u00f1a Simone Veil en relaci\u00f3n \u00e1 apertura do dereito de adopci\u00f3n \u00e1s parellas homosexuais\". No momento do seu falecemento, a xornalista Anne Chemin argumentaba que \"ningu\u00e9n sabe se se trata[ba] dun compromiso l\u00facido e definido contra o matrimonio entre persoas do mesmo sexo porque ela xamais se posicionou publicamente sobre esta cuesti\u00f3n, nin a trav\u00e9s de textos nin de discursos.\" \nPola s\u00faa banda, a xornalista Nadia Daam afirmou daquela, de modo mais categ\u00f3rico, que Simone Veil estaba \"fisicamente e mentalmente eivada\" e que o seu estado de sa\u00fade non lle permit\u00eda ser dona das s\u00faas decisi\u00f3ns.\nPresidenta da Fundaci\u00f3n pola memoria da Sho\u00e1.\nDe 2001 a 2007 presidiu a Fundaci\u00f3n pola memoria da Sho\u00e1, da que foi despois presidenta de honor.\nExemplo de resiliencia, aceptou a proposta realizada por Alain Genestar, director de \"Paris Match\", de regresar a Auschwitz con cinco dos seus netos o 22 de decembro de 2004.\nFoi moi difundida a s\u00faa oposici\u00f3n a unha iniciativa educativa en relaci\u00f3n coa Sho\u00e1 anunciada por Sarkozy en 2008. Esta iniciativa, cuxa posta en marcha estaba prevista para o curso 2008/2009, implicaba o apadri\u00f1amento de v\u00edtimas do Holocausto por parte do alumnado de idades comprendidas entre os nove e os dez anos. En relaci\u00f3n a este proxecto, Simone Veil declarou: \nAs cr\u00edticas a esta iniciativa gobernamental foron numerosas, e se ben inicialmente estaba pensada como unha actividade a realizar de xeito individual, foi modificada posteriormente dando maior liberdade ao profesorado para integrar estes contidos, mediante actividades colectivas realizadas en cada clase.\nO 31 de outubro de 2007 publicouse a s\u00faa autobiograf\u00eda, titulada \"Une vie.\" A obra foi traducida a m\u00e1is de 15 linguas e no ano 2017 xa se venderan m\u00e1is de 302 000 exemplares. Este libro acadou o premio literario Les Lauriers Verts (na categor\u00eda \"Devoir de m\u00e9moire\") en 2009. Nel Simone Veil d\u00e1, entre outras, a s\u00faa opini\u00f3n sobre os dous procesados en Francia pola s\u00faa colaboraci\u00f3n cos nazis: Paul Touvier e Maurice Papon. Deste \u00faltimo afirma que nunca expresou o m\u00e1is m\u00ednimo remorso pola morte dos nenos e nenas durante as deportaci\u00f3ns.O 31 de outubro de 2007 publicouse a s\u00faa autobiograf\u00eda, titulada \"Une vie.\" A obra foi traducida a m\u00e1is de 15 linguas e no ano 2017 xa se venderan m\u00e1is de 302 000 exemplares. Este libro acadou o premio literario Les Lauriers Verts (na categor\u00eda \"Devoir de m\u00e9moire\") en 2009. Nel Simone Veil d\u00e1, entre outras, a s\u00faa opini\u00f3n sobre os dous procesados en Francia pola s\u00faa colaboraci\u00f3n cos nazis: Paul Touvier e Maurice Papon. Deste \u00faltimo afirma que nunca expresou o m\u00e1is m\u00ednimo remorso pola morte dos nenos e nenas durante as deportaci\u00f3ns. O 31 de outubro de 2007 publicouse a s\u00faa autobiograf\u00eda, titulada \"Une vie.\" A obra foi traducida a m\u00e1is de 15 linguas e no ano 2017 xa se venderan m\u00e1is de 302 000 exemplares. Este libro acadou o premio literario Les Lauriers Verts (na categor\u00eda \"Devoir de m\u00e9moire\") en 2009. Nel Simone Veil d\u00e1, entre outras, a s\u00faa opini\u00f3n sobre os dous procesados en Francia pola s\u00faa colaboraci\u00f3n cos nazis: Paul Touvier e Maurice Papon. Deste \u00faltimo afirma que nunca expresou o m\u00e1is m\u00ednimo remorso pola morte dos nenos e nenas durante as deportaci\u00f3ns.\nMembro da Academia francesa.\nOutro reco\u00f1ecemento \u00e1 s\u00faa acci\u00f3n p\u00fablica foi a s\u00faa elecci\u00f3n como membro dos \"Inmortais\". O nove de outubro de 2008, convidada por Maurice Druon e Fran\u00e7ois Jacob, Simone Veil presentou a s\u00faa candidatura \u00e1 cadeira d\u00e9cimo terceira da Academia francesa, a que fora de Pierre Messmer, Jean Racine e Paul Claudel. O 20 de novembro foi elixida en primeira volta con 22 votos a favor de 29 (cinco en branco e dous marcados cunha cruz). Foi deste xeito a primeira muller que ingresou na Academia francesa. Jacques Chirac f\u00edxolle entrega da s\u00faa espada de acad\u00e9mica o 16 de marzo de 2010, no Senado. Tr\u00e1tase dun sabre lixeiro con data do s\u00e9culo XIX, realizado polo escultor checo Ivan Theimer. Sobre a s\u00faa espada de inmortal grav\u00e1ronse o n\u00famero de matr\u00edcula que lle tatuaran no brazo en Auschwitz, o 78651, e tam\u00e9n os lemas da rep\u00fablica francesa e da Uni\u00f3n Europea: \"Libert\u00e9, \u00c9galit\u00e9, Fraternit\u00e9\" e \"In varietate concordia.\"\nSimone Veil foi recibida baixo a C\u00fapula, sede da Academia Francesa, o 18 de marzo de 2010, en presenza do presidente da rep\u00fablica, Nicolas Sarkozy, protector da Academia, e dos seus predecesores Val\u00e9ry Giscard d'Estaing (membro da Academia francesa dende 2003) e Jacques Chirac. No momento da cerimonia de recepci\u00f3n, militantes en contra do aborto protestaron nas proximidades do Institut de France. Jean d'Ormesson pronunciou o discurso de entrada e Simone Veil o eloxio ao seu predecesor, o ex primeiro ministro Pierre Messmer.\n\u00daltimos anos, morte e enterro.\nTras o pasamento do seu home e da s\u00faa irm\u00e1 en 2013, Simone Veil retirouse da vida p\u00fablica. En agosto de 2016 tivo que ser hospitalizada por s\u00edndrome de desconforto respiratorio do adulto. Simone Veil faleceu no seu domicilio parisiense da praza Vauban o 30 de xu\u00f1o de 2017, a poucas horas do seu nonax\u00e9simo aniversario. Segundo indicou o seu fillo Pierre-Fran\u00e7ois, a \u00faltima palabra que ela pronunciou antes de morrer foi \"grazas\".\nDiversas personalidades de todo o espectro pol\u00edtico, como Nicolas Dupont-Aignan, Christian Estrosi, Yves J\u00e9go, Bernard-Henri L\u00e9vy, Florian Philippot, Laurence Rossignol ou mesmo Inna Shevchenko promoveron a petici\u00f3n da s\u00faa inhumaci\u00f3n no Pante\u00f3n de Par\u00eds. A asociaci\u00f3n feminista Politiqu'elles lanzou unha petici\u00f3n que solicitaba que fose trasladada o Pante\u00f3n e ti\u00f1a recollidas m\u00e1is de 11 0000 sinaturas o 2 de xullo de 2017, mentres que outra iniciativa acadaba as 120 000 sinaturas o mesmo d\u00eda. Por\u00e9n, d\u00faas das s\u00faas netas, D\u00e9borah (de 30 anos) e Valentine (de 23) consideraban, o 3 de xullo de 2017, que esta perspectiva: \"non estaba na orde do d\u00eda\" e que a\u00ednda que atopaban \"extremadamente conmovedor\" o movemento a favor da entrada dos restos da s\u00faa avoa no Pante\u00f3n, os seus av\u00f3s \"non haber\u00edan de estar contentos de ser separados logo da s\u00faa vida en com\u00fan.\nNon obstante, varios medios de comunicaci\u00f3n recordaron que o traslado ao Pante\u00f3n non era necesariamente sin\u00f3nimo de inhumaci\u00f3n e que poder\u00eda colocarse unha simple placa conmemorativa co seu nome, como xa se fixera no caso de Aim\u00e9 C\u00e9saire.\nEntre as homenaxes que lle renderon a Simone Veil no estranxeiro, a do presidente alxerino Abdelaziz Bouteflika recordou \"a proximidade e solidariedade que esta gran muller (\u2026) trasladou ao pobo alxerino durante a terrible traxedia nacional que este viviu\", permitindo \u00f3s alxerinos prisioneiros dos franceses \"escapar do golpe da guillotina\". Angela Merkel, chanceleira federal de Alema\u00f1a, louvou o seu compromiso durante d\u00e9cadas no \"proceso de unificaci\u00f3n europea\".\nO 5 de xullo celebrouse unha homenaxe nacional nos Inv\u00e1lidos onde se lle renderon honores militares en presenza do presidente da rep\u00fablica Emmanuel Macron e dos seus predecesores: Nicolas Sarkozy e Fran\u00e7ois Hollande, xunto con Bernadette Chirac en representaci\u00f3n do seu marido Jacques Chirac.\nEstiveron presentes o primeiro ministro \u00c9douard Philippe, e os seus predecesores \u00c9dith Cresson, Alain Jupp\u00e9, Lionel Jospin, Jean-Pierre Raffarin, Dominique de Villepin, Fran\u00e7ois Fillon, Manuel Valls e Bernard Cazeneuve, membros do goberno, exministros e exministras como S\u00e9gol\u00e8ne Royal, Dominique Strauss-Kahn, Marisol Touraine, Fran\u00e7ois Baroin, Rachida Dati, Mich\u00e8le Alliot-Marie, Renaud Donnedieu de Vabres, Jean-Louis Borloo, Nathalie Kosciusko-Morizet, Roselyne Bachelot e Arnaud Montebourg as\u00ed como outros membros do parlamento e varios xefes de goberno estranxeiros como o belga Charles Michel, o luxemburgu\u00e9s Xavier Bettel e o b\u00falgaro Bo\u00efko Borissov; a alcaldesa de Par\u00eds Anne Hidalgo; os membros da Fundaci\u00f3n pola memoria da Sho\u00e1; os membros da Academia Francesa e outras personalidades dos medios, como Alain Delon ou Claude Chirac. Val\u00e9ry Giscard d'Estaing non estivo presente neste acto nin no posterior traslado dos restos ao Pante\u00f3n. Por solicitude da familia de Simone Veil, a cerimonia foi aberta ao p\u00fablico en xeral.\nAo rematar a homenaxe o presidente da rep\u00fablica anunciou que, de acordo coa familia, Simone Veil repousar\u00eda \"xunto co seu esposo no Pante\u00f3n de Par\u00eds.\"\nEla foi a primeira personalidade da Quinta Rep\u00fablica francesa que foi aceptada tan rapidamente no Pante\u00f3n logo do seu pasamento. \u00c9 a quinta muller cuxos restos mortais repousan no pante\u00f3n: preced\u00e9rona Marie Curie, Germaine Tillion, Genevi\u00e8ve de Gaulle-Anthonioz e Sophie Barthelot.\nO enterro tivo lugar no cemiterio de Montparnasse, onde foi soterrada \u00e1 beira do seu home, Antoine Veil, morto en abril de 2013. O gran rabino de Francia, Ha\u00efm Korsia, presidiu a cerimonia. Simone Veil solicitara que se pronunciase o kaddish sobre a s\u00faa tumba. Foi recitado polos seus fillos Jean e Pierre-Fran\u00e7ois, acompa\u00f1ados por Ha\u00efm Korsia e Delphine Horvilleur, rabina liberal que simbolizaba, \u00f3s ollos dos seus fillos, o combate da s\u00faa nai pola emancipaci\u00f3n feminina. Marceline Loridan-Ivens, antiga deportada e amiga de Simone Veil, tam\u00e9n tomou a palabra.\nEntrada no Pante\u00f3n de Par\u00eds.\nDurante o 29 e 30 de xu\u00f1o de 2018, os cadaleitos do matrimonio Veil, que foran exhumados do cemiterio de Montparnasse, expux\u00e9ronse no Memorial da Sho\u00e1, no IV arrondissement de Par\u00eds. A cerimonia de entrada no Pante\u00f3n celebrouse o 1 de xullo. Simone Veil converteuse na quinta muller en entrar no Pante\u00f3n de Par\u00eds.\nO convoi sa\u00edu do Memorial da Sho\u00e1. Foi seguido por unha longa procesi\u00f3n que sub\u00eda pola r\u00faa Soufflot en direcci\u00f3n ao Pante\u00f3n de Par\u00eds. O s\u00e9quito parou tres veces durante a s\u00faa suba. Tres paradas para render homenaxe \u00e1s grandes batallas levadas a cabo por Simone Veil: a dos dereitos das mulleres, marcada pola aprobaci\u00f3n da lei que autoriza a interrupci\u00f3n voluntaria do embarazo en 1974; a de Europa, xa que foi a primeira muller que asumiu a presidencia do Parlamento Europeo en 1979 e a da memoria da deportaci\u00f3n, da que escapou. Proxect\u00e1ronse audiovisuais sobre Europa e a Sho\u00e1 en pantallas xigantes.\nO acompa\u00f1amento musical comezou pola \"Canci\u00f3n de Mar\u00eda\" (\"Song in Remembrance of Schubert\", un canto xudeu tradicional), interpretado por Sonia Wieder-Atherton ao violoncello, seguido de \"Nuit et Brouillard\" de Jean Ferrat. \u00c1 chegada \u00e1 praza do Pante\u00f3n, un coro de 92 persoas entoaron \"Le Chant des Marais\".\nO presidente da rep\u00fablica pronunciou a continuaci\u00f3n un discurso durante aproximadamente media hora. A continuaci\u00f3n o coro da armada francesa e a soprano Barbara Hendricks interpretaron La Marseillaise.\nOs cadaleitos, cubertos pola bandeira francesa e portados por oito gardas republicanos cada un, fixeron a s\u00faa entrada pola porta monumental do Pante\u00f3n ao son dun s\u00f3 de violoncello da Suite n\u00ba 5 de Johann Sebastian Bach. Fix\u00e9rono en presenza do presidente Emmanuel Macron e da s\u00faa muller, os dous fillos a\u00ednda vivos do matrimonio Veil: Jean Veil e Pierre-Fran\u00e7ois Veil, e os descendentes destes.\nOs cadaleitos descansaron na nave do Pante\u00f3n ata que o d\u00eda 2 de xullo foron colocados na sexta cova da cripta, preto de Jean Moulin, Andr\u00e9 Malraux, Ren\u00e9 Cassin e Jean Monnet.\nPremios e reco\u00f1ecementos.\nO 1 de xaneiro de 2009 foi promovida de maneira directa \u00e1 distinci\u00f3n de grande oficial da Orde da Lexi\u00f3n de Honor. Segundo o \"Le Figaro\", o c\u00f3digo da Lexi\u00f3n de Honor e da Medalla militar foi modificada por petici\u00f3n expresa de Roselyne Bachelot e co visto e prace do Nicolas Sarkozy unhas semanas antes da promoci\u00f3n de Simone Veil, para que puidese acceder directamente a esta distinci\u00f3n sen ter que pasar polos graos inferiores. Ela rexeitara esta distinci\u00f3n nos anos 90 por motivos persoais.\nDesde o ano 2009, Simone Veil foi tam\u00e9n membro do xurado do Premio para a prevenci\u00f3n dos conflitos entregado anualmente pola Fundaci\u00f3n Chirac.\nRecibiu tam\u00e9n o premio Heinrich Heine en 2010. Ese mesmo ano recibiu o premio europeo dos dereitos civ\u00eds dos Sinti e os ciganos polo seu compromiso a favor destas d\u00faas minor\u00edas.\nNumerosas universidades e grandes escolas de Europa, Am\u00e9rica do Norte e de Israel outorg\u00e1ronlle a Simone Veil o t\u00edtulo de doutora honoris causa e outros diplomas honor\u00edficos:\nHomenaxes.\nO Parlamento Europeo rendeulle homenaxe en 2011 renomeando a praza contigua \u00e1s instalaci\u00f3ns do parlamento en Bruxelas como \u00c1gora Simone Veil. Dende 2017 o Parlamento Europeo conta en Estrasburgo co espazo expositivo \"Parlamentarium Simone Veil,\" que reproduce os contidos do centro de visitantes Parlamentarium de Bruxelas. \nTras a morte de Simone Veil o 30 de xu\u00f1o de 2017, a alcaldesa de Par\u00eds, Anne Hidalgo, comunicou que contaba con propo\u00f1er ao Consello de Par\u00eds que se lle dedicase \"un lugar importante da capital.\" O 31 de outubro anunciouse que ser\u00eda proposto para votaci\u00f3n do Consello de Par\u00eds que a praza de Europa pasase a ser a praza de Europa-Simone Veil. O lugar inaugurouse o 28 de maio de 2018. A estaci\u00f3n de metro Europa foi renomeada igualmente \"Europa - Simone Veil.\"\nEn xullo de 2018 acu\u00f1\u00e1ronse 15 mill\u00f3ns de exemplares dunha moeda conmemorativa de 2 euros co seu retrato."}
{"id": "416506", "revid": "5863", "url": "https://gl.wikipedia.org/wiki?curid=416506", "title": "Mar\u00eda Adalid", "text": ""}
{"id": "416511", "revid": "98629", "url": "https://gl.wikipedia.org/wiki?curid=416511", "title": "Jos\u00e9 Gon\u00e7alo Herculano de Carvalho", "text": "Jos\u00e9 Gon\u00e7alo Herculano de Carvalho, nado en\u00a0Co\u00edmbra\u00a0o\u00a019 de xaneiro de 1924 e finado en Co\u00edmbra o 26 de xaneiro de 2001, foi un ling\u00fcista, lusitanista e romanista portugu\u00e9s.\nTraxectoria.\nHerculano de Carvalho estudou en Lisboa entre 1941 e 1945, foi profesor de lingua portuguesa na Universidade de Z\u00faric entre 1946 e 1949, con Jakob Jud e Arnald Steiger, e en 1950 foi profesor asistente da Universidade de Co\u00edmbra, doutor\u00e1ndose en 1953, con\u00a0\"Coisas e palavras: Alguns problemas etnogr\u00e1ficos e lingu\u00edsticos relacionados com os primitivos sistemas de debulha na Pen\u00ednsula Ib\u00e9rica\", e en 1958 escribiu \"Fonologia mirandesa\", xa catedr\u00e1tico en Co\u00edmbra. Interesado tam\u00e9n nos estudos camonianos entre 1948 e 1987 publicou seis traballos sobre Lu\u00eds de Cam\u00f5es."}
{"id": "416512", "revid": "89787", "url": "https://gl.wikipedia.org/wiki?curid=416512", "title": "Goretti Dur\u00e1n", "text": "Goretti Dur\u00e1n Pi\u00f1eiro \u00e9 unha farmac\u00e9utica e investigadora galega, especializada na investigaci\u00f3n de f\u00e1rmacos oncol\u00f3xicos, e a relaci\u00f3n entre os xenes e as respostas a estes f\u00e1rmacos. \u00c9 investigadora da Unidade de Farmacoxen\u00e9tica do Complexo Hospitalario Universitario de Santiago.\nTraxectoria.\nGoretti Dur\u00e1n Pi\u00f1eiro licenciouse en Farmacia na Universidade de Santiago de Compostela.En 2007 foi farmac\u00e9utica de atenci\u00f3n primaria na Xerencia de Atenci\u00f3n Integrada Pontevedra e O Saln\u00e9s, do SERGAS. \nEntre os anos 2008 e 2010 asinou un contrato de investigaci\u00f3n en Farmacoxen\u00e9tica coa Fundaci\u00f3n Pedro Barri\u00e9 de la Maza para o programa Diana-Fundaci\u00f3n Barri\u00e9-USC de Medicina personalizada. Este programa busca un tratamento para cada paciente co f\u00e1rmaco \u00abm\u00e1is axeitado\u00bb e a dose \u00abnecesaria\u00bb, co obxectivo de \u00abobter a m\u00e1xima eficacia terap\u00e9utica co m\u00ednimo risco e custo\u00bb, en palabras do seu director, \u00c1ngel Carracedo. \u00abA eficacia media dos medicamentos dista moito de ser a id\u00f3nea\u00bb, e tratamentos como a quimioterapia causan \u00abimportantes danos\u00bb nos pacientes, xustificou Carracedo. \nEntre 2013 e 2014 cursou un m\u00e1ster de Desenvolvemento econ\u00f3mico e innovaci\u00f3n na USC. No seu traballo de fin de m\u00e1ster analizou o ROI ou rendabilidade econ\u00f3mica da e-interconsulta de cardiolox\u00eda na \u00e1rea de Vigo..\nAs\u00ed mesmo cursou un m\u00e1ster en Oncolox\u00eda Farmac\u00e9utica, t\u00edtulo propio da Universidade de Valencia, \u00e9 diplomada en Sa\u00fade P\u00fablica pola Escola Nacional de Sanidade, e obtivo un m\u00e1ster en Metodolox\u00eda da investigaci\u00f3n: dese\u00f1o e estat\u00edstica en Ciencias da Sa\u00fade pola Universidade Aut\u00f3noma de Barcelona.\nEn 2016 alcanzou o grao de doutora, coa tese \"Estudio farmacogen\u00e9tico de variantes polim\u00f3rficas en genes reparadores del ADN y otros marcadores de resistencia en pacientes con c\u00e1ncer de cabeza y cuello\", dirixida polos profesores \u00c1ngel Carracedo, Mar\u00eda Jes\u00fas Lamas e Rafael L\u00f3pez L\u00f3pez, lida na Facultade de Medicina e Odontolox\u00eda da mesma Universidade."}
{"id": "416513", "revid": "5863", "url": "https://gl.wikipedia.org/wiki?curid=416513", "title": "Adalid y G. Garrido", "text": ""}
{"id": "416514", "revid": "5863", "url": "https://gl.wikipedia.org/wiki?curid=416514", "title": "Mar\u00eda del Adalid y Garrido", "text": ""}
{"id": "416515", "revid": "98629", "url": "https://gl.wikipedia.org/wiki?curid=416515", "title": "Farmacoxen\u00e9tica", "text": "Farmacoxen\u00e9tica e Farmacoxen\u00f3mica son palabras infrecuentes que poden usarse como sin\u00f3nimos, pero que non o son. A farmacoxen\u00e9tica \u00e9 unha disciplina biol\u00f3xica que estuda o efecto da variabilidade xen\u00e9tica dun individuo na s\u00faa resposta a determinados f\u00e1rmacos, mentres que a farmacoxen\u00f3mica estuda as bases moleculares e xen\u00e9ticas das enfermidades para desenvolver novas v\u00edas de tratamento.\nFundamentos.\nOs medicamentos constit\u00faen hoxe en d\u00eda unha das causas de reacci\u00f3ns adversas, que son causa dunha importante morbilidade e mortalidade en doentes, as\u00ed como dun aumento dos custos da sa\u00fade. Isto \u00e9 debido a que os actuais sistemas de I+D (Investigaci\u00f3n e Desenvolvemento) presupo\u00f1en que os doentes son un conxunto homox\u00e9neo e que, por consiguinte, os medicamentos eficaces e ben tolerados nuns o ser\u00e1n tam\u00e9n no resto.\nAs\u00ed, a falta de eficacia dalg\u00fans tratamentos \u00e9 realmente elevada en diversas enfermidades como o Alzh\u00e9imer (entre o 30 % e o 60 %), a esquizofrenia (entre o 25 e o 75 %) ou a hipertensi\u00f3n (entre o 10 e o 70 %).\nA experiencia cl\u00ednica, por\u00e9n, mostra unha realidade distinta: medicamentos que funcionan ben nalg\u00fans pacientes, son ineficaces ou causan reacci\u00f3ns adversas noutros, incluso mortais.\nEstas variaci\u00f3ns individuais na resposta a f\u00e1rmacos pode deberse \u00e1 influencia de:\nPor\u00e9n, m\u00e1is al\u00e1 destes \u00faltimos condicionantes ambientais, a efectividade e toxicidade dun f\u00e1rmaco v\u00e9n determinada polos xenes. \u00c9 por tanto que o estilo de vida, os alimentos, o funcionamento do f\u00edgado, o estado nutricional e a severidade dunha enfermidade, poden afectar a maneira en que o corpo responde aos medicamentos, pero os xenes tam\u00e9n contrib\u00faen de maneira moi importante.\nNo n\u00facleo de todas as c\u00e9lulas est\u00e1 o ADN (acido desoxirribonucleico). A secuencia de bases dol ADN forma os xenes, e estes codifican a s\u00edntese das prote\u00ednas. En funci\u00f3n da v\u00eda de administraci\u00f3n dun f\u00e1rmaco, debe pasar por numerosas etapas antes de chegar ao tecido ou \u00f3rgano diana. As\u00ed, cando se administra un f\u00e1rmaco, este debe ser absorbido, metabolizado, transportado, degradado e excretado do interior do organismo. Se nalg\u00fan destes pasos existiran diferenzas xen\u00e9ticas, por pequenas que sexan, a variaci\u00f3n na secuencia dun xene dalgunha destas prote\u00ednas orixinar\u00eda unha prote\u00edna distinta que, ao interactuar co f\u00e1rmaco, dar\u00eda lugar a unha resposta distinta.\nPara intentarmos solucionar todos estes problemas, e outros, recentemente apareceron d\u00faas novas disciplinas que, a\u00ednda que te\u00f1en finalidades distintas, tenden a seren utilizados indistintamente; refer\u00edmonos, por tanto, aos termos farmacoxen\u00e9tica e farmacoxen\u00f3mica. Por\u00e9n, como quedou dito, c\u00f3mpre diferencialos.\nEn Galicia.\nRecentemente, en Galicia, entre os anos 2008 e 2010, a investigadora Goretti Dur\u00e1n Pi\u00f1eiro desenvolveu un importante traballo sobre farmacoxen\u00e9tica, grazas a un contrato de investigaci\u00f3n coa Fundaci\u00f3n Pedro Barri\u00e9 de la Maza para o programa Diana-Fundaci\u00f3n Barri\u00e9-USC de Medicina personalizada.\nEste programa buscaba un tratamento para cada paciente co f\u00e1rmaco \u00abm\u00e1is axeitado\u00bb e a dose \u00abnecesaria\u00bb, co obxectivo de \u00abobter a m\u00e1xima eficacia terap\u00e9utica co m\u00ednimo risco e custo\u00bb, en palabras do seu director, \u00c1ngel Carracedo. \u00abA eficacia media dos medicamentos dista moito de ser a id\u00f3nea\u00bb, e tratamentos como a quimioterapia causan \u00abimportantes danos\u00bb nos pacientes, xustificou Carracedo."}
{"id": "416516", "revid": "98629", "url": "https://gl.wikipedia.org/wiki?curid=416516", "title": "Prima donna", "text": "No \u00e1mbito da \u00f3pera, prima donna \u00e9 o termo en italiano que se usa para designar \u00e1 \"primeira\" \"cantante\", muller que desempe\u00f1a os papeis principais e que xeralmente \u00e9 soprano. O correspondente termo para o \"principal masculino\" \u00e9 o de \"primo uomo\", normalmente tenor.\nHistoricamente as prime donne foron motivo de certas rivalidades entre as persoas afeccionadas \u00e1 \u00f3pera, divid\u00edndose en \"clubs\" contrarios que apoiaban a unha cantante sobre outras. Exemplos hainos desde os inicios da \u00f3pera. Un dos primeiros casos foi o que se deu no s\u00e9culo XVIII entre Faustina Bordoni e Francesca Cuzzoni, d\u00faas cantantes que en Londres disputaron a primac\u00eda por riba mesmo dos castrati e que nunha ocasi\u00f3n chegaron a enfrontarse a golpes no transcurso dunha representaci\u00f3n en presenza da princesa de Gales.\nNo s\u00e9culo XIX foi famoso o enfrontamento en Par\u00eds entre Mar\u00eda Malibr\u00e1n e Henriette Sontag culminou cando a \u00faltima casou cun membro da nobreza e retirouse na s\u00faa plenitude vocal.\nUnha das m\u00e1ximas divas en todos os sentidos foi Adelina Patti que chegou a cobrar por cada nota que cantaba, amasando unha fortuna inmensa.\nNo s\u00e9culo XX unha das rivalidades m\u00e1is famosas, foi a que houbo entre os admiradores de Maria Callas e os de Renata Tebaldi, que nos anos 50's e 60's encheu portadas de revistas e xornais e que culminou cun encontro entre as d\u00faas cantantes en 1968 no que se reconciliaron.\nOutra rivalidade entre sopranos foi a ocorrida entre Lotte Lehmann e Maria Jeritza en Viena antes da segunda guerra mundial.\nAnteriormente Lillian Nordica mantivo unha seria rivalidade coa afamada soprano australiana Nellie Melba.\nO rid\u00edculo mundo das rivalidades entre divas est\u00e1 ironizado no filme \"E la nave va\" de Federico Fellini.\nDebido \u00e1s s\u00faas posibles connotaci\u00f3ns pexorativas, caprichosas, temperamentais e demandantes, o termo prima donna e Diva caeu en desuso para referirse \u00e1s cantantes de \u00f3pera e m\u00fasica popular na actualidade e s\u00f3 se usa en contadas ocasi\u00f3ns."}
{"id": "416517", "revid": "89787", "url": "https://gl.wikipedia.org/wiki?curid=416517", "title": "Factor limitante", "text": "Un factor limitante \u00e9 a variable dun sistema que, se est\u00e1 sometida a un pequeno cambio, causa un cambio significativo nunha entrada ou outra medida do sistema. Un factor non limitante sobre certo dominio das condici\u00f3ns iniciais pode ser limitante sobre outro dominio de condici\u00f3ns iniciais.\nIntroduci\u00f3n.\nA identificaci\u00f3n dun factor como limitante s\u00f3 se fai en relaci\u00f3n a outro ou outros factores que non son limitantes. As distintas disciplinas difiren no uso do termo en canto a se permiten a existencia simult\u00e1nea de m\u00e1is dun factor limitante (que pode ser chamado \"colimitante\"), pero todos requiren a existencia de polo menos un factor non limitante cando se usa o termo. Hai varios escenarios posibles de limitaci\u00f3n cando est\u00e1 presente m\u00e1is dun factor. O primeiro escenario, chamado \"limitacion simple\" ocorre cando s\u00f3 un factor, o que ten a m\u00e1xima demanda, limita o sistema. Unha \"colimitaci\u00f3n en serie\" \u00e9 aquela na que un factor non ten efectos limitantes directos sobre o sistema, pero debe estar presente para incrementar a limitaci\u00f3n dun segundo factor. Un terceiro escenario, a \"limitaci\u00f3n independente\", ocorre cando dous factores te\u00f1en ambos efectos limitantes sobre o sistema, pero funcionan por diferentes mecanismos. Outro escenario, a \"limitaci\u00f3n sinerxista\", ocorre cando ambos os factores contrib\u00faen ao mesmo mecanismo de limitaci\u00f3n, pero de diferentes modos.\nEcolox\u00eda.\nEn \"ecolox\u00eda\", os recursos que act\u00faan como factores limitantes com\u00fans son condici\u00f3ns ambientais que limitan o crecemento, abundancia, ou distribuci\u00f3n dun organismo ou unha poboaci\u00f3n de organismos nun ecosistema. O concepto de factor limitante est\u00e1 baseado na \"lei de Liebig do m\u00ednimo\", que afirma que o crecemento non est\u00e1 controlado pola cantidade total de recursos dispo\u00f1ibles, sen\u00f3n polo recurso que sexa m\u00e1is escaso. Noutras palabras, un factor \u00e9 limitante se un cambio en dito factor produce un incremento do crecemento, abundancia, ou distribuci\u00f3n dun organismo, cando outros factores necesarios para a vida do organismo non o produce. Os factores imitantes poden ser f\u00edsicos ou biol\u00f3xicos.\nOs factores limitantes non est\u00e1n limitados \u00e1s condici\u00f3ns das especies. Alg\u00fans factores poden ser incrementados ou reducidos dependendo das circunstancias. Un exemplo dun factor limitante \u00e9 a luz solar nunha selva, onde o crecemento est\u00e1 limitado para todas as plantas do chan da selva a non ser que dispo\u00f1an de m\u00e1is luz (xeralmente as \u00e1rbores tapan case toda a luz). Isto dimin\u00fae varios factores potenciais que poder\u00edan influ\u00edr nun proceso biol\u00f3xico, pero s\u00f3 un est\u00e1 actuando en calquera lugar e momento. Este reco\u00f1ecemento de que hai sempre un \"s\u00f3\" factor limitante \u00e9 vital en ecolox\u00eda; e o concepto ten paralelos en moitos outros procesos. O factor limitante tam\u00e9n causa a competencia entre individuos dunha poboaci\u00f3n dunha especie. Por exemplo, o espazo \u00e9 un factor limitante. Moitos predadores e presas necesitan unha certa cantidade de espazo para sobrevivir, onde encontran alimento, auga e outras necesidades biol\u00f3xicas. Se a poboaci\u00f3n dunha especie \u00e9 demasiado alta, empeza a competir por esas necesidades. As\u00ed, os factores limitantes mante\u00f1en a poboaci\u00f3n nunha \u00e1rea ao causaren que alg\u00fans individuos busquen mellores perspectivas noutro lugar e outros permanezan e morran de fame. Alg\u00fans outros factores limitantes en biolox\u00eda son a temperatura e outros factores relacionados co tempo clim\u00e1tico. As especies poden tam\u00e9n estar limitadas pola dispo\u00f1ibilidade de macro- e micronutrientes. Hai evidencias de colimitaci\u00f3n en ecosistemas de prader\u00eda. Un estudo publicado en 2017 mostrou que un micronutriente como o sodio non ti\u00f1a efecto por si mesmo, pero cando estaba en combinaci\u00f3n con macronutrientes como o nitr\u00f3xeno e f\u00f3sforo, non mostraba efectos positivos, o cal \u00e9 unha evidencia de colimitaci\u00f3n en serie.\nEconom\u00eda e tecnolox\u00eda.\nO concepto tam\u00e9n se aplica en econom\u00eda e tecnolox\u00eda. AllBusiness.com define factor limitante (restritivo) como un \"\u00edtem que restrinxe ou limita a produci\u00f3n ou venda dun produto dado\". Exemplos son: \"as horas de m\u00e1quina limitadas e horas de traballo e a escaseza de materiais e de traballo especializado. Outros factores limitantes poden ser os cent\u00edmetros c\u00fabicos de exhibici\u00f3n ou de espazo de almac\u00e9n, ou o capital de traballo.\" O termo \u00e9 tam\u00e9n utilizado frecuentemente na literatura tecnol\u00f3xica.\nA an\u00e1lise de factores limitantes econ\u00f3micos \u00e9 parte dun programa de avaliaci\u00f3n e revisi\u00f3n t\u00e9cnica, da an\u00e1lise de v\u00edas cr\u00edticas e da teor\u00eda das restrici\u00f3ns tal como se presenta na novela \"The Goal\" (O obxectivo).\nEn qu\u00edmica.\nDesigna o substrato (reactivo limitante) que desaparece m\u00e1is r\u00e1pido e as\u00ed limita a cantidade de produto formado ou o factor (substrato, concentraci\u00f3n, temperatura, encima ou outro catalizador) que limita a velocidade da reacci\u00f3n.\nNo dese\u00f1o dunha reacci\u00f3n qu\u00edmica para producir un determinado produto qu\u00edmico, un dos reactivos pode ser consumido pola reacci\u00f3n antes que outros. A cantidade de produto est\u00e1 limitado pola subministraci\u00f3n deste reactivo. Este reactivo limitante determina o rendemento te\u00f3rico da reacci\u00f3n."}
{"id": "416519", "revid": "23204", "url": "https://gl.wikipedia.org/wiki?curid=416519", "title": "Hattula", "text": "Hattula \u00e9 un municipio de Finlandia situado na rexi\u00f3n de Tavastia Propia. En 2018 a s\u00faa poboaci\u00f3n era de 9\u00a0552 habitantes. A superficie do termo municipal \u00e9 de 427,39\u00a0km2, dos cales 69,59\u00a0km2 son auga. O concello ten unha densidade de poboaci\u00f3n de 26,70 hab./km\u00b2.\nLimita cos municipios H\u00e4meenlinna, P\u00e4lk\u00e4ne e Valkeakoski, estes dous \u00faltimos na rexi\u00f3n veci\u00f1a de Pirkanmaa.\nO concello \u00e9 uniling\u00fce en fin\u00e9s."}
{"id": "416520", "revid": "5863", "url": "https://gl.wikipedia.org/wiki?curid=416520", "title": "Antonio Rom\u00e1n Conde", "text": ""}
{"id": "416521", "revid": "23204", "url": "https://gl.wikipedia.org/wiki?curid=416521", "title": "Sprachbund", "text": "Un sprachbund ('uni\u00f3n de linguas' en alem\u00e1n, pronunciado AFI: [\u0283pra\u02d0x.b\u028ant], pl. sprachb\u00fcnde [\u02c8\u0283pra\u02d0x\u02ccbynd\u0259]) def\u00ednese como un grupo de linguas que adquiriron algunhas semellanzas nos seus sistemas gramaticais ou fon\u00e9ticos por mor da proximidade xeogr\u00e1fica. A noci\u00f3n de \"sprachbund\" foi proposta por vez primeira polo ling\u00fcista ruso Nikolai Trubetzkoy no seu artigo A\u00a0\"Torre de Babel\" \"e a mezcolanza de linguas\" (\u00ab\u0412\u0430\u0432\u0438\u043b\u043e\u043d\u0441\u043a\u0430\u044f \u0431\u0430\u0448\u043d\u044f \u0438 \u0441\u043c\u0435\u0448\u0435\u043d\u0438\u0435 \u044f\u0437\u044b\u043a\u043e\u0432\u00bb) en 1923.\nTam\u00e9n se usa o termo \u00e1rea [de converxencia] ling\u00fc\u00edstica para designar \u00e1 zona xeogr\u00e1fica onde se produciu un desenvolvemento converxente de linguas pertencentes a diferentes familias, e que polo tanto pode argumentarse forman un \"sprachbund\".\nAs linguas que forman parte dun sprachbund poden estar ou non relacionados xeneticamente ou ter relaci\u00f3ns moi distantes. \u00c9 importante sinalar que o termo \"sprachbund\" non se aplica se todas as linguas est\u00e1n emparentadas, e cuxas semellanzas poden explicarse en termos de retenci\u00f3n de caracter\u00edsticas herdadas da protolingua da que todas derivan. Por iso \u00e1 hora de decidir se certo grupo de linguas constit\u00fae un \"sprachbund\", \u00e9 importante co\u00f1ecer se existe entre elas relaci\u00f3n xen\u00e9tica."}
{"id": "416522", "revid": "23204", "url": "https://gl.wikipedia.org/wiki?curid=416522", "title": "Robert Malcolm Ward Dixon", "text": "Robert Malcolm Ward Dixon, nado en\u00a0Gloucester, Inglaterra\u00a0o\u00a025 de xaneiro de 1939,\u00a0\u00e9 un ling\u00fcista brit\u00e1nico, profesor de ling\u00fc\u00edstica no \"Cairns Institute\", James Cook University, Queensland, e anteriormente director do \"Research Centre for Linguistic Typology\" na Universidade da Trobe, Melbourne, Australia.\n\u00c1reas de investigaci\u00f3n.\nDixon investigou en moitas \u00e1reas da teor\u00eda ling\u00fc\u00edstica e realizou traballos de campo, tanto con falantes de linguas aborixes de Australia como na Amazonia. Publicou gram\u00e1ticas do dyirbal e o yidiny,\u00a0as\u00ed como de linguas non australianas como o Boumaa Fidxi e o jarawara.\nEn ling\u00fc\u00edstica hist\u00f3rica, Dixon caracterizouse por ter unha postura moi firme e intrasixente respecto \u00f3 rigor preciso para aceptar o parentesco entre diferentes grupos de familias, rexeitando por completo a maior\u00eda de macrofamilias propostas alegando que as probas non son conclu\u00edntes. No eido da ling\u00fc\u00edstica australiana rexeita radicalmente que as linguas pama-nyunganas formen unha familia ling\u00fc\u00edstica ben estabelecida, argumentando que algunhas das semellanzas son o resultado da difusi\u00f3n ling\u00fc\u00edstica e non unha mostra de parentesco xen\u00e9tico xenu\u00edno. Tam\u00e9n rexeita o uso do modelo de \u00e1rbore filoxen\u00e9tica\u00a0en moitas circusntancias, argumentando que s\u00f3 en certas ocasi\u00f3ns devandito modelo \u00e9 unha representaci\u00f3n aceptable. Propuxo un modelo de evoluci\u00f3n ling\u00fc\u00edstica baseado no modelo de equilibrio puntuado da biolox\u00eda evolucionista, defendendo que ese \u00e9 o modelo correcto para explicar a diversificaci\u00f3n das linguas aborixes australianas e amaz\u00f3nicas. A s\u00faa obra \"The Rise and Fall of Languages\" discute polo mi\u00fado esas propostas. A\u00ednda que ese traballo foi criticado por alg\u00fans australianistas m\u00e1is tradicionais."}
{"id": "416523", "revid": "89787", "url": "https://gl.wikipedia.org/wiki?curid=416523", "title": "Anthony Mundine", "text": "Anthony Mundine, nado o 21 de maio de 1975, \u00e9 un boxeador profesional e antigo xogador de rugby league australiano. No boxeo, tivo d\u00faas veces o t\u00edtulo de campi\u00f3n en peso supermedio da WBA entre 2003 e 2008, as\u00ed como o t\u00edtulo de peso medio da IBO dende 2009 at\u00e9 2010, e o t\u00edtulo WBA \u00ednterim en peso superw\u00e9lter dende 2011 at\u00e9 2012. Mundine \u00e9 co\u00f1ecido polas s\u00faas grandes rivalidades cos seus compa\u00f1eiros australianos Danny Green e Daniel Geale.\nAntes de comezar no boxeo, Mundine foi o xogador mellor pagado da NRL. El consid\u00e9rase a si mesmo como o mellor atleta australiano da historia. \u00c9 o fillo do boxeador Tony Mundine que pertence \u00f3 pobo bundjalung da costa norte de Nova Gales do Sur.\nMundine foi nomeado a persoa aborixe e insular de Torres do ano 2000. \u00c9 o primeiro boxeador da historia en retransmitir todas as s\u00faas pelexas profesionais para televisi\u00f3n e en xerar m\u00e1is pay-per-view que calquera outro boxeador australiano dende que se converteu en profesional. Steve Bunce describiuno como \"posiblemente o mellor atleta vers\u00e1til da historia do boxeo\". Mundine tivo unha relaci\u00f3n treboenta cos medios de comunicaci\u00f3n: e a s\u00faa conversi\u00f3n \u00f3 islam en 1999, a s\u00faa autopromoci\u00f3n e as s\u00faas opini\u00f3ns xeraron unha relaci\u00f3n de amor-odio coa opini\u00f3n p\u00fablica australiana. Mundine tam\u00e9n foi descrito como \"o atleta m\u00e1is polarizante na historia deportiva de Australia\"."}
{"id": "416524", "revid": "56817", "url": "https://gl.wikipedia.org/wiki?curid=416524", "title": "Asalha Puja", "text": "Asalha Puja, tam\u00e9n co\u00f1ecido como d\u00eda do dharma, \u00e9\u00a0un festival budista therav\u0101da, que se celebra coincidindo coa l\u00faa chea do mes co\u00f1ecido en pali como\u00a0\"\u0101s\u0101\u1e37ha\", o oitavo do antigo calendario budista indio e que corresponde normalmente ao mes de xullo do calendario gregoriano. Conmemora o primeiro serm\u00f3n, co\u00f1ecido como \"Dhammacakkappavattana Sutta\", que deu Buda despois da s\u00faa iluminaci\u00f3n, no co\u00f1ecido como parque dos cervos en Sarnath, e no que predicou para os cinco ascetas (\"pa\u00f1cavaggiy\u0101\") cos que practicara durante seis anos unha forma de ascetismo extremo en Uruvela. Escoitando as s\u00faas ensinanzas, o venerable Konda\u00f1\u00f1a logrou a s\u00faa primeira percepci\u00f3n do nibb\u0101na, dando as\u00ed orixe ao nobre\u00a0\"Sangha\". A pr\u00e9dica de Buda xa cont\u00e9n todas as ideas b\u00e1sicas do budismo e consid\u00e9rase o nacemento do budismo.\nCel\u00e9brase en Camboxa, Tailandia, Sri Lanka, Laos, Myanmar e obs\u00e9rvase tradicionalmente visitando mosteiros, doando ofrendas aos templos, lendo textos relixiosos e escoitando os serm\u00f3ns recitados ou cantados polos monxes, que tam\u00e9n entoan nese d\u00eda himnos en s\u00e1nscrito ou encabezan unha procesi\u00f3n con candeas que dan a volta aos seus templos tres veces. Nos pa\u00edses de tradici\u00f3n\u00a0\"theravada\"\u00a0 o d\u00eda seguinte ao Asalha Puja inicia o \"vassa\", o per\u00edodo de tres meses lunares de vida retirada anual que realizan os monxes durante a estaci\u00f3n chuviosa."}
{"id": "416525", "revid": "4817", "url": "https://gl.wikipedia.org/wiki?curid=416525", "title": "BCP-2000", "text": "BCP-2000 (acr\u00f3nimo de \"Ball Aerospace Commercial Platform 2000\") \u00e9 un Bus constru\u00eddo pola empresa Ball Aerospace dese\u00f1ado orixinalmente para levar a bordo c\u00e1maras de alta resoluci\u00f3n.\nCaracter\u00edsticas.\nBCP-2000 pode acomodar diversos tipos de sensores para a exploraci\u00f3n da Terra que necesiten alta precisi\u00f3n no apuntado. Un volume adicional baixo o bus, cunhas dimensi\u00f3ns de 91 x 119 x 102\u00a0cm, pode albergar instrumentos adicionais ou tanques de propelente a maiores. Tam\u00e9n hai sitio nos laterais, do lado dos paneis solares, para colocar pequenas cargas. A plataforma pode proporcionar ata 730 vatios de potencia en \u00f3rbita e unha capacidade de almacenamento a bordo de 200 Gbit cunha taxa de transferencia de ata 576 Mbps. Os datos poden transmitirse a terra a velocidades de ata 320 Mbps en banda X.\nO dese\u00f1o redundante do bus fai que se lle calcule unha probabilidad de \u00e9xito maior do 86% para misi\u00f3ns de 5 anos. A alimentaci\u00f3n \u00e9 proporcionada por un par de paneis solares con eixos articulados, cada un formado \u00e1 s\u00faa vez por tres subpaneis. Tam\u00e9n leva a bordo unha antena en banda X que pode moverse en dous eixos. A telemetr\u00eda pode enviarse tanto en banda X como en banda S. O control de actitude, que usa hidracina, est\u00e1 dese\u00f1ado para poder mover a nave rapidamente e con precisi\u00f3n e un GPS permite a localizaci\u00f3n precisa en \u00f3rbita.\nO bus \u00e9 compatible cos lanzadores Delta II, Titan II, Antares, Athena e Kosmos 3M, a\u00ednda que \u00e9 posible integralo noutros foguetes."}
{"id": "416526", "revid": "56817", "url": "https://gl.wikipedia.org/wiki?curid=416526", "title": "BCP-4000", "text": "BCP-4000 (acr\u00f3nimo de \"Ball Aerospace Commercial Platform 4000\") \u00e9 un Bus constru\u00eddo pola empresa Ball Aerospace dese\u00f1ado para sat\u00e9lites que fan uso de radar de apertura sint\u00e9tica (SAR).\nCaracter\u00edsticas.\nBCP-4000 proporciona a potencia e estabilidade necesarias para sat\u00e9lites que fan uso do SAR. Foi usado por primeira vez en RadarSat 1, lanzado nun Delta 7920-10."}
{"id": "416527", "revid": "4817", "url": "https://gl.wikipedia.org/wiki?curid=416527", "title": "BCP-5000", "text": "BCP-5000 (acr\u00f3nimo de \"Ball Aerospace Commercial Platform 5000\") \u00e9 un Bus constru\u00eddo pola empresa Ball Aerospace dese\u00f1ado para sat\u00e9lites de detecci\u00f3n remota.\nCaracter\u00edsticas.\nBCP-5000 foi pensado para albergar sensores de detecci\u00f3n terrestre, tanto \u00f3pticos como baseados en radar de apertura sint\u00e9tica (SAR), proporcionando a potencia, estabilidade e almacenamento de datos necesarios. En particular usa xiroscopios que permiten \u00e1 nave xirar rapidamente para apuntar a obxectivos de maneira din\u00e1mica e estable. O bus \u00e9 usado polos sat\u00e9lites WorldView."}
{"id": "416528", "revid": "56817", "url": "https://gl.wikipedia.org/wiki?curid=416528", "title": "BCP-600", "text": "BCP-600 (acr\u00f3nimo de \"Ball Aerospace Commercial Platform 600\") \u00e9 un Bus constru\u00eddo pola empresa Ball Aerospace dese\u00f1ado orixinalmente para misi\u00f3ns de clase SMEX (Small Explorer Missions).\nCaracter\u00edsticas.\nO bus BCP-600 foi pensado para poder ser usado en moi diferentes tipos de \u00f3rbita e con calquera instrumentaci\u00f3n que requira dun apuntado preciso. A base \u00e9 un corpo aproximadamente c\u00fabico de grafito e epoxi con paneis con celas hexagonais. Un espazo interior de 55 x 55 x 55\u00a0cm pode albergar tanto sensores como propelente adicional. O espazo sobre o corpo principal proporciona un volume duns 101\u00a0cm de alto por 112\u00a0cm de di\u00e1metro se se usa co lanzador Pegasus XL. A enerx\u00eda a proporcionan catro paneis solares que se abren radialmente, a\u00ednda que se poden configurar noutras posici\u00f3ns. Os paneis alimentan unha bater\u00eda de hidruro de n\u00edquel de 20 A-h de capacidade.\nO sistema de control e comando \u00e9 redundante e o ordenador de a bordo pode ser reprogramado en \u00f3rbita. O bus conta cun almacenamento de 2 Gbits de datos a bordo. As transmisi\u00f3ns fanse en banda S, con velocidades cara terra de ata 2 Mbps e de recepci\u00f3n de ata 2 Kbps. A posici\u00f3n determ\u00ednase mediante seguidores de estrelas redundantes, unidades de referencia inercial, sensores solares e magnet\u00f3metros. O control de posici\u00f3n usa catro volantes de inercia e tres xestores de torque. Tam\u00e9n pode levar a bordo un sistema de propulsi\u00f3n baseado en hidracina, de 28\u00a0kg de capacidade."}
{"id": "416529", "revid": "89787", "url": "https://gl.wikipedia.org/wiki?curid=416529", "title": "M\u00fasica country de Australia", "text": "A m\u00fasica country de Australia forma parte da m\u00fasica de Australia. Existe un amplo abano de estilos, dende o bluegrass, o iodelei ou o folk at\u00e9 os m\u00e1is populares. O x\u00e9nero foi influenciado pola m\u00fasica folk celta e inglesa, a tradici\u00f3n de bush ballad australiana, as\u00ed como a m\u00fasica country estadounidense. Entre os seus principais temas est\u00e1n: a vida no outback, a vida dos vaqueiros, camioneiros e bandoleiros australianos, canci\u00f3ns de romance e prostesta pol\u00edtica; e canci\u00f3ns sobre a beleza e o terror da paisaxe australiana. Entre os seus pioneiros at\u00f3panse Slim Dusty, Smoky Dawson (MBE), (OAM), Tex Morton e Buddy Williams, todos eles membros de Australasian Roll Of Renown."}
{"id": "416530", "revid": "23204", "url": "https://gl.wikipedia.org/wiki?curid=416530", "title": "Country australiano", "text": ""}
{"id": "416531", "revid": "23204", "url": "https://gl.wikipedia.org/wiki?curid=416531", "title": "Warumpi Band", "text": "Warumpi Band foi un grupo musical de country e rock aborixe australiano que se formou en Papunya, Territorio do Norte en 1980. Os membros orixinais foron George Burarrwanga na voz e no didgeridoo, Gordon Butcher na bater\u00eda, o seu irm\u00e1n Sammy Butcher na guitarra e no baixo, e Neil Murray na guitarra r\u00edtmica e nos coros. Os seus sinxelos de m\u00e1is sona foron \"Jailanguru Pakarnu\" (1983), \"Blackfella/Whitefella\" (1985), \"Sit Down Money\" (1986), \"My Island Home\" (1987) e \"No Fear\" (1987). O grupo lanzou tres \u00e1lbums, \"Big Name, No Blankets\" (1985), \"Go Bush!\" (1987) e \"Too Much Humbug\" (1996). Dende 1987 at\u00e9 mediados de 1995 o grupo fixo poucas actuaci\u00f3ns xa que Murray estaba centrado na s\u00faa carreira en solitario. A partir de 1995, Christine Anu (que era corista do grupo de Murray, The Rainmakers), fixo a s\u00faa versi\u00f3n de \"My Island Home\". Warumpi Band reagrupouse no ano 1995 e separ\u00e1ronse en 2000. Burarrwanga morreu o 10 de xu\u00f1o de 2007 de cancro de pulm\u00f3n."}
{"id": "416533", "revid": "98629", "url": "https://gl.wikipedia.org/wiki?curid=416533", "title": "Neil Murray (m\u00fasico australiano)", "text": "Neil James Murray, nado en Ararat, Victoria en 1956, \u00e9 un m\u00fasico, cantautor e guitarrista australiano. Foi membro fundador do grupo musical Warumpi Band (1980\u201388, 1995\u20132000) que foi un dos primeiros grupos de rock coa maior\u00eda dos membros aborixes australianos e foi unha grande influencia no desenvolvemento do rock aborixe. Murray foi reco\u00f1ecido como un dos cantautores principais da escena musical australiana nos APRA Awards de 1995, ga\u00f1ando o premio de Canci\u00f3n do Ano por \"My Island Home\" \u2013 interpretado pola exmembro da s\u00faa banda Christine Anu. Esta canci\u00f3n tam\u00e9n apareceu entre o Top 30 APRA das mellores canci\u00f3ns australianas en 2001.\nMurray tivo unha carreira en solitario en 1989 e lanzou oito \u00e1lbums de estudio at\u00e9 o ano 2014. Murray fixo xiras e actuaci\u00f3ns por toda Australia, a car\u00f3n da s\u00faa propia banda, The Rainmakers, ou en solitario. Tam\u00e9n fixo actuaci\u00f3ns con Shane Howard (exmembro de Goanna), entre 2006 e 2007."}
{"id": "416534", "revid": "23204", "url": "https://gl.wikipedia.org/wiki?curid=416534", "title": "Neil James Murray", "text": ""}
{"id": "416536", "revid": "89787", "url": "https://gl.wikipedia.org/wiki?curid=416536", "title": "George Burarrwanga", "text": "George Rrurrambu Burarrwanga, nado en 1957 e finado o 10 de xu\u00f1o de 2007, tam\u00e9n co\u00f1ecido como George Rrurrambu e George Djilangya, foi un m\u00fasico yolngu orixinario de illa Elcho na Terra de Arnhem. Foi unha icona da m\u00fasica rock aborixe, e \u00e9 co\u00f1ecido por ser o carism\u00e1tico l\u00edder do grupo Warumpi Band.\nTraxectoria.\nA carreira musical de Burarrwanga comezou en Australia Central a finais da d\u00e9cada de 1970, cando formou Warumpi Band a car\u00f3n de Sammy Butcher, Gordon Butcher e Neil Murray. En 1983, lanzaron o sinxelo \"Jailanguru Pakarnu\" (\"F\u00f3ra da cadea\"), a primeira canci\u00f3n rock escrita nunha lingua aborixe australiana.\nLanzou tres \u00e1lbums co grupo, \"Big Name No Blanket\" (1985), \"Go Bush\" (1988) e \"Too Much Humbug\" (1996), no cal aparecen as canci\u00f3ns \"Blackfella/Whitefella\" e \"My Island Home\", sendo esta \u00faltima a de m\u00e1is sona pola versi\u00f3n interpretada por Christine Anu en 1995.\nDespois da separaci\u00f3n de Warumpi Band, Burarrwanga comezou a s\u00faa carreira en solitario, facendo intepretaci\u00f3n no Festival de Darwin, aparici\u00f3ns en televisi\u00f3n para Yeperenye Federation Festival en Alice Springs durante 2000. Lanzou un \u00e1lbum de reggae, facendo xiras no Territorio do Norte e en Europa no ano 2002."}
{"id": "416537", "revid": "23204", "url": "https://gl.wikipedia.org/wiki?curid=416537", "title": "George Rrurrambu Burarrwanga", "text": ""}
{"id": "416538", "revid": "23204", "url": "https://gl.wikipedia.org/wiki?curid=416538", "title": "George Rrurrambu", "text": ""}
{"id": "416539", "revid": "23204", "url": "https://gl.wikipedia.org/wiki?curid=416539", "title": "George Djilangya", "text": ""}
{"id": "416540", "revid": "865", "url": "https://gl.wikipedia.org/wiki?curid=416540", "title": "Midnight Oil", "text": "Midnight Oil \u00e9 unha banda de rock australiana reco\u00f1ecida polo seu caracter\u00edstico son hard rock, intensas presentaci\u00f3ns en vivo e o seu aberto activismo pol\u00edtico.\n\"\"Burning the midnight oil\" significa traballar tarde na noite, aludindo a unha l\u00e1mpada de aceite. \"Smells of the midnight oil\"\" caracteriza poes\u00eda ou prosa cargada con elaboradas alusi\u00f3ns literarias e vocabulario metaf\u00f3rico.\nHistoria.\n\"The Oils\", como os co\u00f1ecen os seus seguidores, comezaron como unha banda de rock progresivo chamada \"Farm\" a comezos dos 70s, logo baixo o nome de \"Midnight Oil\" convert\u00e9ronse nun agresivo grupo de \"hard rock\" asociado coa comunidade surfeira pr\u00f3xima a Sydney. Unha das primeiras bases dos seus seguidores estaba sobre as praias ao norte de Sydney, no pub \"The Royal Antler\" en Narrabeen."}
{"id": "416541", "revid": "98629", "url": "https://gl.wikipedia.org/wiki?curid=416541", "title": "Parque Nacional de Kakadu", "text": "Parque Nacional de Kakadu\u00a0\u00e9 unha \u00e1rea protexida no Territorio do Norte de Australia, a 171\u00a0quil\u00f3metros \u00f3 sueste de Darwin. Foi estabelecido en 1981 e abrangue unha \u00e1rea de 19.804 km\u00b2. A s\u00faa xesti\u00f3n faise conxuntamente polo goberno australiano e polos aborixes da \u00e1rea.\nO parque est\u00e1 reco\u00f1ecido pola UNESCO como un Patrimonio da Humanidade, debido \u00f3s gravados rupestres aborixes e \u00f3 ecosistema con rica biodiversidade. A \u00e1rea foi habitada dende hai vinte mil anos e alg\u00fans dos gravados son as manifestaci\u00f3ns pict\u00f3ricas m\u00e1is antigas da humanidade conservadas at\u00e9 os nosos d\u00edas."}
{"id": "416545", "revid": "89787", "url": "https://gl.wikipedia.org/wiki?curid=416545", "title": "Pintura en cortiza", "text": "A pintura en cortiza \u00e9 un tipo de arte aut\u00f3ctona de Ocean\u00eda, peculiarmente de dese\u00f1os abstractos e emblem\u00e1ticos que se aplican sobre teas sen tramado, feitas precisamente de cortiza de \u00e1rbore.\nAs obras fabr\u00edcanse mediante o raspado ou coloreado dos debuxos sobre o material, que primeiro se separa do tronco, despois se molla e finalmente sac\u00f3dese ata que queda augado. \u00c9 m\u00e1is com\u00fan o uso da cortiza interna da moreira, en espec\u00edfico da especie denominada \"Morus papyrifera\" L.. Os estilos e as imaxes plasmadas var\u00edan dun territorio a outro, dende concepci\u00f3ns sinxelas at\u00e9 gr\u00e1ficos complexos e moi elaborados. Hoxe en d\u00eda fabr\u00edcase roupa mediante esta t\u00e9cnica no norte de Australia, Nova Guinea e rexi\u00f3ns de Melanesia, sendo co\u00f1ecida co nome de tapa."}
{"id": "416546", "revid": "98629", "url": "https://gl.wikipedia.org/wiki?curid=416546", "title": "Parque Nacional Ku-ring-gai Chase", "text": "O Parque Nacional Ku-ring-gai Chase\u00a0\u00e9 un parque nacional protexido que se atopa en Nova Gales do Sur, Australia. As 14\u00a0977 hect\u00e1reas do parque nacional at\u00f3pase a 25\u00a0km de Sydney, nas \u00e1reas de Ku-ring-gai, Hornsby, Warringah e Pittwater. As vilas de Cottage Point, Appletree Bay e Bobbin Head est\u00e1n dentro dos l\u00edmites do parque. Unha zona illada do parque; Barrenjoey Headland, est\u00e1 \u00f3 norte de Palm Beach e nel at\u00f3pase Barrenjoey Lighthouse."}
{"id": "416547", "revid": "23204", "url": "https://gl.wikipedia.org/wiki?curid=416547", "title": "Lascaux", "text": ""}
{"id": "416548", "revid": "54334", "url": "https://gl.wikipedia.org/wiki?curid=416548", "title": "Margaret Preston", "text": "Margaret Preston, nada como\u00a0Margaret Rose McPherson\u00a0o\u00a029 de abril de 1875 en Adelaida e finada o\u00a028 de maio de 1897\u00a0en\u00a0Sydney, foi unha artista australiana.\nTraxectoria.\nNada como Margaret Rose McPherson en Port Adelaide o 29 de abril de 1875, Preston era filla do enxe\u00f1eiro David McPherson e de Prudence Lyle. \u00d3s 30 anos, trala morte dos seus pais, Preston foi para a Europa onde algunhas das s\u00faas pinturas foron expostas nos sal\u00f3ns de Par\u00eds en 1905 e 1906. As s\u00faas principais influencias eran os posimpresionistas franceses, e despois o cubismo e a arte nip\u00f3na. Trala primeira guerra mundial co\u00f1eceu a William Preston, con quen casou en 1919. A parella viaxaba constantemente e frecuentemente recadaba material das tribos aborixes de Australia. Os seus gravados en madeira convert\u00e9ronse na maior expresi\u00f3n da arte moderna australiana, mais os seus traballos m\u00e1is famosos son as s\u00faas pinturas a \u00f3leos modernistas. En 1923 comezou a avogar por unha arte nacional que inclu\u00edse m\u00e1is a cultura aborixe e constantemente usaba persoas dese pobo como figuras nas s\u00faas pinturas.\u00a0Nos anos 40 comezou a usar li\u00f1as m\u00e1is sinxelas e unha paleta de cores m\u00e1is terrosa nas s\u00faas paisaxes \u00f3 \u00f3leo, influenciada pola arte aborixe. Preston faleceu o 28 de maio de 1963, deixando unha ampla obra e sendo unha das artistas mulleres m\u00e1is lembradas de Australia."}
{"id": "416549", "revid": "23204", "url": "https://gl.wikipedia.org/wiki?curid=416549", "title": "Margaret Rose McPherson", "text": ""}
{"id": "416550", "revid": "1131", "url": "https://gl.wikipedia.org/wiki?curid=416550", "title": "Xacemento romano de Caldoval", "text": "O xacemento romano de Caldoval \u00e9 un asentamento de orixe romana situado en Mugardos, a car\u00f3n da r\u00eda de Ferrol. Permaneceu habitado entre os s\u00e9culos I-II a V-VI, e escavouse e estudouse de 2002 a 2006 antes do seu traslado desde Punta Promontorio, onde se constru\u00edu Reganosa.\nDescrici\u00f3n.\nDescubriuse en 1997. Ten unha superficie duns mil metros cadrados, distribu\u00eddos en d\u00faas \u00e1reas. Est\u00e1 considerada como unha vila romana estando situada ao car\u00f3n da vila romana de Noville. Nun primeiro estudo atopouse unha estrutura rectangular, duns trinta metros de longo por seis de ancho. Despois localizouse outra edificaci\u00f3n, como parte habitacional. O complexo termal conta cunha palestra e un p\u00f3rtico, \u00fanicos en Galicia, un vestiario, unha sala de auga fr\u00eda, outra de auga temper\u00e1 e auga quente. A s\u00faa actividade principal ser\u00eda a pesca.\nOs restos foron trasladados e convertidos nun museo de interpretaci\u00f3n dese\u00f1ado por Alfonso Penela."}
{"id": "416551", "revid": "25871", "url": "https://gl.wikipedia.org/wiki?curid=416551", "title": "Elizabeth Durack", "text": "Elizabeth Durack Clancy, nado o 6 de xullo de 1915 e finado o 25 de maio de 2000, foi un artista e escritora australiana.\nTraxectoria.\nNada en Perth, no suburbio de Claremont, era a filla dun pioneiro de Kimberley, Michael Patrick Durack (1865\u20131950) e da s\u00faa muller, Bessie Johnstone Durack. Era a irm\u00e1 m\u00e1is nova da escritora e historiadora Dame Mary Durack (1913\u20131994). As irm\u00e1s foron educadas no Convento de Loreto en Perth, e tam\u00e9n nas estaci\u00f3ns de gando de Kimberley, Argyle Downs e Ivanhoe. Al\u00ed foi onde estabeleceron relaci\u00f3ns co pobo Mirriuwong-Gajerrong da rexi\u00f3n do r\u00edo Ord."}
{"id": "416552", "revid": "23204", "url": "https://gl.wikipedia.org/wiki?curid=416552", "title": "Elizabeth Durack Clancy", "text": ""}
{"id": "416553", "revid": "89787", "url": "https://gl.wikipedia.org/wiki?curid=416553", "title": "Papunya Tula", "text": "Papunya Tula\u00a0 ou Papunya Tula Artists Pty Ltd, \u00e9 unha cooperativa de artistas creado en 1972 que \u00e9 propiedade e \u00e9 xestionada por aborixes australianos do deserto occidental de Australia. O grupo \u00e9 co\u00f1ecido polo seu traballo innovador co movemento art\u00edstico do deserto occidental, popularmente co\u00f1ecido como \"dot painting\". O seu obxectivo \u00e9 conseguir atenci\u00f3n internacional \u00e1 arte aborixe, e os seus artistas inspiraron a outros artistas autralianos e estilos. A compa\u00f1\u00eda opera en Alice Springs e \u00e9 amplamente considerada como o principal provedor de arte aborixe en Australia Central."}
{"id": "416554", "revid": "5863", "url": "https://gl.wikipedia.org/wiki?curid=416554", "title": "Emilio de Madariaga y Rojo", "text": ""}
{"id": "416555", "revid": "5863", "url": "https://gl.wikipedia.org/wiki?curid=416555", "title": "Emilio de Madariaga e Rojo", "text": ""}
{"id": "416556", "revid": "5863", "url": "https://gl.wikipedia.org/wiki?curid=416556", "title": "Emilio de Madariaga Rojo", "text": ""}
{"id": "416558", "revid": "98629", "url": "https://gl.wikipedia.org/wiki?curid=416558", "title": "William Dampier", "text": "William Dampier, nado en\u00a0East Coker, Somerset\u00a0o\u00a05 de setembro\u00a0de\u00a01652\u00a0e finado en\u00a0Londres\u00a0en\u00a0marzo\u00a0de\u00a01715,\u00a0foi un capit\u00e1n de barco ingl\u00e9s, ocasional bucaneiro e corsario, que tam\u00e9n foi un salientable escritor, bot\u00e1nico e observador cient\u00edfico.\nTraxectoria.\nFoi o primeiro brit\u00e1nico en explorar e cartografar as costas de Nova Holanda (agora Australia) e de Nova Guinea. Circunnavegou\u00a0o mundo d\u00faas veces, e mesmo puido completar unha terceira sendo o primeiro home en realizar esta faza\u00f1a.\nDiana e Michael Preston, na \"Pirate of Exquisite Mind\" [Un pirata de mente exquisita], descr\u00edbeno como o m\u00e1is grande explorador-aventureiro mari\u00f1o brit\u00e1nico, ou polo menos, entre os isabelinos (en particular, Sir Francis Drake e Sir Walter Raleigh) e James Cook. A\u00ednda que tam\u00e9n descrito polo naturalista Alex George como \u00abo primeiro historiador natural de Australia\u00bb, Dampier \u00e9 relativamente pouco co\u00f1ecido en Australia, e a\u00ednda menos co\u00f1ecido no seu pa\u00eds natal.\nFillo dun granxeiro de Somerset, enrolouse \u00f3s 17 anos nun buque mercante. En 1673 entrou na Royal Navy coa axuda dos seus co\u00f1ecementos de navegaci\u00f3n. A bordo do Royal Prince combateu contra os holandeses. Logo partiu cara a Xamaica en 1674, onde exerceu diversos traballos duros e volveu a Inglaterra, onde casou.\nPrimeira circunnavegaci\u00f3n.\nEn 1678 participou en tripulaci\u00f3ns con bucaneiros en terras espa\u00f1olas de Am\u00e9rica Central, visitando d\u00faas veces a ba\u00eda de Campeche. Isto conduciu \u00e1 s\u00faa primeira circunnavegaci\u00f3n: de 1679 a 1681 formou parte da tripulaci\u00f3n do bucaneiro Bartholomew Sharp, que abordou gran n\u00famero de barcos espa\u00f1ois e saqueou moitas poboaci\u00f3ns inclu\u00edndo Portobelo. En 1679 acompa\u00f1ou un ataque a trav\u00e9s do istmo de Dari\u00e9n, en Panam\u00e1, e capturaron os barcos espa\u00f1ois na costa do Pac\u00edfico dese istmo. Na costa de Chile capturaron o\u00a0\"San Pedro\" cunha rica carga de vi\u00f1o, p\u00f3lvora e 37.000 reais da oito e arrasaron os asentamentos espa\u00f1ois no Per\u00fa antes de regresar \u00f3 Caribe. A entrega dunhas cartas de navegaci\u00f3n que conti\u00f1an importante informaci\u00f3n proporcionou \u00f3s homes de Sharp o perd\u00f3n de Carlos II.\nDampier dirixiuse a Virxinia, onde en 1683 se comprometeu co corsario John Cooke (ou Cook). Cook entrou na Pac\u00edfico v\u00eda o Cabo de Fornos e pasou un ano atacando as posesi\u00f3ns espa\u00f1olas no Per\u00fa, as illas Gal\u00e1pagos (Ecuador), e M\u00e9xico. Esta expedici\u00f3n recolleu os bucaneiros e barcos que atopaba \u00f3 seu paso, at\u00e9 chegar a ter unha frota de dez buques. En M\u00e9xico Cook morreu, e a tripulaci\u00f3n elixiu un novo l\u00edder, o capit\u00e1n Edward Davis (1680-88). Dampier foi transferido \u00f3 barco do capit\u00e1n Charles Swan, o corsario \"Cygnet\", e o 31 de marzo de 1686 navegaban a trav\u00e9s do Pac\u00edfico para tecer unha emboscada \u00f3 gale\u00f3n de Manila, en direcci\u00f3n \u00e1s Indias Orientais, facendo escala en Guam e Mindanao.f Cando Swan decidiu abandonar a persecuci\u00f3n \u00f3 estar curtos de provisi\u00f3ns, a tripulaci\u00f3n amotinouse e abandon\u00e1rono, con outros 36 homes, en Mindanao. O resto de corsarios navegaron a Manila, Poulo C\u00f3ndor, a China, as illas das Especias, e Nova Holanda (Australia).\nM\u00e1is tarde, ese mesmo ano, mediante acordo, el e dous compa\u00f1eiros foron abandonados nunha das illas Nicobar. Obtiveron unha pequena canoa que modificaron despois de envorcar por vez primeira e logo despois de sobrevivir a unha gran tormenta no chamado \u00abAcheen\u00bb (Aceh) en Sumatra. Tras diversas aventuras Dampier volveu a Inglaterra en 1691 polo cabo de Boa Esperanza, sen cartos, pero en posesi\u00f3n dos seus diarios. Tam\u00e9n tivo como fonte de ingresos \u00f3 famoso pr\u00edncipe tatuado Jeoly, e \u00e1 s\u00faa nai, dous indios que adquirira como escravos e que posteriormente expuxo en Londres, o que tam\u00e9n o fixo m\u00e1is co\u00f1ecido, mentres o seu libro estaba a imprimirse.\nA expedici\u00f3n do Roebuck 1699-1701.\nA publicaci\u00f3n destes diarios como \"New Voyage Round the World\" [Nova viaxe arredor do mundo] en 1697 foi unha sensaci\u00f3n popular creando interese no Almirantazgo Brit\u00e1nico. En 1699 d\u00e9uselle a Dampier o mando da \"HMS Roebuck\" cun encargo do Almirantazgo, por inferencia do rei Guillerme III e a ra\u00ed\u00f1a\u00a0Mar\u00eda II, que reinaban de maneira conxunta. A s\u00faa misi\u00f3n era explorar a costa oriental de Nova Holanda, o nome dado polos neerlandeses a Australia, e a intenci\u00f3n de Dampier era viaxar al\u00ed a trav\u00e9s do cabo de Fornos.\nA expedici\u00f3n partiu cara \u00f3 cabo de Fornos o 14 de xaneiro de 1699, demasiado tarde na tempada, e achegouse a Nova Holanda, v\u00eda cabo de Boa Esperanza. Seguindo as rutas neerlandesas \u00e1s Indias, o 26 de xullo de 1699 Dampier chegou \u00e1 illa Dirk Hartog na boca do que el chamou ba\u00eda Shark, na costa de Australia Occidental. Desembarcou e elaborou o primeiro rexistro detallado co\u00f1ecido da flora e a fauna de Australia. As imaxes consid\u00e9ranse polo seu secretario James Brand. Dampier despois seguiu a costa nord\u00e9s, alcanzando o arquip\u00e9lago Dampier e logo a ba\u00eda LaGrange, xusto \u00f3 sur do que agora se chama ba\u00eda Roebuck, sempre tomando notas e recollendo e coleccionando esp\u00e9cimes, inclu\u00edndo moitas cunchas. Dende al\u00ed puxo rumbo \u00f3 norte, a Timor. Logo navegou cara \u00f3 leste e o 3 de decembro de 1699 bordeou a illa de Nova Guinea, que pasou polo norte. Navegando \u00f3 leste, trazou as costas do sueste das grandes illas de Nova Hanover, Nova Irlanda e Nova Breta\u00f1a, cartografando o estreito de Dampier, entre estas illas (na actualidade parte do arquip\u00e9lago de Bismarck) e a grande illa de Nova Guinea. Na ruta det\u00edvose para recoller esp\u00e9cimes cunha parada que resultou nunha colecci\u00f3n de moitas ameixas xigantes.\nO seu barco estaba podrecido, cun carpinteiro \u00f3 parecer inepto, e Dampier viuse obrigado a abandonar o seu plan de explorar a costa oriental de Nova Holanda cando soamente percorrera menos de cen millas. En perigo de afundir, tratou de facer a viaxe de regreso a Inglaterra, pero o \"HMS Roebuck\" naufragou o 21 de febreiro de 1701 fronte \u00e1 illa Ascensi\u00f3n, no Atl\u00e1ntico, a metade de cami\u00f1o entre \u00c1frica e Am\u00e9rica. Mentres estaba ancorado augas dentro, o barco comezou a facer auga, e a\u00ednda que tentaron reparalo, o carpinteiro s\u00f3 fixo que a cousa empeorase. Como resultado, o buque foi guindado a terra. A s\u00faa tripulaci\u00f3n quedou abandonada al\u00ed durante cinco semanas antes de ser recollidos o 3 de abril por un barco da Compa\u00f1\u00eda Brit\u00e1nica das Indias Orientais, estando de regreso en Inglaterra en agosto de 1701.\nA\u00ednda que moitos traballos se perderon co \"HMS Roebuck\", Dampier foi quen de salvar moitas novas cartas das costas e os seus informes dos ventos alisios e as correntes nos mares de Australia e Nova Guinea. Tam\u00e9n conservou alg\u00fans dos seus esp\u00e9cimes.\n\u00d3 seu regreso, Dampier foi sometido a un consello de guerra por crueldade. Na viaxe de sa\u00edda, Dampier levaba como tripulante a George Fisher, que foi expulsado da nave e encarcerado no Brasil. Fisher volveu a Inglaterra e queixouse do seu tratamento \u00f3 Almirantazgo. Dampier escribiu unha irada reivindicaci\u00f3n da s\u00faa conduta, pero foi declarado culpable, retirado o seu salario da viaxe e expulsado da Royal Navy.\nEscribiu un relato da expedici\u00f3n de 1699\u20131701, que titulou \"A Voyage to New Holland\" [Unha viaxe a Nova Holanda], e que se publicou en Londres en d\u00faas partes en 1703 e 1709.\nSegunda circunnavegaci\u00f3n.\nA Guerra de Sucesi\u00f3n espa\u00f1ola estalou en 1701 e os corsarios ingleses estaban a ser preparados para axudar en contra dos intereses franceses e espa\u00f1ois. Dampier foi nomeado comandante dun buque do goberno de 26 can\u00f3ns, o \"St George\", cunha tripulaci\u00f3n de 120 homes. A eles un\u00eduselles o gale\u00f3n de 16 can\u00f3ns \"Cinque Ports\", con 63 homes. Embarcaron o 30 de abril de 1703.\nEn ruta, atacaron sen \u00e9xito a un buque franc\u00e9s, pero capturaron tres pequenos barcos espa\u00f1ois e un buque de 550 toneladas.\nO \"Cinque Ports\" quedou separado do \"St George\" na costa do Pac\u00edfico das Am\u00e9ricas e afundiuse un mes despois (despois de deixar a Alexander Selkirk (1676\u20131721) en terra, abandonado nunha illa deshabitada no arquip\u00e9lago Juan Fern\u00e1ndez por queixarse das condici\u00f3ns de navegaci\u00f3n \u00f3 seu capit\u00e1n Thomas Stradling). Selkirk foi rescatado despois de permanecer s\u00f3 dende 1704 at\u00e9 1709. Crese que neste feito baseouse Daniel Defoe para escribir o seu \"Robinson Crusoe\".\nDampier foi acusado de propiciar o afundimento \u00f3 non ter asegurado de ter os cascos ben limpos de vermes antes de sa\u00edr de porto.\nTerceira circunnavegaci\u00f3n.\nDampier convenceu \u00f3 ingl\u00e9s Woodes Rogers (1679\u20131732) para levar a cabo unha expedici\u00f3n como corsarios, xa que co\u00f1ec\u00eda \u00f3 seu pai. Rogers, co apoio financeiro de moitos comerciantes de Bristol, conseguiu fretar en 1708 d\u00faas fragatas, o Duque e a \"Duquesa\", e contratou a Dampier como navegante principal no Duque, do que el \u00eda como capit\u00e1n. Esta viaxe foi m\u00e1is exitosa e nel rescataron a Selkirk o 2 de febreiro de 1709.\nA expedici\u00f3n regresou a Inglaterra e ancoraron no T\u00e1mesis o 14 de outubro de 1711, tras acumular case \u00a3 200.000 (m\u00e1is de 20 mill\u00f3ns de libras de 2009) de ganancias. Os investidores non estiveron de acordo na repartici\u00f3n das ganancias e estabelec\u00e9ronse varios preitos. Dampier morreu en Londres en 1715, antes de recibir a s\u00faa parte."}
{"id": "416559", "revid": "23204", "url": "https://gl.wikipedia.org/wiki?curid=416559", "title": "Nova Holanda", "text": "Nova Holanda foi un nome hist\u00f3rico que recibiu a illa-continente de Australia.\nHistoria.\nO nome foi aplicado a Australia por primeira vez en 1644 polo navegante neerland\u00e9s Abel Tasman, e permaneceu en uso durante m\u00e1is de 150 anos. Despois da fundaci\u00f3n dun asentamento en Nova Gales do Sur en 1788, o top\u00f3nimo \u00abNova Holanda\u00bb foi usado sobre todo para referirse s\u00f3 \u00e1 parte do continente australiano que non fora anexionada a Nova Gales do Sur. As\u00ed, us\u00e1base para denominar \u00e1 rexi\u00f3n que hoxe \u00e9 Australia Occidental.\nA comezos do s\u00e9culo XIX, Matthew Flinders recomendou empregar o nome \u00abAustralia\u00bb en lugar de \u00abNova Holanda\u00bb, pero o cambio de nome non ser\u00eda oficial at\u00e9 1824."}
{"id": "416560", "revid": "23204", "url": "https://gl.wikipedia.org/wiki?curid=416560", "title": "Movemento feminista", "text": ""}
{"id": "416561", "revid": "5863", "url": "https://gl.wikipedia.org/wiki?curid=416561", "title": "La Esfera", "text": "La Esfera foi unha revista ilustrada editada na cidade espa\u00f1ola de Madrid dende 1914 ata 1931.\nHistoria.\nO seu primeiro n\u00famero foi publicado o 3 de xaneiro de 1914. Dirixida durante os seus dezasete anos de traxectoria polo malague\u00f1o Francisco Verdugo Landi, fue editada polo grupo Prensa Gr\u00e1fica, ao que tam\u00e9n pertenceron as revistas \"Mundo Gr\u00e1fico\", \"Nuevo Mundo\" e \"Por esos Mundos\", chegando a empresa a acaparar o mercado.\nSufriu a Primeira guerra mundial, a causa do encarecemento do prezo do papel, co que se viu obrigada a aumentar o custo da revista. O \u00faltimo n\u00famero de \"La Esfera\" publicouse o 17 de xaneiro de 1931, coincidindo co cambio de goberno do xeneral D\u00e1maso Berenguer por Juan Bautista Aznar-Caba\u00f1as, pr\u00f3ximo \u00e1 proclamaci\u00f3n da Segunda Rep\u00fablica Espa\u00f1ola.\nTrat\u00e1base dunha revista cara, cualificada mesmo como \u00abde luxo\u00bb: os seus primeiros n\u00fameros custaban 50 c\u00e9ntimos de peseta, que pasar\u00edan a ser 60 no ano 1917 para finalmente terminar vend\u00e9ndose ao prezo dunha\u00a0peseta a partir de 1920. A revista contaba con excelentes ilustraci\u00f3ns e gravados e unha gran calidade de impresi\u00f3n.\nA publicaci\u00f3n mexicana \"Novedades\" chegou a describir a \"La Esfera\" da seguinte maneira: \u00abEste semanario figura \u00e1 cabeza das publicaci\u00f3ns gr\u00e1ficas de Espa\u00f1a e da Am\u00e9rica latina. \u00c9 unha verdadeira marabilla art\u00edstica, non superada por ning\u00fan dos m\u00e1is fermosos xornais do mundo\u00bb, segundo Jean-Michel Desvois ser\u00eda \u00absen d\u00fabida a mellor revista publicada en Espa\u00f1a, a\u00ednda que o seu prezo exorbitante\u00bb.\nColaboradores.\nA revista contou con textos elaborados por autores como Miguel de Unamuno, Ramiro de Maeztu, Jacinto Benavente, Emilia Pardo Baz\u00e1n, Ram\u00f3n P\u00e9rez de Ayala, Alberto Ins\u00faa, Dionisio P\u00e9rez, Jos\u00e9 Francos Rodr\u00edguez, Jos\u00e9 Franc\u00e9s ou Jos\u00e9 Mar\u00eda Carretero Novillo.\nEntre o grupo de ilustradores contou con colaboraci\u00f3ns de Salvador Bartolozzi, Isidro Fern\u00e1ndez Fuentes \u00abGamonal\u00bb, Ricardo Mar\u00edn, Ricardo Verdugo Landi, Federico Ribas, Rafael de Penagos, Enrique Est\u00e9vez Ochoa ou Manuel Bujados.\nNa parte fotogr\u00e1fica participaron Christian Franzen, Antonio C\u00e1novas del Castillo \u00abKaulak\u00bb, Eduardo Vilaseca, Jos\u00e9 Lu\u00eds Demar\u00eda L\u00f3pez \u00abCamp\u00faa\u00bb, Alfonso S\u00e1nchez Garc\u00eda \u00abAlfonso\u00bb, Salazar, Louis Hugelmann, Charles Trampus, Eduardo Rodr\u00edguez Cabezas \u00abDubois\u00bb, Federico Ballell, Alejandro Merletti, Adolf Mais Ginest\u00e0, Manuel Asenjo, Venancio Gombau (1861-1929), Antonio Garc\u00eda (1835-1918), Diego P\u00e9rez Romeu, Jos\u00e9 Pan Alberto \u00abPanelberto\u00bb ou dous dos irm\u00e1ns Calvache: Diego \u2014finado en 1919\u2014 e Antonio."}
{"id": "416562", "revid": "23204", "url": "https://gl.wikipedia.org/wiki?curid=416562", "title": "Rafael L\u00f3pez L\u00f3pez", "text": "Rafael L\u00f3pez L\u00f3pez, nado en Vilamart\u00edn de Valdeorras en 1959, \u00e9 un m\u00e9dico galego, xefe do Servizo de Oncolox\u00eda M\u00e9dica do Complexo Hospitalario Universitario de Santiago (CHUS).\nAdemais, lidera o Grupo de Oncolox\u00eda M\u00e9dica Traslacional (ONCOMET), do Instituto de Investigaci\u00f3n Sanitaria de Santiago de Compostela (IDIS).\n\u00c9 un destacado especialista en medicina traslacional.\nTraxectoria.\nEstudou Medicina na Universidade Aut\u00f3noma de Madrid, e fixo a s\u00faa especialidade no Hospital General de Oviedo. Traballou como m\u00e9dico especialista en distintos hospitais de Espa\u00f1a, e exerceu durante dous anos como m\u00e9dico investigador no Departamento de Oncolox\u00eda do Free University Hospital de \u00c1msterdam.\nAdemais do gran n\u00famero de ensaios cl\u00ednicos nos que participa, o doutor L\u00f3pz L\u00f3pez publicou numerosos artigos en revistas cient\u00edficas de prestixio, como o \"Journal of Clinical Oncology\", \"Lancet Oncology\", \"Oncogene\", \"Carcinogenesis\" ou \"Molecular Cancer Therapeutics\", entre outras. Lidera varios proxectos nacionais e internacionais, fundamentalmente centrados no proceso de diseminaci\u00f3n tumoral.\n\u00c9 ademais inventor de catro patentes e socio fundador da empresa Nasasbiotech.\nDesde o ano 2007 dirixe o Servizo de Oncolox\u00eda M\u00e9dica do CHUS.\nA unidade que dirixe Rafael L\u00f3pez L\u00f3pez no CHUS participou recentemente nos ensaios cl\u00ednicos que fixeron pos\u00edbel que a Comisi\u00f3n Europea aprobara o uso de palbociclib, un medicamento para o tratamento de cancro de mama avanzado ou metast\u00e1tico con receptores hormonais positivos e receptor 2 do factor de crecemento epid\u00e9rmico humano negativo. O f\u00e1rmaco recibiu a aprobaci\u00f3n para esta indicaci\u00f3n en combinaci\u00f3n cun inhibidor da aromatase ou en combinaci\u00f3n con fulvestrant en mulleres que recibiran previamente terapia end\u00f3crina. Palbociclib conv\u00e9rtese as\u00ed no primeiro inhibidor das quinases dependente de ciclinas 4 e 6 aprobado en Europa. Tam\u00e9n \u00e9 o primeiro novo tratamento de primeira li\u00f1a aprobado para o cancro de mama metast\u00e1sico RE+/HER2- en case dez anos.\nAs\u00ed mesmo lidera unha campa\u00f1a pioneira de micromecenado para afondar na investigaci\u00f3n da biopsia l\u00edquida, que permite saber en 24 horas e cun an\u00e1lise de sangue o estado no que se encontra o tumor. O seu grupo Oncomet aspira a reunir medio mill\u00f3n de euros involucrando \u00e1 sociedade galega no financiamento colaborativo. Unha iniciativa coa que Rafael L\u00f3pez L\u00f3pez e o seu equipo buscan situar a Galicia como referente nacional e europeo neste campo.\nEntre os anos 2000 e 2018 o doutor Rafael L\u00f3pez publicou uns 20 artigos en revistas cient\u00edficas (a maior\u00eda en \"Clinical &amp; translational oncology\") e dirixiu 10 teses de doutoramento.\nDesde o 19 de setembro de 2014 Rafael L\u00f3pez L\u00f3pez \u00e9 acad\u00e9mico numerario da Real Academia de Medicina e Cirurx\u00eda de Galicia, d\u00eda en que leu o seu discurso \"El camino de la oncolog\u00eda de precisi\u00f3n\", corporaci\u00f3n na que ocupa o a cadeira de Oncolox\u00eda.\nReco\u00f1ecementos.\nEn 2023 recibiu a Medalla Castelao."}
{"id": "416566", "revid": "98629", "url": "https://gl.wikipedia.org/wiki?curid=416566", "title": "Jurij Ch\u011b\u017eka", "text": "Jurij Ch\u011b\u017eka (tam\u00e9n co\u00f1ecido polo pseud\u00f3nimo de Ludomil H\u00f3r\u010danski e na s\u00faa \u00e9poca polo seu nome xermanizado oficial\u00a0\"Georg Keschka\"), nado o\u00a022 de xullo\u00a0de\u00a01917 en\u00a0H\u00f3rki e finado en outubro de\u00a01944 nos arredores de Kragujevac\u00a0en\u00a0Iugoslavia, foi un poeta\u00a0sorabo, reco\u00f1ecido como o fundador da moderna poes\u00eda soraba.\nTraxectoria.\nSeu pai Mik\u0142aw\u0161a Ch\u011b\u017eki (1868\u20131931) era canteiro e s\u00faa nai,\u00a0Hana, nacida Delenkec (1887\u20131984) en\u00a0Haslow, era unha narradora popular,\u00a0mesmo\u00a0Pawo\u0142 Neda\u00a0escribiu sobre ela en \"Wopyt pola bajkarki\" (1957), e exerceu unha grande influencia literaria no seu fillo. Por recomendaci\u00f3n do p\u00e1rroco de\u00a0Chr\u00f3s\u0107icy e activista cultural Jakub \u0160ew\u010dik estudou como interno no instituto arcebispal de\u00a0Praga\u00a0(1929-1937). A lingua de ensino era o checo, pero Ch\u011b\u017eka ao igual ca outros sorabos manti\u00f1an o uso da s\u00faa lingua grazas \u00e1s actividades que desenvolv\u00eda a asociaci\u00f3n de estudantes cat\u00f3licos sorabos Serbowka dirixida na \u00e9poca por\u00a0Mik\u0142aw\u0161 Krje\u010dmar.\nEn 1936 publicou no suplemento \"Serbskim studen\u0107e\" da revista \"Serbske Nowiny\" o seu primeiro experimento po\u00e9tico. Nas vacaci\u00f3ns de 1937 escribiu un conxunto de poemas ao que lle deu o t\u00edtulo de\u00a0\"Na pu\u0107u za druhej domiznu\". Neses textos prevalecen os temas do amor materno, o fogar, a xente mais a morte e constit\u00faen a base da s\u00faa produci\u00f3n po\u00e9tica. Logo da prohibici\u00f3n de \"Serbske Nowiny\" en agosto de 1937 polas autoridades nazis fundou e escribiu \"Gmejnskeje heje\" intitulado \u00f3rgano dos estudantes sorabos de Praga que se editaba de xeito manuscrito e na que se preservaron outro feixe de poes\u00edas do autor.\u00a0Tras rematar os estudos secundarios en 1937 entrou na Universidade Carolina\u00a0para estudar bohem\u00edstica e xerman\u00edstica, e asistiu tam\u00e9n \u00e1s clases de sorabo que daba o profesor Josef P\u00e1ta dende a s\u00faa creaci\u00f3n no\u00a0curso 1933/34.\nAp\u00f3s a ocupaci\u00f3n de Checoslovaquia polos alem\u00e1ns en\u00a01939 a Gestapo interrogouno e pasou un mes no centro de interrogamento de\u00a0Dresden. Pouco despois da s\u00faa liberaci\u00f3n, tivo que servir na Wehrmacht e marchou \u00e1 fronte en Francia e m\u00e1is tarde loitou en Bulgaria, Grecia e \u00a0Iugoslavia. Morreu ao intentar desertar e contactar cos partisanos preto da cidade serbia de\u00a0Kragujevac.\nA partir de 1961 coa publicaci\u00f3n da s\u00faa obra, composta por 54 poemas en sorabo, converteuse no punto de referencia para os novos poetas xurdidos tras a guerra, como Kito Lorenc, Benedict Dyrlich ou R\u00f3\u017ea Doma\u0161cyna. A s\u00faa prosa \u00e9 tam\u00e9n escasa, un relato, o comezo dunha novela e algunha colaboraci\u00f3n literaria, pero a diferenza da s\u00faa poes\u00eda tivo escasa relevancia literaria."}
{"id": "416567", "revid": "54334", "url": "https://gl.wikipedia.org/wiki?curid=416567", "title": "Igrexa de Lau", "text": "A igrexa de Lau (sueco: \"Lau kyrka\") \u00e9 unha igrexa medieval luterana en Lau, na illa sueca de Gotland, pertencente \u00e1 diocese de Visby.\nHistoria.\nA igrexa de Lau data do s\u00e9culo XIII, pero posiblemente foi precedida por unha igrexa rom\u00e1nica no mesmo lugar. Xusto ao sur do edificio hai restos dunha torre defensiva do s\u00e9culo XII e convertida posteriormente nunha rector\u00eda. Moito antes, a \u00e1rea ao redor da igrexa semella que foi un lugar importante xa que se atoparon campos de tumbas precristi\u00e1ns no norte e no sur, varios s\u00e9culos m\u00e1is antigos que a igrexa.\nA parte m\u00e1is antiga da igrexa e a gran nave, constru\u00edda a principios do s\u00e9culo XIII en estilo rom\u00e1nico. O tam\u00e9n enorme coro \u00e9 de ao redor do ano 1300, e posiblemente sexa de antes de 1288, cando unha curta guerra civil na illa puido interromper os plans de construci\u00f3n. A igrexa \u00e9 unha das m\u00e1is grandes no rural de Gotland (a m\u00e1is grande constru\u00edda no s\u00e9culo XIII) e est\u00e1 situada nunha parroquia relativamente pequena. Os acad\u00e9micos especulan sobre porque se constru\u00edu un edificio tan grande no lugar. Alg\u00fans cren que o tama\u00f1o tan pouco com\u00fan e grandioso da igrexa d\u00e9bese a que est\u00e1 situada preto da costa onde hai un bo porto natural, polo que a parroquia puido beneficiarse economicamente do comercio exterior. Outra teor\u00eda di que puido servir como unha igrexa para peregrinos. Por\u00e9n, a causa m\u00e1is probable \u00e9 que a igrexa puido atraer a multitudes como unha das poucas f\u00f3ra de Visby onde os frades dominicanos da illa adoitaban a predicar por unha cruzada contra Curlandia, Livonia e Prusia. Co\u00f1\u00e9cese a trav\u00e9s de varias cartas papais conservadas que aos populares dominicos se lles pediu que predicasen cruzadas non s\u00f3 en Visby, sen\u00f3n tam\u00e9n en certos lugares do rural, e os acad\u00e9micos cren que a igrexa de Lau probablemente era un deses lugares.\nDende a idade media non se realizaron grandes alteraci\u00f3ns na igrexa. Entre os anos 1958 e 1960 o edificio foi restaurado.\nArquitectura.\nA igrexa \u00e9 unha das m\u00e1is grandes no rural de Gotland. Ten cinco portais exteriores, m\u00e1is que calquera outra igrexa rural da illa. Deles destacan os portais rom\u00e1nicos da nave, bastante grandes e ricamente esculpidos. O edificio carece de torre; pode deducirse pola forma na que se rematou o extremo oeste da igrexa que hab\u00eda plans para constru\u00edr unha, pero que por algunha raz\u00f3n nuncqa chegaron a executarse.\nO interior est\u00e1 dominado polo alto teito abovedado, soportado por grandes columnas cos bases e capiteis esculpidos. Na parede oeste hai frescos de 1520 que representan o Xu\u00edzo Final. Tam\u00e9n se conservan algunhas partes das vidreiras orixinais.\nA igrexa ten algunhas pezas de mobiliario destacables. O retablo, que representa a Coroaci\u00f3n da Virxe, e de comezos do s\u00e9culo XV, a\u00ednda que foi repintado no s\u00e9culo XVIII. A cruz triunfal \u00e9 unha das m\u00e1is grandes dos pa\u00edses n\u00f3rdicos e data de mediados do XIII. A p\u00eda bautismal \u00e9 un traballo do mestre escultor rom\u00e1nico Sigraf."}
{"id": "416570", "revid": "23204", "url": "https://gl.wikipedia.org/wiki?curid=416570", "title": "Prada (empresa)", "text": "Prada \u00e9 unha firma italiana adicada \u00e1 moda. Fundada por Mario Prada en 1913 como \"Fratelli Prada\" (en galego: \"Irm\u00e1ns Prada\"), a firma deu un xiro radical coa chegada \u00e1 xerencia de Miuccia Prada, neta do fundador, en 1978.\nA casa lanzou a colecci\u00f3n de baixo custo Miu Miu en 1992, e adquiriu Fendi a comezos dos anos 90, firma que vendeu posteriormente a LVMH nun per\u00edodo de dificultades financeiras.\nDende 2003 tam\u00e9n comercializa perfumes, en colaboraci\u00f3n coa empresa catal\u00e1 de moda Puig.\nHistoria.\nA firma foi fundada por Mario Prada en 1913. Dedicada \u00e1 confecci\u00f3n e venda de bauis, bolsos, maletas e zapatos nas s\u00faas d\u00faas tendas en Mil\u00e1n.\nEn 1978 a empresa comeza a s\u00faa etapa m\u00e1is decisiva, ao entrar Miuccia, neta do fundador, na compa\u00f1\u00eda. Miuccia Prada licenci\u00e1rase en Ciencias Pol\u00edticas e amais estudiara cinco anos de interpretaci\u00f3n no Teatro Piccolo de Mil\u00e1n. Malia que a s\u00faa preparaci\u00f3n non semellaba a apropiada, ti\u00f1a un sentido est\u00e9tico novidoso e, segundo alg\u00fans, infalible. Por aquela ent\u00f3n, a marca segu\u00eda producindo principalmente artigos de coiro, e atravesaba anos de dificultades econ\u00f3micas. A competencia doutras firmas de moda semellantes, como Gucci, estaba a perxudicala bastante. Miuccia tornou a situaci\u00f3n cambiando a traxectoria da firma, levandoa ao sector do \"pr\u00eat-\u00e0-porter\" de luxo.\nEn 2003 a compa\u00f1\u00eda catal\u00e1 de moda e perfumes Puig comezou a colaborar coa marca.\nArquitectura das tendas.\nPrada encargou o dese\u00f1o das s\u00faas novas tendas en Nova York, San Francisco e Os \u00c1nxeles ao estudio holand\u00e9s de arquitectura OMA/Rem Koolhaas.\nEn 2005, preto das cidades de Valentine e Marfa, en Texas, os artistas escandinavos Michael Elmgreen e Ingar Dragset dese\u00f1aron o Prada Marfa, unha escultura que semella unha pequena tenda de Prada. O edificio foi parcialmente financiado pola Fundaci\u00f3n Prada."}
{"id": "416572", "revid": "72012", "url": "https://gl.wikipedia.org/wiki?curid=416572", "title": "Vostok", "text": ""}
{"id": "416573", "revid": "4817", "url": "https://gl.wikipedia.org/wiki?curid=416573", "title": "Berkut (traxe espacial)", "text": "Berkut foi o nome dun traxe espacial sovi\u00e9tico dese\u00f1ado para actividades extravehiculares. Trat\u00e1base dun traxe espacial Sokol como os usados nas naves Vostok, modificado. As subministraci\u00f3ns para o cosmonauta xa non eran proporcionados a trav\u00e9s dun cable umbilical se non a trav\u00e9s dun sistema de control ambiental sinxelo de ciclo aberto. O os\u00edxeno, usado tanto para respirar como para refrixeraci\u00f3n, iba nunha mochila ao lombo. Unha v\u00e1lvula de alivio vert\u00eda ao espazo o calor, humidade, di\u00f3xido de carbono e os\u00edxeno sen consumir producidos polo cosmonauta. A v\u00e1lvula ti\u00f1a d\u00faas posici\u00f3ns de presurizaci\u00f3n: a 0,27 ou 0,40 atmosferas.\nO traxe foi usado unicamente durante a misi\u00f3n Voskhod 2 e vestido por Aleksei Leonov, que tras o primeiro paseo espacial da Historia tivo problemas ao regresar \u00e1 nave pola rixidez do traxe."}
{"id": "416574", "revid": "23204", "url": "https://gl.wikipedia.org/wiki?curid=416574", "title": "Iitti", "text": "Iitti (en sueco \"Itis\") \u00e9 un municipio de Finlandia situado na rexi\u00f3n de Kymenlaakso. En 2018 a s\u00faa poboaci\u00f3n era de 6\u00a0802 habitantes. A superficie do termo municipal \u00e9 de 687,09\u00a0km2, dos cales 97,25\u00a0km2 son auga. O concello ten unha densidade de poboaci\u00f3n de 11,53 hab./km\u00b2.\nLimita cos municipios Kouvola, pertencente \u00e1 s\u00faa mesma rexi\u00f3n, Lapinj\u00e4rvi na rexi\u00f3n de Uusimaa, e Heinola, Lahti e Orimattila, estes \u00faltimos na rexi\u00f3n veci\u00f1a de P\u00e4ij\u00e4nne Tavastia.\nO concello \u00e9 uniling\u00fce en fin\u00e9s."}
{"id": "416576", "revid": "130289", "url": "https://gl.wikipedia.org/wiki?curid=416576", "title": "Creatinina", "text": "A creatinina (do grego \"kreas\" : carne) \u00e9 un produto de degradaci\u00f3n da fosfocreatina no m\u00fasculo.\nA creatina sintet\u00edzase principalmente no f\u00edgado a partir da metilaci\u00f3n da glicociamina (guanidinoacetato, sintetizado nos riles a partir dos amino\u00e1cidos arxinina e glicina). \u00c9 despois transportada polo sangue a outros \u00f3rganos, m\u00fasculo e cerebro, onde, por fosforilaci\u00f3n, conv\u00e9rtese no composto de alta enerx\u00eda fosfocreatina. A conversi\u00f3n de creatina en fosfocreatina \u00e9 catalizada pola creatina quinase; durante esta reacci\u00f3n prod\u00facese unha formaci\u00f3n espont\u00e1nea de creatinina. Esta ser\u00e1 eliminada pola urina. A taxa sangu\u00ednea de creatinina depende da capacidade de eliminaci\u00f3n do ril e da masa muscular ; a s\u00faa avaliaci\u00f3n d\u00e1 unha indicaci\u00f3n da capacidade de filtration renal.\nFisiolox\u00eda.\nAg\u00e1s despois dun esforzo importante, a creatinina \u00e9 xeralmente producida polo corpo a unha taxa constante. Esta taxa \u00e9 funci\u00f3n da masa muscular do individuo.\nEsta mol\u00e9cula \u00e9 eliminada en case a s\u00faa totalidade polo ril, que non a reabsorbe e que a segrega moi pouco. Difunde totalmente e \u00e9 excretada pola urina.\nCada d\u00eda, o 1\u20132% da creatina muscular conv\u00e9rtese en creatinina. A conversi\u00f3n \u00e9 non encim\u00e1tica e irreversible. Os homes tenden a ter niveis maiores de creatinina que as mulleres porque, en xeral, te\u00f1en unha masa maior de m\u00fasculo esquel\u00e9tico. O incremento do consumo dietario de creatina ou comer moitas prote\u00ednas (moita carne, por exemplo) pode incrementar a excrecion diaria de creatinina.\nDose.\nInterpretaci\u00f3n.\nA dose de creatinina \u00e9 unha an\u00e1lise moi \u00fatil en nefrolox\u00eda. A taxa de creatinina como \u00e9 estable nunha persoa (f\u00f3ra de estados catab\u00f3licos tansitorios como o esforzo deportivo ou a febre) e como se elimina na s\u00faa totalidade nos riles, representa un indicador moi bo da funci\u00f3n glomerular renal.\nMalia todo, a secreci\u00f3n tubular de creatinina, a\u00ednda que menor, cortacircu\u00edta o glom\u00e9rulo e orixina unha lixeira subestimaci\u00f3n do aclaramento da creatinina, e, por tanto, da funci\u00f3n renal. Esta subestimaci\u00f3n, non significativa cando a funci\u00f3n renal \u00e9 boa, fai que o aclaramento da creatinina sexa inutilizable para medir a funci\u00f3n renal cando \u00e9 moi baixa.\nVarias f\u00f3rmulas, que est\u00e1n baseadas na medida da taxa plasm\u00e1tica da creatinina, permiten unha estimaci\u00f3n que adoita ser suficiente do d\u00e9ficit de filtraci\u00f3n glomerular:\nDesacons\u00e9llase empregar o m\u00e9todo baseado na medida da taxa plasm\u00e1tica de creatinina asociada \u00e1 medida da creatinina urinaria en 24 horas, en raz\u00f3n da calidade aleatoria das mostras de urina das 24 horas e do car\u00e1cter imperfecto da creatinina como marcador dunha insuficiencia renal: se non se queda satisfeito cun aclaramento calculado, ent\u00f3n c\u00f3mpre facer unha medida do d\u00e9ficit de filtraci\u00f3n glomerular nun servizo especializado..\nO aclaramento renal da creatinina en relaci\u00f3n \u00e1 superficie corporal de referencia (1,73\u00a0m2) \u00e9 de 1,5 a 2,3 mL/s ou 90 a 140 mL/min.\nValores.\nO valor da taxa de creatinina non ten realmente significaci\u00f3n por si soa e debe ser interpretada en funci\u00f3n dos elementos citados antes. Expr\u00e9sase na taxa da creatinina (creatininemia) en micromol por litro (ou en mg/dL nos Estados Unidos: 1\u00a0mg/dL de creatinina corresponde a 88,4\u00a0\u03bcmol/L).\nOs valores de referencia son (atenci\u00f3n \u00e1s unidades), para un adulto medio do cal non se co\u00f1ece o sexo, de 56,6 a 112,3\u00a0\u00b5mol/L (6,4 a 12,7&amp;nbswp;mg/L) ou, de maneira m\u00e1is precisa ; \nEsta taxa pode dobrarse en practicantes de culturismo ou ao contrario ser bastante baixo nunha persoa moi delgada ou con amputaci\u00f3ns de membros, a\u00ednda que te\u00f1an funci\u00f3ns renais normais.\nPropiedades antibacterianas e potencialmente inmunosupresoras.\nOs estudos indican que a creatinina pode ser efectiva para matar bacterias de moitas especies tanto grampositivas coma gramnegativas e mesmo a diversas cepas bacterianas resistentes a antibi\u00f3ticos. A creatinina non parece afectar ao crecemento de l\u00e9vedos e outros fungos; isto pode utilizarse para illar fungos de crecemento lento libres das poboaci\u00f3ns bacterianas normais que se encontran na maior\u00eda das mostras ambientais. O mecanismo polo cal a creatinina mata as bacterias non se co\u00f1ece. Un informe recente tam\u00e9n suxire que a creatinina pode ter propiedades inmunosupresoras."}
{"id": "416577", "revid": "5863", "url": "https://gl.wikipedia.org/wiki?curid=416577", "title": "D\u00e1maso Berenguer y Fust\u00e9", "text": ""}
{"id": "416582", "revid": "89787", "url": "https://gl.wikipedia.org/wiki?curid=416582", "title": "Citocromo d", "text": "O citocromo d \u00e9 unha prote\u00edna encim\u00e1tica cartalizadora de reacci\u00f3ns, que pertence \u00e1 familia dos citocromos (prote\u00ednas transportadoras de electr\u00f3ns). Tam\u00e9n se co\u00f1ece co nome de citocromo/hemo a2. At\u00f3pase en moitas bacterias aerobias, especialmente cando crecen cunha subministraci\u00f3n de ox\u00edxeno limitada. D\u00faas especies bacterianas ben co\u00f1ecidas nas que est\u00e1 presente son \"Escherichia coli\" e \"Aerobacter aerogenes\".\nFunci\u00f3ns xerais.\nO citocromo d \u00e9, como outras prote\u00ednas da s\u00faa familia, unha hemoprote\u00edna unida a membranas, pero a diferenza dos citocromos a e b, o citocromo d ten un quelato tetrapirr\u00f3lico de ferro como grupo prost\u00e9tico en vez dun grupo hemo a ou hemo b. \u00c9 unha prote\u00edna d\u00edmera, de d\u00faas subunidades (CydA e CydB). Ao mesmo tempo, o citocromo d forma parte da citocromo bd-I oxidase terminal que cataliza a oxidaci\u00f3n na que interve\u00f1en dous electr\u00f3ns do ubiquinol. Neste proceso ox\u00eddase o ubiquinol a ubiquinona, segundo a seguinte reacci\u00f3n na que os H+ pasan a distintos lados da membrana bacteriana:\n2 ubiquinol + O2 + 4 H+ = 2 ubiquinona + 2 H2O + 4 H+\nPor medio dunha reacci\u00f3n similar tam\u00e9n cataliza a reduci\u00f3n do ox\u00edxeno a auga, que implica 4 electr\u00f3ns.\nCitocromo d en complexos proteicos.\nXeralmente, en complexos proteicos o citocromo d presenta unha banda de absorci\u00f3n de aproximadamente 636\u00a0nm ou 638\u00a0nm, dependendo da forma do citocromo d. Se est\u00e1 oxidado, a banda ten unha lonxitude de 636\u00a0nm, e de 638\u00a0nm se est\u00e1 reducido. Normalmente est\u00e1 asociado a certos grupos prost\u00e9ticos cando se encontra en complexos de m\u00faltiples subunidades. \u00c9 moi dif\u00edcil a detecci\u00f3n do citocromo d como hemocromo Fe(II) piridina en soluci\u00f3n alcalina porque a estabilidade nesas condici\u00f3ns \u00e9 limitada. Se o citocromo d \u00e9 sacado do complexo proteico e situado en \u00e9ter que cont\u00e9n do 1 ao 5 % de HCl, ten unha banda de absorci\u00f3n diferente de 603\u00a0nm, na forma oxidada.\nCitocromo d en \"Escherichia coli\".\nO complexo do citocromo d da bacteria \"E. coli\" \u00e9 un heterod\u00edmero que se encontra na bicapa da membrana plasm\u00e1tica bacteriana, onde desempe\u00f1a unha funci\u00f3n de oxidase da cadea respiratoria. O citocromo d presenta d\u00faas subunidades neste organismo (I e II, abreviadas CydA e CydB), que foron analizados por m\u00e9todos xen\u00e9ticos inclu\u00edndo a fusi\u00f3n de xenes con fosfatase alcalina. Estas fusi\u00f3ns realiz\u00e1ronse in vivo e in vitro, e implicaron a utilizaci\u00f3n do transpos\u00f3n TnphoA no m\u00e9todo in vivo. O m\u00e9todo in vitro consist\u00eda nunha construci\u00f3n. 48 fusi\u00f3ns illadas axudaron a determinar as actividades de fosfatase alcalina espec\u00edficas na c\u00e9lula. A base dos modelos en 2D de cada subunidade foi desenvolvida grazas aos datos obtidos nestas fusi\u00f3ns e a informaci\u00f3n doutras fontes. Tam\u00e9n se definiu como se pregan estas subunidades na membrana de \"E. coli\", especialmente na interna.\nCitocromo d en \"Azotobacter vinelandii\".\n\"Azotobacter vinelandii\" \u00e9 unha bacteria fixadora de nitr\u00f3xeno, que ten unha alta taxa respiratoria entre os organismos aerobios. Alg\u00fans estudos fisiol\u00f3xicos postulan que o citocromo d funciona como unha oxidase terminal nas membranas deste organismo, e toma parte no sistema de tansporte de electr\u00f3ns. Caracteriz\u00e1ronse os diferentes xenes das d\u00faas subunidades. Atopouse unha ampla homolox\u00eda coas CydA e CydB de \"E. coli\".\nCitocromo bd.\nO citocromo bd \u00e9 unha tri-hemo oxidase, xa que est\u00e1 composta polos citocromos b558, b595 e d. A s\u00faa principal funci\u00f3n \u00e9 a reduci\u00f3n do O2 a H2O. P\u00e9nsase que utiliza un sitio activo di-hemo, que se forma polos hemos dos citocromos b595 e d. Estes dous citocromos consid\u00e9ranse complexos de alto spin, o cal est\u00e1 directamente relacionado co spin dos seus electr\u00f3ns. A\u00ednda que outras oxidases terminais respiratorias que catalizan a mesma reacci\u00f3n te\u00f1en o sitio activo hemo-cobre e usan unha bomba de prot\u00f3ns, o citocromo bd ten un sitio activo con ferro en vez de cobre e non necesita bomba de prot\u00f3ns, xa que pode producir unha forza prot\u00f3n-motriz por si mesmo.\nCitocromo cd.\nO citodromo cd1 enc\u00f3ntrase en nitrito redutases disimilatorias presentes en moitas bacterias desnitrificantes, como por exemplo \"Pseudomonas aeruginosa\". A uni\u00f3n do hemo d non \u00e9 covalente, pero o hemo c est\u00e1 unido covalentemente a polip\u00e9ptdos."}
{"id": "416586", "revid": "138085", "url": "https://gl.wikipedia.org/wiki?curid=416586", "title": "N\u0101g\u0101rjuna", "text": "N\u0101g\u0101rjuna, nado no Reino de Andhra arredor do 150 e finado arredor do 250, foi un fil\u00f3sofo indio, fundador da escola madhyamaka (cami\u00f1o medio) do budismo mahayana.\nProbablemente \u00e9 o pensador budista mahayana m\u00e1is influente, tralo propio Siddhartha Gautama.\nNome s\u00e1nscrito.\nOutras escritas.\nNoutras linguas o seu nome escr\u00edbese da seguinte maneira:\nTraxectoria.\nS\u00e1bese moi pouco acerca da vida real do N\u0101g\u0101rjuna hist\u00f3rico. Non existe consenso sobre a data nin o lugar de nacemento exactos de N\u0101g\u0101rjuna. Mesmo o s\u00e9culo en que viviu son dubidosos. As d\u00faas biograf\u00edas m\u00e1is extensas, unha en chin\u00e9s e a outra en tibetano, escrib\u00edronse moitos s\u00e9culos despois da s\u00faa morte, e incorporan moito material m\u00edtico. Propux\u00e9ronse datas tan temper\u00e1s para o seu nacemento como o ano 100\u00a0a.C. e tan tard\u00edas como o 300\u00a0d.C. A tradici\u00f3n budista atribu\u00edu a Nagarjuna unha relaci\u00f3n coa dinast\u00eda S\u00e1tav\u00e1hana, que floreceu entre os s\u00e9culos I\u00a0a.C. e II\u00a0d.C. Esta relaci\u00f3n aparece testemu\u00f1ada na carta \"Suh\u1e5bllekha\", atribu\u00edda a N\u0101g\u0101rjuna e dirixida \u00abao rei Jantaka do sur da India, co\u00f1ecido como S\u00e1tav\u00e1hana\u00bb. Adicionalmente, os modernos estudos do texto do \"Ratn\u0101vali\", outra carta atribu\u00edda a N\u0101g\u0101rjuna, estableceron como data m\u00e1is probable da s\u00faa escritura contra o \u00faltimo terzo do s\u00e9culo II\u00a0d.C. durante o reinado de Yaj\u00f1a \u015ar\u012b S\u0101takarni, o que establecer\u00eda o seu tempo de creaci\u00f3n entre o 175 e o 204\u00a0d.C. Isto indicar\u00eda o per\u00edodo m\u00e1is probable en que viviu N\u0101g\u0101rjuna, o s\u00e9culo comprendido entre os anos 150 e 250.\nCon respecto ao seu lugar de nacemento tampouco existe certeza. No cap\u00edtulo \"Sag\u0101thakam\" do \"Lankavatara Sutra\" (nunha interpolaci\u00f3n tard\u00eda datada entre os anos 443 e 513) existe unha profec\u00eda ap\u00f3crifa do Buda Gautama, que indica como lugar de nacemento de Nagarjuna unha rexi\u00f3n denominada Vedal\u012b. Outras tradici\u00f3ns, entre elas a tibetana, sinalar como lugar de nacemento de N\u0101g\u0101rjuna a rexi\u00f3n de Vidarbha ou Vedahi. A an\u00e1lise topon\u00edmica e a relaci\u00f3n xeogr\u00e1fica con outros puntos mencionados en textos antigos, a\u00ednda que non determinaron o lugar exacto, permitiron establecer con certo consenso que ese lugar estar\u00eda na rexi\u00f3n de Andhra (no sur da India).\nN\u0101g\u0101rjuna naceu como hindu\u00edsta (que nesa \u00e9poca significaba o seguimento estrito dos \"Vedas\"), probablemente nunha familia de caste superior brahm\u00e1n. Foi o fundador dunha das tradici\u00f3ns de pensamento m\u00e1is influentes das doutrinas da India, a denominada escola da v\u00eda media ou madhyamaka.\nA s\u00faa doutrina do baleiro foi debatida durante m\u00e1is dun milenio na China, o T\u00edbet, Corea e o Xap\u00f3n.\nO budismo zen consid\u00e9rao un dos seus precursores e as s\u00faas ideas a\u00ednda espertan intensos debates acad\u00e9micos.\nA s\u00faa doutrina do baleiro \"(sunyata)\" sost\u00e9n que todas as cousas son condicionadas, de modo que non \u00e9 posible atopar nada no mundo que te\u00f1a unha natureza propia (en s\u00e1nscrito, \"suabhava\"). Esa falta de natureza propia \u00e9 o que as converte en baleiras. Pero o m\u00e1is sobresa\u00ednte desta doutrina \u00e9 que as palabras que a pon de manifesto consid\u00e9ranse \u00e1 s\u00faa vez baleiras. As\u00ed, o discurso da vacuidade \u00e9 tan baleiro como as cousas mesmas. O mundo non \u00e9 diferente da linguaxe.\nObra.\nExiste unha certa cantidade de textos atribu\u00eddos a N\u0101g\u0101rjuna a\u00ednda que, como hai moita pseudoepigraf\u00eda que se lle atrib\u00fae, existe tam\u00e9n moita controversia sobre os seus traballos aut\u00e9nticos.\nM\u016blamadhyamakak\u0101rik\u0101.\nA obra m\u00e1is c\u00e9lebre de N\u0101g\u0101rjuna \u00e9 \"M\u016blamadhyamakak\u0101rik\u0101\". \u00c9 \"non s\u00f3 un gran comentario sobre o discurso de Buda a Kaccayana, \u00fanico discurso citado polo nome, sen\u00f3n tam\u00e9n unha an\u00e1lise detallada e coidadosa de moitos dos importantes discursos inclu\u00eddos nos Nikayas e nos agamas, especialmente aqueles da \"Atthakavagga\" da \"Sutta-nipata\".\nEn \"M\u016blamadhyamakak\u0101rik\u0101\", \"todos os fen\u00f3menos experimentados son baleiros (\"sunya\"). Isto non significaba que non fosen experimentados e, polo tanto, non-existentes; s\u00f3 aqueles que est\u00e1n desprovistos dunha substancia permanente e eterna (\"svabhava\") porque, como un so\u00f1o, son simples proxecci\u00f3ns da conciencia humana. Posto que estas ficci\u00f3ns imaxinarias son experimentadas, non hai simples nomes (\"prajnapti\").\"\nOutras obras atribu\u00eddas.\nSegundo a visi\u00f3n de Christian Lindtner, as obras escritas por N\u0101g\u0101rjuna son:\nBuston considera que os seis primeiros constit\u00faen os principais tratados de N\u0101g\u0101rjuna, mentres que segundo Taaranaatha s\u00f3 os cinco primeiros son obra de N\u0101g\u0101rjuna. TRV Murti considera que \"Ratnaavali\", \"Pratitya Samutpaada Hridaya\" e \"Sutra Samuccaya\" son obra de N\u0101g\u0101rjuna porque os dous primeiros est\u00e1n citados profusamente por Chandrakirti e o terceiro por Shantideva.\nAdemais das obras mencionadas, atrib\u00faenselle outras, a\u00ednda que existe gran controversia sobre cales delas son aut\u00e9nticas. A investigaci\u00f3n contempor\u00e1nea suxire que estas obras pertencen a un per\u00edodo moi posterior, finais do s\u00e9culo VIII ou principios do s\u00e9culo IX, e polo tanto non son obras aut\u00e9nticas de N\u0101g\u0101rjuna.\nEntre os seus abondosos comentaristas destacan Ariadeva, Bhava Viveka, Chandrakirti e Shantideva."}
{"id": "416587", "revid": "25871", "url": "https://gl.wikipedia.org/wiki?curid=416587", "title": "Watkin Tench", "text": "Watkin Tench, nado o 6 de outubro de 1758 e finado o 7 de maio de 1833 foi un oficial mari\u00f1o brit\u00e1nico que \u00e9 m\u00e1is co\u00f1ecido por publicar dous libros que describen as s\u00faas experiencias na First Fleet, o cal estabeleceu o primeiro asentamento en Australia en 1788. As s\u00faas d\u00faas obras, \"Narrative of the Expedition to Botany Bay\" e \"Complete Account of the Settlement at Port Jackson\" achegan unha descrici\u00f3n da chegada e os primeiros catro anos da colonia."}
{"id": "416588", "revid": "23204", "url": "https://gl.wikipedia.org/wiki?curid=416588", "title": "Parlamento de Australia", "text": "O Parlamento de Australia, tam\u00e9n co\u00f1ecido como Parliament of Australia, \u00e9 a p\u00f3la\u00a0lexislativa\u00a0do goberno da Australia. \u00c9 bicameral, amplamente inspirado na tradici\u00f3n Westminster, mais con algunhas influencias do Congreso dos Estados Unidos. De acordo coa Secci\u00f3n 1 da Constituci\u00f3n de Australia, o Parlamento est\u00e1 composto por tres elementos: a Ra\u00ed\u00f1a, o Senado e a C\u00e1mara dos Representantes. A ra\u00ed\u00f1a \u00e9 case sempre representada polo Gobernador Xeral."}
{"id": "416589", "revid": "23204", "url": "https://gl.wikipedia.org/wiki?curid=416589", "title": "Parliament of Australia", "text": ""}
{"id": "416591", "revid": "89787", "url": "https://gl.wikipedia.org/wiki?curid=416591", "title": "Sally Morgan", "text": "Sally Jane Morgan, nada o\u00a018 de xaneiro de 1951,\u00a0\u00e9 unha escritora, dramaturga e artista aborixe australiana. Os traballos de Morgan est\u00e1n publicados en colecci\u00f3ns p\u00fablicas e privadas, tanto en Australia coma no resto do mundo.\nTraxectoria.\nMorgan naceu en Perth, Australia Occidental, sendo a maior de cinco nenos. Cando era nena, Morgan comezou a temer pola s\u00faa diferenza cos demais nenos da s\u00faa escola, xa que non ti\u00f1a pel branca, e era frecuentemente cuestionada polos outros estudantes sobre os seus devanceiros. Ti\u00f1a entendido pola s\u00faa nai que os seus devanceiros eran da India.\u00a0Por\u00e9n, cando Morgan ti\u00f1a quince anos, descubriu que tanto ela como a s\u00faa irm\u00e1 eran en realidade descendentes de aborixes, do pobo palku (ou bailgu) da rexi\u00f3n de Pilbara.\nLogo de rematar a escola, Morgan comezou a universidade. En 1972, casou con Paul Morgan, un compa\u00f1eiro de estudos, e durante a d\u00e9cada seguinte terminou a s\u00faa carreira e tivo tres fillos.\nTraballo como escritora.\nA historia do seu descubrimento sobre o pasado da s\u00faa familia n\u00e1rrase en \"My Place\" (1987), o cal vendeu m\u00e1is de medio mill\u00f3n de copias en Australia. Tam\u00e9n foi publicado en Europa, Asia e os Estados Unidos. O seu segundo libro, \"Wanamurraganya\", publicado en 1989, narra a biograf\u00eda do seu av\u00f3, Jack McPhee. \u00d3\u00a0longo da s\u00faa vida, escribiu cinco libros m\u00e1is para os seus fillos.\nMorgan \u00e9 directora (e profesora) no Centro para a Historia e a arte Ind\u00edxenas, na Escola de Estudos Ind\u00edxenas, situado na Universidade de Australia Occidental. Recibiu moitos premios: \"My Place\" ga\u00f1ou o premio humanitario Human Rights and Equal Opportunity Commission humanitarian en 1987, o premio literario da semana da universidade de Western Australia na categor\u00eda de non-ficci\u00f3n en 1988, e o premio Order of Australia Book de 1990. En 1993, historiadores de arte internacionais seleccionaron a pintura \"Outback\", de Morgan, como unha das trinta pinturas e esculturas que estar\u00edan impresas en estampas, como celebraci\u00f3n da Declaraci\u00f3n Universal dos Dereitos Humanos."}
{"id": "416592", "revid": "23204", "url": "https://gl.wikipedia.org/wiki?curid=416592", "title": "Sally Jane Morgan", "text": ""}
{"id": "416593", "revid": "23204", "url": "https://gl.wikipedia.org/wiki?curid=416593", "title": "Marcia Langton", "text": "Marcia Lynne Langton, nada o 31 de outubro de 1951 en\u00a0Brisbane, Australia, \u00e9 a xefa da Fundaci\u00f3n de Estudos Ind\u00edxenas australianos na Universidade de Melbourne na Facultade de Medicina. En 2016 deveu Profesora Distinguida e en 2017, reitora asociada.\nAntrop\u00f3loga e xe\u00f3grafa, \u00e9 unha das escritoras aborixes australianas contempor\u00e1neas m\u00e1is salientables. En 1993 converteuse en membro da Orde de Australia."}
{"id": "416594", "revid": "23204", "url": "https://gl.wikipedia.org/wiki?curid=416594", "title": "Marcia Lynne Langton", "text": ""}
{"id": "416595", "revid": "25871", "url": "https://gl.wikipedia.org/wiki?curid=416595", "title": "Jack Davis", "text": "Jack Davis, nado o 11 de marzo de 1917 e finado o 17 de marzo de 2000, foi un salientable dramaturgo e poeta aborixe australiano, as\u00ed como activistas polos dereitos dos ind\u00edxenas. Naceu en Australia Occidental, na vila de Yarloop, e viviu en Fremantle at\u00e9 o final da s\u00faa vida. Pertenc\u00eda \u00f3 pobo noongar, e a maior\u00eda da s\u00faa obra trata sobre a experiencia como aborixe australiano.\nMalia que Davis compuxo moitos dos seus poemas mentres traballaba nunha facenda en Gascoyne durante a s\u00faa mocidade, o seu primeiro volume de poes\u00eda non foi publicado at\u00e9 1970. Foi considerado como o poeta aborixe australiano do s\u00e9culo XX e moitas das s\u00faas obras forman parte do programa escolar australiano.\nDavis converteuse en membro da Order of the British Empire (MBE) en 1976, e membro da Orde de Australia (AM) en 1985."}
{"id": "416596", "revid": "89787", "url": "https://gl.wikipedia.org/wiki?curid=416596", "title": "Alexis Wright", "text": "Alexis Wright, nada o\u00a025 de novembro de 1950, \u00e9 unha escritora\u00a0aborixe australiana,\u00a0m\u00e1is co\u00f1ecida por ga\u00f1ar o Premio Franklin Miles pola s\u00faa novela de 2006\u00a0\"Carpentaria\" e por ga\u00f1ar o Premio Stella en 2018 pola s\u00faa\u00a0\"memoria colectiva\" de Leigh Bruce \"Tracker\" Tilmouth.\nObras.\nNovelas\nHistorias curtas\nNon ficci\u00f3n\nEditora"}
{"id": "416597", "revid": "89787", "url": "https://gl.wikipedia.org/wiki?curid=416597", "title": "Tara June Winch", "text": "Tara June Winch, nada en Wollongong o 2 de decembro de 1983 \u00e9 unha escritora australiana de ascendencia inglesa e aborixe australiana. A s\u00faa primeira novela, \"Swallow the Air\" (2006), ga\u00f1ou numerosos premios literarios australianos."}
{"id": "416598", "revid": "72012", "url": "https://gl.wikipedia.org/wiki?curid=416598", "title": "Judith Wright", "text": "Judith Arundell Wright, nada en\u00a0Nova Gales do Sur (Australia) o\u00a031 de maio de 1915 e finada en\u00a0Camberra\u00a0o\u00a026 de xu\u00f1o de 2000,\u00a0foi unha escritora e cr\u00edtica australiana, al\u00e9n dunha activista polos dereitos dos aborixes australianos.\nTraxectoria.\nEntrou para a Universidade de Sydney en 1934, onde estudou filosof\u00eda, historia, psicolox\u00eda e ingl\u00e9s sen se formar. Arredor dos seus vinte anos, quedou progresivamente xorda. Entre 1837 e 1938 viaxou por\u00a0Europa. Con 30 anos, co\u00f1eceu o compa\u00f1eiro co cal m\u00e1is tarde casar\u00eda: J.P. McKinney.\nConsiderada unhas das maiores figuras da literatura australiana en ensaios e poes\u00eda, foi Doutora \"Honoris Causa\" polas Universidades de Queensland, Nova Inglaterra e Sydney.\nJudith Wright faleceu en Camberra a 26 de xu\u00f1o de 2000, con 85 anos."}
{"id": "416599", "revid": "23204", "url": "https://gl.wikipedia.org/wiki?curid=416599", "title": "Judith Arundell Wright", "text": ""}
{"id": "416600", "revid": "89787", "url": "https://gl.wikipedia.org/wiki?curid=416600", "title": "Thomas Keneally", "text": "Thomas Michael Keneally, nado en Sydney\u00a0o\u00a07 de outubro de 1935,\u00a0\u00e9 un escritor australiano, autor da novela \"Schindler's Ark\", que foi adaptada \u00f3\u00a0cinema no filme de Steven Spielberg, \"A lista de Schindler\".\nTraxectoria.\nEducouse no St. Patrick's College de Strathfield, onde se estableceu un premio literario que leva o seu nome. Ingresou no Seminario de San Patricio de Manly para ser sacerdote cat\u00f3lico, pero abandonouno antes da s\u00faa ordenaci\u00f3n. Traballou como mestre de escola en Sydney antes do seu \u00e9xito como novelista, e foi profesor na Universidade de Nova Inglaterra (1968-1970).\nKeneally era co\u00f1ecido como \"Mick\" at\u00e9 1964, pero comezou a utilizar o nome de Thomas xa na s\u00faa primeira publicaci\u00f3n, seguindo os consellos do seu editor de usar o que \u00e9 realmente o seu primeiro nome.\nEn 1983 foi nomeado Oficial da Orde de Australia (AO). \u00c9 un dos \"Australian Living Treasures\" e \u00f3 longo da s\u00faa vida salientou como un firme defensor da Rep\u00fablica de Australia, no sentido da ruptura dos lazos coa monarqu\u00eda brit\u00e1nica, e mesmo publicou o libro \"Our Republic\" en 1993. Varios dos seus ensaios republicanos aparecen na p\u00e1xina web do Movemento Republicano de Australia.\nKeneally tam\u00e9n actuou nalg\u00fans filmes. Tivo un pequeno papel en \"The Chant of Jimmie Blacksmith\" (baseada na s\u00faa novela) e desempe\u00f1ou o papel de pai Marshall no filme de Fred Schepisi, \"The Devil's Playground\" (1976).\nEn marzo de 2009, o Primeiro Ministro de Australia, Kevin Rudd, regalou unha copia autografada por Keneally da s\u00faa biograf\u00eda de Lincoln \u00f3\u00a0Presidente dos Estados Unidos Barack Obama como un agasallo de Estado."}
{"id": "416601", "revid": "23204", "url": "https://gl.wikipedia.org/wiki?curid=416601", "title": "Thomas Michael Keneally", "text": ""}
{"id": "416602", "revid": "54334", "url": "https://gl.wikipedia.org/wiki?curid=416602", "title": "D\u00eda dos Av\u00f3s", "text": "O D\u00eda dos Av\u00f3s \u00e9 un d\u00eda conmemorativo dedicado aos av\u00f3s das\u00a0familias, que complementa o D\u00eda do Pai e o\u00a0D\u00eda da Nai. A xornada\u00a0cel\u00e9brase en diferentes pa\u00edses con diversidade de denominaci\u00f3n, motivaci\u00f3n e data. En moitos pa\u00edses de Latinoam\u00e9rica e de Europa o d\u00eda escollido \u00e9 o 26 de xullo, por ser o d\u00eda en que a liturxia cat\u00f3lica\u00a0conmemora a\u00a0San Xaqu\u00edn e Santa Ana, pais de Mar\u00eda, a nai de Xes\u00fas e, polo tanto, av\u00f3s de Xes\u00fas. A historia dos av\u00f3s de Xes\u00fas b\u00e1sease no Protoevanxeo de Santiago, segundo o cal Santa Ana naceu en Bel\u00e9n e os seus pais eran Matan e Emerenciana, mentres que a familia de Xos\u00e9 descend\u00eda do rei David e de Lev\u00ed.\nA\u00a0ONU promove a celebraci\u00f3n internacional dun d\u00eda que nos recorde as persoas maiores, o D\u00eda Internacional das Persoas Maiores, o 1 de outubro."}
{"id": "416603", "revid": "89787", "url": "https://gl.wikipedia.org/wiki?curid=416603", "title": "David Malouf", "text": "David Malouf, nado en\u00a0Brisbane\u00a0o\u00a020 de marzo de 1934,\u00a0\u00e9 un escritor australiano que cultivou principalmente a novela, a\u00ednda que tam\u00e9n ten contos, poemarios, ensaios, libretos e obras de teatro.\nTraxectoria.\nMalouf \u00e9 fillo dun pai liban\u00e9s cristi\u00e1n e unha nai inglesa xud\u00eda de ascendencia sefard\u00ed-portuguesa.\nGraduouse na Universidade de Queensland en 1955. Viviu en Inglaterra; Toscana, Italia; e Sydney, onde deu clases na universidade do mesmo nome.\nA s\u00faa obra trata de temas da historia, a sociedade e as paisaxes de Australia.\nOs primeiros libros que publicou foron poemarios, pero empezou a ser co\u00f1ecido despois da s\u00faa primeira novela, \"Johnno\" (1975), un relato semiautobiogr\u00e1fico dun mozo que creceu en Brisbane durante a segunda guerra mundial. \"An Imaginary Life\" (1978) \"consagrouno definitivamente como unha das voces de referencia do continente\".\nEn 2008 foi elixido membro da Royal Society of Literature.\nMalouf \u00e9 abertamente gai e reside en Italia dende 1977."}
{"id": "416605", "revid": "89787", "url": "https://gl.wikipedia.org/wiki?curid=416605", "title": "Robert Manne", "text": "Robert Manne, nado o\u00a031 de outubro de 1947,\u00a0\u00e9 un xornalista e profesor de pol\u00edtica australiano. Ensina na Universidade La Trobe, de Melbourne, Australia."}
{"id": "416606", "revid": "89787", "url": "https://gl.wikipedia.org/wiki?curid=416606", "title": "Keith Windshuttle", "text": "Keith Windschuttle, nado en 1942 \u00e9 un escritor e historiador australiano, e antigo membro da ABC.\nEntre as s\u00faas principais publicaci\u00f3ns est\u00e1n \"Unemployment\" (1979), que analiza as casas e as consecuencias sociais do desemprego en Australia e urxe a unha resposta socialista; \"The Media: a New Analysis of the Press, Television, Radio and Advertising in Australia\" (1984), sobre o contido pol\u00edtico e econ\u00f3mico das novas e do entretemento dos medios de comunicaci\u00f3n; \"The Killing of History\" (1994), unha cr\u00edtica \u00f3 posmodernismo na historia; \"The Fabrication of Aboriginal History: Volume One: Van Diemen's Land 1803\u20131847\" (2002), que acusa a un bo n\u00famero de historiadores australianos de falsificar e inventar o grao de violencia contra os aborixes no pasado; \"The White Australia Policy\" (2004), unha historia desa pol\u00edtica que argumenta que os historiadores e acad\u00e9micos esaxeraron o grao de racismo na historia de Australia; e \"The Fabrication of Aboriginal History, Volume Three: The Stolen Generations 1881\u20132008\", no que explica que as \"xeraci\u00f3ns roubadas\" dos nenos aborixes son un mito."}
{"id": "416607", "revid": "23204", "url": "https://gl.wikipedia.org/wiki?curid=416607", "title": "Walter Baldwin Spencer", "text": "Walter Baldwin Spencer, nado en\u00a0Stretford\u00a0o\u00a023 de xu\u00f1o de 1860\u00a0e finado o\u00a014 de xullo de 1929,\u00a0foi un bi\u00f3logo e antrop\u00f3logo anglo-australiano.\nTraxectoria.\nSpencer foi recrutado como escritor de ciencia para o \"Australasian\" polo seu editor, David Watterston. El fora nomeado administrador da biblioteca p\u00fablica en 1895. Cando Sir Frederick McCoy morreu en maio de 1899, converteuse en director honorario do museo nacional. Os anos seguintes, presentou \u00f3 museo moitas valiosas colecci\u00f3ns de obxectos sagrados e cerimoniais aborixes recollidos durante as s\u00faas viaxes. Foi elixido membro da Royal Society, en Londres, en 1900 e en 1901 pasou 12 meses no campo con Gillen indo de Oodnadatta para Powell Creek e despois para o leste a Borraloola no Golfo de Carpentaria. As s\u00faas experiencias e estudos formaron a base do libro seguinte, \"The Northern Tribes of Central Australia\", que foi lanzado en 1904, dedicado a David Syme, que dera \u00a3 1.000 para o custo da expedici\u00f3n. Este ano Spencer converteuse en presidente do consello de profesores, cargo que mantivo durante sete anos."}
{"id": "416608", "revid": "23204", "url": "https://gl.wikipedia.org/wiki?curid=416608", "title": "Jedda", "text": "Jedda \u00e9 un filme australiano de 1955 escrito, producido e dirixido por Charles Chauvel. \u00c9 o seu derradeiro filme e salienta por ser o primeiros filme da historia protagonizado por actores aborixes australianos, Robert Tudawali, m\u00e1is co\u00f1ecido como Bobby Wilson e Ngarla Kunoth,m\u00e1is co\u00f1ecida como Rosalie Kunoth-Monks, nos papeis principais. \u00c9 un dos primeiros filmes australianos en ser rodado en cor. \"Jedda\" \u00e9 un influente filme no desenvolvemento do cinema australiano, estabelecendo un novo standard en filmes futuros. Conseguiu atenci\u00f3n internacional nunha \u00e9poca na que os filmes de Hollywood dominaban no cinema australiano. O director, Charles Chauvel, foi nomeado \u00e1 Palma de Ouro no Festival Internacional de Cine de Cannes de 1955, pero perdeu fronte a Delbert Mann por \"Marty\"."}
{"id": "416609", "revid": "23204", "url": "https://gl.wikipedia.org/wiki?curid=416609", "title": "Walkabout (filme)", "text": "Walkabout \u00e9 un filme brit\u00e1nico-australiano de 1971 dirixido por Nicolas Roeg, e est\u00e1 protagonizado por Jenny Agutter, Luc Roeg e David Gulpilil. Ambientado na Australia salvaxe, Edward Bond escribiu o gui\u00f3n, que est\u00e1 vagamente baseado na novela de 1959 \"Walkabout\" de James Vance Marshall. C\u00e9ntrase na historia de dous rapaces brancos que son abandonados no deserto que se encontran cun rapaz aborixe que os axuda a sobrevivir.\nUn dos primeiros filmes da Nova onda australiana, recibiu cr\u00edticas positivas malia o seu fracaso de recadaci\u00f3n; entrou no Festival Internacional de Cine de Cannes de 1971, onde Roeg foi nomeado \u00e1 Palma de Ouro."}
{"id": "416611", "revid": "56817", "url": "https://gl.wikipedia.org/wiki?curid=416611", "title": "Hana Rahma", "text": "Hana Rahma (en ), nado en Ainata (L\u00edbano) o 18 de xullo de 1960, \u00e9 un bispo e relixioso cat\u00f3lico maronita, dende 2015 bispo de Balbik - Dair al-Ahmar.\nTraxectoria.\nEntrou na orde dos baladitas o 6 de agosto de 1979, facendo os votos solemnes o 6 de agosto de 1989. O 29 de xullo de 1990 foi ordenado sacerdote da orde.\nO S\u00ednodo da Igrexa maronita reunido do 10 ao 14 de marzo de 2015 elixiuno bispo de Balbik - Dair al-Ahmar. O papa Francisco deu a s\u00faa aprobaci\u00f3n o 20 de xu\u00f1o de 2015. Foi consagrado bispo polo patriarca Bixara Pedro al-Rai o 1 de agosto, e os seus co-consagradores principais foron os seus predecesores Saman Atala e Bulus Munxid al-Haxim."}
{"id": "416612", "revid": "23204", "url": "https://gl.wikipedia.org/wiki?curid=416612", "title": "Rajoy", "text": "Rajoy pode referirse \u00e1 versi\u00f3n castelanizada do galego Raxoi, que aparece como apelido nas seguientes persoas:"}
{"id": "416613", "revid": "98629", "url": "https://gl.wikipedia.org/wiki?curid=416613", "title": "The Chant of Jimmie Blacksmith (filme)", "text": "The Chant of Jimmie Blacksmith \u00e9 un filme australiano de 1978 dirixido, escrito e producido por Fred Schepisi, e est\u00e1 protagonizado por Tom E. Lewis (acreditado como Tommy Lewis), Freddy Reynolds e Ray Barrett. Tam\u00e9n conta coas aparici\u00f3ns de Bryan Brown, Arthur Dignam e John Jarratt. \u00c9 unha adaptaci\u00f3n da novela \"The Chant of Jimmie Blacksmith\" de Thomas Keneally.\nConta a historia dun mozo aborixe australiano explotado que comete un asasinato e ten que agocharse. Bas\u00e9ase en feitos reais, arredor da vida de Jimmy Governor."}
{"id": "416614", "revid": "60108", "url": "https://gl.wikipedia.org/wiki?curid=416614", "title": "Aladdin Sane", "text": "Aladdin Sane \u00e9 o sexto \u00e1lbum de estudio do m\u00fasico ingl\u00e9s David Bowie, publicado o 13 de xullo de 1973.\nHistoria e caracter\u00edsticas.\nFoi gravado durante o seu tour de Ziggy Stardust nos Estados Unidos de Am\u00e9rica. Est\u00e1 concibido como unha continuaci\u00f3n ao seu anterior \u00e1lbum, \"The Rise and Fall of Ziggy Stardust and the Spiders from Mars\".\nO nome do \u00e1lbum \u00e9 un calembur entre \"Aladdin Sane\" (\"Aladino cordo\") e \"A Lad Insane\" (\"Un tipo demente\"). Esta era unha referencia ao seu irm\u00e1n Terry, que fora diagnosticado de esquizofrenia.\nO \u00e1lbum foi descrito polo propio Bowie simplemente como \"Ziggy vai a Am\u00e9rica\". Varias das canci\u00f3ns est\u00e1n baseadas en observaci\u00f3ns que fixo Bowie durante a s\u00faa viaxe polos Estados Unidos como parte do tour.\nA portada do disco, unha imaxe de Bowie cun raio atraves\u00e1ndolle o rostro, est\u00e1 considerada como unha das m\u00e1is ic\u00f3nicas do artista e unha das m\u00e1is influentes na cultura popular.\nTemas.\nCara 1\nCara 2"}
{"id": "416616", "revid": "7523", "url": "https://gl.wikipedia.org/wiki?curid=416616", "title": "Axel Louissaint", "text": "Axel Louissaint, nado o 3 de xaneiro de 1996 en Yverdon-les-Bains, Vaud, \u00e9 un xogador su\u00edzo de baloncesto profesional.\nTraxectoria profesional.\nO 23 de xullo de 2018, anunciouse a s\u00faa fichaxe polo Leyma Coru\u00f1a da Liga LEB Ouro. O 9 de xaneiro de 2019, anunciouse a s\u00faa cesi\u00f3n ata o remate da tempada ao CB Clavijo da LEB Prata. O 17 de xu\u00f1o de 2019, o B\u00e1squet Coru\u00f1a decidiu non utilizar a opci\u00f3n de renovaci\u00f3n do contrato do xogador."}
{"id": "416623", "revid": "89787", "url": "https://gl.wikipedia.org/wiki?curid=416623", "title": "Carlos Mart\u00ednez Pardo", "text": "Carlos Mart\u00ednez Pardo, nado o 19 de xaneiro de 1996 na Coru\u00f1a, \u00e9 un xogador galego de baloncesto. Na actualidade practica a modalidade de 3x3, da que \u00e9 internacional coa selecci\u00f3n espa\u00f1ola.\nTraxectoria profesional.\nComezou a xogar \u00f3 baloncesto nas categor\u00edas inferiores do B\u00e1squet Coru\u00f1a, onde chamou a atenci\u00f3n do Saski Baskonia, quen fichou \u00f3 xogador coru\u00f1\u00e9s no ano 2010. \u00d3 ano seguinte debutou en Liga EBA co UPV \u00c1lava. \nDebutou co primeiro equipo do Baskonia en xaneiro de 2014, da man do adestrador Sergio Scariolo nun partido da Euroliga fronte ao Olympiacos, e na tempada seguinte sa\u00edu cedido ao Araberri da LEB Prata. Ao seu regreso debutou na Liga ACB co Baskonia, xogando catro partidos na parte final da tempada.\nNa tempada 2015/16 marchou de novo cedido, esta vez ao Lucentum Alicante, tam\u00e9n da LEB Prata. Ao volver da cesi\u00f3n desvinculouse do club vasco e fichou polo Oviedo, da LEB Ouro. En principio fichou s\u00f3 temporalmente para substitu\u00edr ao lesionado Eduardo Hern\u00e1ndez-Sonseca, pero o seu alto rendemento fixo que o club o renovase ata o final da tempada. Al\u00ed disputou 37 partidos, xogou as semifinais play-offs e ga\u00f1ou a Copa Princesa de Asturias. Ao ano seguinte marchou a Logro\u00f1o, onde fichou polo CB Clavijo.\nO 14 de xullo de 2018, anunciouse a s\u00faa volta ao equipo da s\u00faa cidade natal, o Leyma Coru\u00f1a da Liga LEB Ouro. Na s\u00faa primeira tempada xogou unha media de 14,3 minutos por partido aportando 4,7 puntos e 2,4 rebotes en 23 encontros disputados e sufriu unha lesi\u00f3n que lle fixo perder un terzo da tempada. Foi renovado para unha segunda tempada na que apenas tivo continuidade co adestrador Sergio Garc\u00eda, e en xu\u00f1o de 2020 o club anunciou a s\u00faa sa\u00edda, deixando as\u00ed un oco libre para a ficha de \u00c1lex Llorca.\nTras a s\u00faa sa\u00edda do equipo coru\u00f1\u00e9s marchou a Onil, Alacant, onde participou na fundaci\u00f3n do Onil 3x3, un equipo profesional de baloncesto 3x3.\nSelecci\u00f3n espa\u00f1ola.\nFoi internacional coa selecci\u00f3n espa\u00f1ola de baloncesto sub-16, coa que disputou o Europeo de 2012 en Lituania e Letonia, e coa sub-18, coa que obtivo un quinto posto no Europeo de 2014 en Turqu\u00eda.\nEn 2020 foi o primeiro galego convocado para a selecci\u00f3n espa\u00f1ola de baloncesto 3x3."}
{"id": "416625", "revid": "98629", "url": "https://gl.wikipedia.org/wiki?curid=416625", "title": "Henk Norel", "text": "Henk Norel, nado o 17 de setembro de 1987 en Gorinchem (Holanda Meridional) \u00e9 un ex xogador profesional de baloncesto internacional neerland\u00e9s que xogaba na posici\u00f3n de pivote. En 2009 foi escollido na segunda rolda do Draft da NBA polos Minnesota Timberwolves. Na temporada 2017\u221218 foi o xogador coa maior estat\u00edstica de valoraci\u00f3n da Liga ACB, as\u00ed como elixido no mellor quinteto da competici\u00f3n.\nTraxectoria.\nNado en Gorinchem (Holanda Meridional), Norel formouse durante os seus primeiros anos no SV Argon, situado na localidade de Mijdrecht (Utrecht). Con dezaseis anos, na temporada 2004\u221205, xoga para o equipo j\u00fanior dos Demon Astronauts, un club profesional da capital do pa\u00eds, \u00c1msterdam. Ao ano seguinte asina polo Joventut Badalona da Liga ACB, sendo cedido nas seguintes temporadas ao CB Prat (Liga EBA e LEB Prata) e ao Lucentum Alicante (LEB Ouro). A pesar das cesi\u00f3ns, consegue xogar alg\u00fan encontro na m\u00e1xima categor\u00eda do baloncesto espa\u00f1ol. No ano 2009, xa de volta no Joventut, pres\u00e9ntase ao Draft da NBA, onde \u00e9 escollido no posto 47 polos Minnesota Timberwolves, sendo o s\u00e9timo xogador neerland\u00e9s en conseguilo.\nXa na temporada 2008\u221209 Norel consegue entrar rotaci\u00f3n de xogadores do Joventut para a ACB e a Euroliga. A s\u00faa primeira grande actuaci\u00f3n son os 24 puntos (con 9 de 10 en tiros de 2 puntos) e 5 rebotes contra o Murcia na xornada 17. Na temporada 2009\u221210 aumenta a s\u00faa participaci\u00f3n no equipo, xogando unha media de 13 minutos por encontro, con 6 puntos e 2 rebotes por partido. Ese ano tam\u00e9n debuta na Copa do Rei. Na temporada 2011\u221212 aumentas as s\u00faas prestaci\u00f3ns at\u00e9 os 7 puntos e 5 rebotes por partido en 16 minutos de media.\nTras acabar a temporada asina un contrato por tres anos co CAI Zaragoza, outro equipo da ACB. Na s\u00faa primeira temporada consegue mellorar de xeito consider\u00e1bel os seus n\u00fameros, chegando a facer unha media de 13 puntos e 6 rebotes por partido, facendo en m\u00faltiples ocasi\u00f3ns un dobre-dobre. De feito, a s\u00faa valoraci\u00f3n media foi de 13,3 por partido, a quinta m\u00e1is alta da Liga ACB. Con todo, unha lesi\u00f3n no xeonllo en maio de 2013 l\u00e9vao a non xogar de novo at\u00e9 xaneiro de 2014. Tras a s\u00faa ecuperaci\u00f3n fai unha media de 9 puntos e 6 rebotes por encontro at\u00e9 o final de temporada. Segur\u00eda facendo uns n\u00fameros semellantes at\u00e9 a s\u00faa marcha do club o 26 de xu\u00f1o de 2016.\nDespois de cinco temporadas en Zaragoza, o 4 de agosto de 2017 Norel asina contrato co RETAbet.es GBC. No primeiro mes de competici\u00f3n recibe o Premio ao Mellor Xogador da ACB do mes, facendo actuaci\u00f3ns como 24 puntos e 11 rebotes ante o Herbalife Gran Canaria, 25 puntos e 12 rebotes ante o Real Betis Energ\u00eda Plus ou 21 puntos e 4 rebotes ante o Saski Baskonia. A\u00ednda que acabou a temporada cunha lesi\u00f3n, fixo finalmente unha media de 14 puntos e 7 rebotes, cunha valoraci\u00f3n media de 19, o que o levou a ser o xogador m\u00e1is valorado da competici\u00f3n. Foi tam\u00e9n inclu\u00eddo no quinteto ideal da liga. Tras acabara temporada, o 26 de xullo de 2018 o Caf\u00e9s Candelas Breog\u00e1n anuncia a s\u00faa fichaxe polas seguintes tres temporadas tras pagar a s\u00faa cl\u00e1usula de rescisi\u00f3n.\nO 3 de agosto de 2020, Norel anunciou a s\u00faa retirada do baloncesto profesional con 32 anos.\nInternacional.\nNorel representou en competici\u00f3ns internacionis \u00e1 selecci\u00f3n absoluta dos Pa\u00edses Baixos. Tras xogar o Eurobasket de 2017, o 17 de maio de 2018 anunciou a s\u00faa retirada do equipo nacional para centrarse na s\u00faa carreira en clubs, xa que declarou que precisaba de tempo de recuperaci\u00f3ns para seguir rendindo ao m\u00e1ximo nivel. Nun total de 11 anos, Norel disputou 79 partidos como internacional."}
{"id": "416628", "revid": "89787", "url": "https://gl.wikipedia.org/wiki?curid=416628", "title": "Ubiquinol", "text": "O ubiquinol \u00e9 unha forma rica en electr\u00f3ns (reducida) do coencima Q10.\nA forma natural de ubiquinol do coencima Q10 \u00e9 o 2,3-dimetoxi-5-metil-6-poliprenil-1,4-benzoquinol, no que a cadea lateral poliprenilada ten unha lonxitude de 9 ou 10 unidades en mam\u00edferos. O coencima Q10 (CoQ10) pode encontrarse en tres estados redox: completamente oxidado (ubiquinona), parcialmente reducido (semiquinona ou ubisemiquinona) e totalmente reducido (ubiquinol). As funci\u00f3ns redox do ubiquinol na produci\u00f3n de enerx\u00eda celular e na protecci\u00f3n antioxidante est\u00e1n baseadas na capacidade de intercambiar electr\u00f3ns nun ciclo redox entre as formas ubiquinol (reducida) e a ubiquinona (oxidada).\nCaracter\u00edsticas.\nComo os humanos poden sintetizar ubiquinol, non se clasifica como vitamina.\nBiodispo\u00f1ibilidade.\nEst\u00e1 ben establecido que o CoQ10 non se absorbe ben polo corpo. Como a forma ubiquinol ten dous hidr\u00f3xenos adicionais, resulta da conversi\u00f3n de dous grupos cetona en grupos hidroxilo na porci\u00f3n activa da mol\u00e9cula. Isto causa un incremento no car\u00e1cter polar da mol\u00e9cula CoQ10 e pode ser un factor significativo que explique a maior biodispo\u00f1ibilidade observada do ubiquinol.\nContido en alimentos.\nEn alimentos, hai cantidades variables de ubiquinol. Nunha an\u00e1lise de diversos alimentos encontrou que o ubiquinol estaba presente en 66 dos 70 alimentos estudados e supo\u00f1\u00eda o 46% do consumo total de coencima Q10 (na dieta xaponesa). A seguinte t\u00e1boa \u00e9 unha mostra dos resultados.\nAspectos moleculares.\nUbiquinol \u00e9 un benzoquinol e o produto reducido da ubiquinona ou coencima Q10. A s\u00faa cola cont\u00e9n 10 unidades de isopreno en humanos.\nA reduci\u00f3n da ubiquinona a ubiquinol ocorre nos complexos I e II da cadea de transporte de electr\u00f3ns. O ciclo Q \u00e9 un proceso que ocorre no citocromo b, un compo\u00f1ente do complexo III da cadea tde transporte de electr\u00f3ns, e que converte o ubiquinol en ubiquinona de maneira c\u00edclica. Cando o ubiquinol se une ao citocromo b, o pKa do grupo fen\u00f3lico dimin\u00fae polo que se desprende un prot\u00f3n e f\u00f3rmase o ani\u00f3n fen\u00f3xido.\nSe o ox\u00edxeno fen\u00f3xido se oxida, f\u00f3rmase a semiquinona e o electr\u00f3n desapareado \u00e9 situado no anel."}
{"id": "416629", "revid": "98629", "url": "https://gl.wikipedia.org/wiki?curid=416629", "title": "Igor Rako\u010devi\u0107", "text": "Igor Rako\u010devi\u0107, nado o 29 de marzo de 1978 en Belgrado, \u00e9 un ex-xogador serbio de baloncesto profesional. Foi escollido d\u00faas veces no mellor equipo da Euroliga, e foi tres veces o m\u00e1ximo anotador da competici\u00f3n. Con 1,94 metros de altura, xogou tanto de base coma de escolta, pero a maior parte da s\u00faa carreira xogou de escolta.\nTraxectoria profesional.\nAntes de chegar \u00e1 NBA, Rako\u010devi\u0107 xogou para o Crvena zvezda serbio e o Budu\u0107nost Podgorica montenegrino. Co Crvena zvezda conseguiu na tempada 1997-98 a YUBA Liga e rematou segundo na Copa Kora\u0107.\nRako\u010devi\u0107 foi elixido na 51\u00aa posici\u00f3n do Draft da NBA de 2000 polos Minnesota Timberwolves. Non xogou na liga ata a tempada 2002-03, xogando 244 minutos en 42 partidos, e facendo 1.9 puntos, 0.8 asistencias e 0.4 rebotes por encontro. \u00d3 remate da tempada, foi despedido polos Timberwolves e asinou cos San Antonio Spurs, pero foi cortado pouco despois sen chegar a debutar."}
{"id": "416632", "revid": "7523", "url": "https://gl.wikipedia.org/wiki?curid=416632", "title": "Igor Rakocevic", "text": ""}
{"id": "416635", "revid": "89787", "url": "https://gl.wikipedia.org/wiki?curid=416635", "title": "Bogdan Bogdanovi\u0107", "text": "Bogdan Bogdanovi\u0107, nado o 18 de agosto de 1992 en Belgrado, \u00e9 un xogador profesional de baloncesto serbio que xoga para os Atlanta Hawks da National Basketball Association (NBA). Cunha estatura de 1,98 metros xoga na posici\u00f3n de escolta.\nTraxectoria profesional.\nO 26 de xu\u00f1o de 2014, durante a s\u00faa etapa no Partizan, Bogdanovi\u0107 foi seleccionado na 27\u00aa posici\u00f3n do Draft da NBA de 2014 polos Phoenix Suns. O 23 de xu\u00f1o de 2016, na noite do Draft de 2016, os Sacramento Kings adquiriron os seus dereitos xunto con Georgios Papagiannis, Skal Labissi\u00e8re e unha futura elecci\u00f3n da segunda rolda do Draft a cambio de Marquese Chriss.\nO 13 de xullo de 2017, Bogdanovi\u0107 asinou cos Sacramento Kings. Fixo o seu debut na NBA o 23 de outubro de 2017 contra o equipo que o elixiu no Draft, os Phoenix Suns. Bogdanovi\u0107 fixo 12 puntos, 3 rebotes e 2 asistencias en 25 minutos de xogo na derrota dos Kings por 117\u2013115.\nO 24 de novembro de 2020, Bogdanovi\u0107 asinou cos Atlanta Hawks."}
{"id": "416637", "revid": "56817", "url": "https://gl.wikipedia.org/wiki?curid=416637", "title": "Palbociclib", "text": "O palbociclib (c\u00f3digo PD-0332991, nome comercial Ibrance\u00ae) \u00e9 un medicamento para o tratamento do cancro de mama ER-positivo e HER2-negativo desenvolvido por Pfizer. \u00c9 un inhibidor selectivo das quinases dependentes das ciclinas CDK4 e CDK6.\nO palbociclib foi o primeiro inhibidor de CDK4/6 en ser aprobado como terapia contra o cancro por calquera organizaci\u00f3n e a, partir de decembro de 2017 foi receitado m\u00e1is de 90 000 veces."}
{"id": "416638", "revid": "27155", "url": "https://gl.wikipedia.org/wiki?curid=416638", "title": "Biopsia l\u00edquida", "text": "A biposia l\u00edquida, tam\u00e9n co\u00f1ecida como biopsia de flu\u00eddo ou biopsia en fase flu\u00edda, \u00e9 unha proba an\u00e1litica que se realiza nunha mostra de tecido biol\u00f3xico non s\u00f3lido, principalmente sangue. Ao igual que a biopsia tradicional, esta t\u00e9cnica \u00fasase principalmente como unha ferramenta de diagn\u00f3stico e seguimento para enfermidades como o cancro. A s\u00faa finalidade \u00e9 a de buscar c\u00e9lulas cancerosas que est\u00e1n circulando no sangue ou en porci\u00f3ns de ADN das c\u00e9lulas tumorais circulantes.\nVantaxes.\nA biopsia l\u00edquida p\u00f3dese utilizar para axudar a encontrar un cancro nun estadio precoz. Presenta ademais a vantaxe adicional de ser en gran parte non invasiva e, polo tanto, p\u00f3dese facer con m\u00e1is frecuencia, o que mermite rastrexar mellor os tumores e as mutaci\u00f3ns ao longo dun per\u00edodo de tempo. As\u00ed mesmo p\u00f3dese usar para validar a eficacia dun medicamento para o tratamento do cancro tomando mostras m\u00faltiplas de biopsia l\u00edquida no lapso dalgunhas semanas. Esta tecnolox\u00eda tam\u00e9n pode ser beneficiosa para os deoentes despois do tratamento para controlar unha reca\u00edda.\nPor\u00e9n, a\u00ednda que a biopsia l\u00edquida de c\u00e9lulas tumorais circulantes foi avalidada e aprobada pola FDA (Administraci\u00f3n de Alimentos e Drogas dos EE. UU.) como un m\u00e9todo de progn\u00f3stico \u00fatil para varios tipos de cancro, a s\u00faa aplicaci\u00f3n cl\u00ednica a\u00ednda non est\u00e1 moi estendida.\nTipos.\nExisten varios tipos de biopsia l\u00edquida dependendo das condici\u00f3ns que se estean estudando.\nP\u00f3dense estudar una ampla variedade de biomarcadores para detectar outras enfermidades. Por exemplo, o illamento de protoporfirina IX a partir de mostras de sangue pode usarse como unha ferramenta de diagn\u00f3stico para a aterosclerose. Cando se estuda o sistema nervioso central, p\u00f3dense tomar mostras de l\u00edquido cefalorraqu\u00eddeo en lugar de sangue.\nFuncionamento.\nA diferenza das biopsias tradicionais, as biopsias l\u00edquidas eliminan a necesidade de operaci\u00f3ns cir\u00farxicas e procedementos invasivos ao permitir que os profesionais m\u00e9dicos realicen probas para detectar signos de cancro a partir dunha simple extracci\u00f3n de sangue. Como resultado, estas biopsias son moito m\u00e1is doadas de realizar, e conducir\u00e1n a diagn\u00f3sticos m\u00e1is temper\u00e1ns de cancros nos pacientes.\nAs biopsias l\u00edquidas foron pos\u00edbeis grazas aos avances na secuenciaci\u00f3n do xenoma humano, xa que os cient\u00edficos e investigadores agora poden detectar mutaci\u00f3ns xen\u00e9ticas de cancros. Os investigadores descubriron que as mutaci\u00f3ns \u00fanicas do cancro poden aparecer en fragmentos microsc\u00f3picos de ADN no sangue dun paciente. As c\u00e9lulas tumorais liberan ADN, ARN ou prote\u00ednas libres en circulaci\u00f3n relacionadas con tumores, que circulan no sangue de pacientes con cancro. Polo tanto, os ensaios que utilizan estas mol\u00e9culas p\u00f3dense utilizar para a detecci\u00f3n precoz do tumor, o control ou a detecci\u00f3n de mutaci\u00f3ns de resistencia."}
{"id": "416639", "revid": "10599", "url": "https://gl.wikipedia.org/wiki?curid=416639", "title": "Arroyomolinos, Madrid", "text": "Arroyomolinos \u00e9 un concello espa\u00f1ol da Comunidade de Madrid situado ao suroeste da capital. Ten unha poboaci\u00f3n de 30.081 habitantes (2017).\nNos \u00faltimos anos evolucionou dunha configuraci\u00f3n rural \u00e1 da tipica cidade dormitorio, cun crecemento demogr\u00e1fico importante. Parte do seu termo municipal forma parte do Parque rexional do curso medio do r\u00edo Guadarrama e a s\u00faa contorna."}
{"id": "416640", "revid": "5863", "url": "https://gl.wikipedia.org/wiki?curid=416640", "title": "Arroyomolinos, C\u00e1ceres", "text": "Arroyomolinos \u00e9 un concello espa\u00f1ol da provincia de C\u00e1ceres, en Estremadura. Ten unha poboaci\u00f3n de 770 habitantes (2017).\nHistoria.\nFoi fundado en 1228 por Afonso IX de Le\u00f3n, mais as s\u00faas terras foron habitadas dende o neol\u00edtico. En tempos do imperio romano constru\u00edronse os mu\u00ed\u00f1os que dan nome \u00e1 localidade. Os \u00e1rabes constru\u00edron tam\u00e9n este tipo de mu\u00ed\u00f1os.\nDurante a Guerra da Independencia espa\u00f1ola o 28 de outubro de 1811 produciuse unha das m\u00e1is importantes derrotas do ex\u00e9rcito franc\u00e9s. Na batalla, co\u00f1ecida como \"batalla del Arroyo de los Molinos\" e \"sorpresa de Arroyomolinos\", un ex\u00e9rcito aliado anglo-hispano-portugu\u00e9s, baixo as ordes do xeneral Hill, derrotou as tropas francesas do xeneral Girard.\nCoa ca\u00edda do Antigo R\u00e9xime, a localidade constitu\u00eduse en municipio na rexi\u00f3n de Estremadura, e dende 1834 quedou integrado no partido xudicial de Mont\u00e1nchez. No censo de 1842 contaba con 600 fogares e 3287 veci\u00f1os.\nEntre 1857 e 1981 cham\u00e1base \"Arroyomolinos de Mont\u00e1nchez\"."}
{"id": "416641", "revid": "63181", "url": "https://gl.wikipedia.org/wiki?curid=416641", "title": "Hamina", "text": "Hamina (en sueco \"Fredrikshamn\") \u00e9 un municipio de Finlandia situado na rexi\u00f3n de Kymenlaakso. En 2018 a s\u00faa poboaci\u00f3n era de 20\u00a0425 habitantes. A superficie do termo municipal \u00e9 de 1\u00a0155,14\u00a0km2, dos cales 545,43\u00a0km2 son auga. O concello ten unha densidade de poboaci\u00f3n de 33,50 hab./km\u00b2.\nLimita cos municipios Kouvola, pertencente \u00e1 s\u00faa mesma rexi\u00f3n, Kotka, Kouvola, Miehikk\u00e4l\u00e4, Virolahti e Luum\u00e4ki este \u00faltimo na rexi\u00f3n veci\u00f1a de Carelia do Sur.\nO concello \u00e9 uniling\u00fce en fin\u00e9s."}
{"id": "416642", "revid": "1131", "url": "https://gl.wikipedia.org/wiki?curid=416642", "title": "Estadio Cerro del Espino", "text": "O Estadio Cerro del Espino \u00e9 un estadio de f\u00fatbol que forma parte da cidade deportiva do Atl\u00e9tico de Madrid, situada en Majadahonda, na Comunidade de Madrid.\nNel xogan os seus partidos como locais o Rayo Majadahonda, o Atl\u00e9tico de Madrid B e o Atl\u00e9tico de Madrid Femenino. Tam\u00e9n \u00e9 usado polo primeiro equipo masculino do Atl\u00e9tico de Madrid nos seus adestramentos.\nHistoria e caracter\u00edsticas.\nFoi inaugurado o 13 de setembro de 1995 cun partido amigable entre o Rayo Majadahonda e o Atl\u00e9tico de Madrid que terminou con vitoria colchonera por 0-1. Ten unha capacidade de 3.376 localidades repartidas en tres bancadas separadas, de cores vermello e branco. A principal \u00e9 a bancada de Preferencia, a \u00fanica que conta con localidades cubertas, na que se atopan o palco e a zona reservada para a prensa escrita. Ten unha capacidade de 725 espectadores. Diante sit\u00faase a bancada Lateral con 884 localidades, e por \u00faltimo, a bancada de Fondo, onde caben 1.767 espectadores.\nSufriu a s\u00faa primeira gran remodelaci\u00f3n durante a tempada 1997-98, cando o Atl\u00e9tico de Madrid B comezou a xogar os seus partidos como local neste estadio e tiveron que realizarse algunhas obras para acondicionar o estadio \u00e1s exixencias da Liga de F\u00fatbol Profesional. Conta con vestidores, cabinas de radio, sala de prensa, cabina de televisi\u00f3n e cafeter\u00eda.\nEn 2018 tivo que ser remodelado novamente con motivo do ascenso do Rayo Majadahonda a Segunda Divisi\u00f3n. O Atl\u00e9tico de Madrid cedeu ao Rayo o seu estadio, o Metropolitano, para disputar os primeiros partidos da tempada 2018-19 e evitar as\u00ed o descenso de categor\u00eda por non cumprir o estadio Cerro del Espino os requisitos necesarios.\nP\u00f3dese chegar en transporte p\u00fablico, coas li\u00f1as de autob\u00fas interurbano 561, 561A, 561B, 653, 654 e a li\u00f1a urbana 1."}
{"id": "416643", "revid": "10599", "url": "https://gl.wikipedia.org/wiki?curid=416643", "title": "Miniestadio Cerro del Espino", "text": ""}
{"id": "416645", "revid": "5863", "url": "https://gl.wikipedia.org/wiki?curid=416645", "title": "Xo\u00e1n Naya P\u00e9rez", "text": ""}
{"id": "416646", "revid": "5863", "url": "https://gl.wikipedia.org/wiki?curid=416646", "title": "Museo Emilia Pardo Baz\u00e1n", "text": ""}
{"id": "416647", "revid": "27155", "url": "https://gl.wikipedia.org/wiki?curid=416647", "title": "Xeolox\u00eda de Galicia", "text": "A xeolox\u00eda de Galicia \u00e9 o estudo das formaci\u00f3ns rochosas de Galicia, a s\u00faa litolox\u00eda, estruturas tect\u00f3nicas, a historia da s\u00faa formaci\u00f3n e demais caracter\u00edsticas. En Galicia a maior\u00eda das rochas son \u00edgneas e metam\u00f3rficas e de idade moi antiga, xa que a maior\u00eda son paleozoicas e algunhas mesmo prec\u00e1mbricas, e hai menos materiais m\u00e1is modernos. O territorio galego forma parte do Macizo Ib\u00e9rico ou Hesp\u00e9rico, que \u00e9 de orixe herciniana e forma o n\u00facleo de toda a Pen\u00ednsula Ib\u00e9rica. Ao longo da s\u00faa historia xeol\u00f3xica nos territorios que hoxe son Galicia produc\u00edronse choques continentais, que orixinaron supercontinentes (panxeas), roturas destes que orixinaron as costas oce\u00e1nicas que existen hoxe e oroxenias, que deron lugar \u00e1s nosas monta\u00f1as hercinianas, que foron erosionadas durante mill\u00f3ns de anos e posteriormente voltas a elevar durante a orox\u00e9nese alpina.\nO Macizo Ib\u00e9rico en Galicia.\nO Macizo Ib\u00e9rico ou Hesp\u00e9rico constit\u00fae a maior parte do occidente da Pen\u00ednsula Ib\u00e9rica, inclu\u00edndo toda Galicia. Foi dividido por Franz Lotze en 1945 con modificaci\u00f3ns de Julivert et al. en 1972 e 1983 en cinco grandes zonas con caracter\u00edsticas diferenciadas, que son, de leste a oeste e ao sur:\nAdemais, a zona Centroib\u00e9rica en Galicia foi subdividida por Farias e Arenas en 1987 e 1988, distingu\u00edndose a zona de Galicia-Tr\u00e1s-os-Montes, que se superp\u00f3n por acabalgamento \u00e1 zona Centroib\u00e9rica, a cal con esta divisi\u00f3n queda reducida en Galicia a unha estreita banda central, onde se encontra o dominio do Ollo de Sapo.\nDas zonas mencionadas no territorio galego est\u00e9ndense as zonas Asturoccidental-Leonesa, Centroib\u00e9rica e de Galicia-Tr\u00e1s-os-Montes. Estas zonas corresp\u00f3ndense coa parte central do dobramento herciniano do macizo, onde hai a maior deformaci\u00f3n, metamorfismo e plutonismo, mentres que as zonas m\u00e1is perif\u00e9ricas (zona Cant\u00e1brica e Sur-Portuguesa) representan as zonas externas do or\u00f3xeno.\nZona Asturoccidental-Leonesa.\nComprende a parte m\u00e1is oriental de Galicia e gran parte de Asturias e Le\u00f3n. O seu l\u00edmite occidental \u00e9 a falla de Viveiro e a oriental \u00e9 a antiforma do Narcea de rochas prec\u00e1mbricas. A zona ten unha forma curvada e \u00e9 continuaci\u00f3n do arco Ibero-Armoricano. Ten pouco plutonismo, excepto na parte m\u00e1is occidental (domos de Lugo e Boal-Os Ancares), e nel predominan as rochas metam\u00f3rficas, principalmente xistosas que forman a serie de Vilalba de xistos prec\u00e1mbricos (que van de Mondo\u00f1edo a Sarria), que est\u00e1n acompa\u00f1ados de lousas, arenitos e alg\u00fans gneises anfib\u00f3licos. Sobre eles hai sedimentos detr\u00edticos e algunhas calcarias (calcarias de Vegadeo e C\u00e1ndana), con cuarcitas e lousas, que forman a serie de C\u00e1ndana. O metamorfismo \u00e9 baixo ou medio, maior cara ao oeste, con forte deformaci\u00f3n e foliaci\u00f3n tect\u00f3nica visible. Presenta mantos e dobramentos desprazados cara ao leste. Estratigraficamene a zona pode dividirse en tres dominios:\nZona Centroib\u00e9rica.\nEn Galicia comprende (exclu\u00edndo a Zona de Galicia-Tr\u00e1s-os-Montes que acabalga sobre ela) unha banda curvada desde o l\u00edmite das provincias de Lugo e A Coru\u00f1a ata A Gudi\u00f1a, polo leste acaba na falla de Viveiro e polo oeste nas fallas de Valdovi\u00f1o, Laza e acabalgamento de Ver\u00edn. Presenta m\u00e1is magmatismo que na zona anterior, con granitos de anatexia e outros tardiorox\u00e9nicos. En Galicia o m\u00e1is car\u00e1cter\u00edstico da zona \u00e9 o dominio do Ollo de Sapo. Este dominio forma un arco estreito desde Viveiro ata desaparecer baixo a Meseta en Sanabria (reaparece en Guadalaxara). O Ollo de sapo \u00e9 un gneis porfiroide agrisado con grandes cristais de feldespato pot\u00e1sico, e outros de cuarzo azulado milim\u00e9tricos; estes \u00faltimos lembran ollos de sapo. O Ollo de Sapo consid\u00e9rano alg\u00fans autores de idade prec\u00e1mbrica e outros c\u00e1mbrica ou posterior.\nZona de Galicia-Tr\u00e1s-os-Montes.\nComprende toda a zona centrooccidental e sur de Galicia, desde as fallas de Valdovi\u00f1o e Laza e o acabalgamento de Ver\u00edn ao leste. Acabalga sobre a zona Centroib\u00e9rica. Os graos de metamorfismo e plutonismo son os maiores de Galicia. Interpr\u00e9tanse como fragmentos da codia oce\u00e1nica (ofiolitas) e de arcos volc\u00e1nicos, talvez orixinados como sutura do peche do oc\u00e9ano Reico e acreci\u00f3n dos materiais durante o choque continental. Pode dividirse en dous grandes dominios e varios complexos:\nHistoria xeol\u00f3xica de Galicia.\nPrec\u00e1mbrico.\nDurante o Prec\u00e1mbrico orixin\u00e1ronse rochas ao deposit\u00e1rense sedimentos en cuncas mari\u00f1as que despois foron metamorfizados en oroxenias antigas, que hoxe forman o basamento do territorio galego. Sobre este basamento deposit\u00e1ronse despois no Paleozoico, en cuncas mari\u00f1as dos oc\u00e9anos Reico e de Tornquist, os sedimentos que ser\u00edan pregados despois durante a oroxenia herciniana paleozoica, pero alg\u00fans dos materiais prec\u00e1mbricos afloraron tam\u00e9n, distingu\u00edndose uns materiais prec\u00e1mbricos antigos (na Serra da Capelada) e recentes (o Ollo de Sapo), a\u00ednda que nalg\u00fans casos se discute a idade dos materiais, que non sempre se consideran tan antigos.\nPaleozoico e oroxenia herciniana.\nDurante o Paleozoico produciuse primeiro unha disgregaci\u00f3n supercontinental e acabou cunha nova uni\u00f3n dos continentes formando a Panxea durante a cal se sucederon en Europa as oroxenias caledoniana e herciniana; esta \u00faltima afectou \u00e1s cuncas que orixinar\u00edan o territorio galego. Durante a \u00e9poca herciniana xeralmente se considera que Galicia formaba parte dun microcontinente chamado Arm\u00f3rica, que estaba en medio de Gondwana (ao sur) e de Laurasia (ao norte). Arm\u00f3rica pod\u00eda formar unha soa unidade ou estar formado por un conxunto de unidades separadas. Estes dous grandes continentes chocaron quedando Arm\u00f3rica no medio de ambos, os oc\u00e9anos que os separaban subduciron e os materiais deform\u00e1ronse e elev\u00e1ronse formando o Macizo Ib\u00e9rico.\nNa etapa orox\u00e9nica herciniana formouse, pois, o territorio galego. Nesta etapa distinguiremos tres per\u00edodos: preorox\u00e9nico, orox\u00e9nico e postorox\u00e9nico. Na etapa preorox\u00e9nica, anterior \u00e1 oroxenia propiamente dita, os territorios que hoxe son Galicia estaban baixo o mar (etapa oce\u00e1nica) e constitu\u00edan unha ampla cunca de sedimentaci\u00f3n, onde se depositan sedimentos que orixinar\u00e1n m\u00e1is tarde cuarcitas e calcarias, materiais volc\u00e1nicos submarinos que orixinar\u00e1n despois o \"ollo de sapo\" e outros sedimentos. Parece que na cunca correspondente ao que hoxe \u00e9 a zona Centroib\u00e9rica produciuse unha emersi\u00f3n a inicios do Paleozoico, pero despois volveu quedar mergullada.\nA etapa orox\u00e9nica abrangue do Devoniano ao Carbon\u00edfero e nela prod\u00facese a compresi\u00f3n que dar\u00e1 comezo \u00e1 oroxenia, con emersi\u00f3n do or\u00f3xeno, dobramento dos materiais, magmatismo e metamorfismo. A primeira fase da oroxenia orixina a formaci\u00f3n de grandes dobras deitadas con verxencia ao leste (Mondo\u00f1edo, Courel) e o anticlinorio do Ollo de sapo; metamorf\u00edzanse os materiais orixinando lousas, xistos, gneis, cuarcitas, m\u00e1rmores e anfibolitas; hai tam\u00e9n un intenso magmatismo, form\u00e1ndose as granodioritas precoces e os granitos alcalinos de d\u00faas micas. Na segunda fase da oroxenia a deformaci\u00f3n contin\u00faa pero \u00e9 menor, form\u00e1ndose pregamentos e acabalgamentos nos que o desprazamento do al\u00f3ctono orixinou os complexos (Ortegal, Ordes, Malpica-Tui). Orix\u00ednanse nesta segunda fase m\u00e1is granitos alcalinos de d\u00faas micas. Ao final da segunda fase f\u00f3rmanse algunhas fallas distensivas, como a falla de Viveiro. Na fase orox\u00e9nica final volve a incrementarse a compresi\u00f3n e em\u00edtense granitos de d\u00faas micas e as granodioritas tard\u00edas.\nNa etapa postorox\u00e9nica prod\u00facese distensi\u00f3n e formaci\u00f3n de moitas fracturas, que son as fallas tardihercinianas que ser\u00e1n reactivadas m\u00e1is tarde na \u00e9poca alpina e marcar\u00e1n a ali\u00f1aci\u00f3n das r\u00edas e a formaci\u00f3n a favor das fracturas de diques e fil\u00f3ns e xacementos de cuarzo e minerais met\u00e1licos. A finais do Paleozoico o macizo Hesp\u00e9rico est\u00e1 xa totalmente emerx\u00eddo, constitu\u00edndo a parte occidental da Pen\u00ednsula, que forma parte da Panxea. Galicia quedara situada en fronte do que hoxe \u00e9 Terra Nova (Canad\u00e1) unha vez que chocou con ela, polo que non exist\u00edan as costas atl\u00e1nticas e cant\u00e1bricas de Galicia.\nO Mesozoico.\nDurante o Mesozoico o or\u00f3xeno herciniano emerxido sufriu pouca actividade tect\u00f3nica, magm\u00e1tica ou metam\u00f3rfica, pero foi sometido a unha intensa erosi\u00f3n que foi suavizando o relevo, deixando s\u00f3 alg\u00fans relevos especialmente resistentes \u00e1 erosi\u00f3n. Os sedimentos resultantes desta erosi\u00f3n foron arrastrados polos r\u00edos e acabaron inicialmente no mar de Tetis (o Atl\u00e1ntico neste primeiro per\u00edodo a\u00ednda non exist\u00eda porque Galicia formaba parte da Panxea), polo que non se encontran rochas mesozoicas en Galicia. Por\u00e9n, dese o Carbon\u00edfero e ao longo do Mesozoico produciuse a fragmentaci\u00f3n da Panxea. Galicia estaba inicialmente pegada ao Canad\u00e1 e \u00e1 Breta\u00f1a francesa (coa Pen\u00ednsula xirada cara \u00e1s costas de Francia), pero a formaci\u00f3n incipiente da dorsal do Atl\u00e1ntico empezar\u00eda a separalas. Produciuse a formaci\u00f3n dun punto quente no noroeste de Galicia con tres ramas; unha delas, por expansi\u00f3n do oc\u00e9ano, dar\u00eda lugar \u00e1 separaci\u00f3n de Galicia (parte do Macizo Ib\u00e9rico) de Am\u00e9rica, cre\u00e1ndose as costas atl\u00e1nticas galegas e a outra separar\u00eda Galicia da Breta\u00f1a, creando o golfo de Biscaia e as costas cant\u00e1bricas galegas. A plataforma continental galega no Cret\u00e1ceo era moi grande, duns 600 km, pero afundir\u00edase na etapa alpina.\nEfectos da oroxenia alpina no Cenozoico.\nA\u00ednda que a oroxenia alpina non afectou de forma directa a Galicia xerando monta\u00f1as de pregamento como as hercinianas, os seus efectos indirectos foron moi importantes. Fix\u00e9ronse sentir no Cenozoico e consistiron na reactivaci\u00f3n de moitas fallas entrecruzadas da \u00e9poca tardiherciniana e a formaci\u00f3n dalgunhas fracturas novas, que afectaron os terreos hercinianos xa moi arrasados, levantando alg\u00fans dos bloques fracturados e afundindo outros. Ao quedaren os bloques a distintas alturas reactivouse o relevo, xer\u00e1ronse macizos tect\u00f3nicos (horsts) que forman moitas das actuais serras galegas e fosas tect\u00f3nicas (graben) entre as monta\u00f1as. As zonas que quedaron m\u00e1is afundidas deron lugar a cuncas sedimentarias, onde se acumularon os sedimentos resultantes da erosi\u00f3n das monta\u00f1as rexuvenecidas, formados por materiais detr\u00edticos e nalg\u00fans casos lignitos. Salientan as depresi\u00f3ns de Maceda, Monforte, Xinzo, Sarria, Vilalba, As Pontes, Meirama e Laracha.\nO Cuaternario.\nNo Cuaternario Galicia viuse afectada polo clima glacial durante as glaciaci\u00f3ns, e orixin\u00e1ronse glaciares nas serras m\u00e1is altas, principalmente en Serra de Queixa, Invernadeiro, Ancares, Courel, Xur\u00e9s, e Trevinca, dos cales non queda hoxe ning\u00fan, pero si as marcas erosivas que deixaron nos vales e as morenas. A primeira descrici\u00f3n do glaciarismo galego foi feita polo xe\u00f3grafo fin\u00e9s Ragnar Hult en 1899.\nOs vales dos r\u00edos rexuvenec\u00e9ronse, encaix\u00e1ndose e formando terrazas fluviais. Ademais produciuse o asolagamento de moitos vales costeiros, o que lle acabar\u00eda de dar \u00e1s r\u00edas o aspecto que te\u00f1en hoxe, a\u00ednda que se empezaron a formar moitos mill\u00f3ns de anos antes.\nLitolox\u00eda.\nA maior\u00eda das rochas de Galicia son rochas cristalinas plut\u00f3nicas ou metam\u00f3rficas. Os sedimentos datan fundamentalmente do Cenozoico e s\u00f3 aparecen nos vales dos r\u00edos e nas depresi\u00f3ns e s\u00f3 supo\u00f1en un 4% das rochas, e est\u00e1n formados por margas, arxilas, areas, gravas e alg\u00fans dep\u00f3sitos de lignitos. Tam\u00e9n hai un 4% de rochas b\u00e1sicas e ultrab\u00e1sicas (ecloxitas, granulitas, serpentinitas e anfibolitas), localizadas fundamentalmente nos complexos. Os granitos e granodioritas son un 45% das rochas, e poden ser granitos alcalinos de d\u00faas micas (leucogranitos, ou con megacristais) ou granitoides calcoalcalinos (granodioritas precoces ou tard\u00edas). Dentro das rochas magm\u00e1ticas formadas algunhas foron hipoabisais, como diques de cuarzo, p\u00f3rfiros, aplitas e pegmatitas, e diabases ou microgabros. Non hai rochas volc\u00e1nicas en Galicia, pero si metavolc\u00e1nicas (antigas rochas volc\u00e1nicas metamorfizadas). O resto son rochas metam\u00f3rficas, principalmente xistos, pero tam\u00e9n micaxistos, gneis (entre eles o gneis glandular \"ollo de sapo\") e migmatitas, xunto con lousas, cuarcitas e m\u00e1rmores. A idade da maior\u00eda das rochas vai desde o Prec\u00e1mbrico ao final do Paleozoico, pero tam\u00e9n hai sedimentos cenozoicos e cuaternarios e ausencia de materiais mesozoicos. En cabo Ortegal at\u00f3panse rochas (anfibolitas procedentes do metamorfismo de gabros de orixe mari\u00f1a), que se cre son as m\u00e1is antigas de Pen\u00ednsula, datadas en hai 1150 mill\u00f3ns de anos.\nXeomorfolox\u00eda.\nA xeomorfolox\u00eda de Galicia est\u00e1 caracterizada pola presenza de serras, m\u00e1is altas as orientais, e de superficies de aplanamento, que nalg\u00fans casos son extensas chairas; hai tam\u00e9n depresi\u00f3ns onde se acumularon sedimentos (Monforte, Xinzo). As zonas achairadas enc\u00f3ntranse a distintas alturas que se van escalonando aumentando en altura desde o occidente ata as seras orientais, coa excepci\u00f3n das depresi\u00f3ns. Os vales cortan as serras e as chairas, por onde discorre a nosa rede hidrogr\u00e1fica, que nalgunhas zonas son vales encaixados (Ribeira Sacra) ou con terrazas fluviais (r\u00edo Mi\u00f1o), e en xeral seguen as li\u00f1as de fractura.\nNo litoral observamos praias de area, \u00e1s veces con sistemas dunares, ou de pedras, lagoas costeiras comunicadas co mar ou non, como as de Doni\u00f1os, Traba, Louro, Baldaio, Corrubedo ou Valdovi\u00f1o. Os cant\u00eds aparecen en zonas onde os materiais son moi resisentes, como nas zonas con rochas plut\u00f3nicas (Cabo Priori\u00f1o, Malpica...), que nalg\u00fans casos chegan aos 100 m de altura. Salientan os cant\u00eds de Herbeira e os de Loiba, con moita sona polos 65 graos de pendente e desniveis de 600 metros as\u00ed como por seren un importante afloramento de rochas ultram\u00e1ficas. Hai unha rasa costeira na costa de Ribadeo, similar \u00e1s que se observan noutras partes do Cant\u00e1brico, que en Galicia chega a ter unha anchura de 2 km.\nAs r\u00edas son a caracter\u00edstica costeira m\u00e1is salientable. Orix\u00ednanse pola invasi\u00f3n polo mar da parte baixa dun val fluvial. As r\u00edas galegas foron descritas cientificamente polo xe\u00f3grafo Ferdinand von Richthofen en 1886, que introduciu a palabra r\u00eda no vocabulario cient\u00edfico internacional. Por\u00e9n, a orixe das r\u00edas \u00e9 moi discutido e na s\u00faa formaci\u00f3n infl\u00faen varios factores e non \u00e9 igual en todas elas. Entre os factores que se te\u00f1en sinalado est\u00e1n: afundimento de tramos costeiros, presenza de fallas tardihercinianas, movementos de bloques por distensi\u00f3n, rexuvenecemento e encaixamento dos r\u00edos e variaci\u00f3ns no nivel do mar consecuencia das glaciaci\u00f3ns, sendo decisivo o aumento do nivel do mar cando se fundiron os xeos, xa que, en contra do que antes se pensaba, as costas galegas consideradas en xeral parece que sufriron un levantamento en vez dun afundimento. As m\u00e1is antigas son as R\u00edas Baixas, que tam\u00e9n son as m\u00e1is profundas, con algo m\u00e1is de 100 mill\u00f3ns de anos de antig\u00fcidade, e as m\u00e1is recentes as Medias, con s\u00f3 5 mill\u00f3ns de anos, e as Altas te\u00f1en 25 mill\u00f3ns de anos.\nInfluencia da litolox\u00eda.\nA litolox\u00eda infl\u00fae na morfolox\u00eda de amplas \u00e1reas. Nas zonas gran\u00edticas, que ocupan aproximadamente un terzo da superficie galega, obs\u00e9rvase laxamento (por exemplo no Monte Pindo), disxunci\u00f3n bolar, formaci\u00f3n de \"tors\" e castelos, erosi\u00f3n por escavaci\u00f3ns na rocha chamadas p\u00edas, \"tafoni\" ou cacholas, e desintegraci\u00f3n da rocha resultado da caolinizaci\u00f3n dos feldespatos, que d\u00e1 lugar a unha area grosa cuarc\u00edtica chamada xabre.\nOs xistos e as lousas orixinan tam\u00e9n morfolox\u00edas caracter\u00edsticas. Os xistos xeralmente orixinan ladeiras m\u00e1is suaves e convexas que os granitos. As lousas est\u00e1n xeralmente asociadas a diques de cuarzo ou a cuarcitas e orixinan ladeiras m\u00e1is abruptas e os r\u00edos xeran unha erosi\u00f3n diferencial, desgastando as rochas m\u00e1is brandas menos ricas en cuarzo.\nAs calcarias son pouco abondosas en Galicia, pero aparecen na provincia de Lugo e orixinan ladeiras m\u00e1is esgrevias e verticais. Tam\u00e9n se ven afectadas pola disoluci\u00f3n, orixinando farall\u00f3ns e lapiases (por exemplo en Valdeorras). Non obstante, tam\u00e9n se formou unha cova c\u00e1rstica de case 7\u00a0km en Mondo\u00f1edo nun lentell\u00f3n de calcarias de Vegadeo, chamada Cova do Rei Cintolo.\nMapas xeol\u00f3xicos.\nO Mapa petrogr\u00e1fico do Reino de Galicia publicouse en 1835 e foi o primeiro de Espa\u00f1a desas caracter\u00edsticas. Foi obra do enxe\u00f1eiro de minas Guillermo Schulz ao servizo do Instituto Xeol\u00f3xico e Mineiro de Espa\u00f1a. Esa obra serviu de base para a elaboraci\u00f3n 130 anos despois do mapa xeol\u00f3xico de Galicia actual, de Isidro Parga Pondal. Este fundou en 1940 o Laboratorio Xeol\u00f3xico de Laxe, que fixo importantes contribuci\u00f3ns ao co\u00f1ecemento da xeolox\u00eda de Galicia."}
{"id": "416648", "revid": "839", "url": "https://gl.wikipedia.org/wiki?curid=416648", "title": "Jo\u00e3o de Casal", "text": "Jo\u00e3o de Casal, nado en 1641 en Castelo de Vide (Reino de Portugal) e finado o 20 de setembro de 1735 en Macau (Imperio portugu\u00e9s), foi un relixioso agosti\u00f1o portugu\u00e9s, bispo de Macau entre 1690 e 1735."}
{"id": "416656", "revid": "25871", "url": "https://gl.wikipedia.org/wiki?curid=416656", "title": "138 a. C.", "text": ""}
{"id": "416657", "revid": "25871", "url": "https://gl.wikipedia.org/wiki?curid=416657", "title": "78 a. C.", "text": ""}
{"id": "416658", "revid": "89787", "url": "https://gl.wikipedia.org/wiki?curid=416658", "title": "Fred Schepisi", "text": "Frederic Alan Schepisi, nado en\u00a0Melbourne\u00a0o\u00a026 de decembro de 1939,\u00a0\u00e9 un realizador, produtor e guionista\u00a0australiano, autor dalg\u00fans filmes de \u00e9xito feitos en Hollywood.\nTraxectoria.\nComezou por realizar \"spots\" comerciais e documentais, antes de se lanzar na ficci\u00f3n. Realizou a s\u00faa primeira longametraxe en 1976, \"The Devil's Playground\". No inicio da d\u00e9cada de 1980, partiu para os Estados Unidos, onde dirixiu alg\u00fans filmes que obtiveron \u00e9xito internacional, tales como \"Plenty\", \"Roxanne\", \"The Russia House\" e \"Mr. Baseball\"."}
{"id": "416659", "revid": "23204", "url": "https://gl.wikipedia.org/wiki?curid=416659", "title": "Frederic Alan Schepisi", "text": ""}
{"id": "416660", "revid": "89787", "url": "https://gl.wikipedia.org/wiki?curid=416660", "title": "Dead Heart", "text": "Dead Heart \u00e9 un filme australiano de 1996 escrito e dirixido por Nick Parsons. Est\u00e1 protagonizado por Bryan Brown, Angie Milliken, Ernie Dingo, Aaron Pedersen e John Jarratt. Est\u00e1 baseada na obra hom\u00f3nima de Parsons, que foi levada \u00f3s escenarios por Belvoir St Theatre, dirixida por Neil Armfield en 1994."}
{"id": "416661", "revid": "89787", "url": "https://gl.wikipedia.org/wiki?curid=416661", "title": "Milt Palacio", "text": "Milton Sigmund Palacio, nado o 7 de febreiro de 1978 nos \u00c1nxeles, California, \u00e9 un ex xogador de baloncesto estadounidense que actualmente \u00e9 o director de desenvolvemento de xogadores da Universidade de Idaho. Con 1,93 metros xogaba na posici\u00f3n de base.\nTraxectoria deportiva.\nDurante a s\u00faa carreira de sete anos na NBA, de 1999 a 2006, Palacio xogou para os Vancouver Grizzlies, Boston Celtics, Phoenix Suns, Cleveland Cavaliers, Toronto Raptors e Utah Jazz, facendo 4.8 puntos por encontro. Tras unha boa tempada en Utah, Palacio converteuse en axente libre e asinou cos Seattle SuperSonics, pero foi cortado pouco antes do comezo da tempada regular. As\u00ed comezou a s\u00faa etapa en Europa, cando asinou co KK Partizan serbio.\nO 22 de agosto de 2011, anunciouse a s\u00faa fichaxe por unha tempada polo Obradoiro CAB da Liga ACB."}
{"id": "416662", "revid": "7523", "url": "https://gl.wikipedia.org/wiki?curid=416662", "title": "Kavala BC", "text": ""}
{"id": "416664", "revid": "56817", "url": "https://gl.wikipedia.org/wiki?curid=416664", "title": "Bryan Brown", "text": "Bryan Neathway Brown, nado en\u00a0Sydney\u00a0o\u00a023 de xu\u00f1o de 1947,\u00a0\u00e9 un actor australiano.\nTraxectoria.\nComezou a actuar en teatro de afeccionados, onde descubriu a s\u00faa paix\u00f3n pola actuaci\u00f3n.\nBrown foise a Inglaterra en 1964 para estudar actuaci\u00f3n. A finais dos anos sesenta empezou a traballar no teatro, obtendo finalmente papeis de menor importancia no Old Vic. Nos anos setenta regresou a Australia, onde se converteu en membro do teatro Genesian (en Sydney). Apareceu na produci\u00f3n de Colleen Clifford de \"A Man for All Seasons\", antes de incorporarse \u00e1 compa\u00f1\u00eda de teatro de Queensland.\nFixo o seu debut no cine en 1977 cun pequeno papel en \"The love letters from Teralba Road\", e apareceu en varias pel\u00edculas australianas durante os seguintes dous anos.\nEn 1980 Brown f\u00edxose co\u00f1ecido para o p\u00fablico internacional pola s\u00faa actuaci\u00f3n en \"Breaker Morant.\" \"A\"\u00ednda que seguiu aparecendo en produci\u00f3ns australianas, tam\u00e9n apareceu en miniseries de televisi\u00f3n norteamericanas, ga\u00f1ando popularidade nos Estados Unidos coa Town Like Alice (1981) e na miniserie premiada e ga\u00f1adora do Emmy \"The Thorn Birds\" (1983) xunto a Richard Chamberlain e Christopher Plummer, onde foi nomeado por primeira vez \u00f3 Emmy na categor\u00eda Mellor actor de repartici\u00f3n. En 1984 actuou na errada cinta musical \"Give My Regards to Broad Street\" xunto a Paul McCartney, Ringo Starr e Barbara Bach.\nEn 1991 volveu co seu papel de Rollie Tyler en F/X 2, e nos anos noventa, Brown apareceu en produci\u00f3ns de televisi\u00f3n, filmes de Hollywood e australianos, como \"Two Hands\" (1999), as\u00ed como en anuncios de televisi\u00f3n brit\u00e1nicos. No s\u00e9culo XXI apareceu en papeis secundarios, como o home de negocios c\u00f3mico amante dos deportes riesgosos en \"Along Came Polly\" xunto a Ben Stiller e Jennifer Aniston e no 2008 na superproducci\u00f3n \"Australia\" xunto aos seus compatriotas Nicole Kidman e Hugh Jackman."}
{"id": "416665", "revid": "23204", "url": "https://gl.wikipedia.org/wiki?curid=416665", "title": "Bryan Neathway Brown", "text": ""}
{"id": "416667", "revid": "23204", "url": "https://gl.wikipedia.org/wiki?curid=416667", "title": "The Tracker", "text": "The Tracker \u00e9 un filme australiano de 2002 dirixido e escrito por Rolf de Heer. Est\u00e1 protagonizado por David Gulpilil, Gary Sweet e Damon Gameau. Est\u00e1 ambientado en 1922, no outback Australia onde un racista polic\u00eda branco (Sweet) emprega a habelencia para o rastrexo dun aborixe australiano (Gulpilil) para atopar o asasinao dunha muller branca."}
{"id": "416668", "revid": "23204", "url": "https://gl.wikipedia.org/wiki?curid=416668", "title": "Woggabaliri", "text": "Woggabaliri\u00a0\u00e9 un xogo cooperativo tradicional dos\u00a0aborixes australianos, moi semellante a outros xogos como\u00a0keepie uppie e footbag.\nOs aborixes das \u00e1reas preto de Nova Gales do Sur xogaban cunha\u00a0pelota feita de pel de p\u00f3ssum. X\u00f3gase en grupos de catro a oito xogadores en c\u00edrculo. O obxectivo \u00e9 manter a pelota no ar e evitar que caia \u00f3 chan.\nHistoria.\nWoggabaliri \u00e9 un xogo non competitivo que se practica cunha b\u00f3la feita de \"Typha domingensis\" envoltas en pel de p\u00f3ssum onde o obxectivo \u00e9 evitar que caia \u00f3 chan usando diferentes habilidades de traballo en equipo e control do bal\u00f3n. Xogado polos wiradjuri e outros pobos veci\u00f1os antes da chegada dos europeos, Woggabaliri \u00e9 a palabra dos ngunnawal para \"xogar\". O autor Ken Edwards sinala que un xogo moi semellante tam\u00e9n era practicado polos jingili do Territorio do Norte."}
{"id": "416672", "revid": "839", "url": "https://gl.wikipedia.org/wiki?curid=416672", "title": "Emiliano Fabbricatore", "text": "Emiliano Fabbricatore, O.S.B.I., nado o 12 de agosto de 1938 en Santa Sofia d'Epiro (Calabria, Italia) e finado o 6 de xaneiro de 2019 en Grottaferrata (Lacio), foi un relixioso basiliano italiano, abade territorial de Santa Mar\u00eda de Grottaferrata entre 2000 e 2013.\nTraxectoria.\nFoi ordenado sacerdote o 13 de agosto de 1967, e posteriormente foi heg\u00fameno da abad\u00eda de Grottaferrata. Foi nomeado abade de Santa Mar\u00eda de Grottaferrata o 31 de xaneiro de 2000, recibindo a beiz\u00f3n como arquimandrita o 5 de marzo. O 8 de novembro de 2002 o papa Xo\u00e1n Paulo II nomeouno consultor do Pontificio Consello para a Promoci\u00f3n da Unidade dos Cristi\u00e1ns.\nPermaneceu no cargo at\u00e9 que o papa Francisco aceptoulle a renuncia o 4 de novembro de 2013. Finou o 6 de xaneiro de 2019 en Grottaferrata.\nPremios e distinci\u00f3ns.\nEn maio de 2012 recibiu o Premio San Nicola Greco por parte da fundaci\u00f3n hom\u00f3nima, nas festas en honra de san Nicolao o Grego, copatrono de Guardiagrele."}
{"id": "416673", "revid": "56817", "url": "https://gl.wikipedia.org/wiki?curid=416673", "title": "Pobo wiradjuri", "text": "O pobo wiradjuri ou wirraayjuurray\u00a0\u00e9 un grupo de pobos aborixes australianos que est\u00e1n unidos por unha lingua com\u00fan, fortes lazos familiares e que sobreviviron como habilidosos cazadores-pescadores-recolectores en grupos familiares ou clans esparexidos por todo o centro de Nova Gales do Sur.\nNo s\u00e9culo XXI, os grupos Wiradjuri m\u00e1is grandes viven en Condobolin, Peak Hill, Narrandera e Griffith. Son unha importante minor\u00eda en Wagga Wagga e Leeton, e tam\u00e9n existen grupos m\u00e1is pequenos en West Wyalong, Parkes, Dubbo, Forbes, Cootamundra, Cowra e Young.\nTerritorio.\nOs Wiradjuri son o grupo aborixe m\u00e1is grande de Nova Gales do Sur. Ocupan unha ampla rexi\u00f3n no centro do estado que se estende dende as Monta\u00f1as Azuis no leste at\u00e9 Hay no oeste, e de norte a sur dende Nyngan a Albury na rexi\u00f3n das Pendentes do Suroeste.\nA \u00e1rea tribal dos wiradjuri foi descrita como \"a terra do tres r\u00edos, o \"wambool\" m\u00e1is adiante co\u00f1ecido como Macquarie, o Kalare m\u00e1is adiante co\u00f1ecido como Lachlan e o Murrumbidgee, ou \"Murrumbidjeri.\" O r\u00edo Murray forma a fronteira sur dos wiradjuri, o cambio de bosques a campos abertos constit\u00fae a s\u00faa fronteira oriental\".\nTerras ocupadas polos wiradjuri te\u00f1en certas caracter\u00edsticas, como \u00e1rbores taladas e restos de campamentos. As \u00e1rbores taladas at\u00f3panse m\u00e1is comunmente nos arredores dos r\u00edos Macquarie e Lachlan no norte e non no Murrumbidgee no sur. Os campamentos, que son indicaci\u00f3n de asentamentos temporais por grupos pequenos, foron atopados en campos abertos, chairas de r\u00edos e nos costados destes."}
{"id": "416674", "revid": "23204", "url": "https://gl.wikipedia.org/wiki?curid=416674", "title": "Wiradjuri", "text": ""}
{"id": "416675", "revid": "23204", "url": "https://gl.wikipedia.org/wiki?curid=416675", "title": "Wirraayjuurray", "text": ""}
{"id": "416678", "revid": "895", "url": "https://gl.wikipedia.org/wiki?curid=416678", "title": "Pablo Mar\u00ed", "text": "Pablo Mar\u00ed Villar, nado en Almussafes (Valencia) o 31 de agosto\u00a0de 1993, \u00e9 un futbolista espa\u00f1ol. Xoga de defensa central para o AC Monza da Serie A italiana, cedido polo Arsenal FC.\nTraxectoria.\nO 1 de xullo de 2018 f\u00edxose oficial a cesi\u00f3n por un ano de Mar\u00ed \u00f3 Deportivo da Coru\u00f1a, polo Manchester City FC. Tras quedar a piques de lograr o ascenso (o equipo coru\u00f1\u00e9s logrou o sexto posto) marchou para o Brasil para fichar polo Flamengo, convert\u00e9ndose no terceiro espa\u00f1ol en xogar no club carioca, despois dos galegos Talladas e Ufarte.\nO 29 de xaneiro de 2020, Mar\u00ed foi cedido con opci\u00f3n de compra ata final de tempada \u00f3 Arsenal FC da Premier League inglesa."}
{"id": "416679", "revid": "7523", "url": "https://gl.wikipedia.org/wiki?curid=416679", "title": "Pablo Mar\u00ed Villar", "text": ""}
{"id": "416680", "revid": "23204", "url": "https://gl.wikipedia.org/wiki?curid=416680", "title": "Pobo djab wurrung", "text": "Os djab wurrung, tam\u00e9n tjapwurrung, son un pobo\u00a0aborixe australiano\u00a0que habita nas chairas volc\u00e1nicas de Victoria central, dende Mount William\u00a0de Gariwerd at\u00e9\u00a0Pyrenees\u00a0do leste abarcando o Wimmera. Existen 41 clans djab wurrung, que formaron unha alianza cos veci\u00f1os jardwadjali a trav\u00e9s de matrimonios, cultura compartida e comercio."}
{"id": "416681", "revid": "23204", "url": "https://gl.wikipedia.org/wiki?curid=416681", "title": "Djab wurrung", "text": ""}
{"id": "416682", "revid": "89787", "url": "https://gl.wikipedia.org/wiki?curid=416682", "title": "Kiri Te Kanawa", "text": "Dame Kiri Te Kanawa (\u02cck\u026ari ti- \u02c8k\u0251\u02d0n\u0259w\u0259), DBE, nada en Gisborne (Illa Norte, Nova Zelandia) o 6 de marzo de 1944, rexistrada ao nacer co nome Claire Mary Teresa Rawstron, \u00e9 unha cantante de \u00f3pera (de tesitura soprano) neozelandesa-irlandesa-maor\u00ed. A soprano \u00e9 considerada unha suprema expo\u00f1ente da s\u00faa xeraci\u00f3n en papeis de Wolfgang Amadeus Mozart e Richard Strauss, con incursi\u00f3ns de \u00e9xito no repertorio de Giuseppe Verdi, Georg Friedrich H\u00e4ndel e a m\u00fasica francesa. De gran beleza f\u00edsica e porte que a fixo ideal para encarnar princesas, condesas e personaxes nobres, a s\u00faa voz, de textura e timbre facilmente reco\u00f1ecibles convert\u00e9rona nunha das m\u00e1ximas divas dos anos oitenta.\nEst\u00edmase que en 1981 foi vista e escoitada por uns 600 mill\u00f3ns de persoas en todo o mundo cando interpretou a aria \"Let the Bright Seraphim\", de H\u00e4ndel, na voda de Carlos, Pr\u00edncipe de Gales e Lady Diana Spencer.\nTraxectoria.\nTe Kanawa foi adoptada por unha familia maor\u00ed cando a\u00ednda era unha nena, e pouco se sabe dos seus pais biol\u00f3xicos: s\u00f3 que, por unha banda, a s\u00faa nai adoptiva e a s\u00faa nai biol\u00f3xica son da mesma orixe: irlandesas, e que, pola outra, o seu pai adoptivo e o seu pai biol\u00f3xico son do mesma orixe: maor\u00eds.\nNa s\u00faa adolescencia e primeira mocidade, Te Kanawa foi unha popular cantante de entretemento en Nova Zelandia. A s\u00faa gravaci\u00f3n de \"Nun's Chorus\", de \"Casanova\", a opereta composta por Ralph Benatzky en 1928 con m\u00fasica de Johann Strauss (fillo), ga\u00f1ou o primeiro disco de ouro de Nova Zelandia.\nEstudou no seu pa\u00eds de orixe cunha relixiosa, sor Mary Leo, e en 1965 ga\u00f1ou un concurso de canto e recibiu unha bolsa para estudar en Londres. En 1966 inscribiuse no London Opera Centre, onde estudou con Vera Rozsa.\nTe Kanawa comezou a s\u00faa carreira como mezzosoprano, pero m\u00e1is tarde, por consello do director de orquestra Richard Bonynge, converteuse en soprano. Tras participar en pequenos papeis nas \u00f3peras \"Don Carlos\", \"Boris Godunov\", \"Parsifal\", \"Die Zauberfl\u00f6te\" e \"Rigoletto\", foi descuberta por Sir Colin Davis en audici\u00f3ns para \"Le nozze di Figaro\" en 1969.\nEn 1971, Te Kanawa fixo un soado debut no Royal Opera House (Covent Garden) como a Condesa Almaviva, en \"Le nozze di Figaro\", de Mozart, e cantou logo coa \u00d3pera de Escocia, coa \u00d3pera de Berl\u00edn, no festival de Glyndebourne, na \u00d3pera de San Francisco e na \u00d3pera de Santa Fe, onde cantara meses antes do debut londiniense a s\u00faa primeira condesa mozartiana.\nSeguiu un sensacional debut no Metropolitan Opera en 1974, substitu\u00edndo a Teresa Stratas como Desd\u00e9mona na \u00f3pera de Verdi \"Otello\" xunto a Jon Vickers, dirixidos por James Levine.\nNos anos seguintes, actuou na \u00d3pera L\u00edrica de Chicago, na \u00d3pera de Par\u00eds, na \u00d3pera de Sydney, na \u00d3pera de Viena, na Scala de Mil\u00e1n, na \u00d3pera de San Francisco, na \u00d3pera de M\u00fanic e na \u00d3pera de Colonia, e engadiu as personaxes de Mozart Dona Elvira, Pamina e Fiordiligi, ademais de personaxes italianas, como Mimi, de \"La Boh\u00e8me\".\nTe Kanawa destacou nas hero\u00ednas m\u00e1is l\u00edricas de Richard Strauss: Marschallin, de \"Der Rosenkavalier\"; a Condesa, de \"Capriccio\", e a protagonista de \"Arabella\", as\u00ed como en \"Vier letzte Lieder\" do compositor, e en certos papeis de Verdi, como Amelia, de \"Sim\u00f3n Boccanegra\"; Violeta, en \"La traviata\", e Desd\u00e9mona, en \"Otello\".\nEn 1979 foi Donna Elvira no filme \"Don Giovanni\" sobre a \u00f3pera de Mozart, dirixido por Joseph Losey.\nEn 1982 cantou a s\u00faa \u00fanica \"Tosca\", de Giacomo Puccini, en Par\u00eds, e agregou ao seu repertorio Elizabeth de Valois, de \"Don Carlo\", de Verdi.\nDestacou tam\u00e9n como int\u00e9rprete de comedia musical en versi\u00f3n de concerto e de crossover.\nRetirouse do escenario da \u00f3pera en 2004 con Vanessa, de Samuel Barber, nos \u00c1nxeles e en Washington, mais continuou a actuar esporadicamente en concertos, pasando a maior parte do seu tempo na s\u00faa residencia de Bay of Isles, en Nova Zelandia.\nHonras.\nEntre as honras recibidas, foi nomeada Dame Commander da Orde do Imperio Brit\u00e1nico en 1982, investida coa Orde de Australia en 1990 e condecorada coa prestixiosa Orde de Nova Zelandia en 1995. Tam\u00e9n recibiu t\u00edtulos honor\u00edficos de universidades como: Cambridge, Oxford, Nottingham, Durham, Dundee, Warwick, Chicago, Auckland e Waikato, as\u00ed como membro honorario do Somerville College, Oxford e do Wolfson College, Cambridge.\nEn 2009 foi engadida ao Hollywood Hall of Fame.\nOutras actividades.\nFundou a organizaci\u00f3n que leva o seu nome para promover os mozos cantantes do seu pa\u00eds.\nVida privada.\nEn 1967 casou con Desmond Park, con quen adoptou dous nenos (Antonia e Thomas) e de quen se divorciou en 1997. \u00c9 tam\u00e9n unha \u00e1vida golfista e cazadora."}
{"id": "416683", "revid": "23204", "url": "https://gl.wikipedia.org/wiki?curid=416683", "title": "Tjapwurrung", "text": ""}
{"id": "416684", "revid": "23204", "url": "https://gl.wikipedia.org/wiki?curid=416684", "title": "Tjapwurong", "text": ""}
{"id": "416686", "revid": "23204", "url": "https://gl.wikipedia.org/wiki?curid=416686", "title": "Pobo jardwadjali", "text": "Os jardwadjali (tam\u00e9n co\u00f1ecidos como \"jaadwa\") son un pobo aborixe australiano que habita no estado de Victoria, cuxas terras tradicionais ocupan a parte alta do r\u00edo Wimmera e o oeste do lago Bringalbert.\nLingua.\nA lingua jardwadjali \u00e9 mutuamente intelixible coa lingua djab wurrung, coa que comparte o 90% de vocabulario. Entre os seus subdialectos est\u00e1n o jagwadjali, mardidjali e nundadjali."}
{"id": "416687", "revid": "23204", "url": "https://gl.wikipedia.org/wiki?curid=416687", "title": "Jardwadjali", "text": ""}
{"id": "416688", "revid": "23204", "url": "https://gl.wikipedia.org/wiki?curid=416688", "title": "Jaadwa", "text": ""}
{"id": "416689", "revid": "98629", "url": "https://gl.wikipedia.org/wiki?curid=416689", "title": "Imran Khan", "text": "Imran Ahmad Khan Niazi (en paxto/urd\u00fa: \u0639\u0645\u0631\u0627\u0646 \u0627\u062d\u0645\u062f \u062e\u0627\u0646 \u0646\u06cc\u0627\u0632\u06cc), nado en Lahore o 5 de outubro de 1952, \u00e9 un pol\u00edtico paquistan\u00ed e antigo xogador de cr\u00edcket que foi primeiro ministro do seu pa\u00eds entre o 18 de agosto de 2018 e o 10 de abril de 2022.\nTraxectoria.\nFoi membro da Asemblea Nacional de Paquist\u00e1n, dende 2013 at\u00e9 2018, un posto que conseguiu nas elecci\u00f3ns xerais de 2013. Antes de entrar na pol\u00edtica, Khan foi xogador de cr\u00edcket e fil\u00e1ntropo. Xogou internacionalmente \u00f3 cr\u00edcket durante d\u00faas d\u00e9cadas e desenvolveu proxectos filantr\u00f3picos como o Hospital Shaukat Khanum e Namal College."}
{"id": "416690", "revid": "23204", "url": "https://gl.wikipedia.org/wiki?curid=416690", "title": "Imran Ahmad Khan Niazi", "text": ""}
{"id": "416691", "revid": "5863", "url": "https://gl.wikipedia.org/wiki?curid=416691", "title": "Maruja Boga", "text": ""}
{"id": "416692", "revid": "5863", "url": "https://gl.wikipedia.org/wiki?curid=416692", "title": "Mar\u00eda Boga", "text": ""}
{"id": "416694", "revid": "23204", "url": "https://gl.wikipedia.org/wiki?curid=416694", "title": "Marn Grook", "text": "Marn Grook\u00a0ou marngrook, da lingua gunditjmara para \"xogo de pelota\", \u00e9 un termo colectivo para un n\u00famero de xogos tradicionais aborixes australianos que se realizaba en reuni\u00f3ns e celebraci\u00f3ns, cun m\u00e1ximo de cincuenta xogadores. Difer\u00e9nciase do xogo de pelota aborixe Woggabaliri, que se cre que foi representado nas pinturas de William Blandowski.\nCrese que o Marn Grook consist\u00eda en xutar e atrapar unha pelota de feluxe. Implicaba un gran n\u00famero de xogadores e practic\u00e1base nunha \u00e1rea moi grande. Form\u00e1banse equipos tot\u00e9micos, mais para os observadores parec\u00eda que non ti\u00f1a un obxectivo de equipo, sen unhas regras, sistema de puntuaci\u00f3n ou ga\u00f1adores. Os xogadores individuais que consistentemente exhib\u00edan habelencias sobresalientes, como saltar por enriba doutros para atrapar a pelota, a mi\u00fado eran obxecto de comentarios."}
{"id": "416695", "revid": "23204", "url": "https://gl.wikipedia.org/wiki?curid=416695", "title": "Marngrook", "text": ""}
{"id": "416696", "revid": "56817", "url": "https://gl.wikipedia.org/wiki?curid=416696", "title": "Constituci\u00f3n de Australia", "text": "A Constituci\u00f3n de Australia \u00e9 a lei que estabelece o Goberno da Commonwealth australiana e a forma na que funciona. Componse de varios documentos. O m\u00e1is importante \u00e9 a Constituci\u00f3n da Commonwealth de Australia. O pobo de Australia votou en referendos entre 1898 e 1900 para aceptar a Constituci\u00f3n. A Constituci\u00f3n foi aprobada como parte da Lei constitucional da Mancomunidade de Australia de 1900 (Imp), unha lei do Parlamento do Reino Unido.\u00a0A\u00a0Ra\u00ed\u00f1a Vitoria asinouno o 9 de xullo de 1900. A Constituci\u00f3n converteuse en lei o 1 de xaneiro de 1901. A\u00ednda que a Constituci\u00f3n era unha lei do Parlamento do Reino Unido, as leis de Australia quit\u00e1ronlle \u00f3 Parlamento do Reino Unido a facultade de modificar a Constituci\u00f3n. Agora s\u00f3 o pobo australiano pode cambiala por referendo.\nOutras d\u00faas leis apoian a Constituci\u00f3n australiana. A primeira \u00e9 o Estatuto de Westminster, aprobado pola Commonwealth como o \"Estatuto da Lei de Adopci\u00f3n de Westminster de 1942.\" A segunda \u00e9 a \"Lei de Australia de 1986\", que foi aprobada polos Parlamentos de todos os estados australianos, o Reino Unido e o Parlamento Federal de Australia. En conxunto, estas leis tiveron o efecto de cortar t\u00f3dolos v\u00ednculos constitucionais entre Australia e o Reino Unido. A\u00ednda que a mesma persoa, a Ra\u00ed\u00f1a Isabel II, \u00e9 a monarca de ambos os pa\u00edses, estes son agora pa\u00edses separados.\nEn virtude do sistema de dereito consuetudinario de Australia, o Tribunal Superior de Australia e o Tribunal Federal de Australia te\u00f1en a facultade de decidir o que realmente significa a Constituci\u00f3n."}
{"id": "416697", "revid": "23204", "url": "https://gl.wikipedia.org/wiki?curid=416697", "title": "Somnolencia", "text": "A somnolencia \u00e9 un estado de case so\u00f1o, un forte desexo de durmir, ou durmir durante per\u00edodos particularmente longos (v\u00e9xase hipersomnia). Ten dous significados diferentes, e ref\u00edrese tanto \u00f3 estado anterior habitual de durmir, e a doenza cr\u00f3nica que est\u00e1 neste estado independente dun ritmo circadiario. O trastorno que se caracteriza pola \u00faltima condici\u00f3n est\u00e1 comunmente asociado co uso de medicamentos con receita como o mirtazapina ou zolpidem. Pode estar acompa\u00f1ado por letargo, debilidade e falta de axilidade mental.\nConsid\u00e9rase unha menor deterioraci\u00f3n da consciencia \u00f3 do estupor ou o coma."}
{"id": "416699", "revid": "89787", "url": "https://gl.wikipedia.org/wiki?curid=416699", "title": "Yirrkala", "text": "Yirrkala\u00a0\u00e9 unha comunidade aborixe\u00a0na\u00a0Terra de Arnhem, a 18 quil\u00f3metros \u00f3 sueste da vila mineira de Nhulunbuy. No censo de 2006, Yirrkala ti\u00f1a unha poboaci\u00f3n de 687 persoas.\nFoi unha comunidade ind\u00edxena \u00f3 longo da historia, pero medrou despois da construci\u00f3n dunha misi\u00f3n cristi\u00e1 en 1935. O goberno local e a xesti\u00f3n son responsabilidade do pobo yolngu. Yirrkala tam\u00e9n \u00e9 o lugar de orixe de pilotos e enxe\u00f1eiros da Mission Aviation Fellowship na Terra de Arnhem."}
{"id": "416700", "revid": "56817", "url": "https://gl.wikipedia.org/wiki?curid=416700", "title": "Piper methysticum", "text": "O kawa-kawa, kava kava ou kava (\"Piper methysticum\") \u00e9 unha planta estreitamente relacionada coa pimenteira, \"Piper nigrum\"; de orixe Polinesia. As ra\u00edces da planta util\u00edzanse para producir unha bebida con propiedades sedantes, anest\u00e9sicas, euforizantes e enteox\u00e9nicas. O kava cons\u00f3mese en todas as culturas do Oc\u00e9ano Pac\u00edfico da Polinesia, inclu\u00edndo Hawai, Vanuatu, Melanesia e algunhas partes de Micronesia polos seus efectos sedantes. Os seus ingredientes activos ch\u00e1manse kavalact\u00f3ns. Unha revisi\u00f3n sistem\u00e1tica de Cochrane conclu\u00edu que era probable que fose m\u00e1is eficaz que o placebo no tratamento da ansiedade a curto prazo.\nCaracter\u00edsticas.\n\u00c9 un arbusto perenne, que acada os 3 m de altura; os talos son grosos e suculentos. As follas son grandes e cordiformes, acuminadas, alcanzando os 20\u00a0cm de lonxitude. Produce inflorescencias en forma de pequenas espigas axilares, pero as flores son est\u00e9riles; prop\u00e1gase por divisi\u00f3n do rizoma, botando gabi\u00e1ns.\nO arbusto kava prospera en chans soltos e ben drenados. Medra de xeito natural onde as precipitaci\u00f3ns son abondosas (m\u00e1is de 2.000\u00a0mm / ano). As condici\u00f3ns de cultivo ideais son 70-95\u00a0\u00b0F (21-35\u00a0\u00b0C) e 70 a 100% de humidade relativa. Demasiada luz do sol \u00e9 prexudicial, especialmente no crecemento temper\u00e1n, polo que a kava \u00e9 un cultivo de bosque\u00a0baixo."}
{"id": "416701", "revid": "23204", "url": "https://gl.wikipedia.org/wiki?curid=416701", "title": "Kava", "text": ""}
{"id": "416702", "revid": "23204", "url": "https://gl.wikipedia.org/wiki?curid=416702", "title": "Kava kava", "text": ""}
{"id": "416703", "revid": "89787", "url": "https://gl.wikipedia.org/wiki?curid=416703", "title": "Misi\u00f3n cristi\u00e1", "text": "As misi\u00f3ns pode referirse aos asentamentos ou colonias estabelecidas polos misioneiros espallar o cristianismo, para evanxelizar aos nativos en rexi\u00f3ns inh\u00f3spitas, e \u00e1 s\u00faa vez prestarlles axuda humanitaria, como tam\u00e9n pode referirse a organizaci\u00f3ns relixiosas evanx\u00e9licas responsables do env\u00edo de misioneiros para a predicaci\u00f3n.\nA principal misi\u00f3n foi a dos xesu\u00edtas en Am\u00e9rica do Sur (o\u00a0Paraguai, a\u00a0Arxentina, Bolivia, o\u00a0Uruguai e o Brasil). O factor que motivou a s\u00faa desaparici\u00f3n foi a expulsi\u00f3n da compa\u00f1\u00eda de Espa\u00f1a. Os franciscanos continuaron coas Misi\u00f3ns da Baixa California e expand\u00edronse cara ao Norte ou Alta California, actual estado de California (EE. UU.) e foi a obra conxunta dos vicerreis cos seus gobernadores, os franciscanos, dominicos e xesu\u00edtas, os colonos e os indios. De feito a cadea de misi\u00f3ns continuaba dende o sur da Baixa California at\u00e9 m\u00e1is arriba de San Francisco. Tam\u00e9n toda a Fronteira, dende Arizona \u00e1 Florida nos actuais Estados Unidos de Am\u00e9rica.\nNos s\u00e9culos XIX e XX a orde cat\u00f3lica Fillos do Coraz\u00f3n de Mar\u00eda (m\u00e1is co\u00f1ecida como misioneiros claretianos) participou na colonizaci\u00f3n espa\u00f1ola en Am\u00e9rica e \u00c1frica. Encomend\u00f3uselle a evanxelizaci\u00f3n da Guinea Ecuatorial (Guinea Espa\u00f1ola na toponimia colonial), a onde chegan en 1883."}
{"id": "416704", "revid": "5863", "url": "https://gl.wikipedia.org/wiki?curid=416704", "title": "Manuel Dopazo Gontade", "text": ""}
{"id": "416705", "revid": "89787", "url": "https://gl.wikipedia.org/wiki?curid=416705", "title": "Australian Bureau of Statistics", "text": "A Australian Bureau of Statistics (ABS) \u00e9 a oficina australiana de estat\u00edstica. Nun principio foi denominada \"Commonwealth Bureau of Census and Statistics\" (Oficina de Censo e Estat\u00edstica da Mancomunidade), e comezou a s\u00faa actividade o 8 de decembro de 1905. A Constituci\u00f3n australiana deu \u00f3 goberno o poder de recoller a informaci\u00f3n do censo e estat\u00edstica.\nO traballo do ABS \u00e9 axudar \u00f3 goberno australiano a tomar as decisi\u00f3ns correctas baseadas na informaci\u00f3n correcta. O ABS ten un censo cada 5 anos e recolle informaci\u00f3n sobre toda a poboaci\u00f3n de Australia. O \u00faltimo censo realizouse o 8 de agosto de 2006. Os resultados dos censos est\u00e1n dispo\u00f1ibles no sitio web de ABS.\nAnuario de Australia.\nCada ano, o ABS lanza un libro sobre Australia, chamado o Anuario de Australia. Nel det\u00e1llanse a econom\u00eda e as condici\u00f3ns de vida do pa\u00eds. Tam\u00e9n conta con detalles acerca da xeograf\u00eda e o clima de Australia, as relaci\u00f3ns internacionais, defensa, educaci\u00f3n, sa\u00fade e os sistemas de protecci\u00f3n social.\nEn abril de 2008, o ABS dixo que non dispu\u00f1a de fondos suficiente para elaborar a edici\u00f3n de 2009 do anuario."}
{"id": "416706", "revid": "17467", "url": "https://gl.wikipedia.org/wiki?curid=416706", "title": "Fernando Iglesias &quot;Tacholas&quot;", "text": ""}
{"id": "416707", "revid": "23204", "url": "https://gl.wikipedia.org/wiki?curid=416707", "title": "Liga ACB 2017-18", "text": "A tempada 2017-18 da Liga ACB, tam\u00e9n chamada Liga Endesa por motivos de patrocinio, foi a 35\u00aa edici\u00f3n da m\u00e1xima competici\u00f3n ligueira entre clubs de baloncesto que se xoga en Espa\u00f1a. Comezou coa primeira xornada da liga regular o 29 de setembro de 2017, e rematou o 19 de xu\u00f1o de 2018 co derradeiro partido das finais da ACB, onde o Real Madrid derrotou \u00f3 Kirolbet Baskonia para conseguir o seu 34\u00ba t\u00edtulo.\nPlayoffs.\nUnha vez rematada a tempada regular, os oito primeiros conxuntos da t\u00e1boa comezaron a disputa polo campionato. Cada eliminatoria dos cuartos de final decid\u00edronse \u00f3 mellor de 3 encontros, mentres que as semifinais e a final disput\u00e1ronse \u00f3 mellor de 5 encontros. As\u00ed foron os emparellamentos das eliminatorias finais polo t\u00edtulo:"}
{"id": "416708", "revid": "54336", "url": "https://gl.wikipedia.org/wiki?curid=416708", "title": "Pantale\u00f3n de Nicomedia", "text": "Pantale\u00f3n foi un m\u00e9dico e m\u00e1rtir cristi\u00e1n, nado en Nicomedia\u00a0a finais do s\u00e9culo III e finado en 305. Para o cristianismo occidental \u00e9 un dos\u00a0catorce santos auxiliadores mentres para o oriental \u00e9 un dos santos an\u00e1rxiros. A s\u00faa festa \u00e9 o 27 de xullo.\nHaxiograf\u00eda.\nSegundo a tradici\u00f3n haxiogr\u00e1fica, seu pai era o pag\u00e1n Eustorxio, un podente cidad\u00e1n de Nicomedia, e die Eubula, que o educou no cristianismo a\u00ednda que ao medrar arredouse da relixi\u00f3n, baixo a gu\u00eda de Eufrosino estudou medicina e chegou a ser o m\u00e9dico persoal do emperador Galerio Maximiano.\nVolveu ao cristianismo por mediaci\u00f3n do presb\u00edtero Hermolao e, \u00e1 morte de seu pai, entrou en posesi\u00f3n dunha gran fortuna e a denteira fixo que o denunciasen durante a persecuci\u00f3n de Diocleciano mais este non lle desexaba mal ning\u00fan e intentou convencelo para que abxurase. As\u00ed e todo, Pantale\u00f3n confesou abertamente a s\u00faa fe e como proba de ser Xes\u00fas o verdadeiro deus curou un paral\u00edtico, secas\u00ed o emperador sentenciouno a morte. Primeiro intentaron queimalo, mais o lume apagouse, deseguido mergull\u00e1rono en chumbo derretido pero milagrosamente arrefriou. Despois guind\u00e1rono ao mar cunha pedra atada no pescozo, pero a pedra comezou a aboiar. M\u00e1is adiante intent\u00e1rono con feras pero no canto de esnaquizalo agarim\u00e1bano, seguidamente amarr\u00e1rono a unha roda pero as cordas e a roda quebraron. F\u00edxose unha tentativa de escabezalo, mais a espada alomb\u00e1base. Reiteradamente Pantale\u00f3n oraba a Deus para que perdoase os seus verdugos. Finalmente feneceu, logo de dar o seu consentimento, ao escabezalo baixo unha figueira seca que floreceu ao recibir o seu sangue.\nOs textos haxiogr\u00e1ficos que conte\u00f1en eses acontecementos milagreiros son serodios e con pouco valor. Existen testemu\u00f1os da s\u00faa verenaci\u00f3n no s\u00e9culo V, entre outros o serm\u00f3n dos m\u00e1rtires de Teodoreto (finado c. 460); Procopio de Cesarea (finado c. 562) afirma en \"De aedificiis Justiniani\" que o emperador Xustiniano I reedificou un santuario dedicado a Pantale\u00f3n en Nicomedia; e hai unha menci\u00f3n \u00e1 s\u00faa figura no \"Martyrologium Hieronymianum\".\nReliquias.\nSeguindo a tradici\u00f3n numerosas igrexas afirman contar con reliquias do santo, as m\u00e1is co\u00f1ecidas son a bas\u00edlica de Saint-Denis en Par\u00eds e a catedral do Porto. O seu brazo cons\u00e9rvase na igrexa de San Pantalon en Venecia; e a s\u00faa cabeza en Li\u00f3n. O seu sangue conserv\u00e1base orixinalmente nun \u00fanico e gran recipiente custodiada na igrexa dedicada ao Santo en Ravello e m\u00e1is tarde transladouse ao Duomo desa localidade. Os bispos de Ravello comezaron a doar pequenas cantidades a outras localidades, e as\u00ed existen ampolas custodiadas en Constantinopla, Montauro, Martignano, Limbadi, Caiazzo, na igrexa do Purgatorio de Lanciano, na igrexa do Sant\u00edsimo Salvador en Irsina e no mosteiro da Encarnaci\u00f3n de Madrid.\nAparece representado cunha pequena cruz e un escalpelo, ou ben, ao p\u00e9 dunha oliveira ou figueira seca.\n\u00c9 avogoso dos que te\u00f1en\u00a0dores de cabeza, dos\u00a0tuberculosos\u00a0e contra da praga de lagosta\nEn Galicia \u00e9 titular de d\u00faas parroquias, San Pantale\u00f3n das Vi\u00f1as e mais San Pantale\u00f3n de Cabanas."}
{"id": "416709", "revid": "55340", "url": "https://gl.wikipedia.org/wiki?curid=416709", "title": "Pantai\u00f3n de Nicomedia", "text": ""}
{"id": "416710", "revid": "23204", "url": "https://gl.wikipedia.org/wiki?curid=416710", "title": "Adanero", "text": "Adanero \u00e9 unha vila e municipio de Espa\u00f1a pertencente \u00e1 provincia de \u00c1vila, na comunidade aut\u00f3noma de Castela e Le\u00f3n. En 2017 ti\u00f1a unha poboaci\u00f3n de 211 habitantes (117 homes e 103 mulleres).\nToponimia.\nO top\u00f3nimo, de acordo con Eduardo Tejero Robledo, poder\u00eda provir de \u00abherdanza ou propiedade de Ad\u00e1n\u00bb.\nS\u00edmbolos.\nO escudo her\u00e1ldico e a bandeira que representan ao municipio foron aprobados o . O escudo ten de bras\u00f3n:\nA descrici\u00f3n da bandeira \u00e9 a seguinte:\nLocalizaci\u00f3n.\nA localidade de Adanero at\u00f3pase na comarca de La Mora\u00f1a, a 910\u00a0msnm, a 40\u00a0km da capital provincial e situado entre os puntos quilom\u00e9tricos 109 e 110 da estrada N-VI Madrid-A Coru\u00f1a. A poboaci\u00f3n (referida ao 1 de xaneiro de 2006 polo INE) era de 326 persoas (161 homes, 165 mulleres). A superficie \u00e9 de 31\u00a0km\u00b2, a\u00ednda que est\u00e1n en litixio 6,31\u00a0ha coa localidade veci\u00f1a.\nHistoria.\nAtop\u00e1ronse restos -un xerro de bronce- de orixe visigodo no termo. Con todo a orixe da poboaci\u00f3n \u00e9 posterior; a s\u00faa primeira menci\u00f3n escrita rem\u00f3ntase a 1250. Durante o s\u00e9culo XV pertenceu ao sexmo de Santo Tomei.\nO t\u00edtulo de Vila ost\u00e9ntao en virtude de Real C\u00e9dula concedida polo monarca Filipe IV o 15 de maio de 1630. No Decreto Real de 12 de marzo de 1691, asinado polo rei Carlos II, nomeaba a Pedro N\u00fa\u00f1ez de Prado primeiro conde de Adanero. Constitu\u00eduse como Vila libre en virtude da c\u00e9dula expedida por Filipe V o 22 de setembro de 1741, reafirmada por Fernando V o 3 de maio de 1753 cunha nova C\u00e9dula Real nos mesmos termos que a que fose concedida poucos anos antes.\nEn 1845 a descrici\u00f3n que fixo o historiador Pascual Madoz Ib\u00e1\u00f1ez (\"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de ultramar\", p\u00e1x. 80), desta localidade, na primeira parte do s\u00e9culo XIX, di que est\u00e1 situada nunha planicie de numerosos lagos: ent\u00f3n contaba con 218 casas e 774 habitantes. A xente dedic\u00e1base \u00e1 agricultura, \u00e1 arrieir\u00eda e ao comercio de gando:\nAs\u00ed mesmo Francisco de Paula Mellado en 1845 (\"Espa\u00f1a geogr\u00e1fica, hist\u00f3rica, estad\u00edstica y pintoresca\", p\u00e1x. 151) e en 1846 (\"Gu\u00eda del viagero en Espa\u00f1a\", 3\u00aa ed. pax. 476), describe a Adanero.\nDemograf\u00eda.\nO municipio, que ten unha superficie de 31,42\u00a0km\u00b2, conta segundo o padr\u00f3n municipal para 2017 do INE con 211 habitantes e unha densidade de 6,72\u00a0hab./km\u00b2.\nPatrimonio arquitect\u00f3nico.\nNa s\u00faa Praza Maior da poboaci\u00f3n \u00e1lzanse dous edificios dignos de menci\u00f3n: a casa do concello e a igrexa. Tam\u00e9n se atopa na localidade o Palacio ou Mansi\u00f3n dos Condes de Adanero.\nO Concello ou Palacio Consistorial da Vila de Adanero, grande edificio de mediados do s\u00e9culo XIX. Cabe destacar o seu reloxo, que rexeu as horas da Vila coa s\u00faa camp\u00e1.\nA igrexa de Nuestra Se\u00f1ora de la Asunci\u00f3n de Adanero est\u00e1 declara Ben de Interese Cultural con categor\u00eda de monumento. Na s\u00faa estrutura podemos apreciar diferentes estilos arquitect\u00f3nicos (rom\u00e1nico-mud\u00e9xar, renacentista e barroco). Dentro atopamos tres naves soportadas por dous arcos de granito que soportan todo o peso sobre senllas columnas nos seus extremos. Na ornamentaci\u00f3n interior atop\u00e1monos con belos retablos (cos retablos recentemente restaurados de San Miguel e de Santiago Matamouros) e confesionarios de inspiraci\u00f3n barroca. Tam\u00e9n destaca o seu \u00f3rgano do s\u00e9culo XVIII, desgraciadamente case irreparable, de Juan Francisco Verdalonga Romeu (os instrumentos da familia Verdalonga crearon unha est\u00e9tica no \u00f3rgano espa\u00f1ol).\nTam\u00e9n atopamos restaurado o Palacio ou mansi\u00f3n dos Condes de Adanero, de arquitectura t\u00edpica das construci\u00f3ns nobres castel\u00e1s en ladrillo e cuarter\u00f3ns. Nela podemos contemplar a magn\u00edfica portada labrada en granito, co escudo tallado en pedra calcaria que pertence ao apelido N\u00fa\u00f1ez de Prado que levaron os dous primeiros Condes de Adanero. Constru\u00eddo posiblemente a finais do s\u00e9culo XVII.\nDurante o s\u00e9culo XIX contou cunha torre do tel\u00e9grafo \u00f3ptico, restaurada en 2005 por unha compa\u00f1\u00eda de telefon\u00eda m\u00f3bil.\nPatrimonio natural.\nPara os amantes da ornitolox\u00eda poden facilmente deleitarse no lavajo chamado de San Ant\u00f3n, nos arredores do pobo. As s\u00faas augas son permanentes, dando acubillo a azul\u00f3ns, onde poden chegar a criar, e serve de lugar de descanso a pequenos lim\u00edcolas, como o correlimos com\u00fan, o andarr\u00edos chico e o andarr\u00edos grande nas s\u00faas viaxes cara aos seus cuarteis de cr\u00eda e invernada."}
{"id": "416711", "revid": "56817", "url": "https://gl.wikipedia.org/wiki?curid=416711", "title": "Manifesto das 343", "text": "O Manifesto das 343, en franc\u00e9s \"Le manifeste des 343\", foi unha declaraci\u00f3n asinada por 343 mulleres que admit\u00edan que abortaran, expo\u00f1\u00e9ndose deste xeito a ser procesadas criminalmente. O manifesto apareceu na revista francesa \"Le Nouvel Observateur\" o 5 de abril de 1971. Tam\u00e9n ser\u00eda co\u00f1ecido como o \"Manifesto das 343 putas\" (en franc\u00e9s, \"Le manifeste des 343 salopes\") ou o \"Manifesto das 343 prostitutas\".\nO texto.\nO texto do manifesto foi escrito por Simone de Beauvoir. Na s\u00faa traduci\u00f3n ao galego \u00e9:\nUnha nota ao p\u00e9 de p\u00e1xina indicaba ademais que tam\u00e9n estaban representadas os membros do \"Mouvement de Lib\u00e9ration des Femmes\", que reclamaba o aborto libre e gratu\u00edto (\"parmi des signataires, des militantes du Mouvement de Lib\u00e9ration des Femmes r\u00e9clament l'avortement libre et GRATUIT\").\nEntre as 343 sinaturas pod\u00edanse atopar mulleres reco\u00f1ecidas publicamente como Catherine Arditi, Fran\u00e7oise Arnoul, Florence Asie, Brigitte Auber, St\u00e9phane Audran, Colette Audry, Tina Aumont, H\u00e9l\u00e8ne de Beauvoir, Simone de Beauvoir, Cathy Bernheim, Val\u00e9rie Boisgel, Olga Bost, Claudine Chonez, Iris Clert, Marie Dedieu, Lise Deharme, Christine Delphy, Catherine Deneuve, Dominique Desanti, Marguerite Duras, Fran\u00e7oise d'Eaubonne, Fran\u00e7oise Fabian, Brigitte Fontaine, Antoinette Fouque, Luce Garcia-Ville, Claude G\u00e9nia,Fran\u00e7oise de Gruson, Gis\u00e8le Halimi, Katia Kaupp, Bernadette Lafont, Dani\u00e8le Lebrun, Annie Leclerc, Violette Leduc, Marceline Loridan, Judith Magre, Mich\u00e8le Manceaux, Genevi\u00e8ve Mnich, Ariane Mnouchkine, Claudine Monteil, Jeanne Moreau, Mich\u00e8le Moretti, Liane Moz\u00e8re, Nicole Muchnik, Bulle Ogier, Marie Pillet (mai de Julie Delpy),Marie-France Pisier, Micheline Presle, Marthe Robert, Christiane Rochefort, Yvette Roudy, Fran\u00e7oise Sagan, Delphine Seyrig, Alexandra Stewart, Gaby Sylvia, Nadine Trintignant, Ir\u00e8ne Tunc, Agn\u00e8s Varda, Catherine Varlin, Ursula Vian-K\u00fcbler, Marina Vlady, Anne Wiazemsky e Monique Wittig.\nO manifesto inclu\u00edu m\u00e1is sinaturas que as publicadas en \"Le Nouvel Observateur\".\nImpacto.\n\u00c1 semana seguinte da aparici\u00f3n do manifesto, o titular do xornal semanario sat\u00edrico \"Charlie Hebdo\" mostraba unha ilustraci\u00f3n que atacaba os pol\u00edticos homes coa pregunta, \"Quen empre\u00f1ou as\u00a0343 putas do manifesto sobre o aborto?\" Esta ilustraci\u00f3n de Cabu deu orixe ao nome polo que \u00e9 co\u00f1ecido este manifesto.\nO manifesto tam\u00e9n tivo o seu eco en Alema\u00f1a, como amosa a publicaci\u00f3n, o 6 de xu\u00f1o de 1971 doutro manifesto titulado \"Wir haben abgetrieben\" (en galego \"N\u00f3s abortamos\") na revista \"Stern.\"\nTam\u00e9n foi a inspiraci\u00f3n para que o 3 de febreiro de 1973, 331 m\u00e9dicos asinasen un manifesto no que se declaraban a favor do dereito ao aborto:\nTodo iso contribu\u00edu \u00e1 aprobaci\u00f3n en decembro de 1974 e xaneiro de 1975 da chamada \"lei Veil\", promovida pola ministra de sa\u00fade, Simone Veil, que revogou as penas para quen finalizase voluntariamente o embarazo dentro das primeiras dez semanas. En 2001 a reforma desta lei presentada por Martine Aubry ampliou o prazo ata as doce semanas."}
{"id": "416712", "revid": "15490", "url": "https://gl.wikipedia.org/wiki?curid=416712", "title": "Alfonsina Storni Martingnoni", "text": ""}
{"id": "416713", "revid": "98629", "url": "https://gl.wikipedia.org/wiki?curid=416713", "title": "Stevie Ray Vaughan", "text": "Stephen Ray Vaughan, nado o 3 de outubro de 1954 e finado o 27 de agosto de 1990) foi un guitarrista estadounidense, cantante, compositor, e produtor de m\u00fasica. A pesar da s\u00faa curta carreira de apenas sete anos, foi un dos guitarristas m\u00e1is influentes no rexurdimento do blues nos anos 80.\nNado e criado en Dallas, Vaughan comezou a tocar a guitarra con sete anos, inspirado polo seu irm\u00e1n m\u00e1is vello, Jimmie. En 1971 deixou o instituto e o ano seguinte mudouse a Austin. Tocou con numerosas bandas, e ga\u00f1ou un oco na banda de Marc Benno, The Nightcrawlers, e m\u00e1is tarde con Denny Freeman en The Cobras, con quen continuou traballando ata finais de 1977. Ent\u00f3n formou o seu grupo propio, Triple Threat Revue, antes de rebautizar a banda como Double Trouble despois de contratar ao bater\u00eda Chris Layton e ao baixista Tommy Shannon. A fama chegoulle tras actuar no Festival de jazz de Montreux en 1982, e en 1983 o seu \u00e1lbum de debut, \"Texas Flood\", posicionouse no n\u00famero 38 nas listas de vendas. Composto por dez canci\u00f3ns, o \u00e1lbum foi un \u00e9xito comercial que vendeu m\u00e1is de medio mill\u00f3n de copias. Despois de rehabilitarse das s\u00faas adicci\u00f3ns a finais de 1986, encabezou xiras de concertos con Jeff Beck en 1989 e Joe Cocker en 1990, antes de morrer nun accidente de helic\u00f3ptero o 27 de agosto de 1990, \u00e1 idade de 35 anos.\nVaughan foi inspirado musicalmente polo blues rock americano e brit\u00e1nico. Preferiu amplificadores limpos con volume alto e contribu\u00edu \u00e1 popularidade do equipamento musical cl\u00e1sico. A mi\u00fado combinou varios amplificadores diferentes xuntos e utilizou poucos pedais de efectos. Chris Gill de \"Guitar World\" comentou: \"O son de guitarra de Stevie era tan seco coma un ver\u00e1n de San Antonio e tan brillante como unha debutante en Dallas, o produto do son natural de amplificadores con amplo espazo libre. Con todo, Vaughan utilizou ocasionalmente pedais para aumentar o seu son, principalmente para potenciar o sinal, a pesar de que \u00e1s veces empregou un altofalante Leslie e pedais wah para engadir un toque de estilo\".\nVaughan recibiu varios premios de m\u00fasica durante a s\u00faa vida e de xeito p\u00f3stumo. En 1983, os lectores de \"Guitar Player\" vot\u00e1rono como o \"Mellor novo talento\" e como \"Mellor guitarrista de blues el\u00e9ctrico\".En 1984, a Blues Foundation nomeouno \" Artista do ano\" e \"Instrumentista de blues do ano\", e en 1987, a revista \"Performance Magazine\" deulle o premio \u00e1 \"Actuaci\u00f3n de rythm and blues do ano\". Ga\u00f1ou seis Premios Grammy e dez Premios da M\u00fasica de Austin, e entrou, despois da s\u00faa morte, no Sal\u00f3n da Fama do Blues, no ano 2000, e no Sal\u00f3n e Museo da Fama de M\u00fasicos no 2014. Rolling Stone clasificou a Vaughan no duod\u00e9cimo posto de guitarristas m\u00e1is grandes de todos os tempos. En 2015, Vaughan e Double Trouble entraron no Sal\u00f3n da Fama do Rock.\nFamilia e primeiros anos.\nO pai de Steve, Jim Vaughan, tam\u00e9n co\u00f1ecido como Big Jim, abandonou a escola aos dezaseis anos e ingresou na Armada dos Estados Unidos durante a segunda guerra mundial. Despois de ser despedido, casou con Martha Cook o 13 de xaneiro de 1950. Stephen Ray Vaughan naceu o 3 de outubro de 1954 en Dallas, Texas. Era tres anos e medio m\u00e1is novo que o seu irm\u00e1n Jimmie (nado en 1951). Big Jim conseguiu un traballo como traballador do amianto, unha ocupaci\u00f3n que implicaba un duro esforzo manual. A familia mudouse con frecuencia, vivindo en varios estados como Arkansas, Luisiana, Mississippi e Oklahoma antes de pasar \u00e1 secci\u00f3n de Oak Cliff en Dallas. Neno t\u00edmido e inseguro, a Vaughan afect\u00e1ronlle profundamente as experiencias da s\u00faa infancia. O seu pai loitou contra o alcoholismo e aterrorizaba frecuentemente \u00e1 s\u00faa familia e amigos por culpa do seu forte car\u00e1cter. En anos posteriores, Vaughan recordou que fora v\u00edtima da violencia do seu pai. O seu pai morreu o 27 de agosto de 1986, exactamente catro anos antes da morte de Vaughan.\nPrimeiros instrumentos.\nA principios da d\u00e9cada de 1960, a admiraci\u00f3n de Vaughan polo seu irm\u00e1n Jimmie levouno a probar diferentes instrumentos como a bater\u00eda e o saxof\u00f3n. En 1961, como regalo do seu s\u00e9timo aniversario, Vaughan recibiu a s\u00faa primeira guitarra, un xoguete de Sears. Aprendendo de o\u00eddo, apaixonouse el mesmo, tocando temas de The Nightcaps, particularmente \"Wine, Wine, Wine\" e \"Thunderbird\". Escoitou artistas de blues como Albert King, Otis Rush, e Muddy Waters, e guitarristas de rock como Jimi Hendrix e Lonnie Mack, as\u00ed como guitarristas de jazz, entre eles Kenny Burrell. En 1963, adquiriu a s\u00faa primeira guitarra el\u00e9ctrica, unha Gibson ES-125T, cunha pastilla de seu irm\u00e1n Jimmie.\nPouco despois de adquirir a guitarra el\u00e9ctrica, Vaughan uniuse \u00e1 s\u00faa primeira banda, The Chantons, en 1965. A seu primeira actuaci\u00f3n foi nun concerto de talentos realizado no Hill Theater de Dallas, pero despois de darse conta de que non pod\u00edan tocar unha canci\u00f3n de Jimmy Reed na s\u00faa totalidade, Vaughan deixou a banda e uniuse a Brooklyn Underground, tocando profesionalmente en bares e clubs locais. Recibiu unha Fender Telecaster de Jimmie, que m\u00e1is tarde intercambiou por unha Epiphone Riviera. Cando Jimmie marchou da casa aos dezaseis anos, a aparente obsesi\u00f3n de Vaughan co instrumento ocasionou unha falta de apoio dos seus pais. Ru\u00edn na casa, tomou un emprego nunha hamburgueser\u00eda local, onde lavaba pratos e tiraba o lixo por setenta centavos \u00e1 hora. Logo de caer nun barril de graxa, fartouse do traballo e deixouno para dedicar a s\u00faa vida \u00e1 carreira musical.\nCarreira musical.\nOs inicios.\nEn maio de 1969, despois de deixar Brooklyn Underground, Vaughan uniuse a unha banda chamada Southern Distributor. Aprendera \"Jeff's Boogie\" de The Yardbirds e tocouna na audici\u00f3n. Mike Steinbach, o bater\u00eda do grupo, comentou: \"O neno ti\u00f1a catorce anos. Prob\u00e1molo con \"Jeff Boogie\", cunha guitarra instrumental moi r\u00e1pida e tocouna nota por nota\". A\u00ednda que interpretaban versi\u00f3ns de pop rock, Vaughan transmitiu o seu interese por engadir canci\u00f3ns de blues ao repertorio do grupo, pero dix\u00e9ronlle que non se ga\u00f1ar\u00eda a vida tocando blues e a banda desf\u00edxose. M\u00e1is tarde ese ano, o baixista Tommy Shannon entrou nun club de Dallas e escoitou a Vaughan tocar a guitarra. Fascinado pola s\u00faa t\u00e9cnica, que describiu como \"incrible xa daquela\", Shannon colleu un baixo e os dous comezaron a improvisar. Nuns poucos anos comezar\u00edan a tocar xuntos nunha banda chamada Krackerjack.\nEn febreiro de 1970, Vaughan uniuse a unha banda chamada Liberation, que era un grupo de nove, cunha secci\u00f3n de vento. Despois de pasar o \u00faltimo mes tocando o baixo con Jimmie en Texas Storm, inicialmente realizou a audici\u00f3n para baixista. Impresionado pola guitarra de Vaughan, Scott Phares, o guitarrista orixinal do grupo, converteuse modestamente no baixista. A mediados da d\u00e9cada de 1970, actuaron no Hotel Adolphus no centro de Dallas, onde ZZ Top lles pediu que actuasen. Durante a pausa de Liberaci\u00f3n, Vaughan improvisou con ZZ Top a canci\u00f3n de The Nightcaps \"Thunderbird\". M\u00e1is tarde, Phares describiu as\u00ed: \"Tiraron a casa abaixo, foi incrible, foi unha desas noites m\u00e1xicas, Stevie encaixou como unha luva\".\nAsistindo ao Justin F. Kimball High School a principios dos anos 70, os concertos nocturnos de Vaughan contribu\u00edron ao seu descoido dos seus estudos, inclu\u00edndo a teor\u00eda musical. Adoitaba durmir durante as clases. A s\u00faa carreira musical profesional foi desaprobada por moitos dos administradores da escola, pero moitas persoas tam\u00e9n o animaron a loitar pola s\u00faa carreira art\u00edstica, inclu\u00edndo o seu mestre de arte. No seu segundo ano, asistiu a clases nocturnas de arte experimental na Southern Methodist University, pero deixouno cando entrou en conflito cos ensaios.\nPrimeiras gravaci\u00f3ns.\nEn setembro de 1970, Vaughan fixo as s\u00faas primeiras gravaci\u00f3ns de estudo co grupo Cast of Thousands, no que estaba o futuro actor Stephen Tobolowsky. Gravaron d\u00faas canci\u00f3ns: \"Red, White and Blue\" e \"I Heard a Voice Last Night\", para un \u00e1lbum de compilaci\u00f3ns, \"A New Hi\", que contou con varias bandas adolescentes de Dallas. A finais de xaneiro de 1971, sent\u00edndose atrapado nos hits pop con Liberation, Vaughan formou a s\u00faa propia banda, Blackbird. Logo de cansarse da escena musical de Dallas, abandonou a escola e mudouse coa banda a Austin, que ti\u00f1a un p\u00fablico m\u00e1is liberal e tolerante. Al\u00ed, Vaughan comezou tocando inicialmente no Rolling Hills Country Club, un lugar que m\u00e1is tarde se converter\u00eda no Soap Creek Saloon. Blackbird tocou en varios clubs de Austin e abriu concertos para bandas como Sugarloaf, Wishbone Ash e Zephyr, pero non puido manter unha formaci\u00f3n consistente. A principios de decembro de 1972, Vaughan deixou Blackbird e uniuse a unha banda de rock chamada Krackerjack. Actuou con eles menos de tres meses.\nEn marzo de 1973, Vaughan uniuse \u00e1 banda de Marc Benno, The Nightcrawlers, a Benno co\u00f1ec\u00e9rao nunha sesi\u00f3n de improvisaci\u00f3n anos antes. A banda contou co vocalista Doyle Bramhall, que co\u00f1eceu a Vaughan aos doce anos. O mes seguinte, The Nightcrawlers gravou un \u00e1lbum en Sunset Sound Recorders en Hollywood para A &amp; M Records. O \u00e1lbum, que foi rexeitado por A &amp; M, inclu\u00eda os primeiros traballos de composici\u00f3n de Vaughan, \"Dirty Pool\" e \"Crawlin\". Pouco tempo despois, el e The Nightcrawlers viaxaron de volta a Austin sen Benno. A mediados de 1973, asinaron un contrato con Bill Ham, axente de ZZ Top, e realizaron varios concertos polo sur, moitos deles desastrosos. Ham deixou a banda tirada en Mississippi sen ning\u00fan medio para regresar a casa e esixiu o reembolso dos gastos de equipamento a Vaughan, os cales nunca foron reembolsados.\nEn 1975, Vaughan uniuse a unha banda de seis membros chamada Paul Ray and the Cobras, que inclu\u00eda ao guitarrista Val Swierczewski e ao saxofonista Joe Sublett. Durante os seguintes dous anos e medio, ga\u00f1\u00e1ronse a vida semanalmente nun popular local da cidade, o Soap Creek Saloon e, finalmente, o recentemente inaugurado Antone's, co\u00f1ecido como \"a casa do blues\" de Austin. A finais de 1976, Vaughan gravou un sinxelo con eles, \"Other Days\" como a cara A e \"Texas Clover\" como cara B. O sinxelo, no que Vaughan tocaba a guitarra en ambos temas, foi lanzado o 7 de febreiro de 1977. En marzo, os lectores do Austin Sun vot\u00e1ronos como a \"Banda do Ano\". Ademais de tocar cos Cobras, Vaughan improvisou con moitas das s\u00faas influencias no Antone's, inclu\u00edndo a Buddy Guy, Hubert Sumlin, Jimmy Rogers, Lightnin 'Hopkins e Albert King.\nVaughan estivo de xira cos Cobras durante gran parte do ano 1977, pero a finais de setembro, cando decidiron tomar unha direcci\u00f3n musical m\u00e1is comercial, deixou a banda e formou Triple Threat Revue, que inclu\u00eda a cantante Lou Ann Barton, o baixista WC Clark , e o bater\u00eda Fredde Pharaoh. En xaneiro de 1978 gravaron catro canci\u00f3ns en Austin, inclu\u00edndo a composici\u00f3n de Vaughan \"I'm Cryin\". A gravaci\u00f3n de trinta minutos \u00e9 a \u00fanica gravaci\u00f3n de estudio da banda.\nDouble Trouble.\nA mediados de maio de 1978, Clark marchou para formar o seu propio grupo e Vaughan cambiou o nome da banda a \"Double Trouble\", tomado do t\u00edtulo dunha canci\u00f3n de Otis Rush. Logo do reclutamiento do baixista Jackie Newhouse, Pharaoh deixou o grupo en xullo e foi substitu\u00eddo brevemente por Jack Moore, que se trasladou a Texas dende Boston. Tocou coa banda durante aproximadamente dous meses. Logo Vaughan comezou a buscar un bater\u00eda e pouco despois co\u00f1eceu a Chris Layton a trav\u00e9s de Sublett, que era o seu compa\u00f1eiro de cuarto. Layton, recentemente separado de Greezy Wheels, foi instru\u00eddo por Vaughan para tocar a ritmo de \"shuffle\". Cando Vaughan lle ofreceu o posto a Layton, este aceptou. A principios de xullo, Vaughan fixo amizade con Lenora Bailey, co\u00f1ecida como \"Lenny\", quen se converteu na s\u00faa noiva e, finalmente, na s\u00faa esposa. O matrimonio durar\u00eda seis anos e medio.\nA principios de outubro de 1978, Vaughan e Double Trouble conseguiron un posto como grupo residente nun dos locais nocturnos m\u00e1is populares de Austin, o Rome Inn. Durante unha actuaci\u00f3n, Edi Johnson, unha contable do hip\u00f3dromo Manor Downs, fixouse en Vaughan. Recomendouno ao propietario de Manor Downs, Frances Carr, e o director xeral Chesley Millikin, que estaba interesado en representar a artistas, e viron o potencial musical de Vaughan. Despois de que Barton abandonase Double Trouble a mediados de novembro de 1979, Millikin firmou con Vaughan un contrato de representaci\u00f3n. Vaughan tam\u00e9n contratou a Robert \"Cutter\" Brandenburg como director de xiras, a quen co\u00f1eceu en 1969. Dirix\u00edndose a el como Stevie Ray, Brandenburg convenceuno de usar o seu segundo nome artisticamente.\nEn outubro de 1980, o baixista Tommy Shannon participou na presentaci\u00f3n de Double Trouble en Rockefeller's en Houston. Shannon, que estaba a tocar con Alan Haynes naquel momento, participou nunha sesi\u00f3n de improvisaci\u00f3n con Vaughan e Layton na metade dunha das s\u00faas actuaci\u00f3ns. Shannon dixo m\u00e1is tarde: \"Eu estaba al\u00ed aquela noite, e nunca o vou esquecer foi como, cando entrei pola porta e os o\u00edn tocar, foi como unha revelaci\u00f3n. A\u00ed \u00e9 onde quero estar, a\u00ed \u00e9 a onde pertenzo, xusto a\u00ed. Durante o descanso, achegueime a Stevie e d\u00edxenlle iso. Non me tentei ocultar do baixista [Jackie Newhouse]. Non sab\u00eda se el estaba escoitando ou non. Realmente quer\u00eda estar nesa banda. Senteime aquela noite e soaba moi ben\". Case tres meses despois, cando Vaughan lle ofreceu o posto a Bannon, aceptou de bo grado.\nCargos por drogas e xu\u00edzo.\nO 5 de decembro de 1979, mentres Vaughan estaba nun camerino, antes dunha actuaci\u00f3n en Houston, un polic\u00eda f\u00f3ra de servizo arrestouno despois de velo consumindo coca\u00edna a trav\u00e9s dunha vent\u00e1 aberta. Foi acusado de posesi\u00f3n de coca\u00edna e m\u00e1is tarde liberado baixo fianza de 1.000 d\u00f3lares. Double Trouble foron abreconcertos de Muddy Waters, que observou o abuso de substancias de Vaughan: \"Stevie talvez poder\u00eda ser o m\u00e1is grande guitarrista de todos os tempos, pero non vai vivir ata os 40 anos, se non deixa ese po branco\". Ao ano seguinte, tivo que regresar o 16 de xaneiro e o 29 \u200b\u200bde febreiro para comparecer perante o tribunal.\nDurante a \u00faltima sesi\u00f3n do xu\u00edzo, que tivo lugar o 17 de abril de 1980, Vaughan foi condenado a dous anos de liberdade condicional e prohib\u00eduselle sa\u00edr de Texas. Xunto cunha orde para iniciar un tratamento para a s\u00faa adici\u00f3n \u00e1s drogas, foi obrigado a \"evitar persoas ou lugares de co\u00f1ecido car\u00e1cter infame ou prexudicial\". Rexeitou cumprir ningunha das d\u00faas ordes. Despois de contratar un avogado, o seu axente da condicional fixo que se revisara a sentenza para que puidese traballar f\u00f3ra do estado. O incidente levouno a que m\u00e1is tarde rexeitase o servizo de limpeza dos hoteis cando estaba de xira.\nFestival de Jazz de Montreux.\nA\u00ednda que era popular en Texas nese momento, Double Trouble non conseguiu atraer atenci\u00f3n nacional. A sorte do grupo cambiou cando o produtor de discos Jerry Wexler os recomendou a Claude Nobs, organizador do Festival de Jazz de Montreux. Este insistiu en que a noite de blues do festival ser\u00eda xenial con Vaughan, a quen chamou \"unha xoia, unha desas rarezas que aparece unha vez na vida\". Nobs estivo de acordo en programar a Double Trouble para o 17 de xullo.\nVaughan abriu cunha mestura da canci\u00f3n de Freddie King \"Hide Away\" e a s\u00faa propia composici\u00f3n instrumental r\u00e1pida, \"Rude Mood\". Logo Double Trouble tocou \"Texas Flood\" de Larry Davis, \"Give Me Back My Wig\" de Hound Dog Taylor e \"Collins Shuffle\" de Albert Collins, e tres composici\u00f3ns orixinais: \"Pride and Joy\", \"Love Struck Baby\" e \"Dirty Pool\". O set terminou con apupos dos espectadores. James McBride, de People, escribiu:\n\"Parec\u00eda sa\u00eddo da nada, un enmascarado con sombreiro berrando no Festival de Montreux 82 cunha Stratocaster do 59 na cadeira e dous amigos lanzachamas aos que chamaba Double Trouble. Non ti\u00f1a disco, nin contrato para gravar, nin nome, pero reduciu o escenario a unha morea de cinzas fumeantes e ent\u00f3n todo o mundo quer\u00eda saber quen era\".\nSegundo o director de xiras Don Opperman. \"Tal como eu o lembro, as aclamaci\u00f3ns e os apupos estaban mesturados, pero Stevie estaba bastante decepcionado. Deume a s\u00faa guitarra e foise afastando do escenario, e eu quedeime como: \"Vas volver?\" Hab\u00eda unha porta traseira, o p\u00fablico non pod\u00eda velos, pero eu si, volveu ao vestiario coa cabeza nas mans, finalmente achegueime al\u00ed e ese foi o final do concerto\". Segundo Vaughan: \"Non era todo o p\u00fablico [o que apupaba] Foron s\u00f3 algunhas persoas sentadas na parte de diante. A sala fora constru\u00edda para o jazz ac\u00fastico e cando cinco ou seis persoas apupan, uau, parece que o mundo enteiro te odia. Pensaban que eramos moi ruidosos, pero ve\u00f1a, ti\u00f1a catro mantas militares postas sobre o meu amplificador, e o nivel de volume estaba no 2. Estou acostumado a tocar no 10!\" A actuaci\u00f3n foi filmada e despois lanzada en DVD en setembro de 2004.\nA noite seguinte, Double Trouble ti\u00f1a actuaci\u00f3n na sala do Casino de Montreux, con Jackson Browne presente. Browne improvisou con Double Trouble ata o amencer e ofreceulles o uso gratu\u00edto do seu estudo de gravaci\u00f3n persoal no centro dos \u00c1nxeles. A finais de novembro, a banda aceptou a s\u00faa oferta e gravou dez canci\u00f3ns en dous d\u00edas. Mentres estaba no estudio, Vaughan recibiu unha chamada de David Bowie, a quen co\u00f1ecera logo do concerto de Montreux e invitouno a participar nunha sesi\u00f3n de gravaci\u00f3n para o seu pr\u00f3ximo disco de estudio, Let's Dance. En xaneiro de 1983, a guitarra de Vaughan soou en seis das oito canci\u00f3ns do \u00e1lbum, inclu\u00edndo a canci\u00f3n principal e \"China Girl\". O \u00e1lbum foi lanzado o 14 de abril de 1983 e vendeu tres veces m\u00e1is copias que o anterior \u00e1lbum de Bowie.\n\u00c9xito nacional.\nA mediados de marzo de 1983, Gregg Geller, vicepresidente de \"Artists and repertoire\" en Epic Records, asinou a Double Trouble para o selo por recomendaci\u00f3n do produtor John Hammond. Pouco despois, Epic financiou un videoclip para \"Love Struck Baby\", que foi filmado en Cherry Tavern en Nova York. Vaughan recordou: \"Cambiamos o nome do lugar no v\u00eddeo. Hai catro anos casei nun club onde tocabamos chamado Rome Inn. Cando pechou, o propietario deume o letreiro, ent\u00f3n no v\u00eddeo pux\u00e9molo detr\u00e1s do escenario.\nCo \u00e9xito de \"Let's Dance\", Bowie pediu a Vaughan ser o principal instrumentista na s\u00faa seguinte xira, o Serious Moonlight Tour, entendendo que el foi unha parte esencial do \u00e9xito do disco. A finais de abril, Vaughan comezou os ensaios para a xira en Las Colinas, Texas. Cando as renegociaci\u00f3ns do contrato para os seus honorarios fracasaron, Vaughan deixou a xira d\u00edas antes do seu comezo, e foi substitu\u00eddo por Earl Slick. Vaughan dixo: \"Eu non pod\u00eda centrar todo en algo que realmente non me interesaba demasiado. Foi un pouco arriscado, pero realmente non precisaba de todas esas dores de cabeza\". A\u00ednda que os motivos foron amplamente discutidos, Vaughan pronto ga\u00f1ou gran publicidade por abandonar a xira.\nO 9 de maio, a banda actuou en The Bottom Line, en Nova York, onde tocaron antes de Bryan Adams, con Hammond, Mick Jagger, John McEnroe, Rick Nielsen, Billy Gibbons e Johnny Winter no p\u00fablico. Brandenburg describiu o concerto como \"imp\u00edo\": \"Creo que Stevie tocou cada nota tan alta e forte, e cunha intensidade que eu non o\u00edra nunca\". A exitosa actuaci\u00f3n ga\u00f1ou unha cr\u00edtica positiva publicada no New York Post, afirmando que Double Trouble superou a Adams. \"Por sorte, Bryan Adams, o rockeiro canadense que est\u00e1 abrindo concertos para Journey non \u00e9 cabeza de cartel moi a mi\u00fado\", escribiu Martin Porter, que dixo tras a actuaci\u00f3n da banda, o escenario foi \"reducido a cinzas polo talento orixinal m\u00e1is explosivo que viu o escenario neoiorquino en bastante tempo\".\n\"Texas Flood\".\nDespois de adquirir as gravaci\u00f3ns do estudio de Browne, Double Trouble comezou a editar o material para un LP. O \u00e1lbum, Texas Flood, \u00e1brese coa canci\u00f3n \"Love Struck Baby\", que foi escrita para Lenny nos seus \"d\u00edas de namoramento\". Compuxo \"Pride and Joy\" e \"I'm Cryin\" para unha das s\u00faas ex-noivas, Lindi Bethel, e ambas son musicalmente similares, pero as s\u00faas letras son d\u00faas perspectivas diferentes da s\u00faa relaci\u00f3n anterior. Xunto coas versi\u00f3ns de Howlin 'Wolf, The Isley Brothers e Buddy Guy, o \u00e1lbum inclu\u00edu a versi\u00f3n de Vaughan de \"Texas Flood\" de Larry Davis, unha canci\u00f3n coa que estaba fortemente asociado. \"Lenny\", canci\u00f3n composta ao p\u00e9 da s\u00faa cama, serviu como homenaxe \u00e1 s\u00faa muller.\nTexas Flood contou cunha portada do ilustrador Brad Holland, co\u00f1ecido polos seus traballos para \"Playboy\" e \"The New York Times\". Orixinalmente pensada para aparecer Vaughan a cabalo, Holland pintouno apoiado nunha parede cunha guitarra, usando unha fotograf\u00eda como referencia. Posto \u00e1 venda o 13 de xaneiro de 1983, Texas Flood chegou ao posto n.\u00ba 38 e acabou vendendo medio mill\u00f3n de copias. Mentres o editor da \"Rolling Stone\", Kurt Loder, afirmaba que Vaughan non posu\u00eda unha voz distintiva, o editor xeral de Allmusic, Stephen Thomas Erlewine, dic\u00eda que o lanzamento tivera un \"impacto monumental\". Billboard describiuno como \"unha delicia para os amantes da guitarra\". Alex Hodges comentou: \"Ningu\u00e9n sab\u00eda o que grande ser\u00eda ese disco, porque os guitarristas non estaban necesariamente en voga, excepto alg\u00fans cuxa importancia era inneg\u00e1bel...[] foi un dos poucos artistas que se recuperou en cada disco nun curto per\u00edodo de tempo\".\nO 16 de xu\u00f1o, Vaughan actuou no club Tango de Dallas, presentado o novo \u00e1lbum. Varios VIP asistiron \u00e1 presentaci\u00f3n, inclu\u00eddos Ted Nugent, Sammy Hagar e membros de The Kinks e Uriah Heep. Jack Chase, vicepresidente de mercadotecnia de Epic, recordou. \"A festa na Tango foi moi importante, foi absolutamente enorme. Todas as personalidades de estaci\u00f3ns de radio, DJs, directores de programas, todos os propietarios de discogr\u00e1ficas e importantes axentes, prensa, todos os executivos de Nova York, asistiron preto de 700 persoas. N\u00f3s aterramos en Dallas con Q102-FM e [DJ] Redbeard. Ti\u00f1amos a festa na Tango, foi tremendo\". O The Dallas Morning News f\u00edxose eco da actuaci\u00f3n comezando coa pregunta ret\u00f3rica: \"E se Stevie Ray Vaughan dese unha festa de lanzamento do \u00e1lbum e todo o mundo asistise? Foi o que pasou o xoves \u00e1 noite na Tango... [] A adrenalina deb\u00eda estar flu\u00edndo a trav\u00e9s das veas dos m\u00fasicos pois tocaron cunha rara delicadeza e habilidade \".\nTras unha breve xira por Europa, Hodges arranxou un compromiso para que Double Trouble abrise as actuaci\u00f3ns de The Moody Blues durante xira de dous meses por Am\u00e9rica. Hodges dixo que a moitas persoas non lles gustou a idea de que Double Trouble foran abreconcertos de The Moody Blues, pero dixo que un f\u00edo com\u00fan con ambas as bandas ser\u00eda \"album-oriented rock\". Shannon describiu a xira como \"gloriosa\": \"O noso disco a\u00ednda era tan exitoso, pero estabamos tocando fronte a coliseos cheos de xente. Simplemente sa\u00efamos e tocabamos, e encaixabamos coma unha luva. O son atronou neses coliseos coma un monstro. A xente volv\u00edase tola e non ti\u00f1an nin idea de quen eramos!\". Despois de aparecer na serie de televisi\u00f3n \"Austin City Limits\", a banda colgou o cartel de completo no Beacon Theater de Nova York. Variety escribiu que o set de 90 minutos no Beacon \"non deixou ningunha d\u00fabida de que este mozo m\u00fasico de Texas \u00e9 verdaderamente o \"heroe da guitarra da \u00e9poca actual\".\n\"Couldn't Stand the Weather\".\nEn xaneiro de 1984, Double Trouble comezou a gravar o seu segundo \u00e1lbum de estudio, \"Couldn't Stand the Weather\" na Power Station, con John Hammond como produtor executivo e o enxe\u00f1eiro Richard Mullen. M\u00e1is tarde, Layton recordou traballar con Hammond: \"era como unha man amable no teu ombreiro, o oposto a algu\u00e9n que se levante e diga: 'Refagamos isto, vamos facer isto outro'. Non se involucraba dese xeito para nada. Era unha persoa positiva\". Cando comezaron as sesi\u00f3ns, a versi\u00f3n de Vaughan de \"Tin Pan Alley\" de Bob Geddins gravouse mentres se controlaban os niveis de son. Layton recordou: \"probablemente fixemos a versi\u00f3n m\u00e1is silenciosa ata aquel momento. Ao rematar [Hammond] dixo: 'isto \u00e9 o mellor que esta canci\u00f3n vai soar nunca', e marchamos; 'nin sequera obtivemos sons, non?', e el dic\u00eda 'non importa, isto \u00e9 o mellor que conseguir\u00e1s tocar esta canci\u00f3n'. Intent\u00e1molo outra vez cinco, seis, sete veces, nin me lembro. Pero nunca volveu a soar como aquela primeira vez\".\nDurante as sesi\u00f3ns de gravaci\u00f3n, Vaughan comezou a experimentar con outras combinaci\u00f3ns de m\u00fasicos, entre eles Fran Christina e Stan Harrison, que tocaron a bater\u00eda e o saxof\u00f3n respectivamente no tema de jazz instrumental \"Stang's Swang\". Jimmie Vaughan tocou a guitarra r\u00edtmica na s\u00faa versi\u00f3n de \"The Things That I Used to Do\" de Guitar Slim e na canci\u00f3n que deu o t\u00edtulo ao disco, e na que Vaughan imprimiu unha letra cunha mensaxe mundana.\n\"Couldn't Stand the Weather\" sa\u00edu \u00e1 venda o 15 de maio de 1984 e d\u00faas semanas m\u00e1is tarde xa superara as vendas de \"Texas Flood\". Chegou ao n\u00famero 31 e pasou 38 semanas nas listas. O \u00e1lbum incl\u00fae a versi\u00f3n de Vaughan da canci\u00f3n de Jimi Hendrix, \"Voodoo Child (Slight Return)\", que causou comparaci\u00f3ns inevitables con Hendrix. Segundo o editor de Allmusic, Stephen Thomas Erlewine, \"Couldn't Stand the Weather\" confirmou que o aclamado debut non fora casualidade, igualando, sen\u00f3n superando, as vendas do seu antecesor e consolidando as\u00ed o status de Vaughan como un xigante do blues moderno. Segundo os autores Joe Nick Patoski e Bill Crawford, o \u00e1lbum \"foi un gran punto de inflexi\u00f3n no desenvolvemento de Stevie Ray Vaughan\" e a t\u00e9cnica vocal de Vaughan mellorou.\nCarnegie Hall.\nO 4 de outubro de 1984, Vaughan encabezou unha actuaci\u00f3n no Carnegie Hall que inclu\u00eda a moitos m\u00fasicos invitados. Para a segunda metade do concerto, engadiu a Jimmie como guitarrista r\u00edtmico, George Rains como bater\u00eda, Dr John de tecladista, Roomful of Blues como secci\u00f3n de vento, e a voz de Angela Strehli. O grupo ensaiou menos de d\u00faas semanas antes da presentaci\u00f3n, e a pesar do s\u00f3lido dinamismo de Double Trouble na primeira metade da actuaci\u00f3n, segundo Patoski e Crawford, o concepto de gran banda nunca tomou forma completamente. Antes de chegar ao compromiso, as entradas esgot\u00e1ronse, o que emocionou e puxo extremadamente nervioso a Vaughan, que non acougou ata a metade da terceira canci\u00f3n. Parte dos beneficios foron para os traballos de investigaci\u00f3n contra a leucemia e o cancro da fundaci\u00f3n de T.J. Martell, o que foi un grande atractivo para o evento.\nPresentado por Hammond como \"un dos mellores guitarristas de todos os tempos\", Vaughan abriu con \"Scuttle Buttin\", vestindo cun traxe de mariachi adaptado que el describiu como un \"esmoquin mexicano\". Double Trouble continuou interprentando \"Testify\" de The Isley Brothers, \"Voodoo Child (Slight Return)\" de The Jimi Hendrix Experience, \"Tin Pan Alley\", \"The Sky Is Crying\" de Elmore James e \"Cold Shot\" de W.C. Clark, xunto con catro composici\u00f3ns orixinais que incl\u00faen \"Love Struck Baby\", \"Honey Bee\", \"Couldn't Stand the Weather\" e \"Rude Mood\". Durante a segunda metade da actuaci\u00f3n, Vaughan tocou versi\u00f3ns de Larry Davis, Buddy Guy, Guitar Slim, Albert King, Jackie Wilson e Albert Collins. O set acabou con Vaughan s\u00f3 tocando \"Lenny\" e \"Rude Mood\".\nA actuaci\u00f3n foi gravada e posteriormente posta \u00e1 venda como LP en vivo o 29 de xullo de 1997 por Epic Records. Chegou a ser disco de ouro. Inmediatamente despois do concerto, Vaughan asistiu a unha festa privada nun c\u00e9ntrico club de Nova York, que foi patrocinado por MTV, e onde foi recibido durante unha hora por simpatizantes. Ao d\u00eda seguinte, Double Trouble fixo unha aparici\u00f3n nunha tenda de discos en Greenwich Village, onde asinaron aut\u00f3grafos para os fans. A finais de outubro de 1984, a banda fixo unha xira por Australia e Nova Zelandia. Os d\u00edas 5 e 9 de novembro, tocaron na \u00d3pera de Sidney, onde colgaron o cartel de completo. Ao regresar a EE. UU., Double Trouble realizou unha breve xira por California. Pouco despois, Vaughan e Lenny dirix\u00edronse \u00e1 illa de Saint Croix, nas Illas Virxes dos Estados Unidos, no Caribe, onde quedaron a pasar un tempo de vacaci\u00f3ns. O seguinte mes, Double Trouble voou ao Xap\u00f3n onde deron cinco concertos, un deles no Osaka K\u014dsei Nenkin Kaikan de Osaka.\n\"Soul to Soul\".\nEn marzo de 1985, comezou a gravaci\u00f3n do terceiro \u00e1lbum de estudio de Double Trouble, \"Soul to Soul\", en Dallas. Segundo \u00eda avanzando a sesi\u00f3n, Vaughan tornouse cada vez m\u00e1is frustrado coa s\u00faa propia falta de inspiraci\u00f3n . Tam\u00e9n se permitiu un relaxado ritmo de gravaci\u00f3n, o que contribu\u00edu a unha falta de concentraci\u00f3n debido a os excesos de alcohol e doutras drogas. M\u00e1is tarde Roadie Byron Barr lembrou aquel episodio: \"a rutina era ir ao estudo, drogarse e xogar ao tenis de mesa\". Vaughan, que atopaba cada vez m\u00e1is dif\u00edcil ser capaz de tocar as partes r\u00edtmicas de e cantar ao mesmo tempo, quixo engadir outra dimensi\u00f3n \u00e1 banda, polo que contratou ao tecladista Reese Wynans para gravar o \u00e1lbum. Este uniuse \u00e1 banda pouco despois.\nDurante a produci\u00f3n do \u00e1lbum, Vaughan apareceu no Astrodome de Houston o 10 de abril de 1985, onde tocou unha versi\u00f3n do himno dos Estados Unidos cunha guitarra coa t\u00e9cnica \"slide\". A actuaci\u00f3n foi recibida con apupos. Ao sa\u00edr do escenario, Vaughan conseguiu un aut\u00f3grafo do ex xogador dos New York Yankees Mickey Mantle. O publicista do Astrodome, Molly Glentzer, escribiu no Houston Press: \"Cando Vaughan sa\u00edu de detr\u00e1s da lanzadeira, estaba s\u00f3 o suficientemente l\u00facido como para saber que quer\u00eda un aut\u00f3grafo de Mickey Mantle. Mantle sentiuse obrigado. 'Nunca antes firmara unha guitarra'. \"Ningu\u00e9n lle pediu a Vaughan un aut\u00f3grafo. Eu estaba seguro de que non chegar\u00eda a cumprir 30 anos\". Os cr\u00edticos asociaron a s\u00faa versi\u00f3n coa que fixera Jimi Hendrix en Woodstock en 1969, a pesar de que a Vaughan non lle gustou esta comparaci\u00f3n: \"O\u00edn que incluso escribiron sobre isto en revistas musicais e intentaron comparar as d\u00faas versi\u00f3ns paso a paso. Odio iso. A s\u00faa versi\u00f3n \u00e9 xenial\".\nPosto \u00e1 venda o 30 de setembro de 1985, \"Soul to Soul\" alcanzou o n\u00famero 34 e permaneceu na Billboard 200 ata mediados de 1986, sendo certificado finalmente como disco de ouro. Segundo Patoski e Crawford, as vendas do \u00e1lbum \"non chegaron ao nivel das de \"Couldn't Stand the Weather\", suxerindo que Stevie Ray e Double Trouble se estaban estancando\". Vaughan comentou: \"En canto ao tema das canci\u00f3ns, o \u00e1lbum g\u00fastame moito. Significou moito para n\u00f3s o que pasamos para conseguir este disco. Tivemos moitos obst\u00e1culos e a\u00ednda as\u00ed fomos fortes. Medramos moito coa xente da banda e os amigos \u00edntimos que nos rodean. Aprendemos moito e crecemos moito m\u00e1is unidos. Isto ten moito que ver co porqu\u00e9 do t\u00edtulo\".\n\"Live Alive\".\nDespois de estar de xira durante nove meses e medio, Epic solicitou un cuarto \u00e1lbum de Double Trouble como parte da s\u00faa obrigaci\u00f3n contractual. En xullo de 1986, Vaughan decidiu gravar o LP, \"Live Alive\", durante tres concertos en Austin e Dallas. Os d\u00edas 17 e 18 de xullo, a banda realizou concertos, con todas as entradas vendidas, na \u00d3pera de Austin e o 19 de xullo no Dallas Starfest. Usaron gravaci\u00f3ns destes concertos para montar o LP, que foi producido por Vaughan. Shannon estivo nos camerinos antes do concerto de Austin e predixo fronte ao novo xestor, Alex Hodges, que tanto Vaughan como el se estaban \"dirixindo cara unha parede de ladrillos\". O guitarrista Denny Freeman asistiu \u00e1s actuaci\u00f3ns de Austin e chamou aos espect\u00e1culos unha \"lea musical, porque \u00edan a estas ca\u00f3ticas improvisaci\u00f3ns f\u00f3ra de control. Non sab\u00eda exactamente o que estaba a suceder, pero preocupoume\". Tanto Layton como Shannon comentaron que o seu calendario de traballo e as drogas estaban facendo que a banda perdera o rumbo. Segundo Wynans: \"Todo se estaba volvendo il\u00f3xico e unha loucura\".\n\"Live Alive\" sa\u00edu ao mercado o 17 de novembro de 1986 e foi o \u00fanico LP oficial en directo de Double Trouble que sa\u00edu \u00e1 venda durante a vida de Vaughan, a\u00ednda que nunca chegou \u00e1 Billboard 200. A pesar de que moitos cr\u00edticos afirmaron que a maior parte do \u00e1lbum estaba sobreenderezado, o enxe\u00f1eiro Gary Olazabal, que mesturou o \u00e1lbum, afirmou que a maior parte do material gravouse mal. M\u00e1is tarde, Vaughan admitiu que non era un dos seus mellores traballos e recordou: \"Non estaba en moi boa forma cando gravamos \"Live Alive\". Naquel momento non me decatei da mala forma en que estaba. O disco precisaba m\u00e1is arranxos dos que me gustar\u00eda. Parte do traballo soan como o traballo de persoas medio mortas. Sa\u00edron algunhas notas fant\u00e1sticas, pero eu non ti\u00f1a control, ningu\u00e9n o ti\u00f1a\". \nDrogas e alcol.\nEn 1960, cando Vaughan ti\u00f1a seis anos, comezou a roubar as bebidas do seu pai. Afectado por estas, comezou a facer as s\u00faas propias bebidas e iso provocoulle unha dependencia do alcohol. El explicou: \"A\u00ed foi cando comecei a roubar as bebidas de pap\u00e1. Ou cando os meus pais marchaban, atopaba unha botella e fac\u00edame unha. Pensaba que era xenial, pensaba que os nenos do centro pensar\u00edan que era xenial. A\u00ed \u00e9 onde comezou, e fun dependente dende ent\u00f3n\".\nMentres que Vaughan afirmou que experimentou por primeira vez os efectos da coca\u00edna cando un m\u00e9dico lle prescribiu unha soluci\u00f3n l\u00edquida do estimulante como un spray nasal, segundo Patoski e Crawford o primeiro consumo de coca\u00edna co\u00f1ecido de Vaughan foi en 1975, mentres tocaba cos Cobras. Antes diso, Vaughan consumira brevemente outras drogas como o c\u00e1nnabis, a metanfetamina e Quaaludes, o nome comercial da metacualona. Despois de 1975, beb\u00eda whisky habitualmente e consum\u00eda coca\u00edna, concretamente mesturando as d\u00faas substancias. Segundo Hopkins, no momento da xira europea de Double Trouble en setembro de 1986, \"o seu estilo de vida de abuso de substancias alcanzara o m\u00e1ximo, probablemente mellor definido como o fondo dun abismo profundo\".\nNos momentos de m\u00e1is abuso de substancias, Vaughan beb\u00eda sobre un litro de whisky e consum\u00eda uns 7 gramos de coca\u00edna ao d\u00eda. O asistente persoal Tim Duckworth explicou: \"Eu asegur\u00e1bame de que almorzara no canto de espertar bebendo todas as ma\u00f1\u00e1s, o que probablemente era o peor que estaba facendo\". Segundo Vaughan: \"Cheguei ao punto no que se con intentara dicir \"ola\" a algu\u00e9n, ti\u00f1a que marchar chorando. Era como unha desgraza s\u00f3lida\".\nEn setembro de 1986, Double Trouble viaxaron a Dinamarca para unha xira dun mes por Europa. Durante as horas da noite do 28 de setembro, Vaughan enfermou logo dunha actuaci\u00f3n en Ludwigshafen, Alema\u00f1a, padecendo unha deshidrataci\u00f3n case mortal, para a que recibiu tratamento m\u00e9dico. O incidente obrigouno a unha revisi\u00f3n nunha cl\u00ednica de Londres baixo o coidado do doutor Victor Bloom, quen o advertiu de que estaba a un mes da morte. Despois de permanecer en Londres m\u00e1is dunha semana, volveu aos Estados Unidos e entrou no hospital Peachford en Atlanta, onde pasou catro semanas en rehabilitaci\u00f3n. Shannon ingresou en rehabilitaci\u00f3n en Austin.\nXira \"Live Alive\".\nEn novembro de 1986, tras a s\u00faa sa\u00edda da rehabilitaci\u00f3n, Vaughan mudouse de novo \u00e1 casa da s\u00faa nai na avenida Glenfield en Dallas, onde pasou gran parte da s\u00faa infancia. Durante este tempo, Double Trouble comezou os ensaio para a xira \"Live Alive\". A\u00ednda que Vaughan estaba nervioso por tocar despois de alcanzar a sobriedade, foi tranquilizado. M\u00e1is tarde, Wynans recordou: \"Stevie estaba realmente preocupado por tocar tras conseguir estar sobrio. Non sab\u00eda se lle quedaba algo por ofrecer. Unha vez que volvemos \u00e1 estrada, estaba moi inspirado e motivado\". A xira comezou o 23 de novembro na Universidade Estatal de Towson, e foi a primeira actuaci\u00f3n de Vaughan con Double Trouble tras a rehabilitaci\u00f3n. O 31 de decembro de 1986, deron un concerto no Fox Theater de Atlanta, que contou coa colaboraci\u00f3n de Lonnie Mack.\nCando a xira avanzou, Vaughan p\u00faxose ansioso por traballar no material do seu seguinte LP, pero en xaneiro de 1987, comezou un proceso de divorcio de Lenny, que restrinxiu calquera proxecto ata que finalizara. Isto impediu que escribise e gravase canci\u00f3ns durante case dous anos, pero Double Trouble escribiu a canci\u00f3n \"Crossfire\" con Bill Carter e Ruth Ellsworth. Layton recordou: \"escribimos a m\u00fasica e tiveron que escribir a letra. Acab\u00e1bamos de nos xuntar, Stevie non puido estar al\u00ed nese momento. Estaba en Dallas facendo algunhas cousas e n\u00f3s reun\u00edmonos e comezamos a escribir alg\u00fans temas. Ese foi o primeiro que escribimos\". O 6 de agosto de 1987, Double Trouble apareceu no Austin Aqua Festival, onde tocaron fronte a unha das maiores multitudes da s\u00faa carreira. Tras unha longa xira como abreconcertos de Robert Plant en maio de 1988, que inclu\u00edu un concerto no Maple Leaf Gardens de Toronto, a banda ti\u00f1a planeada unha fase europea, que inclu\u00eda 22 actuaci\u00f3ns e terminou en Oulu, Finlandia o 17 de xullo. Esta ser\u00eda a \u00faltima aparici\u00f3n de Vaughan en Europa.\n\"In Step\".\nDespois de que o divorcio de Vaughan de Lenora \"Lenny\" Darlene Bailey fora definitivo, a gravaci\u00f3n do cuarto e \u00faltimo \u00e1lbum de estudio de Double Trouble, \"In Step\", comezou nos estudos Kiva de Memphis, traballando co produtor Jim Gaines e co-compositor Doyle Bramhall. Inicialmente, ti\u00f1a d\u00fabidas sobre as s\u00faas habilidades musicais e creativas logo de alcanzar a sobriedade, pero ga\u00f1ou confianza ao avanzar as sesi\u00f3ns. Shannon m\u00e1is tarde recordou: \"\"In Step\" foi, para el, unha gran experiencia de madurez. Na mi\u00f1a opini\u00f3n, \u00e9 o noso mellor \u00e1lbum de estudo, e creo que el tam\u00e9n o sentiu as\u00ed\". Bramhall, que tam\u00e9n entrara en rehabilitaci\u00f3n, escribiu canci\u00f3ns con Vaughan sobre adicci\u00f3n e redenci\u00f3n. Segundo Vaughan, o \u00e1lbum titulouse \"In Step\" porque \"estou finalmente ao paso da vida, ao meu paso, ao paso coa mi\u00f1a m\u00fasica\". As notas do \u00e1lbum incl\u00faen a cita: \"Grazas a Deus que o ascensor est\u00e1 roto\", unha referencia ao programa de doce pasos proposto por Alcoh\u00f3licos An\u00f3nimos.\nDespois de que as sesi\u00f3ns de gravaci\u00f3n de \"In Step\" se trasladasen a Os \u00c1nxeles, Vaughan agregou aos trompetistas Joe Sublett e Darrell Leonard, quen tocaron o saxof\u00f3n e a trompeta respectivamente tanto en \"Crossfire\" como en \"Love Me Darlin\". Pouco antes de que se completase a produci\u00f3n do \u00e1lbum, Vaughan e Double Trouble apareceron na festa presidencial inaugural de George W. Bush en Washington, D.C.. \"In Step\" sa\u00edu ao mercado o 13 de xu\u00f1o de 1989 e oito meses despois, conseguiu a certificaci\u00f3n de ouro. O \u00e1lbum foi o lanzamento m\u00e1is exitoso de Vaughan e o seu primeiro premio Grammy. Chegou ao n\u00famero 33 no Billboard 200, permanecendo 47 semanas na lista. \"In Step\" inclu\u00edua a canci\u00f3n \"Crossfire\", escrita por Double Trouble, Bill Carter e Ruth Ellsworth e que se converteu no seu \u00fanico n\u00famero un.\nMorte.\nO luns 27 de agosto de 1990, \u00e1s 12:50 a.m., Vaughan e os membros do equipo da xira de Eric Clapton subiron a un helic\u00f3ptero Bell 206B no Alpine Valley Resort en East Troy, Wisconsin, para viaxar ao Aeroporto Internacional Midway en Chicago, despois de conclu\u00edr unha sesi\u00f3n de improvisaci\u00f3n no Alpine Valley Music Theatre. Ti\u00f1an programado un voo de regreso para m\u00e1is tarde aquela noite, pero cando terminou a sesi\u00f3n, Vaughan estaba ansioso por volver a Chicago e tomou a decisi\u00f3n de sa\u00edr de inmediato. O helic\u00f3ptero designado orixinalmente ti\u00f1a tres asentos dispo\u00f1ibles, pero Vaughan finalmente tomou o \u00faltimo asento restante. O helic\u00f3ptero caeu nun outeiro de esqu\u00ed pouco despois da engalaxe, a uns 900 metros dun campo de golf.\nVaughan e os outros catro a bordo (o piloto Jeff Brown, o axente Bobby Brooks, o gardacostas Nigel Browne e o director de turismo Colin Smythe) faleceron. A maior\u00eda dos fans da zona non se decataron do impacto inicial, pero segundo unha directora de catering no recurso, escoitouse un forte ru\u00eddo e sentiu que o seu coche tremeu. O helic\u00f3ptero foi identificado como propiedade da compa\u00f1\u00eda baseada en Chicago Omniflight Helicopters. Os informes iniciais do accidente afirmaron falsamente que Clapton tam\u00e9n morrera no accidente.\nSegundo os os resultados dunha investigaci\u00f3n do xu\u00edz de instruci\u00f3n en Elkhorn, Vaughan sufriu \"lesi\u00f3ns internas e de cranio masivas\", ademais de traumas severos e fracturas de nervios. O xu\u00edz teorizou que as cinco v\u00edtimas morreron ao instante, dada a gravidade das s\u00faas feridas. Os corpos foron levados \u00e1 morgue do Centro M\u00e9dico de Lakeland en Elkhorn, onde foron gardados para que os familiares e amigos puideran axudar na identificaci\u00f3n.\nA investigaci\u00f3n determinou que cando a aeronave partiu, esta foi operada en condici\u00f3ns meteorol\u00f3xicas brumosas e cunha visibilidade inferior a d\u00faas millas, segundo unha previsi\u00f3n local. O informe da Xunta Nacional de Seguridade do Transporte afirmou: \"Cando o terceiro helic\u00f3ptero engalou, permaneceu a unha altitude m\u00e1is baixa que os outros, e o piloto virou cara ao sueste cara a un terreo alto. Posteriormente, o helic\u00f3ptero caeu nun terreo monta\u00f1oso a un quil\u00f3metro do punto de engalaxe\". Indicou que o piloto non estaba habilitado para levar o helic\u00f3ptero en condici\u00f3ns meteorol\u00f3xicas brumosas pola noite. Os rexistros da Administraci\u00f3n Federal de Aviaci\u00f3n de Brown demostraron que estaba habilitado para voar por instrumentos nun avi\u00f3n, pero non nun helic\u00f3ptero. As probas de toxicidade realizadas sobre as v\u00edtimas non revelaron trazas de drogas nin alcohol nos seus corpos.\nOs servizos funerarios de Vaughan realiz\u00e1ronse o 31 de agosto de 1990 no cemiterio Laurel Land en Dallas. Est\u00edmase que 3.000 persoas asistiron ao funeral. Entre os asistentes \u00e1 cerimonia p\u00fablica estaban Jeff Healey, Charlie Sexton, ZZ Top, Colin James e Buddy Guy. Vaughan foi enterrado baixo unha l\u00e1pida que di: \"Grazas... por todo o amor que trouxeches ao noso cami\u00f1o\".\nEstilo musical.\nA m\u00fasica de Vaughan inspirouse no blues, rock e jazz. Foi influenciado polo traballo de artistas como Jimi Hendrix, Albert King, B.B. King, Freddie King, Albert Collins, Johnny \"Guitar\" Watson, Buddy Guy, Howlin 'Wolf, Otis Rush, Guitar Slim, Chuck Berry e Muddy Waters. Segundo o propietario de clubs nocturnos Clifford Antone, que abriu Antone's en 1975, Vaughan improvisou con Albert King en Antone's en xullo de 1977 e case o \"asustou de morte\", dicindo que \"foi o mellor que vin de Albert ou o mellor que eu vin de Stevie\". Tam\u00e9n foi influenciado por guitarristas de jazz como Django Reinhardt, Wes Montgomery, Kenny Burrell e George Benson. Mentres Albert King foi unha influencia substancial para Vaughan, Jimi Hendrix foi a s\u00faa maior inspiraci\u00f3n. Vaughan declarou: \"Adoro a Hendrix por moitos motivos. Foi moito m\u00e1is que un guitarrista de blues, tocaba ben calquera tipo de guitarra que quer\u00eda. De feito, non estou seguro nin de se tocaba a guitarra: el tocaba m\u00fasica\".\nVaughan deb\u00eda gran parte da s\u00faa t\u00e9cnica de guitarra a Lonnie Mack. Vaughan dixo: \"Moita da mi\u00f1a t\u00e9cnica r\u00e1pida ven de Lonnie\" e observou en directo que Mack estaba \"adiantado ao seu tempo\". En 1987, Vaughan puxo a Mack o primeiro entre os guitarristas que el escoitaba, tanto de novo como de adulto. Mack recordou a s\u00faa primeira reuni\u00f3n con Vaughan en 1978: \"Estabamos en Texas buscando pastillas de guitarra e sa\u00edmos a ver os Thunderbirds. Jimmie dic\u00eda: 'Home, tes que escoitar ao meu irm\u00e1n pequeno. Toca todas as t\u00faas canci\u00f3ns.' Tocaba nun pequeno lugar chamado Rome Inn, e fomos al\u00ed a verificalo. Cando entrei pola porta, estaba tocando 'Wham!' E dixen: 'Xes\u00fas'. Estaba tocando ben. Eu estiv\u00e9raa tocando mal un tempo e necesitaba volver e escoitar o meu rexistro orixinal. Isto foi no '78, creo\". Vaughan deb\u00eda parte do seu estilo duradeiro, especialmente o seu uso do tr\u00e9molo e vibrato, a Mack. Reco\u00f1eceu que Mack lle ensinou a \"tocar a guitarra dende o coraz\u00f3n\". A relaci\u00f3n de Vaughan con outra lenda do blues de Texas, Johnny Winter, era un pouco m\u00e1is complexa. A\u00ednda que se encontraron varias veces, e moitas veces tocaron sesi\u00f3ns cos mesmos m\u00fasicos ou incluso interpretaron o mesmo material, como no caso de \"Boot Hill\", Vaughan sempre se abstivo de reco\u00f1ecer a Winter de calquera forma. Na s\u00faa biograf\u00eda, \"Raisin 'Cain\", Winter di que se enervou logo de ler a Vaughan afirmando nunha entrevista que nunca co\u00f1ecera ou se encontrara a Johnny Winter. \"Ata tocamos xuntos na casa de Tommy Shannon unha vez\". Vaughan resolveu o tema en 1988 con motivo do Festival Blues en Europa onde tanto el como Winter participaron, explicando que foi malinterpretado e que \"todo m\u00fasico de Texas co\u00f1ece a Johnny e aprendeu algo del\". Preguntado sobre as s\u00faas similitudes de estilos nunha entrevista en 2010, Winter admitiu que \"o meu \u00e9 un pouco m\u00e1is cru, creo.\"\nEquipamento.\nGuitarras.\nVaughan posu\u00edu e usou varias guitarras durante a s\u00faa carreira. A s\u00faa guitarra preferida e o instrumento que m\u00e1is se asociou a el foi a Fender Stratocaster, sendo a s\u00faa preferida unha con corpo de 1963, mastro de 1962 e un caravilleiro de 1959. \u00c9 por iso que Vaughan adoitaba referirse \u00e1 seu Stratocaster como unha \"Strat de 1959\". El explicou por que prefer\u00eda esta guitarra nunha entrevista de 1983: \"G\u00fastame a forza do seu son. Calquera guitarra que eu toque ten que ser moi vers\u00e1til. Ten un ton grande e forte e poder\u00e1 con todo o que lle fago\". Vaughan tam\u00e9n se referiu a este instrumento como a s\u00faa \"primeira esposa\" ou \"Number One\". Outra das s\u00faas guitarras favoritas foi outra Strat un pouco posterior \u00e1 que chamou \"Lenny\" pola s\u00faa esposa Lenora. Mentres estaba nunha tenda de segunda man local en 1980, Vaughan viu esta guitarra particular, unha Stratocaster de 1965 rematada en vermello, cun acabado orixinal dun resplandor solar. Tam\u00e9n ti\u00f1a unha incrustaci\u00f3n dunha mandolina de 1910 debaixo da ponte. O dependente da tenda ped\u00eda 300 d\u00f3lares por ela, que era moito m\u00e1is do que Vaughan ti\u00f1a naquel momento. Lenny deuse conta de canto quer\u00eda aquela guitarra, as\u00ed que conseguiu que seis dos seus amigos puxeran 50 d\u00f3lares cada un e comprouna para el. Regal\u00e1ronlla polo seu aniversario de 1980, e esa noite, despois de traer \u00e1s \"Lenny\" (a guitarra e a esposa) \u00e1 casa con el, escribiu a canci\u00f3n \"Lenny\". Vaughan comezou a usar unha Stratocaster prestada durante o instituto e utilizou Stratocasters case sempre nas s\u00faas presentaci\u00f3ns e gravaci\u00f3ns en vivo, a\u00ednda que tocou outras guitarras, inclu\u00edndo guitarras personalizadas.\nUnha das guitarras personalizadas, alcumada \"Main\", foi constru\u00edda por James Hamilton de Hamiltone Guitars en Buffalo. Foi un agasallo de Billy Gibbons de ZZ Top. Gibbons pagoulle a Hamilton para que constru\u00edse a guitarra en 1979. Houbo alg\u00fans atrasos, e incluso tivo que cambiar o nome incrustado en n\u00e1cara cando Vaughan mudou o seu nome art\u00edstico de Stevie Vaughan a Stevie Ray Vaughan. Jim Hamilton entregoulle a guitarra o 29 de abril de 1984. Jim Hamilton recorda que Stevie Ray Vaughan estaba tan feliz coa guitarra que a tocou esa mesma noite no Springfest no campus da Universidade de Buffalo. Seguiu sendo unha das guitarras principais que usou tanto no escenario como no estudo. Vaughan fixo algunhas modificaci\u00f3ns na guitarra, como a substituci\u00f3n dos bot\u00f3ns de cor de bronce de Gibson con bot\u00f3ns brancos de Fender xa que prefer\u00eda o nervio dos bot\u00f3ns Fender. As pastillas tiveron que ser cambiadas despois de que a guitarra se empregase no v\u00eddeo \"Couldn't Stand the Weather\", no que Stevie e \"Main\" quedaron empapados de auga e as pastillas arruinadas. A guitarra tam\u00e9n se usou no v\u00eddeo \"Cold Shot\".\nO 24 de xu\u00f1o de 2004, unha das Stratocasters de Vaughan, a mencionada \"Lenny\", foi vendida nunha poxa ben\u00e9fica en apoio do Crossroads Centre, un centro de rehabilitaci\u00f3n fundado coa axuda de Eric Clapton en Antiga. O instrumento foi comprado por Guitar Center por 623.500 d\u00f3lares.\nEn canto ao ac\u00fastico, Vaughan tocou unha guitarra Guild F-412 de 12 cordas.\nAmplificadores e pedais.\nVaughan foi un catalizador na recuperaci\u00f3n dos amplificadores e efectos vintage durante a d\u00e9cada de 1980. O seu alto volume e o seu uso de cordas pesadas requir\u00edan amplificadores poderosos e robustos. Vaughan usou dous Fender Super Reverbs black-face, que eran cruciais para dar forma ao seu son claro e sobrecargado. A mi\u00fado combinaba outros amplificadores cos Super Reverbs, como os Fender Vibroverbs black-face e marcas como Dumble e Marshall, que usaba para os seus sons limpos. Mentres os seus principais pedais foron o Ibanez Tube Screamer e un pedal wah-wah de Vox. Vaughan experimentou cunha gran variedade de pedais. Utilizou un Fender Vibratone, dese\u00f1ado como un altofalante Leslie para guitarras el\u00e9ctricas, que proporcionaba un efecto de trilo, que se pode escoitar na canci\u00f3n \"Cold Shot\". Usou un Fuzz Face vintage de Dallas Arbiter, que se pode escoitar en \"In Step\", as\u00ed como un Octavia.\nLegado.\nAo longo da s\u00faa carreira Vaughan reviviu o blues rock e abriu o cami\u00f1o para moitos outros artistas. O traballo de Vaughan segue a influenciar numerosos artistas de blues, rock e alternativos, como John Mayer, Kenny Wayne Shepherd, Mike McCready, Albert Cummings, Los Lonely Boys e Chris Duarte, entre outros. Stephen Thomas Erlewine de Allmusic describiu a Vaughan como \"o foco principal do blues americano\" e desenvolveu \"un estilo exclusivamente ecl\u00e9ctico e ardente que soou como ning\u00fan outro guitarrista, independentemente do x\u00e9nero\". En 1983, a revista Variety chamou a Vaughan o \"heroe da guitarra da actual era\".\nNos meses que seguiron a s\u00faa morte, Vaughan vendeu m\u00e1is de 5,5 mill\u00f3ns de discos nos Estados Unidos. O 25 de setembro de 1990, Epic lanzou \"Family Style\", un LP que os irm\u00e1ns Vaughan gravaron nos Ardent Studios de Memphis. En novembro de 1990, CMV Enterprises lanzou \"Pride and Joy\", unha colecci\u00f3n de oito v\u00eddeos musicais de Double Trouble. Sony asinou un acordo cos herdeiros de Vaughan para obter o control do seu cat\u00e1logo anterior, as\u00ed como o permiso para lanzar \u00e1lbums con materiais non publicados e novas colecci\u00f3ns de traballos xa publicados. O 29 de outubro de 1991, \"The Sky Is Crying\" foi posto \u00e1 venda como o primeiro \u00e1lbum p\u00f3stumo de Vaughan con Double Trouble, e estaba composto por gravaci\u00f3ns de estudio de 1984-1985. Outros discos en vivo, compilaci\u00f3ns e pel\u00edculas tam\u00e9n foron publicados desde a s\u00faa morte.\nO 3 de outubro de 1991, o gobernador de Texas, Ann Richards, proclamou o \"D\u00eda da conmemoraci\u00f3n de Stevie Ray Vaughan\", durante o cal se realizou un concerto de homenaxe no Teatro Texas. En 1993, unha estatua conmemorativa de Vaughan foi inaugurada en Austin. En setembro de 1994, celebrouse unha carreira popular en recordo de Stevie Ray Vaughan e cuxos beneficios foron doados \u00e1 Fundaci\u00f3n Ethel Daniels, que traballa na recuperaci\u00f3n de alcoh\u00f3licos e drogodependentes sen recursos. En 2005, Martha Vaughan estableceu a Bolsa Stevie Ray Vaughan, outorgada polo W.E. Greiner Middle School aos estudantes que pretenden asistir \u00e1 universidade e escoller as artes como profesi\u00f3n.\nPremios.\nVaughan ga\u00f1ou cinco premios W. C. Handy (agora chamados Blues Music Awards) e foi postumamente inscrito no Sal\u00f3n da Fama do Blues no ano 2000. En 1985, foi nomeado almirante honorario na Mari\u00f1a de Texas. Vaughan tivo un \u00fanico n\u00famero un coa canci\u00f3n \"Crossfire\". As s\u00faas vendas de discos nos Estados Unidos sit\u00faanse en m\u00e1is de 15 mill\u00f3ns de unidades. \"Family Style\", lanzado pouco despois da s\u00faa morte, ga\u00f1ou o Premio Grammy de 1991 ao Mellor \u00e1lbum de Blues Contempor\u00e1neo e converteuse no seu \u00e1lbum de estudio m\u00e1is vendido f\u00f3ra de Double Trouble, con m\u00e1is dun mill\u00f3n de copias vendidas en EE. UU. No 2003, \"Rolling Stone\" clasificouno o s\u00e9timo entre os \"100 mellores guitarristas de todos os tempos\". En 2015, xunto a Double Trouble, entrou no Sal\u00f3n da Fama do Rock. A revista \"Guitar World\" clasificouno como o oitavo na s\u00faa lista de \"100 guitarristas m\u00e1is grandes\"."}
{"id": "416714", "revid": "89787", "url": "https://gl.wikipedia.org/wiki?curid=416714", "title": "Quod tibi fieri non vis, alteri ne feceris", "text": "Quod tibi fieri non vis, alteri ne feceris \u00e9 unha locuci\u00f3n latina que en galego se traduce como \u00abnon fagas a outro o que non queiras que che fagan a ti\u00bb. A cita \u00e9 un exemplo da Regra de prata: \u00abNon fagas a ningu\u00e9n o que a ti che desagrada\u00bb (Tob\u00edas 4, 15; Hilel, \"Shabbat\" 31a \u2014Talmud babil\u00f3nico\u2014).\nHugo Grotius remonta o uso da m\u00e1xima ao emperador romano Alexandre Severo, quen a fixo gravar no seu palacio e en monumentos p\u00fablicos, segundo escribe o historiador Elio Lampridio na s\u00faa obra \"Historia Augusta,\" onde realiza unha biograf\u00eda do emperador.\nThomas Hobbes tam\u00e9n usa esta locuci\u00f3n na s\u00faa celeb\u00e9rrima \"Leviathan\", cham\u00e1ndoa \u00ablei da humanidade enteira\u00bb. O fil\u00f3sofo ingl\u00e9s col\u00f3caa \u00e1 beira do vers\u00edculo b\u00edblico \u00abE o que queirades que vos fagan os homes, fac\u00e9dello v\u00f3s igualmente\u00bb (\"Lucas\" 6:31)."}
{"id": "416715", "revid": "63181", "url": "https://gl.wikipedia.org/wiki?curid=416715", "title": "Miehikk\u00e4l\u00e4", "text": "Miehikk\u00e4l\u00e4 \u00e9 un municipio de Finlandia situado na rexi\u00f3n de Kymenlaakso. En 2018 a s\u00faa poboaci\u00f3n era de 1\u00a0974 habitantes. A superficie do termo municipal \u00e9 de 440,34\u00a0km2, dos cales 18,10\u00a0km2 son auga. O concello ten unha densidade de poboaci\u00f3n de 4,68 hab./km\u00b2.\nLimita cos municipios Hamina, Kouvola, Virolahti, Lappeenranta e Luum\u00e4ki estes dous \u00faltimos na rexi\u00f3n veci\u00f1a de Carelia do Sur.\nO concello \u00e9 uniling\u00fce en fin\u00e9s."}
{"id": "416718", "revid": "5863", "url": "https://gl.wikipedia.org/wiki?curid=416718", "title": "Fernando Lu\u00eds Iglesias S\u00e1nchez", "text": ""}
{"id": "416719", "revid": "72012", "url": "https://gl.wikipedia.org/wiki?curid=416719", "title": "Biopsia de flu\u00eddo", "text": ""}
{"id": "416720", "revid": "72012", "url": "https://gl.wikipedia.org/wiki?curid=416720", "title": "Biopsia en fase flu\u00edda", "text": ""}
{"id": "416721", "revid": "98629", "url": "https://gl.wikipedia.org/wiki?curid=416721", "title": "Edwin Moses", "text": "Edwin Moses, nado en Dayton o 31 de agosto de 1955, \u00e9 un ex-atleta estadounidense, bicampi\u00f3n ol\u00edmpico dos 400\u00a0m con barreiras e o maior nome da historia desta proba ol\u00edmpica, vencendo 122 delas (107 consecutivamente) nun per\u00edodo de dez anos e quebrando catro veces a marca mundial da distancia.\nTraxectoria.\nInicio.\nNado do estado de Ohio, Moses recibiu unha bolsa de estudos para unha universidade en Atlanta, s\u00f3 para homes e tradicionalmente afroamericanos, e formouse en f\u00edsica e enxe\u00f1ar\u00eda industrial mentres compet\u00eda polo equipo de atletismo da universidade, onde era chamado \"home bi\u00f3nico\" pola severidade do seu adestramento.\nCarreira.\nRevel\u00e1ndose rapidamente nos 400\u00a0m con barreiras, ti\u00f1a a caracter\u00edstica de dar trece pasos entre as barreiras, ao contrario dos catorce dados por todos os atletas, o que lle permit\u00eda ga\u00f1ar tempo a partir da metade da proba, sen precisar cambiar de paso ao saltar. Cualificado para os Xogos Ol\u00edmpicos de Montreal, en 1976, despois de vencer a selecci\u00f3n estadounidense, na s\u00faa primeira competici\u00f3n internacional de vulto ga\u00f1ou a medalla de ouro ol\u00edmpica e quebrou a marca mundial da proba, con 47s\u00a063.\nTras quebrar a s\u00faa propia marca mundial o ano seguinte, Moses foi derrotado polo alem\u00e1n occidental Harald Schmid nunha competici\u00f3n en agosto de 1977, en Berl\u00edn. A partir de a\u00ed, e cunha vitoria sobre Schmid a semana seguinte en D\u00fcsseldorf, Moses venceu todas as probas nas cales participou os seguinte nove anos, nove meses e nove d\u00edas.\nCando finalmente foi derrotado, o 4 de xu\u00f1o de 1987, en Madrid, polo seu compatriota Danny Harris, Moses xa se convertera nunha lenda da proba, vencendo 107 carreiras consecutivas, quebrando d\u00faas veces m\u00e1is a marca mundial (a \u00faltima delas, 47s\u00a002, en Koblenz, en agosto de 1983), vencendo tres veces a Copa do Mundo de Atletismo, d\u00faas veces o Campionato Mundial e conseguindo o bicampionato ol\u00edmpico nos Xogos Ol\u00edmpicos de 1984, nos \u00c1nxeles, onde foi escollido para facer o xuramento ol\u00edmpico.\nDespois da derrota por Harris, Moses volveu vencer dez probas consecutivas at\u00e9 p\u00e8char a s\u00faa participaci\u00f3n nas Olimp\u00edadas, coa medalla de bronce da proba nos Xogos Ol\u00edmpicos de Se\u00fal, en 1988, mesmo as\u00ed facendo o seu mellor tempo nunha final ol\u00edmpica. O vencedor, Andre Phillips, idolatr\u00e1bao dende a escola secundaria e xa perdera contra Moses vinte veces en competici\u00f3ns anteriores, inclu\u00edndo a selecci\u00f3n norteamericana para Se\u00fal 1988.\nReformas no COI.\nEn 1979, para poder dedicarse con exclusividade ao atletismo, precisou tirar un per\u00edodo de licenza da empresa en que traballaba, a General Dynamics. Baseado na experiencia, en que a pesar de manter o status de empregado non recib\u00eda, durante os seguintes dous anos converteuse en voceiro dunha campa\u00f1a entre os atletas pola mudanza nas regras, xunto ao Comit\u00e9 Ol\u00edmpico Internacional, con relaci\u00f3n ao amadorismo esixido aos atletas, que prexudicaba os estadounidenses, pois os atletas dos pa\u00edses do bloque do leste eran subliminarmente sustentados polos seus gobernos.\nA s\u00faa dedicaci\u00f3n \u00e1 iso, levou \u00e1 creaci\u00f3n dun fondo de investimento atl\u00e9tico, que permit\u00eda a gobernos e empresas comerciais, patrocinaren o adestramento destes atletas, a trav\u00e9s de pagamento a trav\u00e9s dos comit\u00e9s ol\u00edmpicos ou de v\u00ednculo comercial a produtos destas empresas. O proxecto foi levado ao presidente Juan Antonio Samaranch, tivo o visto e prace do comit\u00e9 directivo do COI e foi ratificado en 1981, permitindo a supervivencia de comit\u00e9s nacionais a trav\u00e9s do patrocinio comercial, traendo a era do profesionalismo aos Xogos Ol\u00edmpicos.\nVida privada.\nMoses \u00e9 vexetariano, fil\u00e1ntropo e avogado pola paz. Moses ten un fillo, Julian, nado o 29 de agosto e 1995 en California.\nCasou con Michelle Moses en febreiro de 2007."}
{"id": "416722", "revid": "5863", "url": "https://gl.wikipedia.org/wiki?curid=416722", "title": "Mar\u00eda Josefina Boga Roman\u00ed", "text": ""}
{"id": "416723", "revid": "5132", "url": "https://gl.wikipedia.org/wiki?curid=416723", "title": "Volodymyr Herun", "text": ""}
{"id": "416724", "revid": "5132", "url": "https://gl.wikipedia.org/wiki?curid=416724", "title": "Volodymir Gerun", "text": ""}
{"id": "416725", "revid": "5132", "url": "https://gl.wikipedia.org/wiki?curid=416725", "title": "Volodymir Herun", "text": ""}
{"id": "416727", "revid": "27155", "url": "https://gl.wikipedia.org/wiki?curid=416727", "title": "Dominio do Ollo de Sapo", "text": ""}
{"id": "416728", "revid": "23204", "url": "https://gl.wikipedia.org/wiki?curid=416728", "title": "Albornos", "text": "Albornos \u00e9 un concello espa\u00f1ol da provincia de \u00c1vila, na comunidade aut\u00f3noma de Castela e Le\u00f3n.\nXeograf\u00eda.\nA localidade est\u00e1 situada a unha altitude de 911\u00a0msnm.\nDemograf\u00eda.\nEn 2017 ti\u00f1a 199 habitantes."}
{"id": "416730", "revid": "85894", "url": "https://gl.wikipedia.org/wiki?curid=416730", "title": "Zafrela, Fisteus, Curtis", "text": "Zafrela \u00e9 un lugar da parroquia de Fisteus no concello coru\u00f1\u00e9s de Curtis, na comarca de Betanzos."}
{"id": "416731", "revid": "56817", "url": "https://gl.wikipedia.org/wiki?curid=416731", "title": "Curtis na Lembranza, as feiras de 1900", "text": "Curtis na Lembranza, as feiras de 1900 \u00e9 unha festa local de Curtis, ambientada a comezos do s\u00e9culo XX. Cel\u00e9brase o \u00faltimo s\u00e1bado de xullo desde 2016.\nA festa rememora as orixes da feira de Curtis, que en 1994 cumpriu cen anos de historia. Durante todo o d\u00eda p\u00e9chanse as r\u00faas ao tr\u00e1fico e fanse actividades culturais e hist\u00f3ricas tentando lembrar como era o lugar a principios do s\u00e9culo XX."}
{"id": "416733", "revid": "23204", "url": "https://gl.wikipedia.org/wiki?curid=416733", "title": "Aldeanueva de Santa Cruz", "text": "Aldeanueva de Santa Cruz \u00e9 un concello de Espa\u00f1a pertencente \u00e1 provincia de \u00c1vila, na comunidade aut\u00f3noma de Castela e Le\u00f3n. Forma parte da comarca de El Barco de \u00c1vila-Piedrah\u00edta e do partido xudicial de Piedrah\u00edta, e est\u00e1 situado na vertente norte da Serra de Villafranca.\nS\u00edmbolos.\nO escudo her\u00e1ldico e a bandeira que representan ao municipio foron aprobados oficialmente a . O escudo se ten o seguinte bras\u00f3n:\nA descrici\u00f3n textual da bandeira \u00e9 a seguinte:\nXeograf\u00eda.\nA capital do municipio est\u00e1 situada a unha altitude de 1162\u00a0msnm.\nDemograf\u00eda.\nO concello, que ten unha superficie de 8,48\u00a0km\u00b2, conta segundo o padr\u00f3n municipal para 2017 do INE con 120 habitantes e unha densidade de 8.48\u00a0hab./km\u00b2.\nConvento.\nNo seu centro urbano at\u00f3pase o Antigo Convento das Monxas, declarado BIC."}
{"id": "416743", "revid": "89787", "url": "https://gl.wikipedia.org/wiki?curid=416743", "title": "Aleksandra Andreevna Antonova", "text": "Aleksandra Andreevna Antonova (\u0410\u043b\u0435\u043a\u0441\u0430\u043d\u0434\u0440\u0430 \u0410\u043d\u0434\u0440\u0435\u0435\u0432\u043d\u0430 \u0410\u043d\u0442\u043e\u043d\u043e\u0432\u0430), tam\u00e9n co\u00f1ecida como Sandra Antonova (\u0421\u0430\u0304\u043d\u043d\u0434\u0440\u044d \u0410\u043d\u0442\u043e\u043d\u043e\u0432\u0430), nada en\u00a0Terib\u00ebrka o\u00a05 de maio de\u00a01932\u00a0e finada en Luj\u0101vv'r o\u00a08 de outubro\u00a0de\u00a02014, foi unha mestra, tradutora e escritora saami, reco\u00f1ecida como a principal autora en saami de Kildin.\nTraxectoria.\nNaceu en plena tundra preto de Terib\u00ebrka na costa do mar de Barents, seus pais eran pastores de renos e foi por primeira volta \u00e1 escola cando contaba con dez anos, en 1942. Na s\u00faa mocidade foi informante de etn\u00f3grafos rusos. Entrou no Instituto Pedag\u00f3xico de Leningrado en 1949 e tras graduarse en 1956 volveu \u00e1 s\u00faa terra natal traballando como profesora de lingua e literatura rusa , e dende 1976 tam\u00e9n deu clases de saami na escola primaria de Luj\u0101vv'r. Dende 1978 colaborou cun grupo de traballo dirixido por Rimma Kuruch para elaborar unha nova ortograf\u00eda para o saami de Kildin despois de que se deixasen de imprimir materiais na lingua en 1937; recolleu e reescribiu historias tradicionais saami que se publicaron nas colecci\u00f3ns \"Saamskiye skazki\" (1980) e \"Legendy i mify Severa\" (1985). En 1982 sa\u00edu do prelo primeiro libro que se publicou na nova ortograf\u00eda, e tam\u00e9n o primeiro dende 1937, e foi da s\u00faa autor\u00eda, \"Saamski bukvar\", unha obra escolar que se editou en 1982. Colaborou nos dicionarios de Georgi Martinovitch Kert e Kuruch, \u00e1mbolos dous publicados en 1985. Antonova tam\u00e9n foi responsable da revitalizaci\u00f3n dos xogos tradicionais saami, o primeiro festival realizouse en 1986 cun programa realizado por Antonova e dende aquela cel\u00e9branse anualmente en Luj\u0101vv'r no mes de xu\u00f1o e en Loparskaja en outubro. Entre 1993 e 2007 foi locutora e ensinou saami na radio municipal de Luj\u0101vv'r.\nPublicou unha colecci\u00f3n de poemas para nenos e realizou numerosas traduci\u00f3ns, ademais de ficci\u00f3n tam\u00e9n traduciu literatura relixiosa. Dende 2000 publicou en diversas revistas traduci\u00f3ns de Sergei Esenin que culminou en 2008 coa publicaci\u00f3n de \"Sergei Esenin saamas\" en colaboraci\u00f3n con Sofija Jakimovich, constitu\u00edndo o primeiro libro de Esenin publicado nunha lingua saami.\nEn 1996 publicou unha biblia infantil e nese ano apareceu tam\u00e9n a s\u00faa traduci\u00f3n do escritor saami en ruso Askold Bazhanov. En 2012 Antonova recibiu o premio Gollegiella, outorgado pola s\u00faa contribuci\u00f3n ao saami. En 2013 apareceu a traduci\u00f3n das tres obras da serie Pippi Mediaslongas da autora sueca Astrid Lindgren que contou co patrocinio do goberno de Murmansk, constitu\u00edndo a primeira obra en prosa traducida na s\u00faa totalidade ao saami de Kildin e o texto literario m\u00e1is longo nesa lingua."}
{"id": "416745", "revid": "89787", "url": "https://gl.wikipedia.org/wiki?curid=416745", "title": "Edith Head", "text": "Edith Clare Posener, nada en San Bernardino (California) o 28 de outubro de 1897 e finada en Hollywood o 24 de outubro de 1981, foi unha dese\u00f1adora de vestiario estadounidense co\u00f1ecida como Edith Head, considerada unha das m\u00e1is destacadas do dese\u00f1o de Hollywood. Ga\u00f1ou un total de oito premios Oscar, m\u00e1is que ningunha outra muller na historia.\nTraxectoria.\nHead naceu en San Bernardino, filla de pais xudeus. Os seus pais separ\u00e1ronse e en 1905 a s\u00faa nai Anna casou co enxe\u00f1eiro Frank Spare. Debido ao seu traballo, o padrasto cambiaba continuamente de residencia e criouna no catolicismo.\nHead licenciouse en Filosof\u00eda e Letras, con honores en franc\u00e9s, pola Universidade de California en Berkeley e en 1920 obtivo un grao en linguas rom\u00e1nicas pola Universidade Stanford.\nComezou a exercer como profesora de franc\u00e9s nun colexio para rapazas en Hollywood, onde para aumentar o seu salario se ofreceu a dar clases extra de arte. Para mellorar os seus co\u00f1ecementos b\u00e1sicos de debuxo matriculouse en clases nocturnas no Chourniard Art College, onde co\u00f1eceu a Charles Head, irm\u00e1n dunha compa\u00f1eira de clase. Casaron en 1923 mais o matrimonio durou pouco. Con todo, non se divorciaron oficialmente ata 1936 e ela mantivo o seu apelido como nome art\u00edstico, mesmo despois de contraer matrimonio con Wiard Ihnen, dese\u00f1ador de decorados.\nTras un breve paso polo mundo da publicidade, entrou en Paramount Pictures como xefa do departamento de vestiario en substituci\u00f3n de Travis Warton. Converteuse na principal dese\u00f1adora da Paramount en 1933 e despois traballou nos Universal Studios. A viveza e personalidade dos seus dese\u00f1os convert\u00e9rona rapidamente nunha celebridade no mundo hollywoodiense. Foi admirada pola ampla variedade das s\u00faas creaci\u00f3ns, dende as elegantemente sinxelas ata as intricadamente extravagantes. Dese\u00f1ou o vestiario de actrices como Mae West, Barbara Stanwyck, Ginger Rogers, Audrey Hepburn, Natalie Wood, Bette Davis, Ingrid Bergman, Gloria Swanson, Kim Novak, Tippi Hedren e tam\u00e9n para actores como Paul Newman e Robert Redford. Exerceu para moitas actrices de amiga e dese\u00f1adora persoal, creando dende camisetas ata vestidos de noiva, como o que luciu Natalie Wood. Non obstante, ela mesma sempre vest\u00eda de xeito sinxelo, preferindo lentes de montura grosa e traxes conservadores de d\u00faas pezas.\nGa\u00f1ou un total de oito premios Oscar, entre 1949 e 1973, dun total de 35 candidaturas.\nContinuou a traballar ata d\u00faas semanas antes da s\u00faa morte, debida a unha afecci\u00f3n do sangue. Est\u00e1 enterrada no Forest Lawn Memorial Park en Glendale, California.\nNa cultura popular.\nEn 1999 o grupo They Might Be Giants inclu\u00edu unha canci\u00f3n no seu \u00e1lbum \"Long Tall Weekend\" titulada \"(She Thinks She's) Edith Head.\"\nA personaxe de Edna Mode de \"The Incredibles\" est\u00e1 baseada no aspecto de Edith Head, reco\u00f1ecida polas s\u00faas lentes de montura negra e peiteado a taz\u00f3n."}
{"id": "416746", "revid": "98629", "url": "https://gl.wikipedia.org/wiki?curid=416746", "title": "Igrexa de Linde", "text": "A igrexa de Linde (sueco: \"Linde kyrka\") \u00e9 unha igrexa medieval luterana en Linde, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa de Linde \u00e9 un edificio rom\u00e1nico homox\u00e9neo. A construci\u00f3n da presente estrutura comezou a finais do s\u00e9culo XII co coro e a \u00e1bsida, seguida pola nave levantada no primeiro cuarto do s\u00e9culo XIII, e rematou coa torre a mediados dese s\u00e9culo. No portal norte da nave exist\u00eda unha inscrici\u00f3n (hoxe desaparecida) co ano 1251, que poder\u00eda ser o ano de inauguraci\u00f3n da igrexa. Unha \u00fanica gran fiestra g\u00f3tica foi insertada na parede oriental no s\u00e9culo XIV, ao mesmo tempo que o arco triunfal foi ancheado e apuntado. Entre 1951 e 1952 a igrexa foi restaurada, e entre 1973 e 1975 pasou por outra restauraci\u00f3n.\n\u00c9 probable que a presente igrexa estivese precedida por unha stavkirke. As d\u00faas portas medievais da nave te\u00f1en anchas t\u00e1boas de carballo que pode que se reutilizasen dun edificio anterior.\nOs portais da nave e do coro est\u00e1n decorados con esculturas rom\u00e1nicas. No interior, a igrexa est\u00e1 decorada con frescos. No muro norte hai un conxunto de pinturas que representan a Paix\u00f3n de Cristo e que datan do s\u00e9culo XV. No muro occidental hai outro conxunto, tam\u00e9n do XV, que mostra mulleres acosadas por demos. Entre o mobiliario destaca o retablo de 1521. Nel repres\u00e9ntase a Deus Pai con Cristo, e con Santo Ex\u00eddio e San Olaf aos lados. Ademais, as portas do retablo cont\u00e1n esculturas dos ap\u00f3stolos, San Canuto, San Eric e Santa Br\u00edxida. A igrexa tam\u00e9n cont\u00e9n unha copia dunha cruz triunfal que se atopa no Museo de Historria Sueco. O orixinal data de finais do s\u00e9culo XII. Tam\u00e9n se conservan d\u00faas p\u00edas bautismais no edificio. Son probablemente do s\u00e9culo XII e unha delas talvez sexa un traballo do canteiro co\u00f1ecido como Hegvald.\nAo suroeste da igrexa at\u00f3panse as ru\u00ednas dunha casa medieval, probablemente a antiga casa reitoral."}
{"id": "416747", "revid": "56817", "url": "https://gl.wikipedia.org/wiki?curid=416747", "title": "Manuel II de Trebisonda", "text": "Manuel II Comneno (en grego: \u039c\u03b1\u03bd\u03bf\u03c5\u03ae\u03bb \u0392\u0384 \u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2, \"Manu\u0113l II Megas Komn\u0113nos\"), nado aprox. en 1324 e finado o 21 de febreiro de 1333, foi emperador de Trebisonda durante oito meses en 1332. Foi posiblemente o fillo ilex\u00edtimo do emperador Andr\u00f3nico III de Trebisonda, a quen sucedeu \u00e1 idade de oito anos en xaneiro de 1332.\nTraxectoria.\nO curto reinado de Manuel II caracterizouse pola invasi\u00f3n de Bayram Beg, o emir de Chalybia, que decidiu aproveitar a minor\u00eda do gobernante e invadir Trebisonda. A\u00ednda que os turcom\u00e1ns penetraron profundamente no territorio, foron rexeitados con grandes perdas. A pesar deste \u00e9xito, a posici\u00f3n do novo emperador e os seus seguidores estaba lonxe de ser segura.\nOs crimes do seu pai sorprenderan \u00e1 xente a tal punto que se dividiron en facci\u00f3ns rivais, centr\u00e1ndose na capital e as cidades. O partido pro-bizantino na capital convidou o t\u00edo de Manuel Basilio a regresar a Trebisonda de Constantinopla e facerse cargo do goberno. Manuel foi deposto despois dun reinado de oito meses, e os seus partidarios na corte foron executados, mentres el foi enviado a prisi\u00f3n. Con todo, unha rebeli\u00f3n fracasada no seu favor dirixida polo \"megaduque\" Xo\u00e1n pediu o asasinato de Manuel baixo as ordes do seu t\u00edo en 1333."}
