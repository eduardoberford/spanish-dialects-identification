{"id": "468403", "revid": "89787", "url": "https://gl.wikipedia.org/wiki?curid=468403", "title": "Vacina contra o VIH", "text": "Unha vacina contra o VIH \u00e9 unha vacina que ten o prop\u00f3sito de protexer \u00e1s persoas que non est\u00e1n infectadas con VIH de contraer ese virus, ou de ter un efecto terap\u00e9utico para as persoas infectadas con VIH. Actualmente non existe unha vacina eficaz contra o VIH, pero m\u00faltiples ensaios cl\u00ednicos buscan crear unha. \nDescrici\u00f3n xeral.\nNa actualidade at\u00f3panse dispo\u00f1ibles tratamentos m\u00e9dicos alternativos a unha vacina. A terapia antirretroviral altamente activa (HAART, polas s\u00faas siglas en ingl\u00e9s) demostrou ser beneficiosa para moitas persoas infectadas co VIH, inclu\u00edndo mellorar a sa\u00fade, incrementar a expectativa de vida, controlar a carga viral e a prevenci\u00f3n da transmisi\u00f3n durante o parto ou a parellas sexuais. A terapia antirretroviral debe ser tomada cronicamente, de forma diaria e sen interrupci\u00f3ns, para ser efectiva e non cura a infecci\u00f3n.\nExisten diversos m\u00e9todos para a prevenci\u00f3n da transmisi\u00f3n de VIH, entre eles o uso de preservativos e campos de l\u00e1tex de forma correcta e consistente, e esquemas antirretrovirais (profilaxe preexposici\u00f3n e profilaxe post-exposici\u00f3n). A introduci\u00f3n de medidas de sexo seguro para deter a transmisi\u00f3n do VIH resultou dif\u00edcil nos pa\u00edses m\u00e1is afectados.\nO enfoque cl\u00e1sico dos esquemas de vacinaci\u00f3n, que se basea na adaptabilidade inmunol\u00f3xica de reco\u00f1ecer as prote\u00ednas da envoltura dos virus, a\u00ednda que \u00e9 exitoso na prevenci\u00f3n doutras enfermidades infecciosas demostrou ser ineficaz contra o VIH.\nDiversos factores fan que o desenvolvemento dunha vacina contra o VIH sexa diferente \u00f3 das vacinas cl\u00e1sicas:\nAs dificultades para estimular unha resposta de anticorpos confiable conduciron \u00f3s intentos de desenvolver unha vacina terap\u00e9utica que estimule unha resposta dos linfocitos T.\nOutra resposta \u00f3 desaf\u00edo foi crear un \u00fanico p\u00e9ptido que conte\u00f1a os compo\u00f1entes menos variables de todas as cepas de VIH co\u00f1ecidas.\nEstudos cl\u00ednicos.\nFase 1.\nVacinas preventivas.\nEn 2011, investigadores do Centro Nacional de Biotecnolox\u00eda CNB-CSIC en Madrid publicaron os resultados do estudo cl\u00ednico de fase 1 da vacina MVA-B. No 92% dos voluntarios a vacina induciu unha resposta inmune CD4 e CD8+ espec\u00edficas fronte ao VIH.\nEn 2016, public\u00e1ronse os resultados do estudo Fase 1 da primeira vacina que utiliza unha versi\u00f3n desactivada do VIH-1, SAV001, desenvolvida polo Dr. Chil-Yong Kang e o seu equipo de investigaci\u00f3n na Universidade de Oeste do Schulich School of Medicine &amp; Dentistry do Canad\u00e1. O estudo, conducido no Canad\u00e1 en 2012, demostrou un bo perfil de seguridade e induciu a produci\u00f3n de anticorpos para VIH-1 nos participantes.\nFase 2.\nVacinas preventivas.\nEn 2016 inici\u00e1ronse os primeiros estudos fase 2b de vacinas con anticorpos monoclonais para a prevenci\u00f3n da infecci\u00f3n por VIH. Os estudos HVTN 703 e HVTN 704 aval\u00edan VRC01, un anticorpo monoclonal que se centra no sitio de uni\u00f3n para CD4.\nEn 2017, Janssen e HVTN lanzaron o estudo cl\u00ednico fase 2b chamado HVTN705/Imbokodo, que aval\u00eda un r\u00e9xime de vacinaci\u00f3n baseado en ant\u00edxenos mosaico (Ad26.Mos4.HIV e gp140 de Clado C adxuvado por fosfato de aluminio) en mulleres sen infecci\u00f3n por VIH en Sur\u00e1frica, Malaui, Mozambique, Zambia e Cimbabue entre os 18 e os 35 anos. Esp\u00e9ranse os resultados do estudo para 2022.\nVacinas terap\u00e9uticas.\nBiosantech desenvolveu unha vacina terap\u00e9utica chamada Tat Oyi, que se dirixe \u00e1 prote\u00edna tat do VIH. Probouse en Francia nun ensaio dobre cego de Fase I / II con 48 pacientes VIH positivos que alcanzaran a supresi\u00f3n viral na terapia antirretroviral altamente activa e logo suspenderon os antirretrovirais despois de recibir a vacina intrad\u00e9rmica Tat Oyi.\nFase 3.\nVacinas preventivas.\nEn 2009 finalizou o estudo de eficacia RV144 en Tailandia. O r\u00e9xime de vacinaci\u00f3n consistiu nunha primeira vacina co virus vector Canarypox que conta con tres xenes sint\u00e9ticos do VIH, seguido por inoculaci\u00f3ns de reforzo con d\u00faas prote\u00ednas de envoltura recombinantes de VIH, clado B e clado E. Participaron m\u00e1is de 16000 participantes e o estudo foi dese\u00f1ado para avaliar a habilidade da combinaci\u00f3n de vacinas para previr a infecci\u00f3n con VIH, as\u00ed como tam\u00e9n para reducir o nivel de RNA de VIH en sangue dos participantes que adquiriron VIH. O r\u00e9xime demostrou unha eficacia do 30% na prevenci\u00f3n da infecci\u00f3n con VIH.\nEn 2016, lanzouse en Sur\u00e1frica o ensaio de fase IIb-III HVTN702/Uhambo. HVTN702 est\u00e1 a probar vacinas similares \u00e1s usadas en RV144 pero adaptadas para o subtipo de VIH com\u00fan na rexi\u00f3n onde ocorren a maior\u00eda das novas infecci\u00f3ns de VIH, a \u00c1frica subsahariana. O estudo aval\u00eda se o r\u00e9xime \u00e9 eficaz para previr a infecci\u00f3n por VIH en adultos. Esp\u00e9ranse os resultados do estudo para fins do ano 2020."}
{"id": "468404", "revid": "89787", "url": "https://gl.wikipedia.org/wiki?curid=468404", "title": "Zoco (calzado r\u00fastico)", "text": "Un zoco \u00e9 un calzado r\u00fastico, semellante a unha zoca, coa sola de pau e a empe\u00f1a de coiro, que se amalloa e cobre o nocello. Tam\u00e9n recibe os nomes de chanca, chanco, galocha, galocho ou tamanca.\nCaracter\u00edsticas.\nO zoco evolucionou a partir de padr\u00f3ns de madeira m\u00e1is sinxelos, con correolas o a partir das simples zocas feitas totalmente en madeira, que polo xeral se usaban por baixo dos zapatos de coiro ou tela para elevar o p\u00e9 por riba da lameira e o esterco dos cami\u00f1os. Os m\u00e1is humildes que non pod\u00edan se permitir mercar zapatos levaban a madeira directamente contra a pel, deste xeito se desenvolveu o zoco, feito en parte de pau e en parte de coiro. Alternativamente, xa se ti\u00f1a descrito a zoca na \u00e9poca romana, posibelmente antes, polos pobos celtas.\nDurante a Revoluci\u00f3n Industrial inglesa us\u00e1banse acot\u00edo cando os traballadores industriais precisaban calzado forte e barato. Homes e mulleres levaban zocos atados e abrochados respectivamente, os fechos eran de lat\u00f3n gravado ou m\u00e1is comunmente de aceiro. As zocas us\u00e1ronse nas cidades industriais mais tam\u00e9n nos peiraos do peixe de Londres, as feiras de froita, ou as minas de Kent.\nAs\u00f3cianse moito na mente popular co baile pois con eles bail\u00e1base nos mu\u00ed\u00f1os de todo o occidente europeo, e de feito son a orixe dos zapatos de claqu\u00e9. Hoxe en d\u00eda a\u00ednda se usan na industria e son particularmente vantaxosos nas industrias metal\u00farxicas onde poden se producir labras quentes ou derrames de metal fundido.\nO oficio de zoqueiro segue vivo en Galicia con algunha empresa que elabora zocos de vangarda e tradici\u00f3n."}
{"id": "468406", "revid": "98629", "url": "https://gl.wikipedia.org/wiki?curid=468406", "title": "Rosamunde Pilcher", "text": "Rosamunde Pilcher, nada en Lelant (Cornualla) o 22 de setembro de 1924 e finada en Longforgan (Escocia) o 6 de febreiro de 2019, foi unha escritora brit\u00e1nica de novela rom\u00e1ntica, literatura popular feminina e relatos, desde 1949 at\u00e9 a s\u00faa xubilaci\u00f3n en 2000. As s\u00faas obras venderon m\u00e1is de 60 mill\u00f3ns de exemplares. Nos comezos da s\u00faa carreira publicou co pseud\u00f3nimo de Jane Fraser.\nTraxectoria.\nFilla de Helen (nada Harvey) e Charles Scott, un comandante do ex\u00e9rcito brit\u00e1nico.. Antes do seu nacemento o seu pai foi destinado a Burma, mentres que a nai quedou en Cornualla. Foi \u00e1 Escola de St. Clare en Penzance, \u00e1 Howell's School Llandaff e \u00e1 Escola de Secretar\u00eda de Miss Kerr-Sanders. Comezou a escribir con sete anos, e publicou o seu primeiro relato con quince.\nEntre 1943 e 1946 serviu no Women's Royal Naval Service. O 7 de decembro de 1946 casou con Graham Hope Pilcher, veterano de guerra e empresario do iute, finado en marzo de 2009. Instal\u00e1ronse en Dundee (Escocia), e tiveron d\u00faas fillas e dous fillos. O seu fillo, Robin Pilcher, tam\u00e9n \u00e9 escritor.\nEn 1949 publicou a s\u00faa primeira obra, unha novela rom\u00e1ntica editada por Mills and Boon, baixo o pseud\u00f3nimo de Jane Fraser. En 1955 comezou a publicar co seu nome real coa obra \"Secret to Tell\", e en 1965 abandonou de forma definitiva o pseud\u00f3nimo literario.\nEn 1987 comezou o seu \u00e9xito coa s\u00faa d\u00e9cimo cuarta novela, a saga familiar \"The Shell Seekers\". A protagonista \u00e9 Penelope Keeling, unha muller maior que a trav\u00e9s de analepses rememora a s\u00faa vida e a s\u00faa relaci\u00f3n cos seus fillos xa adultos. A vida de Keeling non foi extraordinaria, pero \"est\u00e9ndese por un tempo de grandes cambios no mundo\" A novela describe as rutinas da vida durante a segunda guerra mundial en Gran Breta\u00f1a. \"The Shell Seekers\" vendeu uns dez mill\u00f3ns de exemplares e foi traducida a m\u00e1is de cuarenta linguas. Amais foi adaptada a obra de teatro por Terence Brady e Charlotte Bingham.\nCoa novela \"Coming Home\" ga\u00f1ou en 1196 o Premio \u00e1 Novela Rom\u00e1ntica do ano da Romantic Novelists' Association. A presidenta desta asociaci\u00f3n en 2019, Katie Fforde, consideraba Pilcher como \"innovadora por ser a primeira que levou as sagas familiares ao p\u00fablico xeral\". Felicity Bryan, no seu obituario en \"The Guardian\", destacaba que Pilcher tomara o x\u00e9nero rom\u00e1ntico a un alto nivel, e destaca que a s\u00faa literatura \u00e9 m\u00e1is prosaica ca rom\u00e1ntica.\nEn 2002, dous anos despois da s\u00faa xubilaci\u00f3n, foi nomeada oficial da Orde do Imperio Brit\u00e1nico (OBE)."}
{"id": "468409", "revid": "95607", "url": "https://gl.wikipedia.org/wiki?curid=468409", "title": "Serofobia", "text": "A serofobia \u00e9 o prexu\u00edzo, medo, rexeitamento e discriminaci\u00f3n cara a persoas seropositivas. As persoas que viven con VIH poden enfrontarse a desigualdade de trato tanto social como institucionalmente. A pesar de que a\u00ednda o VIH segue sendo un virus que non ten cura, hoxe en d\u00eda o tratamento permite \u00e1s persoas seropositivas non s\u00f3 ter unha esperanza de vida igual \u00e1 das persoas non infectadas sen chegar nunca a desenvolver SIDA, sen\u00f3n que mant\u00e9n \u00f3 virus indetectable e, por tanto, intransmisible.\nA discriminaci\u00f3n por VIH/SIDA existe en todo o mundo e incl\u00fae ostracismo, rexeitamento, discriminaci\u00f3n e evitaci\u00f3n do contacto coa persoa infectada. As consecuencias do estigma cara \u00e1s persoas que viven co VIH d\u00e1 lugar, por unha banda, a unha baixa participaci\u00f3n no asesoramento e \u00e1s probas do VIH e a falta de interese en saber se se ten o virus en persoas que desco\u00f1ecen o seu estado serol\u00f3xico e, por outro, a illamento social, soidade, baixa autoestima, crise de identidade ou depresi\u00f3n naquelas persoas diagnosticadas con VIH.\nA serofobia lastra a loita contra o VIH/SIDA e pode estar interseccionada con outra serie de prexu\u00edzos asociados \u00e1 pobreza, a homosexualidade, a bisexualidade, a transexualidade ou \u00e1 promiscuidade. Nalg\u00fans pa\u00edses a discriminaci\u00f3n institucional incl\u00fae restrici\u00f3ns \u00e1 liberdade de circulaci\u00f3n, \u00f3 dereito de propiedade, \u00f3 acceso \u00f3 traballo, escola, servizos sociais e mesmo vivenda."}
{"id": "468411", "revid": "89787", "url": "https://gl.wikipedia.org/wiki?curid=468411", "title": "Profilaxe post-exposici\u00f3n para o VIH", "text": "A profilaxe post-exposici\u00f3n para o VIH (PEP) \u00e9 un esquema preventivo para evitar a transmisi\u00f3n do VIH logo dunha posible exposici\u00f3n \u00f3 virus. Debe iniciarse canto antes logo da situaci\u00f3n de risco, xa que a s\u00faa eficacia dimin\u00fae drasticamente se se comeza m\u00e1is de 72 horas despois da exposici\u00f3n \u00f3 virus. Consiste na toma de antirretrovirais por un per\u00edodo de 28 d\u00edas.\nMecanismo.\n\u00c9 un r\u00e9xime de medicaci\u00f3n mediante f\u00e1rmacos antirretrovirais que debe empregarse nas primeiras horas e funciona se se comeza durante as seguintes 72 horas \u00e1 exposici\u00f3n, a\u00ednda que \u00e9 menos eficaz con cada hora que pasa. Este tratamento prev\u00e9n a seroconversi\u00f3n da persoa e evita por tanto a infecci\u00f3n por VIH.\nExisten gu\u00edas de administraci\u00f3n de PEP para grupos espec\u00edficos, o tratamento debe ser indicado por unha persoa profesional da sa\u00fade de acordo \u00e1s caracter\u00edsticas da exposici\u00f3n e da persoa."}
{"id": "468413", "revid": "89787", "url": "https://gl.wikipedia.org/wiki?curid=468413", "title": "Profilaxe preexposici\u00f3n para o VIH", "text": "A profilaxe preexposici\u00f3n (acr\u00f3nimo PPrE ou na s\u00faa versi\u00f3n inglesa PrEP) ref\u00edrese \u00e1 administraci\u00f3n de f\u00e1rmacos antirretrovirais de forma continuada a persoas seronegativas para VIH con risco substancial, superior \u00e1 media, de contraer unha infecci\u00f3n por VIH.\nSe unha persoa est\u00e1 a tomar PPrE e se exp\u00f3n \u00f3 seme, l\u00edquido pre-seminal ou flu\u00eddos vaxinais dunha persoa con VIH, o medicamento antirretroviral axuda a previr que o virus infecte as c\u00e9lulas do sistema inmunol\u00f3xico e as\u00ed evita que se estableza a infecci\u00f3n por VIH.\nNa actualidade, o \u00fanico f\u00e1rmaco recomendado para a profilaxe preexposici\u00f3n do VIH \u00e9 Truvada, unha combinaci\u00f3n de emtricitabina e tenofovir disoproxil fumarato. Segundo os Centros para o Control e Prevenci\u00f3n de Enfermidades a PPrE pode ser unha poderosa ferramenta de prevenci\u00f3n do VIH \u00f3 combinarse con cond\u00f3ns e outros m\u00e9todos de prevenci\u00f3n para proporcionar unha protecci\u00f3n a\u00ednda maior que cando se utilizan por separado. Con todo, as persoas que usan PrEP deben comprometerse a tomar o medicamento todos os d\u00edas e manter un seguimento m\u00e9dico polo menos cada 3 meses.\nUn dos ingredientes activos da preparaci\u00f3n \u00e9 o fumarato de disoproxilo de tenofovir, que \u00e9 un an\u00e1logo de nucle\u00f3tido que inhibe da transcriptase inversa, bloqueando eficazmente a incorporaci\u00f3n do material xen\u00e9tico do VIH no xenoma do h\u00f3spede, e por tanto, evitando a infecci\u00f3n por VIH.\nPPrE est\u00e1 recomendado para o uso combinado con preservativos, de maneira que cada m\u00e9todo pode compensar os d\u00e9ficits de eficacia ocasionais do outro.\nExiste unha divisi\u00f3n social entre o apoio e a oposici\u00f3n \u00f3 uso da profilaxe preexposici\u00f3n como m\u00e9todo de prevenci\u00f3n da infecci\u00f3n por VIH. En febreiro de 2016 documentouse o primeiro caso dunha persoa que, tomando axeitadamente a PPrE, infectouse dunha cepa multirresistente \u00f3 tratamento, seguido por un segundo caso en outubro do mesmo ano. En febreiro de 2017 informouse do caso dunha terceira persoa infectada de VIH tomando axeitadamente o tratamento, sendo o primeiro caso de adquisici\u00f3n dunha cepa sen ningunha resistencia \u00f3s f\u00e1rmacos que cont\u00e9n a PPrE. Polo momento, as novas infecci\u00f3ns derivadas dun uso irregular ou espor\u00e1dico da PPrE non est\u00e1n contabilizadas. Os actores pornogr\u00e1ficos, que foron cuestionados en especial os que realizan escenas de sexo \"barebacking\" (coloquialmente chamado en espa\u00f1ol \"a pelo\"), est\u00e1n a ser chamados a tomar PPrE e a facelo p\u00fablico, como unha maneira de fomentar a prevenci\u00f3n do virus.\nEfectos secundarios e adversos dos principios activos empregados en PrEP segundo prospecto:\nEfectos adversos frecuentes (poden afectar at\u00e9 1 de cada 10 persoas)\nAs an\u00e1lises tam\u00e9n poden amosar:\nEfectos adversos moi frecuentes (poden afectar a m\u00e1is de 1 de cada 10 persoas)\nAs an\u00e1lises tam\u00e9n poden amosar:"}
{"id": "468414", "revid": "98629", "url": "https://gl.wikipedia.org/wiki?curid=468414", "title": "Oper\u00f3n trp", "text": "O oper\u00f3n \"trp\" \u00e9 un oper\u00f3n, \u00e9 dicir, un grupo de xenes que se utilizan ou transcriben xuntos de forma regulada, que codifica os compo\u00f1entes necesarios para a produci\u00f3n do amino\u00e1cido tript\u00f3fano. O oper\u00f3n \"trp\" est\u00e1 presente en moitas bacterias, e foi primeiramente caracterizado na especie \"Escherichia coli\". Este oper\u00f3n est\u00e1 regulado para que cando o tript\u00f3fano estea presente no ambiente, os xenes para a s\u00faa s\u00edntese non funcionen, e cando non estea presente si. Foi un importante sistema experimental para comprender a regulaci\u00f3n x\u00e9nica e util\u00edzase frecuentemente para explicala.\nO oper\u00f3n \"trp\" cont\u00e9n cinco xenes estruturais: trpE, trpD, trpC, trpB e trpA, que codifican compo\u00f1entes enzim\u00e1ticos da v\u00eda metab\u00f3lica. Tam\u00e9n cont\u00e9n un xene regulador represivo chamado trpR. O trpR ten un promotor ao que se une a ARN polimerase e sintetiza o ARNm dunha prote\u00edna regulatoria. A prote\u00edna que se sintetiza a partir do trpR \u00fanese despois ao operador, o que causa o bloqueo da transcrici\u00f3n. No oper\u00f3n \"trp\", o tript\u00f3fano \u00fanese \u00e1 prote\u00edna represora bloqueando a transcrici\u00f3n do xene. Nesta situaci\u00f3n, a represi\u00f3n significa que a ARN polimerase vai transcribir os xenes do oper\u00f3n. Ademais, a diferenza do que ocorre no oper\u00f3n \"lac\", o oper\u00f3n \"trp\" cont\u00e9n un p\u00e9ptido l\u00edder e unha secuencia atenuadora, que permite unha regulaci\u00f3n graduada.\n\u00c9 un exemplo de regulaci\u00f3n negativa represible da expresi\u00f3n x\u00e9nica. Dentro da secuencia regulatoria do oper\u00f3n, o operador \u00e9 bloqueado pola prote\u00edna represora en presenza de tript\u00f3fano (o que impide a transcrici\u00f3n e a formaci\u00f3n de m\u00e1is tript\u00f3fano, xa que xa hai dabondo) e \u00e9 liberado do bloqueo en ausencia de tript\u00f3fano (permitindo as\u00ed a transcrici\u00f3n).\nXenes.\nO oper\u00f3n \"trp\" consta de cinco xenes estruturais, cuxas funci\u00f3ns son:\nRepresi\u00f3n.\nO oper\u00f3n funciona por medio dun mecanismo de retroalimentaci\u00f3n represible negativa. O represor do oper\u00f3n \"trp\" prod\u00facese augas arriba no xene trpR, que se expresa constitutivamente a baixo nivel. Os mon\u00f3meros de trpR sintetizados as\u00f3cianse formando d\u00edmeros. Cando est\u00e1 presente o tript\u00f3fano, estes d\u00edmeros represores do tript\u00f3fano \u00fanense ao tript\u00f3fano, causando un cambio na conformaci\u00f3n do represor, que permiten que o represor se una ao operador. Isto impide que a ARN polimerase se una e transcriba o oper\u00f3n, polo que o tript\u00f3fano non se produce a partir do seu precursor. Cando non est\u00e1 presente o tript\u00f3fano, o represor est\u00e1 na s\u00faa conformaci\u00f3n activa e non pode unirse \u00e1 rexi\u00f3n operadora, polo que a transcrici\u00f3n non \u00e9 inhibida polo represor.\nAtenuaci\u00f3n.\nA atenuaci\u00f3n \u00e9 un segundo mecanismo de retroalimentaci\u00f3n negativa no oper\u00f3n \"trp\". O sistema de represi\u00f3n depende da concentraci\u00f3n intracelular de tript\u00f3fano, mentres que a atenuaci\u00f3n responde \u00e1 concentraci\u00f3n de mol\u00e9culas cargadas con tript\u00f3fano de ARNttrp. As\u00ed, o represor trpR dimin\u00fae a expresi\u00f3n x\u00e9nica alterando a iniciaci\u00f3n da transcrici\u00f3n, mentres que a atenuaci\u00f3n faino alterando o proceso de transcrici\u00f3n que xa est\u00e1 en progreso. Mentres que o represor TrpR dimin\u00fae a transcrici\u00f3n nun factor de 70, a atenuaci\u00f3n pode diminu\u00edlo adicionalmente nun factor de 10, o que permite chegar a unha represi\u00f3n total 700 veces maior. A atenuaci\u00f3n faise posible porque en procariotas (que non te\u00f1en n\u00facleo celular), os ribosomas empezan a traducir o ARNm cando a ARN polimerase est\u00e1 a\u00ednda transcribindo a secuencia de ADN. Deste modo, o proceso de traduci\u00f3n afecta directamente a transcrici\u00f3n do oper\u00f3n.\nNa parte inicial dos xenes transcritos do oper\u00f3n \"trp\" hai unha secuencia de polo menos 130 nucle\u00f3tidos denominada transcrito l\u00edder (trpL; ). Lee e Yanofsky (1977) descubriron que a atenuaci\u00f3n est\u00e1 eficazmente correlacionada coa estbilidade dunha estrutura secundaria incrustada no trpL, e as forquitas constitu\u00edntes da estrutura terminadora foron despois determinadas por Oxender \"et al.\" (1979). Este transcrito incl\u00fae catro curtas secuencias designadas do 1 ao 4, cada unha das cales \u00e9 parcialmente complementaria coa seguinte. As\u00ed, poden formarse tres estruturas secundarias distintas (forquitas): 1\u20132, 2\u20133 ou 3\u20134. A hibridaci\u00f3n das secuencias 1 e 2 para formar a estrutura 1\u20132 \u00e9 rara porque a ARN polimerase espera a que o ribosoma se una antes de continuar a transcrici\u00f3n despois da secuencia 1, por\u00e9n se se forma a forquita 1\u20132, isto impedir\u00eda a formaci\u00f3n da estrutura 2\u20133 (pero non a da 3\u20134). A formaci\u00f3n dun bucle forquita entre as secuencias 2\u20133 impide a formaci\u00f3n de bucles forquita entre 1\u20132 e 3\u20134. A estrutura 3\u20134 \u00e9 unha secuencia de terminaci\u00f3n da transcrici\u00f3n (rica en G/C e inmediatamente seguida de varios residuos de uracilo), unha vez que se forma a ARN polimerase dis\u00f3ciase do ADN e a transcrici\u00f3n do ADN dos xenes estruturais do oper\u00f3n non se pode producir (v\u00e9xase m\u00e1is adiante unha explicaci\u00f3n m\u00e1is detallada). A importancia funcional da segunda forquita para a terminaci\u00f3n da transcrici\u00f3n queda ilustrada pola reduci\u00f3n na frecuencia de terminaci\u00f3n da transcrici\u00f3n observada en experimentos que desestabilizan o apareamento G+C central desta forquita.\nParte do transcrito l\u00edder codifica un curto polip\u00e9ptido de 14 amino\u00e1cidos denominado p\u00e9ptido l\u00edder. Este p\u00e9ptido cont\u00e9n dous residuos de tript\u00f3fano adxacentes, o cal \u00e9 pouco com\u00fan, xa que o tript\u00f3fano \u00e9 un amino\u00e1cido bastante pouco frecuente (s\u00f3 un de cada cen residuos son de tript\u00f3fano nunha prote\u00edna t\u00edpica de \"Escherichia coli\"). A febra 1 do trpL comprende a rexi\u00f3n que codifica os residuos de cola do p\u00e9ptido l\u00edder: Trp, Trp, Arg, Thr, Ser; observouse unha conservaci\u00f3n nestes 5 cod\u00f3ns, mentres que se comprobou que mutar os cod\u00f3ns de augas arriba non altera a expresi\u00f3n do oper\u00f3n. Se o ribosoma intenta traducir este p\u00e9ptido cando os niveis de tript\u00f3fano na c\u00e9lula son baixos, quedar\u00e1 bloqueado nun dos dous cod\u00f3ns trp. Mentres est\u00e1 parado al\u00ed, o ribosoma cobre fisicamente a secuencia 1 do transcrito, impedindo a formaci\u00f3n da estrutura secundaria 1\u20132. A secuencia 2 queda ent\u00f3n libre para hibridarse coa secuencia 3 e formar a estrutura 2\u20133, o cal imposibilita a formaci\u00f3n da forquita de terminaci\u00f3n 3\u20134, polo cal a estrutura 2\u20133 se chama forquita antiterminaci\u00f3n. En presenza da estrutura 2\u20133, a ARN polimerase pode continuar trancribindo o oper\u00f3n. A an\u00e1lise mutacional e os estudos que usan oligonucle\u00f3tidos complementarios demostran que a estabilidade da estrutura 2\u20133 se corresponde co nivel de expresi\u00f3n do oper\u00f3n. Se os niveis de tript\u00f3fano na c\u00e9lula son altos, o ribosoma traducir\u00e1 o p\u00e9ptido l\u00edder completo sen interrupci\u00f3n e s\u00f3 se det\u00e9n durante a terminaci\u00f3n da traduci\u00f3n no cod\u00f3n de terminaci\u00f3n. Nese punto o ribosoma cobre fisicamente as secuencias 1 e 2. As secuencias 3 e 4 quedan as\u00ed libres para formar a estrutura 3\u20134 que termina a transcrici\u00f3n. Esta estrutura terminadora f\u00f3rmase cando ning\u00fan ribosoma est\u00e1 detido na veci\u00f1anza do t\u00e1ndem de tript\u00f3fanos (\u00e9 dicir, un cod\u00f3n de Trp ou de Arg): ou o p\u00e9ptido l\u00edder non se traduce ou a traduci\u00f3n avanza de vagari\u00f1o pola febra 1 con abundantes mol\u00e9culas cargadas de tript\u00f3fano de ARNttrp. Ademais, prop\u00faxose que o ribosoma s\u00f3 bloquea uns 10 nucle\u00f3tidos augas abaixo, as\u00ed a detenci\u00f3n do ribosoma, xa sexa na secuencia Gly ou xa sexa na Thr situada m\u00e1is augas abaixo, non parece afectar a formaci\u00f3n da forquita de terminaci\u00f3n. O resultado final \u00e9 que oper\u00f3n se transcribir\u00e1 soamente cando o ribosoma non disp\u00f3n de tript\u00f3fano, mentres que o transcrito trpL se expresa constitutivamente.\nEste mecanismo de atenuaci\u00f3n est\u00e1 apoiado experimentalmente. Primeiro, a traduci\u00f3n do p\u00e9ptido l\u00edder e a parada do ribosoma probaron ser directamente necesarios para inhibir a terminaci\u00f3n da transcrici\u00f3n. Ademais, a an\u00e1lise mutacional que desestabiliza ou altera o apareamento de bases da forquita antiterminador ten como resultado un incremento na terminaci\u00f3n; isto \u00e9 consistente co modelo de atenuaci\u00f3n, esta mutaci\u00f3n non pode aliviar a atenuaci\u00f3n mesmo se hai escaseza de tript\u00f3fano (Trp). En contraste con isto, oligonucle\u00f3tidos complementarios dirixidos \u00e1 febra 1 aumentan a expresi\u00f3n do oper\u00f3n ao promocionaren a fomaci\u00f3n do antiterminador. Ademais, no oper\u00f3n da histidina, a mutaci\u00f3n complementaria mostra que a capacidade de apareamento das febras 2\u20133 ten m\u00e1is importancia que as s\u00faas secuencias primarias \u00e1 hora de inhibir a atenuaci\u00f3n.\nNa atenuaci\u00f3n, o punto onde o ribosoma que est\u00e1 traducindo queda parado determina se se formar\u00e1 unha forquita de terminaci\u00f3n. Para que a polimerase en transcrici\u00f3n capture ao mesmo tempo a estrutura alternativa, a escala de tempo da modulaci\u00f3n estrutural debe ser comparable coa da transcrici\u00f3n. Para asegurar que o ribosoma se une e empeza a traduci\u00f3n do transcrito l\u00edder inmediatamente despois de que este se sintetiza, existe un sitio de pausa na secuencia trpLe. Unha vez chegado a este sitio, a ARN polimerase fai unha pausa na transcrici\u00f3n e aparentemente agarda a que empece a traduci\u00f3n. Este mecanismo posibilita unha sincronizaci\u00f3n da transcrici\u00f3n e da traduci\u00f3n, o cal \u00e9 un elemento clave na atenuaci\u00f3n.\nUn mecanismo de atenuaci\u00f3n similar regula as s\u00ednteses da histidina, fenilalanina e treonina."}
{"id": "468416", "revid": "88215", "url": "https://gl.wikipedia.org/wiki?curid=468416", "title": "Di\u00e9sel", "text": ""}
{"id": "468417", "revid": "23204", "url": "https://gl.wikipedia.org/wiki?curid=468417", "title": "Penryn, Cornualla", "text": "Penryn (; , 'promontorio') \u00e9 unha parroquia civil e vila de Cornualla, Inglaterra. Est\u00e1 situada na boca do r\u00edo Penryn. Segundo o censo en 2001 ti\u00f1a 7166 habitantes, se ben en 2011 a poboaci\u00f3n baixara a 6812.\nSe ben agora ten m\u00e1is importancia a vila veci\u00f1a de Falmouth, na Idade Media o porto de Penryn tivo grande importancia como punto de embarque de granito e esta\u00f1o."}
{"id": "468418", "revid": "89787", "url": "https://gl.wikipedia.org/wiki?curid=468418", "title": "Steam Ship Sudan", "text": "O Steam Ship Sudan, ou simplemente Sudan, \u00e9 un barco de cruceiros que opera no r\u00edo Nilo. Constru\u00eddo en 1921, \u00e9 o m\u00e1is antigo e famoso entre os aproximadamente 300 barcos de pasaxeiros que operan no r\u00edo. \nConstruci\u00f3n e operaci\u00f3n.\nO \"Sudan\" foi constru\u00eddo en 1921 na cidade escocesa de Paisley. Foi operado pola compa\u00f1\u00eda ent\u00f3n l\u00edder do mercado, Thomas Cook &amp; Son durante a primeira era dourada do turismo en Exipto, cara a 1930, e levaba principalmente a turistas brit\u00e1nicos de clase alta. Foi o \u00faltimo barco a vapor que constru\u00edu esta compa\u00f1\u00eda, que logo pasounos a fabricar con motores di\u00e9sel. \nO barco operaba ent\u00f3n entre o Cairo e Wadi Halfa a trav\u00e9s das esclusas do antigo encoro de Asu\u00e1n. Co descenso do turismo a Exipto tras a segunda guerra mundial e a construci\u00f3n da nova presa de Asu\u00e1n, o barco deixou de operar tras unha \u00faltima viaxe entre Luxor e Asu\u00e1n. Estivo parado durante d\u00e9cadas ata que a principios dos anos 90 foi posto en marcha de novo por un armador exipcio. Tras un novo per\u00edodo de abandono e a chegada dunha compa\u00f1\u00eda francesa, o Sudan volve a transportar pasaxeiros no Nilo dende principios dos 2000. \nNome.\nO nome do barco d\u00e9bese a que o Sud\u00e1n era naqueles tempos un dominio angloexipcio, e estaba sometido \u00e1 coroa exipcia. \u00c9 chamado en pa\u00edses de fala inglesa \"PS Sudan\" (por \"Paddle Ship\", barco de p\u00e1s). \nNovelas e filmes.\nO \"Sudan\" xa \"estaba\" transportando turistas no Nilo cando Agatha Christie estaba al\u00ed escribindo \"Death on the Nile\". Non obstante, non hai ningunha evidencia de que a escritora realmente viaxase neste barco. \nMais como o \"Sudan\" \u00e9 o \u00fanico barco de cruceiros hist\u00f3rico do Nilo, serviu como localizaci\u00f3n para os filmes en ambas pel\u00edculas da novela (a de 1978 dirixida por John Guillermin e protagonizada por Peter Ustinov e a de 2004 dirixida por Andy Wilson e con David Suchet no papel principal). En ambas pel\u00edculas, o barco leva o co\u00f1ecido nome da novela \"SS Karnak\", baseado no templo de Karnak en Luxor. "}
{"id": "468420", "revid": "72012", "url": "https://gl.wikipedia.org/wiki?curid=468420", "title": "Xos\u00e9 Manuel Garc\u00eda Crego", "text": "Xos\u00e9 Manuel Garc\u00eda Crego, nado en Vigo o 9 de xaneiro de 1950, \u00e9 un editor, tradutor, sindicalista e pol\u00edtico galego.\nTraxectoria.\nEnxe\u00f1eiro T\u00e9cnico Industrial, traballou en Citro\u00ebn nos anos 1973 a 1975; foi director de produci\u00f3n e de edici\u00f3n en Edici\u00f3ns Xerais de Galicia desde 1983 at\u00e9 a s\u00faa xubilaci\u00f3n en 2015.\nMilitante da UPG e membro dos cumios Executivo e Central, foi secretario de organizaci\u00f3n nos anos 1971-1976. Logo da ca\u00edda da organizaci\u00f3n en agosto de 1975 estivo fuxido en Porto. Foi detido en xu\u00f1o de 1976, ingresando na cadea da Coru\u00f1a. Abandonou a UPG en novembro dese ano en desacordo coa expulsi\u00f3n de Xos\u00e9 Gonz\u00e1lez Mart\u00ednez. \nIntegrante do n\u00facleo fundador de Galicia Ceibe (OLN) e do Partido Galego do Proletariado, codirixiu con X. L. M\u00e9ndez Ferr\u00edn os peri\u00f3dicos \"Espiral\" e \"Sempre en Galicia\" (do PGP). \nNo terreo sindical pertenceu \u00e1 CSG (Confederaci\u00f3n Sindical Galega), \u00e1 INTG, \u00e1 CXTG (Confederaci\u00f3n Xeral de Traballadores Galegos) -de cuxo peri\u00f3dico \"Adiante\" foi coordinador-, e \u00e1 CIG, causando baixa nesta central sindical en 2016 pola s\u00faa submisi\u00f3n ao BNG. \nPara a CXTG editou a serie de libros \"Sede Central Relatos\". Foi membro do Clube Cultural Adiante, editando o libro do I Congreso da Lingua e a Cultura galegas en Asturias, Le\u00f3n e Zamora. \nMilitou na FPG at\u00e9 novembro de 2009, abandonando esta organizaci\u00f3n por causa da indecisi\u00f3n sobre o proceso de confluencia co Encontro Irmandi\u00f1o e co Movemento pola Base, que dar\u00eda p\u00e9 ao Proxecto Com\u00fan e a Anova, que hab\u00eda abrir un novo xeito de entender a pol\u00edtica da esquerda en Galicia, coa creaci\u00f3n de AGE e de En Marea.\n\u00c9 membro da Asociaci\u00f3n de Amizade Galego-Cubana \"Francisco Villamil\", da que foi presidente no tempo do per\u00edodo especial cubano, nos primeiros anos da d\u00e9cada de 1990.\nAlentou e formou parte das Redes Escarlata.\nConformou o n\u00facleo inicial e a xunta directiva da organizaci\u00f3n de defensa medioambiental Salvemos Monteferro. Foi membro do Instituto de Estudos Mi\u00f1or\u00e1ns.\nEntre 2010 e 2018 foi presidente do Coro galego Cantares do Bri\u00f3n, con sede no Val Mi\u00f1or."}
{"id": "468421", "revid": "1888", "url": "https://gl.wikipedia.org/wiki?curid=468421", "title": "Juan Noya", "text": ""}
{"id": "468422", "revid": "1888", "url": "https://gl.wikipedia.org/wiki?curid=468422", "title": "Xos\u00e9 M. Garc\u00eda Crego", "text": ""}
{"id": "468423", "revid": "127505", "url": "https://gl.wikipedia.org/wiki?curid=468423", "title": "Filostorxio", "text": "Filostorxio (en grego, \u03a6\u03b9\u03bb\u03bf\u03c3\u03c4\u03cc\u03c1\u03b3\u03b9\u03bf\u03c2 en lat\u00edn, \"Philostorgius\"), nado en Borissos (Capadocia) c. 368 e finado c. 439, foi un historiador bizantino eclesi\u00e1stico de tendencia ariana.\nTraxectoria.\nSeguidor do arianismo elaborou unha \"Historia eclesi\u00e1stica\", inspiradora do \"Ep\u00edtome\" de Focio. Seu pai era un eunomiano que converteu a toda a familia. Aos vinte anos, durante o reinado de Arcadio foi a Constantinopla para completar os seus estudos. Co\u00f1eceu a Eunomio en Capadocia, o que lle influ\u00edu moito.\nFilostorxio \u00e9 sen d\u00fabida o erudito m\u00e1is sobresaliente da s\u00faa \u00e9poca, como o demostran as numerosas digresi\u00f3ns dos seus traballos.\nHistoria eclesi\u00e1stica.\nEntre 425 e 433 compilou unha \"Historia eclesi\u00e1stica\" en doce libros, ao principio do cisma ariano. A obra de Filostorxio, hoxe desaparecida, parece que inclu\u00eda m\u00faltiples detalles, especialmente curiosidades xeogr\u00e1ficas de Asia e \u00c1frica. Contaba de moitos prodixios, monstros, milagres e outras marabillas.\nNo ep\u00edtome realizado por Focio, est\u00e1 o detalle particular polo que a visi\u00f3n de Constantino antes da batalla de Ponte Milvio \u2014 \u00e9 dicir, aquela onde lle foi indicado de usar o signo da cruz para vencer a Maxencio \u2014 deuse de noite."}
{"id": "468426", "revid": "1888", "url": "https://gl.wikipedia.org/wiki?curid=468426", "title": "Fernando Ramos", "text": ""}
{"id": "468427", "revid": "624", "url": "https://gl.wikipedia.org/wiki?curid=468427", "title": "Cr\u00f3nica de Paros", "text": "A Cr\u00f3nica de Paros (\"\u03a7\u03c1\u03bf\u03bd\u03b9\u03ba\u1f78\u03bd \u03a0\u03ac\u03c1\u03b9\u03bf\u03bd\") \u00e9 un documento epigr\u00e1fico que cont\u00e9n unha relaci\u00f3n cronol\u00f3xica de diversos eventos lendarios, pol\u00edticos e culturais de importancia sucedidos no mundo grego en sincron\u00eda cos diversos reis e arcontes atenienses. Abarca unha cronolox\u00eda que vai desde o ano -1581 at\u00e9 o -264/3.\nA cr\u00f3nica est\u00e1 tallada no mesmo tipo de m\u00e1rmore que fai honra ao seu nome como m\u00e1rmore de Paros. O fragmento m\u00e1is importante \u2014que adoita denominarse fragmento A\u2014 foi trasladado a Inglaterra en 1627 por un emisario de Thomas Howard. A parte superior do mesmo foi destru\u00edda pero co\u00f1\u00e9cese o seu contido porque foi publicado no s\u00e9culo XVII antes da s\u00faa destruci\u00f3n. A parte inferior cons\u00e9rvase no Museo Ashmolean de Oxford (Reino Unido). Unha terceira parte \u2014que se denomina fragmento B\u2014 atopouse en 1897 na illa grega de Paros e cons\u00e9rvase no Museo Arqueol\u00f3xico de Paros.\nCo\u00f1\u00e9cese tam\u00e9n como:\nContido.\nEntre o contido da estela de m\u00e1rmore figura:\nUnha das cuesti\u00f3ns destac\u00e1beis \u00e9 que a cr\u00f3nica ofrece moitos datos sobre a fundaci\u00f3n de diversos Xogos Panhel\u00e9nicos e outros xogos e festivais hel\u00e9nicos pero con todo, non hai datos sobre os Xogos Ol\u00edmpicos."}
{"id": "468429", "revid": "1131", "url": "https://gl.wikipedia.org/wiki?curid=468429", "title": "Universidade de Tizi Ouzou", "text": "A Universidade Mouloud Mammeri de Tizi-Ouzou (, ; ) \u00e9 a universidade de Tizi Ouzou, Alxeria.\nHistoria.\nEn 1977 o Presidente de Alxeria Houari Boumediene inaugurou o Centre Universitaire de Tizi-Ouzou (CUTO) a trav\u00e9s do decreto executivo 17-77 do 20 de xu\u00f1o de 1977.\nRecibe o nome do escritor, antrop\u00f3logo e ling\u00fcista b\u00e9rber Mouloud Mammeri. En 2012 o seu reitor era Naceur Eddine Haddachi. A universidade ten oito facultades e vinte e cinco departamentos."}
{"id": "468431", "revid": "23204", "url": "https://gl.wikipedia.org/wiki?curid=468431", "title": "Ano Internacional das Linguas Ind\u00edxenas", "text": "O Ano Internacional das Linguas Ind\u00edxenas \u00e9 un acontecemento celebrado polas Naci\u00f3ns Unidas (ONU) para promover e protexer as linguas ind\u00edxenas do mundo.\nA Asemblea Xeral das Naci\u00f3ns Unidas proclamou este ano internacional en decembro de 2016 e encargou \u00e1 UNESCO a coordinaci\u00f3n de todos os proxectos e actividades que se levan a cabo en relaci\u00f3n co acontecemento. Bolivia e o Foro Permanente para Cuesti\u00f3ns Ind\u00edxenas da ONU foron os principais impulsores da proposta."}
{"id": "468432", "revid": "624", "url": "https://gl.wikipedia.org/wiki?curid=468432", "title": "630 a. C.", "text": ""}
{"id": "468433", "revid": "624", "url": "https://gl.wikipedia.org/wiki?curid=468433", "title": "555 a. C.", "text": ""}
{"id": "468435", "revid": "624", "url": "https://gl.wikipedia.org/wiki?curid=468435", "title": "600 a. C.", "text": ""}
{"id": "468436", "revid": "624", "url": "https://gl.wikipedia.org/wiki?curid=468436", "title": "560 a. C.", "text": ""}
{"id": "468437", "revid": "624", "url": "https://gl.wikipedia.org/wiki?curid=468437", "title": "585 a. C.", "text": ""}
{"id": "468438", "revid": "624", "url": "https://gl.wikipedia.org/wiki?curid=468438", "title": "525 a. C.", "text": ""}
{"id": "468439", "revid": "624", "url": "https://gl.wikipedia.org/wiki?curid=468439", "title": "527 a. C.", "text": ""}
{"id": "468440", "revid": "624", "url": "https://gl.wikipedia.org/wiki?curid=468440", "title": "526 a. C.", "text": ""}
{"id": "468441", "revid": "624", "url": "https://gl.wikipedia.org/wiki?curid=468441", "title": "562 a. C.", "text": ""}
{"id": "468442", "revid": "88215", "url": "https://gl.wikipedia.org/wiki?curid=468442", "title": "Presidente do Comit\u00e9 Permanente da Asemblea Popular Suprema", "text": " O Presidente do Comit\u00e9 Permanente da Asemblea Popular Suprema da Rep\u00fablica Popular Democr\u00e1tica de Corea \u00e9 o xefe do Comit\u00e9 Permanente da Asemblea Popular Suprema, que \u00e9 a m\u00e1is alta instituci\u00f3n do poder estatal en Corea do Norte cando a Asemblea Popular Suprema non est\u00e1 en sesi\u00f3n. O Presidente do Comit\u00e9 Permante da Asemblea era considerado o xefe de Estado \"de facto\" de Corea do Norte, xa que era o responsable de representar o Estado e recibir as credenciais de representantes diplom\u00e1ticos estranxeiros. Con todo, dende 2019 a Constituci\u00f3n designa como xefe do Estado ao Presidente da Comisi\u00f3n de Asuntos de Estado. Entre 1998 e 2020 o cargo chamouse Presidente do Presidium da Asemblea Popular Suprema.\nO actual presidente do Comit\u00e9 Permanente da Asemblea Popular Suprema \u00e9 Choe Ryong-hae, elixido o 11 de abril de 2019.\nHistoria.\nO cargo creouse o 9 de setembro de 1948 co nome de Presidente do Comit\u00e9 Permanente da Asemblea Popular Suprema . O presidente era o xefe do Comit\u00e9 Permanente da Asemblea Popular Suprema, e ti\u00f1a o poder de ratificar ou anular os tratados con pa\u00edses estranxeiros, nomear ou convocar embaixadores para pa\u00edses estranxeiros, recibir cartas credenciais, ou convocar representantes diplom\u00e1ticos estranxeiros segundo a Constituci\u00f3n de 1948. Isto fac\u00eda ao presidente do Comit\u00e9 Permanente da Asemblea o xefe de Estado de Corea do Norte.\nTras a introduci\u00f3n da Constituci\u00f3n Socialista de 1972, o papel de xefe de Estado foi transferido ao presidente de Corea do Norte. Ao Comit\u00e9 Permanente da Asemblea f\u00f3ronlle eliminados os seus poderes de representar ao Estado e foi limitado ao traballo lexislativo, co presidente exercendo tam\u00e9n como presidente da Asemblea Popular Suprema.\nA revisi\u00f3n da Constituci\u00f3n de 1972 creou en 1998 o cargo de presidente do Presidium da Asemblea Popular Suprema, que no 2020 recuperou o nome de Presidente do Comit\u00e9 Permanente.\nPoderes.\nDe acordo coa constituci\u00f3n norcoreana, o presidente do Comit\u00e9 Permanente da Asemblea Popular Suprema ten a responsabilidade de representar ao Estado, recibir as cartas de credenciais e convocar os representantes diplom\u00e1ticos estranxeiros. Tam\u00e9n \u00e9 o encargado de ratificar e derogar tratados con outros pa\u00edses."}
{"id": "468443", "revid": "54334", "url": "https://gl.wikipedia.org/wiki?curid=468443", "title": "D\u00eda Internacional do Museo", "text": ""}
{"id": "468450", "revid": "54334", "url": "https://gl.wikipedia.org/wiki?curid=468450", "title": "D\u00eda Internacional da Tolerancia", "text": ""}
{"id": "468451", "revid": "109216", "url": "https://gl.wikipedia.org/wiki?curid=468451", "title": "Canadian Target Assembly", "text": "Canadian Target Assembly, co\u00f1ecido abreviadamente como CTA, foi un sat\u00e9lite artificial da Axencia Espacial Canadense lanzado o 22 de outubro de 1992 a bordo do transbordador espacial Columbia na misi\u00f3n STS 52.\nCaracter\u00edsticas.\nCTA foi un sat\u00e9lite que cumpl\u00edu as funci\u00f3ns de obxectivo \u00f3ptico para o experimento CANEX-2, que tivo lugar durante a misi\u00f3n STS-52. O experimento consist\u00eda nun sistema de visi\u00f3n por v\u00eddeo (SVS, \"Space Vision System\") para mellorar as habilidades de manexo, control e solta de sat\u00e9lites polo brazo rob\u00f3tico canadense. CTA ti\u00f1a unha serie de puntos sobre a s\u00faa superficie cun patr\u00f3n reco\u00f1ecible polo sistema de v\u00eddeo e serviu para avaliar a utilidade do sistema."}
{"id": "468452", "revid": "72012", "url": "https://gl.wikipedia.org/wiki?curid=468452", "title": "CTA", "text": ""}
{"id": "468453", "revid": "15490", "url": "https://gl.wikipedia.org/wiki?curid=468453", "title": "Siria (provincia romana)", "text": "Siria foi unha provincia romana, anexada \u00e1 Rep\u00fablica romana no 64 a.C. por Pompeio na Terceira Guerra Mitrid\u00e1tica, logo da derrota do Rei dos armenios Tigranes o Grande. Tras a partici\u00f3n do Reino herodiano en tetrarqu\u00edas no 6 d.C., foi gradualmente absorbido polas provincias romanas, coa Siria romana anexionando Iturea e Trachonitis.\nProvincia Siria.\nSiria foi unha das primeiras provincias romanas, anexada \u00e1 Rep\u00fablica romana no 64 a.C. por Pompeio na Terceira Guerra Mitrid\u00e1tica, trala derrota do Rei dos armenios Tigranes o Grande.\nDurante o inicio do imperio, o ex\u00e9rcito romano en Siria estaba representado por tres lexi\u00f3ns auxiliares, que defend\u00edan a fronteira con Partia.\nDespois da partici\u00f3n do Reino herodiano en tetrarqu\u00edas no 6 d.C., foi gradualmente absorbido nas provincias romanas, coa Siria romana anexionando inicialmente Iturea e Trachonitis ao redor do 34 d.C.\nAs forzas da provincia de Siria participaron directamente na Gran Revolta xud\u00eda do 66 ao 70 d.C. No 66 d.C., o legado de Siria, Cestius Gallus, levou ao ex\u00e9rcito sirio, baseado na XII Fulminata, reforzado por tropas auxiliares, para restaurar a orde en Xudea e reprimir a revolta. A legi\u00f3n, con todo, foi emboscada e destru\u00edda por rebeldes xudeus na Batalla de Beth Horon, un resultado que impactou ao liderado romano. O futuro emperador Vespasiano foi ent\u00f3n encargado de someter a revolta xud\u00eda. No ver\u00e1n do 69, Vespasiano, coas unidades sirias que o apoiaron, lanzou a s\u00faa candidatura para converterse en emperador romano. Derrotou ao seu rival Vitelio e gobernou como emperador durante dez anos cando foi sucedido polo seu fillo Tito.\nCon base nunha inscrici\u00f3n recuperada de Dor en 1948, s\u00e1bese que Gargilio Antiquus era o gobernador dunha provincia na parte oriental do Imperio, posiblemente Siria entre o seu consulado e o goberno de Asia. En novembro de 2016, recuperouse unha inscrici\u00f3n en grego na costa de Dor por arque\u00f3logos submarinos da Universidade de Haifa, que testemu\u00f1an que Antiquus foi gobernador da provincia de Xudea entre o 120 e o 130, posiblemente antes da Revolta de Bar Kokhba.\nCreaci\u00f3n de Pal\u00e6stina Siria.\nPal\u00e6stina Siria creouse pola fusi\u00f3n de Siria romana e Xudea, despois da derrota da rebeli\u00f3n de Bar Kokhba no 135. A lexi\u00f3n con base en Siria participou na anulaci\u00f3n da revolta no 132-136 e como consecuencia, o emperador Adriano engadiu a provincia escasamente poboada de Xudea \u00e1 provincia de Siria, formando as\u00ed a Siria-Palaestina.\nConsecuencias.\nProvincia Siria-Coele.\nO gobernador de Siria conservou a administraci\u00f3n civil de toda a gran provincia na s\u00faa totaliadade, e mantivo durante moito tempo s\u00f3 en toda Asia un mando de primeira fila.\nFoi no s\u00e9culo II cando ocorreu unha diminuci\u00f3n das s\u00faas prerrogativas, Adriano tomou unha das catro lexi\u00f3ns do gobernador de Siria e entregouna ao gobernador de Palestina. Foi Severo quen finalmente retirou ao gobernador sirio o primeiro lugar da xerarqu\u00eda militar romana. Despois de someter \u00e1 provincia (que nese momento desexaba facer emperador a N\u00edger, como fixera anteriormente co seu gobernador Vespasiano) no medio da resistencia da capital Antioqu\u00eda en particular, ordenou a s\u00faa partici\u00f3n en d\u00faas metades norte e sur, e entregou ao gobernador da primeira, que foi chamada Coele-Siria, d\u00faas lexi\u00f3ns, e ao gobernador da segunda, a provincia Siro-Fenicia, unha lexi\u00f3n.\nPhoenice.\nO emperador Septimio Severo dividiu a Siria romana na forma en que permanecer\u00eda ata o goberno dos tetrarcas. Baixo o seu reinado dividiuse en tres partes, Siria Coele no norte con Antioqu\u00eda como capital provincial, Siria Phoenice con Tiro como capital provincial e no sur de Siria Palestina con Caesarea Maritima como a capital provincial. A partir do s\u00e9culo II, o Senado romano inclu\u00edu a varios notables sirios, inclu\u00edndo a Claudio Pompeianus e Avidio Cassio.\nSiria tivo unha importancia estrat\u00e9xica crucial durante a crise do terceiro s\u00e9culo.\nNo 244 d.C., Roma foi gobernada por un sirio nativo de Filip\u00f3polis (hoxe en d\u00eda Shahba) na provincia de Arabia Petraea. O emperador foi Marcus Iulius Philippus, m\u00e1is co\u00f1ecido como Filipo o \u00c1rabe. Felipo converteuse no 33\u00ba emperador de Roma na s\u00faa celebraci\u00f3n milenaria.\nA Siria romana foi invadida en 252/253 (a data se discutea) despois de que un ex\u00e9rcito de campo romano fose destru\u00eddo na batalla de Barbalissos polo rei de Persia Shapur I que deixou o r\u00edo \u00c9ufrates sen vixilancia e a rexi\u00f3n foi saqueada polos persas.\nNo 259/260 un acontecemento similar ocorreu cando Shapur I derrotou de novo a un ex\u00e9rcito de campo romano e capturou ao emperador romano, Valeriano, vivo na batalla de Edesa. De novo a Siria romana sufriu cando as cidades foron capturadas e saqueadas.\nDe 268 a 273, Siria formou parte do Imperio de Palmira.\nReforma de Diocleciano.\nDespois das reformas de Diocleciano, Siria Coele pasou a formar parte da diocese de Oriente. Entre o 330 e o 350 (probablemente c. 341), creouse a provincia de Euphratensis f\u00f3ra do territorio de \"Siria Coele\" ao longo da beira occidental do \u00c9ufrates e do antigo reino de Commagene, con Hierapolis como capital.\nSiria no Imperio Bizantino.\nDespois de c. 415 Siria Coele subdividiuse en Siria I (ou \"Syria Prima\"), quedando a capital en Antioqu\u00eda e \"Siria II\" (\"Siria Secunda\") ou \"Syria Salutaris\", con capital en Apamea nos Orontes. No 528, Xustiniano I creou a pequena provincia costeira de \"Theodorias\" f\u00f3ra do territorio de ambas provincias.\nA rexi\u00f3n seguiu sendo unha das provincias m\u00e1is importantes do Imperio bizantino. Foi ocupada polos sas\u00e1nidas entre os anos 609 e 628, logo recuperada polo emperador Heraclio, pero perdeuse de novo durante o avance musulm\u00e1 despois da batalla de Yarmouk e a ca\u00edda de Antioquia.\nA cidade de Antioqu\u00eda foi recuperada por Nic\u00e9foro II no 963 d.C., xunto con outras partes do pa\u00eds, naquela \u00e9poca baixo os Hamd\u00e1nidas, a\u00ednda que baixo a soberan\u00eda oficial dos califas ab\u00e1sidas e tam\u00e9n reclamada polos califas fatimidas. Despois de que o emperador Xo\u00e1n I Tzimisces non puidese recuperar Siria ata Xerusal\u00e9n, seguiu unha \"reconquista\" musulm\u00e1 de Siria a finais dos anos 970 emprendida polo califato fatimida que resultou na expulsi\u00f3n dos bizantinos da maior parte de Siria. Non obstante, Antioqu\u00eda e outras partes do norte de Siria permaneceron no imperio e outras partes quedaron baixo a protecci\u00f3n dos emperadores a trav\u00e9s dos seus procuradores Hamd\u00e1nidas, Mirdasidas, e Marw\u00e1nidas, ata a chegada dos selx\u00facidas, que logo de tres d\u00e9cadas de incursi\u00f3ns, capturaron Antioqu\u00eda en 1084. Antioqu\u00eda foi recuperada de novo durante o s\u00e9culo XII polos revividos ex\u00e9rcitos do Imperio Bizantino baixo a dinast\u00eda Comnenii. Non obstante, nesa \u00e9poca a cidade era considerada parte de Asia Menor e non de Siria."}
{"id": "468459", "revid": "113882", "url": "https://gl.wikipedia.org/wiki?curid=468459", "title": "Real Casa da Moeda dos Pa\u00edses Baixos", "text": "A Real Casa da Moeda dos Pa\u00edses Baixos (en neerland\u00e9s: \"Koninklijke Nederlandse Munt\" \"-KNM-\"), radicada en Houten, \u00e9 unha compa\u00f1\u00eda de titularidade estatal, establecida como casa de moeda no s\u00e9culo XVI e que, desde 1807, \u00e9 a \u00fanica entidade autorizada para a cu\u00f1axe de moeda nese reino europeo.\nDesde 1815, a s\u00faa marca da ceca \u00e9 un caduceo alado, que a partir de 1830 foi introducido en todas as moedas cu\u00f1adas nela.\nO edificio que a alberga, reco\u00f1ecido polo goberno como \"Rijksmonument\", est\u00e1 desde 1911 na r\u00faa Leidseweg, pr\u00f3ximo \u00e1 canle Merwede, e foi dese\u00f1ado polo arquitecto C. H. Peters en estilo neocl\u00e1sico.\nA casa de moeda comparte sede co Museo do Di\u00f1eiro dos Pa\u00edses Baixos (\"Geldmuseum\"), xestionado polo Banco dos Pa\u00edses Baixos (\"De Nederlandsche Bank\").\nHistoria.\nAntecedentes.\nAs primeiras moedas cu\u00f1adas na provincia de Utrecht, na primeira metade do s\u00e9culo VII, proced\u00edan de Dorestad. Trat\u00e1base de tremissis de ouro, a antiga moeda herdada do sistema imperial romano. M\u00e1is tarde chegaron as emisi\u00f3ns en prata a nome de Carlomagno e de Lu\u00eds o Piadoso.\nEn 937, o bispo Balderico de Utrecht recibiu o dereito de cu\u00f1axe do rei Ot\u00f3n I.\nEn 1528 o bispado perdeu este dereito, que pasou inicialmente aos \u00e1 nobreza segrar e posteriormente ao emperador Carlos V. O seu \u00fanico fillo, Filipe II, autorizou en 1567 o establecemento dunha ceca que se situou nas proximidades da abad\u00eda de San Paulo, na cidade de Utrecht.\nHistoria da ceca.\nInstitu\u00edda, pois, a casa de moeda de Utrecht xa baixo autoridade real, en 1585 foi trasladada a un novo edificio, logo de recibir a concesi\u00f3n, en 1579, de cu\u00f1axe da s\u00faa propia moeda para toda a provincia de Utrecht. Froito deste crecemento da s\u00faa actividade industrial e da progresiva mecanizaci\u00f3n da s\u00faa actividade, a ceca requiriu un edificio m\u00e1is grande, ao que se trasladou en 1647.\nO 17 de setembro de 1806, cando os Pa\u00edses Baixos estaban baixo o reinado de Lu\u00eds Bonaparte, este determinou que tanto a cu\u00f1axe como a distribuci\u00f3n da moeda deber\u00edan estar nas mans dun \u00fanico organismo nacional. Orixinariamente, a intenci\u00f3n era situar esta ceca central en \u00c1msterdam en tanto que capital do reino, mais, ante a carencia dos fondos necesarios, determinouse adaptar a preexistente de Utrecht para tal finalidade.\nLogo da derrota napole\u00f3nica en 1813, creouse o novo Reino dos Pa\u00edses Baixos, con Guillerme I como primeiro monarca, e a casa da moeda pasou a denominarse \"Rijks Munt\" (\"Real Casa da Moeda\"). O que agora se co\u00f1ece como B\u00e9lxica formaba parte ent\u00f3n daquel reino, e en Bruxelas estableceuse unha nova casa de moeda sucursal da de Utrech. Cando o novo reino dos belgas acadou a s\u00faa independencia en 1830, a de Utrecht quedou como \u00fanica casa de moeda existente nos Pa\u00edses Baixos, en tanto que a de Bruxelas pasou a constitu\u00edrse como Casa de Moeda Real de B\u00e9lxica (en franc\u00e9s: \"Monnaie royale de Belgique -MRB-\"; en neerland\u00e9s: \"Koninklijke Munt van Belgi\u00eb\" -KMR-).\nAs moedas provinciais, cu\u00f1adas con anterioridade \u00e1 constituci\u00f3n do Reino dos Pa\u00edses Baixos, mant\u00ed\u00f1anse a\u00ednda en circulaci\u00f3n e eran moi apreciadas pola poboaci\u00f3n por mor do seu reco\u00f1ecido valor intr\u00ednseco. As novas moedas necesitaron un tempo para iren ga\u00f1ando popularidade, ata que en 1849 foron retiradas oficialmente da circulaci\u00f3n.\nEn 1901, a instituci\u00f3n foi posta baixo a supervisi\u00f3n do Ministerio de Finanzas, e en 1912 pasou a ser considerada como empresa p\u00fablica.\nNo inicio da ocupaci\u00f3n alem\u00e1 durante a segunda guerra mundial, en 1944, cu\u00f1\u00e1ronse moedas dos Pa\u00edses Baixos nos Estados Unidos, para asegurar que houbese unha cantidade suficiente delas en circulaci\u00f3n logo da liberaci\u00f3n.\nO 22 de novembro de 2016, o Estado dos Pa\u00edses Baixos vendeu a compa\u00f1\u00eda ao grupo belga Groep Heylen, por 3,6 mill\u00f3ns de euros.\nProduci\u00f3n para outros pa\u00edses.\n\u00c1 parte das moedas de circulaci\u00f3n no territorio europeo dos Pa\u00edses Baixos, esta ceca \u00e9 tam\u00e9n a responsable das cu\u00f1axes do Estado caribe\u00f1o de Suriname e dos territorios de Aruba e as Antillas Neerlandesas, e antigamente tam\u00e9n das Indias Orientais Neerlandesas. Ademais, a partir da entrada en circulaci\u00f3n do euro na Uni\u00f3n Europea encarg\u00f3uselle \u00e1 Real Casa da Moeda dos Pa\u00edses Baixos a cu\u00f1axe de moeda para diversos estados da Eurozona, como Letonia, Malta, Eslovenia ou Luxemburgo, as\u00ed como para outros pa\u00edses como Guatemala, Chile ou Honduras.\nPor outra banda, desde 2018 produce as emisi\u00f3ns de moedas conmemorativas en euros de B\u00e9lxica, logo do pechamento da ceca belga en 2017 (das cu\u00f1axes circulantes belgas enc\u00e1rgase unha empresa privada).\nMuseo do Di\u00f1eiro (\"Geldmuseum\").\nA partir de mediados do s\u00e9culo XIX, a Real Casa da Moeda dos Pa\u00edses Baixos dispuxo do seu propio gabinete de moedas e medallas, ao estilo do doutras casas de moeda europeas, como o Museo da \"Monnaie de Paris\", ou doutras instituci\u00f3ns da \u00e9poca, como o Gabinete de Medallas da Biblioteca Nacional de Francia ou o Departamento de Moedas e Medallas do Museo Brit\u00e1nico. En 1980 este gabinete pasou a constitu\u00edrse en Museo da Casa da Moeda. En 2004 produciuse a uni\u00f3n de tres importantes entidades (o Gabinete Real de Medallas do Rijksmuseum, a secci\u00f3n de numism\u00e1tica do Banco dos Pa\u00edses Baixos e o Museo da Casa da Moeda), cuxa localizaci\u00f3n se mantivo no mesmo edificio da ceca.\nPor\u00e9n, a falta de apoio econ\u00f3mico do Goberno acabou coa clausura do museo en 2013."}
{"id": "468460", "revid": "98629", "url": "https://gl.wikipedia.org/wiki?curid=468460", "title": "Lauryn Hill", "text": "Lauryn Hill, nada en East Orange (Nova Jersey) o 26 de maio de 1975, \u00e9 unha rapeira, cantante, actriz e produtora discogr\u00e1fica estadounidense galardoada 8 veces cos Premios Grammy. Foi membro de The Fugees antes de empezar unha carreira en solitario.\nTraxectoria.\nMedrou en South Orange e asistiu ao instituto de Columbia, en Nova Jersey. De nena, actuou unha vez no Apollo Theater, onde recibiu unha grande ovaci\u00f3n ao rematar.\nComezou a actuar de adolescente en series de televisi\u00f3n como \"As the World Turns\" e na pel\u00edcula \"Sister Act 2: Back in the Habit\".\nXa no instituto pasou a formar parte de The Fugees, mais non actuou asiduamente con eles ata que acabou na Universidade de Columbia.\nAo primeiro \u00e1lbum de The Fugees, \"Blunted on Reality\", seguiulle o disco \"The Score\", que obtivo numerosos premios e cuantiosas vendas e que presentaron cunha versi\u00f3n de \"Killing Me Softly\", de Roberta Flack.\n\"The Miseducation of Lauryn Hill\".\n\"The Miseducation of Lauryn Hill\" foi o \u00e1lbum debut da artista. Lanzado o 25 de agosto de 1998, abanou os premios Grammy, despois de ser nomeado en 11 categor\u00edas e ga\u00f1ar 5 delas (inclu\u00edndo \u00c1lbum do Ano). O \u00e1lbum incl\u00fae colaboraci\u00f3ns co artista de soul D'Angelo (\"Nothing even matters\"), o guitarrista Carlos Santana (\"To Zion\") e con John Legend no piano en \"Everything is Everything\".\nO primeiro sinxelo do \u00e1lbum foi \"Doo Woop (That Thing)\", canci\u00f3n que ga\u00f1ou 2 premios Grammy: Mellor canci\u00f3n R&amp;B e Mellor Presentaci\u00f3n Vocal Feminina de R&amp;B e chegou ao 1\u00ba lugar na lista de US Billboard Hot 100.\nFoi colocado no posto 37 na lista Vh1 dos mellores \u00e1lbums da historia. Situado no 312 na lista d'Os 500 Mellores \u00c1lbums de todos os tempos.\nO t\u00edtulo fai referencia ao libro de Carter G. Woodson \"The Mis-Education of the Negro\" e a portada do \u00e1lbum a \"Burnin\"', de The Wailers.\nExilio autoimpuesto e \"MTV Unplugged\".\nDespois de 3 anos, Hill regresou cun directo da MTV cun \"look\" algo distinto e fac\u00eda m\u00e1is fincap\u00e9 na mensaxe das s\u00faas letras. Interpretou case todas as s\u00faas canci\u00f3ns s\u00f3 cunha guitarra ac\u00fastica e a s\u00faa voz e explicou por que non publicara nada en tres anos. A pesar de que moitos cr\u00edticos non o viron con moi bos ollos, o \u00e1lbum foi disco de platino.\nDesde ent\u00f3n foi bastante cr\u00edtica coa industria da m\u00fasica e o que unha muller nova negra representaba nela. Procura non facer moitas aparici\u00f3ns p\u00fablicas, deixou de facer entrevistas, de escoitar m\u00fasica e de ver a televisi\u00f3n, e dedicouse a explorar novas manifestaci\u00f3ns art\u00edsticas, fac\u00e9ndose dramaturga e compondo unha cantidade inxente de textos po\u00e9ticos, dese\u00f1os de roupa ou gui\u00f3ns.\nCaritativa, activista e controvertida.\nEn 1996, recibiu un Essence Award pola s\u00faa axuda a refuxiados co Proxecto Refuxiado, que sufragou un campamento en Kenya e Uganda e un concerto en Harlem.\nEn 1999, Hill recibiu tres galard\u00f3ns NAACP Image Awards e a revista \"Ebony\" colocouna entre as 100 persoas afroamericanas m\u00e1is influentes. \u00c9 cristi\u00e1 protestante comprometida, e en 2003 foi convidada a actuar no Nadal na Cidade do Vaticano. Aproveitou a ocasi\u00f3n para facer declaraci\u00f3ns contra os abusos de nenos por parte do clero cat\u00f3lico e para declarar que non cr\u00eda en ning\u00fan Papa como representante de Deus na terra, o que tivo unha gran repercusi\u00f3n.\nVolta de The Fugees.\nO 18 de setembro de 2004, tocaron en Brooklyn e apareceron nos BET' 2005 Music Awards. Publicaron un novo sinxelo, \"Take It Easy\", difundido por Internet e fixeron unha xira europea a finais de 2005.\nEn febreiro de 2006, ofreceron un concerto en Hollywood, que difundiron tam\u00e9n por Internet, publicando pouco despois d\u00faas novas canci\u00f3ns, \"Foxy\" e \"Wannabe\".\nVida persoal.\nDesde 1996 mantivo unha relaci\u00f3n sentimental co xogador de f\u00fatbol americano Rohan Marley (fillo de Bob Marley). Cando quedou embarazada por primeira vez, as discogr\u00e1ficas ped\u00edronlle que abortase, ga\u00f1\u00e1ndose a antipat\u00eda dalg\u00fans representantes ao non facelo. A parella tivo 5 fillos: Zion David (n. en agosto de 1997); Selah Louise (n. setembro 1998); Joshua Omaru (n. 2001); John Nesta (n. 2002); e Sarah (n. 2008), a quen dedicou varias canci\u00f3ns. O seu sexto fillo naceu en xullo de 2011 e non declarou quen era o pai. Lauryn Hill separouse definitivamente de Rohan Marley en 2011.\nPracticou unha evasi\u00f3n fiscal en protesta pola guerra de Vietnam, unha forma de obxecci\u00f3n fiscal ou resistencia fiscal. O 6 de maio de 2013 foi condenada a tres meses de c\u00e1rcere, m\u00e1is outros tres de arresto domiciliario, e a un ano de liberdade condicional por ela. Durante este per\u00edodo a custodia dos cinco fillos da parella recaeu en Rohan Marley, a petici\u00f3n del.\nFoi amiga da infancia do actor Zach Braff."}
{"id": "468462", "revid": "65337", "url": "https://gl.wikipedia.org/wiki?curid=468462", "title": "Koninklijke Nederlandse Munt", "text": ""}
{"id": "468464", "revid": "65337", "url": "https://gl.wikipedia.org/wiki?curid=468464", "title": "Casa da moeda dos Pa\u00edses Baixos", "text": ""}
{"id": "468465", "revid": "65337", "url": "https://gl.wikipedia.org/wiki?curid=468465", "title": "Real Casa da Moeda de Holanda", "text": ""}
{"id": "468466", "revid": "65337", "url": "https://gl.wikipedia.org/wiki?curid=468466", "title": "Casa da Moeda de Holanda", "text": ""}
{"id": "468468", "revid": "25871", "url": "https://gl.wikipedia.org/wiki?curid=468468", "title": "La Sidra", "text": "La Sidra \u00e9 unha publicaci\u00f3n mensual editada pola asociaci\u00f3n cultural Ensame Sidreru dende setembro de 2003. \u00c9 a primeira revista tem\u00e1tica sobre a sidra de Asturias.\nCaracter\u00edsticas.\nOs seus contidos est\u00e1n en lingua asturiana e lingua castel\u00e1, e recolle noticias de actualidade do mundo da sidra en todo o mundo, con artigos de opini\u00f3n, investigaci\u00f3n, etnolox\u00eda, divulgaci\u00f3n ou receitas. Ten unha tiraxe de entre 3000 e 5000 exemplares."}
{"id": "468469", "revid": "98629", "url": "https://gl.wikipedia.org/wiki?curid=468469", "title": "Pasty", "text": "O pasty (en c\u00f3rnico \"pasti\") \u00e9 un pastel enfornado de orixe brit\u00e1nica, variedade tradicional dos condados de Cornualla e Devon. Est\u00e1 considerado o alimento m\u00e1is representativo de Cornualla, e desde 2012 ten o reco\u00f1ecemento de Indicaci\u00f3n Xeogr\u00e1fica Protexida da Uni\u00f3n Europea.\nCaracter\u00edsticas.\nPrep\u00e1rase coma unha empanadilla, colocando un recheo cru, xeralmente de carne e verduras, sobre a metade dun c\u00edrculo de masa lisa, preg\u00e1ndose \u00e1 metade para envolver o recheo nun semic\u00edrculo e ondulando o bordo curvado para formar un selo antes de metelo no forno."}
{"id": "468470", "revid": "89787", "url": "https://gl.wikipedia.org/wiki?curid=468470", "title": "Mahathir bin Mohamad", "text": "Tun Dr. Mahathir bin Mohamad, nado en Alor Setar o 10 de xullo de 1925 \u00e9 un m\u00e9dico e pol\u00edtico malaisiano, cuarto e s\u00e9timo primeiro ministro de Malaisia e deputado electo do Parlamento de Malaisia pola circunscrici\u00f3n de Langkawi en Kedah. A s\u00faa carreira pol\u00edtica est\u00e9ndese por m\u00e1is de setenta anos dende que se uniu \u00e1 acabada de formar Organizaci\u00f3n Nacional dos Malaios Unidos (UMNO) en 1946, antes de formar o seu propio partido, o Partido Ind\u00edxena Unido de Malaisia (PPBM) en 2016.\nTraxectoria.\nNado e criado en Alor Setar, Kedah, Mahathir sobresa\u00edu na escola e converteuse en m\u00e9dico. Afiliouse \u00e1 UMNO antes de entrar no parlamento en 1964. Serviu como deputado antes de perder o seu escano e posteriormente inimizouse co primeiro ministro Tunku Abdul Rahman e foi expulsado do partido. Cando Abdul Rahman renunciu ao ser substitu\u00eddo por Abdul Razak Hussein en 1970, Mahathir volveu a incorporarse \u00e1 UMNO e ao Parlamento, e foi ascendido ao Gabinete. En 1976 converteuse en viceprimeiro ministro e en 1981 xurou o cargo de primeiro ministro trala renuncia do seu predecesor, Hussein Onn.\nDurante o seu mandato como primeiro ministro, Malaisia experimentou un per\u00edodo de r\u00e1pida modernizaci\u00f3n e crecemento econ\u00f3mico, e o seu goberno iniciou unha serie de audaces proxectos de infraestruturas. Mahathir foi unha figura pol\u00edtica dominante, baixo o seu liderado, a coalici\u00f3n Barisan Nasional ga\u00f1ou cinco elecci\u00f3ns federais consecutivas e defendeu con \u00e9xito o dominio da UMNO antes rivais destacados. Como primeiro ministro, foi un defensor do desenvolvemento do terceiro mundo e un prominente activista internacional.\nMahathir renunciou o 31 de outubro de 2003, sendo o xefe de goberno malaisio con m\u00e1is anos no cargo. Non obstante, mant\u00edvose como unha figura pol\u00edtica activa logo do seu retiro. O seu fillo Mukhriz Mahathir foi Menteri Besar (gobernador) do estado de Kedah entre 2013 e 2016. Co paso do tempo, Mahathir converteuse nun cr\u00edtico estridente do seu sucesor escollido persoalmente, Abdullah Ahmad Badawi, en 2006, e m\u00e1is tarde Najib Razak en 2015. Tan s\u00f3 dous anos despois da s\u00faa renuncia, o Barisan Nasional comezou a experimentar fortes debacles electorais que levaron \u00e1 perda da maior\u00eda de dous terzos en 2008 e a unha derrota por voto popular en 2013 ante a coalici\u00f3n Pakatan Rakyat, dirixida por Anwar Ibrahim, conservando o goberno unicamente grazas ao \"gerrymandering\". Como rexeitamento \u00e1s acci\u00f3ns da UMNO ao continuar a apoiar ao goberno de Razak a pesar do esc\u00e1ndalo que rodeaba a organizaci\u00f3n Malaysia Development Berhad, Mahathir abandonou o partido o 29 de xaneiro de 2016, sendo seguido por un enorme continxente de pol\u00edticos oficialistas, entre os que destacaban o seu fillo Mukhriz e o antigo viceprimeiro ministro Muhyiddin Yassin. \nO 9 de setembro do mesmo ano anunciou a s\u00faa volta \u00e1 primeira plana pol\u00edtica e fundou o Partido Ind\u00edxena Unido de Malaisia (PPBM), aprobado ese mesmo d\u00eda polo Rexistro de Sociedades (RoS). O partido uniuse \u00e1 coalici\u00f3n opositora Pakatan Harapan (PH) que estaba liderada polo seu antigo aliado que el mesmo enviara a prisi\u00f3n en 1998, Anwar Ibrahim. Estando este novamente encarcerado dende 2015, Mahathir foi elixido o 8 de xaneiro de 2018 como candidato a primeiro ministro da coalici\u00f3n nas elecci\u00f3ns federais de 2018 en substituci\u00f3n de Ibrahim, coa promesa de procurar a s\u00faa liberaci\u00f3n e entregarlle o cargo nun ou en dous anos. A campa\u00f1a electoral foi dura e caracterizouse por unha serie de insultos persoais entre Najib e Mahathir, que culminou cunha sorprendente e hist\u00f3rica derrota do primeiro ministro e unha maior\u00eda absoluta do Pakatan Harapan. Mahathir asumiu o cargo o d\u00eda seguinte, 10 de maio de 2018. Con case 93 anos no momento do seu xuramento converteuse no pol\u00edtico de m\u00e1is idade en ocupar o cargo de primeiro ministro, o primeiro en Malaisia que ocupa o cargo en d\u00faas ocasi\u00f3ns non consecutivas e o primeiro goberno alleo \u00e1 UMNO na historia do pa\u00eds. En febreiro de 2020 anunciou a s\u00faa dimisi\u00f3n e o 1 de marzo deixou o cargo sendo substitu\u00eddo por Muhyiddin Yassin."}
{"id": "468471", "revid": "47401", "url": "https://gl.wikipedia.org/wiki?curid=468471", "title": "Mahathir Mohamad", "text": ""}
{"id": "468472", "revid": "88215", "url": "https://gl.wikipedia.org/wiki?curid=468472", "title": "Anos 80", "text": ""}
{"id": "468473", "revid": "23204", "url": "https://gl.wikipedia.org/wiki?curid=468473", "title": "Choe Ryong-hae", "text": "Choe Ryong-hae (en ), nado o 15 de xaneiro de 1950, \u00e9 un pol\u00edtico e militar norcoreano, que \u00e9 dende 2019 o Presidente do Presidium da Asemblea Popular Suprema, considerado o xefe de Estado de Corea do Norte.\n\u00c9 tam\u00e9n o primeiro vicepresidente da Comisi\u00f3n de Asuntos Estatais, membro do Presidium do Politbur\u00f3 e vicepresidente do Partido dos Traballadores de Corea. Tam\u00e9n actuou como o segundo comandante militar de Kim Jong-un.\nTraxectoria.\nChoe Ryong-hae naceu no condado de Sinchon, na provincia de Hwanghae Sur, o 15 de xaneiro de 1950 como fillo de Choe Hyon, que foi ministro de defensa de Corea do Norte de 1968 a 1976. Ingresou no Ex\u00e9rcito Popular de Corea en 1967 e graduouse na Universidade Kim Il-sung como experto pol\u00edtico e econ\u00f3mico.\nNa d\u00e9cada de 1980, foi un dos principais membros da Liga da Xuventude Socialista Obreira, sendo o seu vicepresidente dende 1981 e presidente desde 1986, e, cando foi reformada na Liga da Xuventude Socialista de Kim Il-sung en 1996, foi nomeado primeiro secretario. En 1986, tam\u00e9n foi elixido deputado da Asemblea Popular Suprema, membro do Presidium da Asemblea Popular Suprema e membro pleno do Comit\u00e9 Central do Partido dos Traballadores de Corea (PTC). Na d\u00e9cada de 1990, tam\u00e9n liderou a Asociaci\u00f3n de F\u00fatbol da RPDC e a Asociaci\u00f3n de Xuventude Coreana de Taekwando. Foi galardoado co t\u00edtulo de Heroe da RPDC en 1993. Foi substitu\u00eddo como primeiro secretario da Liga da Xuventude por Ri Il-hwan na 14\u00aa sesi\u00f3n plenaria do Comit\u00e9 Central da liga (en xaneiro de 1998), oficialmente \"debido \u00e1 s\u00faa enfermidade\". Isto foi en realidade porque as auditor\u00edas rutineiras do partido descubriron que vend\u00eda ferralla a compradores estranxeiros sen permiso oficial. Fronte \u00e1 execuci\u00f3n, Kim Kyong-hui, irm\u00e1 do ent\u00f3n l\u00edder Kim Jong-il, interveu para salvar a s\u00faa vida.\nDespois de enfrontarse \u00e1 re-educaci\u00f3n a trav\u00e9s do traballo, Choe foi subdirector do Departamento de Asuntos Xerais do Comit\u00e9 Central do PTC, logo secretario xefe do Comit\u00e9 do Partido da Provincia de Hwanghae entre 2006 e 2010. En setembro de 2010, durante a 3\u00aa Conferencia do Partido dos Traballadores de Corea , foi ascendido a xeneral do ex\u00e9rcito, as\u00ed como a membro da Secretar\u00eda do PTC e da Comisi\u00f3n Militar Central e membro do Politburo. Tam\u00e9n foi nomeado secretario de asuntos militares.\nChoe non recibiu atenci\u00f3n p\u00fablica ata a morte do secretario xeral Kim Jong-il en decembro de 2011. Choe foi visto como un activo fundamental para asegurar o liderado de Kim Jong-un. En abril de 2012, recibiu importantes promoci\u00f3ns a vice-mariscal, membro do Presidiium do Politburo do Comit\u00e9 Central do PTC, vicepresidente da Comisi\u00f3n Militar Central, director da Mesa Pol\u00edtica Xeral do ex\u00e9rcito e membro da Comisi\u00f3n de Defensa Nacional, en gran parte ocupar o posto deixado tras a morte de Jo Myong-rok e como axente de enerx\u00eda para Kim Jong-un.\nChoe Ryong-hae \u00e9 considerado un protexido de Jang Song-taek, e \u00e9 visto como parte dun plan de Kim Jong-un para restaurar o control do Partido sobre os militares despois de que fose anulada por Kim Jong-il, especialmente despois da dimisi\u00f3n do vice-mariscal Ri Yong-ho. De feito, Choe non ten un forte pasado militar e parece apoiar o emprego de soldados para constru\u00edr instalaci\u00f3ns civ\u00eds. As inspecci\u00f3ns de Choe son as \u00fanicas, ademais das de Kim Jong-un e as do primeiro ministro, en ser cubertas a nivel nacional polos medios estatais.\nFoi nomeado vicepresidente primeiro da Comisi\u00f3n de Defensa Nacional en abril de 2014, aparentemente reforzando a s\u00faa posici\u00f3n de n\u00ba 2, pero foi substitu\u00eddo polo novo vice-mariscal Hwang Pyong-so como xefe do polituro do Ex\u00e9rcito Popular de Corea e foi oficialmente degradado da Comisi\u00f3n Nacional de Defensa despois de s\u00f3 cinco meses, acabando as\u00ed coa s\u00faa participaci\u00f3n en asuntos militares. A axencia de noticias de Corea do Norte informou m\u00e1is tarde de que era secretario do partido a cargo de organizaci\u00f3ns laborais e presidente da Comisi\u00f3n Estatal de Orientaci\u00f3n sobre Cultura F\u00edsica e Deportes, un posto que anteriormente ti\u00f1a Jang Song-thaek, e despois formou parte dunha delegaci\u00f3n en que asistiu en Corea do Sur \u00e1 cerimonia de clausura dos Xogos Asi\u00e1ticos. Tam\u00e9n foi restaurado \u00e1 s\u00faa posici\u00f3n do Presidium a finais de outubro, e finalmente degradado dende o mes de febreiro, a\u00ednda que permaneceu como membro de alto rango do Politburo. Os informes suxeriron arrogancia e mala reputaci\u00f3n entre as elites como raz\u00f3ns que levaron \u00e1 s\u00faa degradaci\u00f3n.\nEn novembro de 2014 Choe levou unha carta de Kim Jong-un a Vladimir Putin.\nEn xaneiro de 2015 informouse de que o segundo fillo de Choe, Choe Song, se casar\u00eda coa irm\u00e1 m\u00e1is nova de Kim Jong-un, Kim Yo-jong.\nFoi reelixido membro do Presidium no 7\u00ba Congreso do Partido en maio de 2016.\nEn 2017, Choe foi nomeado para a Comisi\u00f3n Militar Central do partido.\nEn outubro de 2017 foi nomeado director do Departamento de Organizaci\u00f3n e Orientaci\u00f3n (OGD), sucedendo a Kim Jong-un.\nEn abril de 2019 foi elixido Presidente do Presidium da Asemblea Popular Suprema.\nSanci\u00f3ns.\nEn decembro de 2018, o Departamento de Estado dos Estados Unidos e a Oficina de Control de Activos Estranxeiros impuxeron sanci\u00f3ns a Choe e outros dous funcionarios da RPDC por sospeitas de violaci\u00f3ns de dereitos humanos e actividades de censura patrocinadas polo Estado."}
{"id": "468474", "revid": "27155", "url": "https://gl.wikipedia.org/wiki?curid=468474", "title": "Oper\u00f3n do tript\u00f3fano", "text": ""}
{"id": "468475", "revid": "89787", "url": "https://gl.wikipedia.org/wiki?curid=468475", "title": "Althea Gibson", "text": "Althea Gibson, nada en Silver (Carolina do Norte) o 25 de agosto de 1927 e finada en East Orange (Nova Jersey) o 28 de setembro de 2003, foi unha tenista e golfista estadounidense, e a primeira deportista de raza negra en cruzar a li\u00f1a da cor no tenis internacional. En 1956 converteuse na primeira afroamericana que ga\u00f1ou un torneo de Grand Slam (o Torneo de Roland Garros). O ano seguinte ga\u00f1ou tanto Wimbledon como o US Nationals (precursor do aberto dos Estados Uniods), o que repetiu en 1958, e foi votada como a Deportista Feminina do Ano pola Associated Press os dous anos. En total, ga\u00f1ou once torneos de Grand Slam, inclu\u00edndo cinco t\u00edtulos individuais, cinco de dobres e un de dobres mixtos. Gibson foi inclu\u00edda no International Tennis Hall of Fame e no International Women's Sports Hall of Fame. \"Ela \u00e9 unha das grandes xogadoras que xamais existiu\", dixo Bob Ryland, contempor\u00e1neo dela e antigo adestrador de Venus e Serena Williams. \"Martina [Navr\u00e1tilov\u00e1] non poder\u00eda tocala. Penso que bater\u00eda as irm\u00e1s Williams\". A principios da d\u00e9cada de 1960 tam\u00e9n se converteu na primeira xogadora negra que participou no Women's Professional Golf Tour.\nNun momento en que o racismo e os prexu\u00edzos estaban estendidos no deporte e na sociedade, Gibson foi comparada con Jackie Robinson. \"O seu cami\u00f1o ao \u00e9xito foi un desaf\u00edo, dixo Billie Jean King, \"mais nunca a vin dar marcha atr\u00e1s\" \"Para calquera era unha inspiraci\u00f3n, polo que pod\u00eda facer nese momento en que era enormemente dif\u00edcil xogar ao tenis se eras negro\", dixo o exalcalde de Nova York David Dinkins. \"Estou orgullosa de seguir as s\u00faas grandes pegadas\", escribiu Venus Williams. \"Os seus logros estableceron o escenario para o meu \u00e9xito, e a trav\u00e9s de xogadoras como eu mesma e Serana e outras moitas por chegar, o seu legado seguir\u00e1 vivo\"."}
{"id": "468477", "revid": "1888", "url": "https://gl.wikipedia.org/wiki?curid=468477", "title": "Francisco Eugenio Sebio Pe\u00f1a", "text": ""}
{"id": "468478", "revid": "98629", "url": "https://gl.wikipedia.org/wiki?curid=468478", "title": "Igrexa de Santa Materiana de Tintagel", "text": "A igrexa de Santa Materiana de Tintagel \u00e9 un templo relixioso, igrexa parroquial de Tintagel, na diocese de Truro, en Cornualla. Sit\u00faase nos cant\u00eds entre Tintagel e o castelo de Tintagel, e est\u00e1 listado como edificio de excepcional interese (\"Grade I\").\nHistoria.\nO templo orixinal foi constru\u00eddo posiblemente no s\u00e9culo VI, fundado como igrexa dependente da de Minster. Estas d\u00faas son as \u00fanicas consagradas a Materiana.\nO templo actual foi constru\u00eddo a finais do s\u00e9culo XI ou comezos do XII. O historiador da arte Nikolaus Pevsner suxeriu en 1950 que a arquitectura da era normanda incl\u00fae alg\u00fans elementos sax\u00f3ns, mentres que a torre poder\u00eda ser do s\u00e9culo XIII ou XV. En 1870 levouse a cabo unha restauraci\u00f3n vitoriana da man de James Piers St Aubyn, na que se constru\u00edu un novo tellado. Posteriormente mudouse o \u00f3rgano en d\u00faas ocasi\u00f3ns (orixinalmente situado nun oco no norte do presbiterio; levouse primeiro ao centro da \u00e1rea occidental, e despois \u00e1 esquina noroeste da nave; desde 2016, non obstante, \u00fasase un \u00f3rgano electr\u00f3nico) e instal\u00e1ronse novas videiras con imaxes de santos, como Materiana, San Xurxo e San Piran. Na igrexa hai un miliario romano datado no ano 324 co nome do emperador Licinio (d. 324). A torre ten seis camp\u00e1s, de entre 1735 e 1945."}
{"id": "468479", "revid": "98629", "url": "https://gl.wikipedia.org/wiki?curid=468479", "title": "Materiana de Gwent", "text": "Materiana nada cara ao 440 no Reino de Gwent e finada posiblemente a comezos do s\u00e9culo VI en Mister (Cornualla), \u00e9 unha santa galesa. Hai d\u00faas igrexas en Cornualla e outra en Gales consagradas a ela.\nOrixes.\nSegundo a lenda, Materiana foi unha princesa do s\u00e9culo V, a maior das tres fillas do rei Vortimer, que despois da morte do seu pai reinou en Gwent co seu home, o Pr\u00edncipe Ynyr.\nO seu nome, derivado do lat\u00edn Matrona, aparece \u00e1s veces como Madrun, Madryn e mesmo Mertheriana ou Merthiana, relacionado co gal\u00e9s \"merthyr\" (m\u00e1rtir). Na Idade Media tam\u00e9n aparec\u00eda escrito como Marcelliana."}
{"id": "468480", "revid": "1131", "url": "https://gl.wikipedia.org/wiki?curid=468480", "title": "Materiana", "text": ""}
{"id": "468481", "revid": "89787", "url": "https://gl.wikipedia.org/wiki?curid=468481", "title": "Humberto Busto", "text": "Lu\u00eds Humberto Busto Abella, nado en Cari\u00f1o o 19 de novembro de 1947, \u00e9 un profesor e sindicalista galego.\nTraxectoria.\nEstudou no Seminario de Mondo\u00f1edo entre 1958 e 1966. Profesor de Filosof\u00eda, drixiu un equipo de profesores que editaron os primeiros manuais de filosof\u00eda para o Bacharelato, \"Noema\" e \"Noein\". Foi sindicalista da CXTG, membro da s\u00faa comisi\u00f3n permanente e secretario de relaci\u00f3ns internacionais. En 1994 integr\u00f3use na CIG e foi elixido membro da Executiva confederal no seu Congreso Constitu\u00ednte o 19 de marzo, e despois foi membro do comit\u00e9 de administraci\u00f3n do sindicato."}
{"id": "468482", "revid": "1888", "url": "https://gl.wikipedia.org/wiki?curid=468482", "title": "Lu\u00eds Humberto Busto Abella", "text": ""}
{"id": "468483", "revid": "1888", "url": "https://gl.wikipedia.org/wiki?curid=468483", "title": "Humberto Busto Abella", "text": ""}
{"id": "468484", "revid": "56817", "url": "https://gl.wikipedia.org/wiki?curid=468484", "title": "A Handbook of the Cornish Language", "text": "A Handbook of the Cornish Language \u00e9 un libro do autor Henry Jenner, publicado en 1904. Est\u00e1 considerada a primeira obra do rexurdimento c\u00f3rnico."}
{"id": "468485", "revid": "98629", "url": "https://gl.wikipedia.org/wiki?curid=468485", "title": "Fleg\u00f3n de Trales", "text": "Fleg\u00f3n (en grego \u03a6\u03bb\u03ad\u03b3\u03c9\u03bd \"Phl\u00e9g\u014dn\") foi un historiador grego do s\u00e9culo II, nado en Trales (Lidia).\nTraxectoria.\nLiberto do emperador Hadriano, a s\u00faa principal obra \u00e9 \"Olimp\u00edadas\", un compendio hist\u00f3rico en 16 volumes, que abarca a historia dos Xogos Ol\u00edmpicos desde a s\u00faa orixe at\u00e9 o ano 137. Outras obras son os tratados \"Das cousas marabillosas\" (\u03a0\u03b5\u03c1\u1f76 \u03b8\u03b1\u03c5\u03bc\u03b1\u03c3\u03af\u03c9\u03bd), colecci\u00f3n dos milagres antigos, e \"Dos casos de lonxevidade\" (\u03a0\u03b5\u03c1\u1f76 \u03bc\u03b1\u03ba\u03c1\u03bf\u03b2\u03af\u03c9\u03bd), no que enumera os centenarios por el co\u00f1ecidos, dando, ademais, un extracto de or\u00e1culos sibilinos."}
{"id": "468489", "revid": "56817", "url": "https://gl.wikipedia.org/wiki?curid=468489", "title": "Gratio", "text": "Gratio, Grattius, Gratius ou Gracio Falisco (\"Gratius Faliscus\" en lat\u00edn orixinal), nado no s\u00e9culo -I e finado no ano 14, foi un poeta latino da \u00e9poca de Augusto mencionado por Ovidio.\nTraxectoria.\nDel s\u00f3 se sabe que naceu en Falisco e foi amigo de Ovidio. Pode ser que fose liberto do primeiro marido da emperatriz Livia, un tal Tiberio Claudio Gracio. Polo demais, foi un poeta de escaso relevo, a\u00ednda que deixou un poema did\u00e1ctico sobre a caza con cans, de t\u00edtulo \"Cinex\u00e9tica\" ou \"Cynegeticon liber\", que foi, a xu\u00edzo de Nemesiano, poeta do s\u00e9culo III, o primeiro en tratar esta materia en verso latino; del soamente conserv\u00e1ronse os primeiros cincocentos corenta e sete hex\u00e1metros que descubriu o co\u00f1ecido Jacopo Sannazaro en 1504 nunha biblioteca de Francia. A s\u00faa m\u00e9trica lembra m\u00e1is a Virxilio que a Ovidio, de forma que hai motivos para pensar que foi composto non antes do ano -19."}
{"id": "468491", "revid": "624", "url": "https://gl.wikipedia.org/wiki?curid=468491", "title": "43 a. C.", "text": ""}
{"id": "468493", "revid": "56817", "url": "https://gl.wikipedia.org/wiki?curid=468493", "title": "H\u00e9dile", "text": "H\u00e9dile ( , \u2018suavi\u00f1a\u2019), s\u00e9culo -IV, foi unha poetisa grega.\nTraxectoria.\nCo\u00f1ec\u00e9mola s\u00f3 por unha cita na obra de Ateneo \"Banquete dos eruditos\". Segundo Ateneo, H\u00e9dile era filla dunha poetisa \u00e1tica chamada Mosquine, que polo demais \u00e9 desco\u00f1ecida, e nai de H\u00e9dilo, outro poeta. H\u00e9dile probabelmente era ateniense como a s\u00faa nai.\nO \u00fanico fragmento conservado da poes\u00eda de H\u00e9dile consiste en dous d\u00edsticos e medio do seu poema elex\u00edaco \"Escila\", citado por Ateneo. Duncan Lowe sost\u00e9n que a versi\u00f3n do mito de Escila de H\u00e9dile foi a inspiraci\u00f3n para a versi\u00f3n narrada nas metamorfoses do poeta latino Ovidio."}
{"id": "468498", "revid": "88215", "url": "https://gl.wikipedia.org/wiki?curid=468498", "title": "Nadiem Amiri", "text": "Nadiem Amiri, nado o 27 de outubro de 1996 en Ludwigshafen am Rhein, \u00e9 un futbolista alem\u00e1n que xoga no Bayer 04 Leverkusen.\nTraxectoria.\nSeus pais fuxiron de Afganist\u00e1n cara a Alema\u00f1a na d\u00e9cada de 1980, \u00e9 primo de Zubayr Amiri xogador do Hessenligisten SC Hessen Dreieich dende 2014 e mais da selecci\u00f3n afg\u00e1.\nAmiri comezou a s\u00faa carreira no equipo xuvenil do Ludwigshafener SC, e tras pasar polo do FC Kaiserslautern pasou ao do SV Waldhof Mannheim. En 2012 entrou no equipo sub-17 do TSG 1899 Hoffenheim, marcando dous goles en 25 aparici\u00f3ns. Un ano despois pasou ao sub-19, logrando tres goles en 21 participaci\u00f3ns. Para a tempada 2014/15 asinou unha extensi\u00f3n de contrato ata o ver\u00e1n de 2018 e ao mesmo tempo un contrato profesional para o equipo da Bundesliga do TSG Hoffenheim. Non obstante, primeiro xogou no segundo equipo na Regionalliga S\u00fcdwest antes de debutar o 7 de febreiro de 2015, con 20 anos, co primeiro equipo na Bundesliga nunha derrota 0-3 contra o VfL Wolfsburg . Na tempada seguinte, o 28 de novembro de 2015, correspondente \u00e1 xornada catorce, anotou o seu primeiro gol nun empate 3: 3 contra o Borussia M\u00f6nchengladbach, participando tam\u00e9n nos outros dous goles do seu equipo no partido.\nO 12 de xu\u00f1o de 2017 prolongou o seu contrato co TSG ata o 2020 .\nSelecci\u00f3n nacional.\nEntre 2013 e 2014 completou oito partidos coa selecci\u00f3n alem\u00e1 sub-18, logrando dous goles. Na selecci\u00f3n sub-19 en 13 participaci\u00f3ns marcou tres goles. No Campionato europeo sub-21 de 2017 en Polonia, Amiri xogou catro dos cinco partidos e finalmente logrou o campionato coa s\u00faa selecci\u00f3n."}
{"id": "468504", "revid": "5863", "url": "https://gl.wikipedia.org/wiki?curid=468504", "title": "Enrique Eymar Fern\u00e1ndez", "text": "Enrique Eymar Fern\u00e1ndez, nado en Toledo o 14 de maio de 1885 e finado en Madrid o 21 de agosto de 1967, foi un militar espa\u00f1ol. Exerceu de xu\u00edz militar no xulgado Militar Especial para os Delitos de Espionaxe, Masoner\u00eda e Comunismo durante a ditadura de Francisco Franco. Encargado dos interrogatorios, e das sentenzas a morte de diferentes militantes antifranquistas., en aplicaci\u00f3n entre outras da Lei de Responsabilidades Pol\u00edticas de 1939 e a Lei de Represi\u00f3n da Masoner\u00eda e o Comunismo, de 1940. No seu cargo foi un dos primeiros coordinadores do Estado na loita contra ETA.\nTrxectoria.\nEn 1936 era tenente coronel do corpo de Inv\u00e1lidos a causa dunha ferida de guerra en Marrocos en 1929, pasou o per\u00edodo de guerra a cargo do Museo do Ex\u00e9rcito en Madrid como subdirector. En 1939 adheriuse ao Movimiento e foi ascendido a coronel, pasando a ser Cabaleiro Mutilado de Guerra pola Patria. Inicialmente participou como xu\u00edz en diversos xu\u00edzos a prisioneiros de guerra. O 12 de decembro de 1947 foi o encargado de instru\u00edr a causa 140.109 do Consello de Guerra que condenou a catorce membros destacados da FUE a penas de entre un e oito anos de reclusi\u00f3n. Entre os acusados estaba Nicol\u00e1s S\u00e1nchez Albornoz, fillo de Claudio S\u00e1nchez Albornoz. En 1958 f\u00edxose cargo do Xulgado Militar Especial Nacional de Actividades Extremistas onde permaneceu ata 1964 cando se creou o Tribunal de Orde P\u00fablico (TOP). Este tribunal ti\u00f1a xurisdici\u00f3n en todo o territorio nacional. As s\u00faas atribuci\u00f3ns na xustiza lev\u00e1rono a conseguir o apelativo de \"coronel inquisidor\"."}
{"id": "468506", "revid": "1131", "url": "https://gl.wikipedia.org/wiki?curid=468506", "title": "Rub\u00e9n Mart\u00ednez Alonso", "text": "Rub\u00e9n Mart\u00ednez Alonso, nado en Vigo en 1980, \u00e9 un escritor galego.\nTraxectoria.\nLicenciado en Historia da Arte pola Universidade de Santiago de Compostela, despois cursou o programa de doutoramento en Linguaxe, Ciencia e Antropolox\u00eda na Universidade da Coru\u00f1a. Iniciou a s\u00faa tese de doutoramento, \"Las sociedades recreativas en la Galicia urbana(1850-1936)\", ao tempo que \u00e9 docente na Facultade de Xeograf\u00eda e Historia da USC.\nProfesor de Secundaria e Bacharelato, na actualidade \u00e9 comisario no MARCO de Vigo do ciclo \"METR\u00d3POLE. Perspectiva urbana da arte galega\".\nComo creador literario, publicou as s\u00faas primeiras composici\u00f3ns po\u00e9ticas ao longo da primeira d\u00e9cada do s\u00e9culo XXI na revista \"Dorna\". En 2011 publicou a s\u00faa primeira novela, \"1980 (ano cero)\", na Editorial Toxosoutos.\nEn 2012 publicou a s\u00faa segunda novela, \"A saudade do caracol\", tam\u00e9n na editorial Toxosoutos. En 2013 publicou \"As escaleiras do Gran Hotel\", ga\u00f1adora da XIV Edici\u00f3n do Premio Vicente Risco de Creaci\u00f3n Literaria convocado polo Concello de Ourense e editado por Sotelo Blanco Edici\u00f3ns na s\u00faa colecci\u00f3n Medusa.\nEn 2019 regresou \u00e1 narrativa de ficci\u00f3n coa novela \"Vila Su\u00e1rez\", un texto ambientado nas primeiras d\u00e9cadas do franquismo e ateigado dunha aristocracia somerxida nas cloacas da capital."}
{"id": "468508", "revid": "15490", "url": "https://gl.wikipedia.org/wiki?curid=468508", "title": "Exipto (provincia romana)", "text": "A provincia romana de Exipto (, ) creouse no ano 30 a.C. logo de que Octavio (o futuro emperador romano Octavio Augusto) derrotara ao seu rival Marco Antonio, depuxera \u00e1 faraoa Cleopatra, e anexara o Reino Tolemaico ao Imperio romano. A provincia romana abarcou a maior parte do actual Exipto ag\u00e1s a pen\u00ednsula do Sina\u00ed (que m\u00e1is tarde ser\u00eda conquistada por Traxano). Aegyptus limitaba coas provincias de Creta e Cirenaica cara ao oeste e Xudea (m\u00e1is tarde Arabia Petraea) cara ao leste.\nA provincia chegou a servir como un gran produtor de gran para o imperio e ti\u00f1a unha econom\u00eda urbana moi desenvolvida. Aegyptus foi, de lonxe, a provincia romana oriental m\u00e1is rica, e, de lonxe, a provincia romana m\u00e1is rica f\u00f3ra da Italia romana. Alexandria, a s\u00faa capital, posu\u00eda o maior porto, e era a segunda cidade m\u00e1is grande do Imperio romano.\nImperio romano en Exipto.\nComo unha provincia clave, pero tam\u00e9n o \"dominio da coroa\" onde os emperadores sucederon aos fara\u00f3ns divinos, Exipto estaba gobernado por un Praefectus augustalis ('prefecto Augustal'), en lugar do tradicional gobernador senatorial doutras provincias romanas. O prefecto era un home de rango ecuestre e era nomeado polo emperador. O primeiro prefecto de Exipto, Caio Cornelio Galo, puxo o Alto Exipto baixo o control romano pola forza das armas, e estableceu un protectorado sobre o distrito da fronteira sur, que fora abandonado polos \u00faltimos Ptolomeos.\nO segundo prefecto, Aelio Gallus, fixo unha expedici\u00f3n fracasada para conquistar Arabia Petraea e ata Arabia F\u00e9lix. A costa do Mar Vermello de Exipto non foi levada baixo control romano ata o reinado de Claudio. O terceiro prefecto, Gaius Petronius, limpou as canles neglixenciadas para a irrigaci\u00f3n, estimulando un renacemento da agricultura. Petronius mesmo dirixiu unha campa\u00f1a no actual Sud\u00e1n central contra o Reino de Kush en Meroe, cuxa ra\u00ed\u00f1a Imanarenat atacara o Exipto romano anteriormente. Ao non conseguir ganancias permanentes, no 22 a.C. arrasou a cidade de Napata ata os cimentos e retirouse cara ao norte.\nA partir do reinado de Ner\u00f3n, Exipto gozou dunha era de prosperidade que durou un s\u00e9culo. Os conflitos relixiosos entre os gregos e os xudeus causaron moitos problemas, particularmente en Alexandr\u00eda, que logo da destruci\u00f3n de Xerusal\u00e9n no 70 pasou a ser o centro mundial da relixi\u00f3n e da cultura xud\u00eda. Baixo Traxano produciuse unha revolta xud\u00eda en Kitos, que resultou na expulsi\u00f3n dos xudeus de Alexandr\u00eda e na perda de todos os seus privilexios, a\u00ednda que pronto volveron. Adriano, que visitou Exipto d\u00faas veces, fundou Antino\u00f3polis en memoria do seu amante afogado. Dende o seu reinado levant\u00e1ronse edificios de estilo grecorromano por todo o pa\u00eds\nBaixo Antonino P\u00edo, os opresivos tributos levaron a unha revolta no 139, dos nativos exipcios, que s\u00f3 foi suprimida logo de varios anos de combates. Esta Guerra Buc\u00f3lica, liderada por Isidorus, causou grandes danos \u00e1 econom\u00eda e marcou o inicio do declive econ\u00f3mico de Exipto. Avidius Cassius, quen dirixiu as forzas romanas na guerra, declarouse emperador no 175, e foi reco\u00f1ecido polos ex\u00e9rcitos de Siria e de Exipto.\nSobre o achegamento a Marco Aurelio, Casio foi deposto e asasinado e a clemencia do emperador restaurou a paz. Unha revolta similar estalou no 193, cando Pescennius Niger foi proclamado emperador trala morte de Pertinax. O emperador Septimio Severo deu unha constituci\u00f3n a Alexandr\u00eda e as capitais provinciais no 202.\nCaracalla (211\u2013217) concedeu a cidadan\u00eda romana a todos os exipcios, en igualdade coas outras provincias, pero isto foi principalmente para cobrar m\u00e1is impostos, o que se tornou cada vez m\u00e1is oneroso porque as necesidades dos emperadores para obter m\u00e1is ingresos volv\u00e9ronse m\u00e1is desesperadas.\nHoubo unha serie de revoltas, militares e civ\u00eds, ata o s\u00e9culo III. Baixo Decio, no 250, os cristi\u00e1ns sufriron de novo persecuci\u00f3ns, pero a s\u00faa relixi\u00f3n continuou a estenderse. O prefecto de Aegyptus no 260, Mussius Emilianus, primeiro apoiou o Macriani, logo aos usurpadores de Galieno durante o seu mandato, e m\u00e1is tarde, no 261, tornouse el mesmo nun usurpador, pero foi derrotado por Galieno.\nZenobia, ra\u00ed\u00f1a de Palmira, tomou o pa\u00eds dos romanos cando conquistou Exipto no 269, declar\u00e1ndose tam\u00e9n ra\u00ed\u00f1a de Exipto. Esta ra\u00ed\u00f1a guerreira afirmou que Exipto era o seu fogar ancestral a trav\u00e9s dun v\u00ednculo familiar con Cleopatra VII. Estaba ben educada e familiarizada coa cultura de Exipto, a s\u00faa relixi\u00f3n e a s\u00faa lingua. Perdeuna m\u00e1is tarde cando o emperador romano, Aureliano, cortou as amigables relaci\u00f3ns entre os dous pa\u00edses e retomou a Exipto no 274.\nDous xenerais baseados en Aegyptus, Marco Aurelio Probus, e Domitius Domitianus, lideraron as exitosas revoltas e fix\u00e9ronse emperadores. Diocleciano capturou a Alexandr\u00eda de Domiciano no 298 e reorganizou toda a provincia. O seu edicto de 303 contra os cristi\u00e1ns comezou unha nova era de persecuci\u00f3ns. Este foi o \u00faltimo intento serio de frear o crecemento constante do cristianismo en Exipto.\nGoberno romano en Exipto.\nA medida que Roma superou o sistema de divisi\u00f3n tolemaica de Exipto, fix\u00e9ronse moitos cambios. O efecto da conquista romana foi inicialmente o de reforzar a posici\u00f3n dos gregos e do helenismo fronte \u00e1s influencias exipcias. Mantiv\u00e9ronse alg\u00fans dos ministerios anteriores e os nomes que ti\u00f1an baixo o dominio Tolemaico helen\u00edstico, cambiaron alg\u00fans nomes e outros permaneceron pero cambiaron a s\u00faa funci\u00f3n e a administraci\u00f3n.\nOs romanos introduciron importantes cambios no sistema administrativo, co obxectivo de lograr un alto nivel de eficiencia e maximizar os ingresos. Os deberes do prefecto de Aegyptus combinaron a responsabilidade pola seguridade militar a trav\u00e9s do mando das lexi\u00f3ns e cohortes, a organizaci\u00f3n das finanzas e tributaci\u00f3n e a administraci\u00f3n de xustiza.\nAs reformas de principios do s\u00e9culo IV estableceran a base para outros 250 anos de prosperidade comparativa en Exipto, a un custo de maior rixidez e un control estatal m\u00e1is opresivo. Aegyptus subdividiuse para fins administrativos en varias provincias m\u00e1is pequenas, e establec\u00e9ronse oficiais civ\u00eds e militares separados, os praeses (gobernadores provinciais) e os dux. A provincia estaba baixo a supervisi\u00f3n do conde de Oriente (\u00e9 dicir, o vicario) da diocese con sede en Antioquia en Siria.\nO emperador Xustiniano aboliu a diocese de Exipto no 538 e volveu a unir o poder civil e militar nas mans do dux cun deputado civil (o praeses) como contrapeso ao poder das autoridades da igrexa. Toda pretensi\u00f3n de autonom\u00eda local desaparecera. A presenza dos soldados era m\u00e1is perceptible, o seu poder e influencia m\u00e1is xeneralizada na rutina da vida das cidades e vilas.\nEconom\u00eda.\nOs recursos econ\u00f3micos que este goberno imperial ti\u00f1a que explotar non cambiaran desde o per\u00edodo de Tolomeo, pero o desenvolvemento dun sistema de impostos moito m\u00e1is complexo e sofisticado foi unha caracter\u00edstica do goberno romano. Os impostos, tanto en efectivo como en especie, eran avaliados en terra, e os funcionarios nomeados recadaron unha desconcertante variedade de pequenos impostos en efectivo, as\u00ed como cotas aduaneiras e similares.\nUnha gran cantidade de grans de Exipto foi enviada r\u00edo abaixo (norte) tanto para alimentar \u00e1 poboaci\u00f3n de Alexandr\u00eda como para exportar \u00e1 capital romana. Houbo frecuentes queixas de opresi\u00f3n e extorsi\u00f3n por parte dos contribu\u00edntes.\nO goberno romano alentou activamente a privatizaci\u00f3n da terra e o aumento da empresa privada na fabricaci\u00f3n, comercio e negocios, e as baixas taxas de impostos favoreceron aos propietarios privados e aos empresarios. As persoas m\u00e1is pobres se ga\u00f1aban a vida como inquilinos de terras estatais, de bens pertencentes ao emperador ou de propietarios privados ricos, e soportaban fortes alugueiros, que tend\u00edan a permanecer nun nivel bastante alto.\nEn xeral, o grao de monetizaci\u00f3n e complexidade da econom\u00eda, incluso ao nivel das vilas, foi intenso. Os bens se mov\u00edan e intercambiaban por medio de moedas a grande escala e, nas cidades e nas vilas m\u00e1is grandes, desenvolveuse unha alta actividade industrial e comercial en estreita conexi\u00f3n coa explotaci\u00f3n da base agr\u00edcola predominante. O volume de comercio, tanto interno como externo, alcanzou o seu pico nos s\u00e9culos I e II.\nA finais do s\u00e9culo III, os principais problemas eran evidentes. Unha serie de depreciaci\u00f3ns da moeda imperial socavaron a confianza nas moedas, e mesmo o propio goberno contribu\u00edu a iso esixindo pagamentos de impostos cada vez m\u00e1is irregulares en especie, que canalizaba directamente aos principais consumidores, o persoal do ex\u00e9rcito. A administraci\u00f3n local dos concellos foi descoidada, recalcitrante e ineficiente; a evidente necesidade dunha reforma firme e intencional tivo que enfrontarse de cheo nos reinados de Diocleciano e Constantino I.\nMilitar.\nEsta rica provincia pod\u00eda ser mantida militarmente por unha forza moi pequena, a ameaza impl\u00edcita dun embargo \u00e1 exportaci\u00f3n de subministraci\u00f3n de grans, vital para a subministraci\u00f3n da cidade de Roma e \u00e1 s\u00faa poboaci\u00f3n, era obvia. A seguridade interna estivo garantida pola presenza de tres lexi\u00f3ns romanas (m\u00e1is tarde reducidas a d\u00faas, logo a unha Legio II Traiana) estacionadas na gran capital de Alexandr\u00eda. Cada unha delas contaba con preto de 5000 efectivos, e varias unidades de auxiliares.\nNa primeira d\u00e9cada do imperio romano o esp\u00edrito do imperialismo de Augusto miraba m\u00e1is lonxe, intentou expandirse cara ao leste e cara o sur. A maior\u00eda das primeiras tropas romanas estacionadas al\u00ed eran greco-macedonios e exipcios nativos, que antes formaban parte do disolto ex\u00e9rcito de Ptolomeo que entraron ao servizo de Roma. Finalmente, os romanos ou os romanizados foron a maior\u00eda.\nEstrutura social no inicio do Exipto romano.\n \nA estrutura social en Exipto baixo os romanos era \u00fanica e complicada. Por unha banda, os romanos seguiron empregando moitas das mesmas t\u00e1cticas de organizaci\u00f3n que aplicaban os l\u00edderes do per\u00edodo tolemaico. Ao mesmo tempo, os romanos viron aos gregos de Exipto como \"exipcios\", unha idea de que os nativos e os gregos rexeitar\u00edan. Para complicar a\u00ednda m\u00e1is a situaci\u00f3n, os xudeus, que estaban moi helenizados en xeral, ti\u00f1an as s\u00faas propias comunidades, separadas dos gregos e dos nativos exipcios.\nOs romanos comezaron un sistema de xerarqu\u00eda social que xiraba en torno \u00e1 etnia e ao lugar de residencia. A parte dos cidad\u00e1ns romanos, un cidad\u00e1n grego dunha das cidades gregas ti\u00f1a o status m\u00e1is alto e un exipcio rural estar\u00eda na clase m\u00e1is baixa. Entre estas clases atop\u00e1base a metropolitaha, que era case con seguridade de orixe hel\u00e9nico. Ga\u00f1ar a cidadan\u00eda e subir posici\u00f3ns era moi dif\u00edcil e non hab\u00eda moitas opci\u00f3ns dispo\u00f1ibles para o ascenso social.\nUnha das formas que moitos seguiron para ascender de clase social era a trav\u00e9s do alistamento no ex\u00e9rcito. A\u00ednda que s\u00f3 os cidad\u00e1ns romanos pod\u00edan servir nas lexi\u00f3ns, moitos gregos consegu\u00edan entrar. Os nativos exipcios pod\u00edan unirse \u00e1s forzas auxiliares e alcanzar a cidadan\u00eda despois de licenciarse. Os diferentes grupos ti\u00f1an diferentes tipos de impostos en funci\u00f3n da s\u00faa clase social. Os gregos estaban exentos do imposto de capitaci\u00f3n, mentres que os habitantes helenizados das capitais dos nomes (subdivisi\u00f3n administrativa) pagaban menos impostos que os nativos exipcios, que non pod\u00edan entrar no ex\u00e9rcito e pagaban o imposto completo.\nA estrutura social en Exipto est\u00e1 moi ligada \u00e1 administraci\u00f3n gobernante. Elementos do goberno centralizado derivados do per\u00edodo Tolemaico duraron ata o s\u00e9culo IV. Un elemento en particular era o nomeamento do estratego para gobernar os \"nomes\", as tradicionais divisi\u00f3ns administrativas de Exipto. Os Bul\u00e9, ou concellos municipais, foron oficialmente constitu\u00eddos en Exipto por Septimio Severo. Foi m\u00e1is tarde con Diocleciano no s\u00e9culo III que estes bul\u00e9 e os seus axentes acadaron importantes responsabilidades administrativas para os seus nomes. A toma de posesi\u00f3n de Augusto introduciu un sistema de servizo p\u00fablico obrigatorio, que se baseaba nos \"poros\" (cualificaci\u00f3n baseada na renda ou riqueza), que estaba totalmente baseado no status social e no poder. Os romanos tam\u00e9n introduciron o imposto \"per capita\" que era similar aos tipos de impostos que cobraban os Ptolomeos, pero os romanos aplicaron importantes descontos para os cidad\u00e1ns das principais cidades (metr\u00f3poles). Na cidade de Oxyrhynchus atop\u00e1ronse moitos restos de papiros que conte\u00f1en moita informaci\u00f3n sobre a estrutura social nestas cidades. Esta cidade, xunto con Alexandr\u00eda, mostra a diversa composici\u00f3n de varias instituci\u00f3ns que os romanos seguiron empregando despois da toma de posesi\u00f3n de Exipto.\nAs\u00ed como na \u00e9poca de Ptolomeo, Alexandr\u00eda e os seus cidad\u00e1ns ti\u00f1an os seus propios privilexios e designaci\u00f3ns especiais. A cidade capital gozou dun status m\u00e1is elevado con m\u00e1is privilexios que o resto de Exipto. Do mesmo xeito que baixo os Ptolomeos, o xeito primario de converterse en cidad\u00e1n da Alexandr\u00eda romana era a de mostrar ao rexistrarse para obter un demo que ambos pais eran cidad\u00e1ns de Alexandr\u00eda. Os Alexandrinos eran os \u00fanicos exipcios que pod\u00edan obter a cidadan\u00eda romana. Est\u00e1 comprobado que outras cidades, como Antino\u00f3polis, tam\u00e9n ti\u00f1an privilexios moi similares.\nSe un exipcio com\u00fan quer\u00eda converterse nun cidad\u00e1n romano, primeiro deb\u00eda converterse en cidad\u00e1n de Alexandr\u00eda. O per\u00edodo de Augusto en Exipto viu a creaci\u00f3n de comunidades urbanas con elites de terratenentes de orixe \"hel\u00e9nica\". Estas elites terratenentes lograron unha posici\u00f3n de privilexio e poder e ti\u00f1an m\u00e1is autonom\u00eda administrativa que a poboaci\u00f3n exipcia.\nExipto cristi\u00e1n (33 d.C. - s\u00e9culo IV).\nO Patriarcado de Alexandr\u00eda fundouno Marcos o Evanxelista arredor do ano 42.\nNo ano 200 est\u00e1 claro que Alexandr\u00eda era un dos grandes centros cristi\u00e1ns. Os apoloxistas Clemente de Alexandr\u00eda e Or\u00edxenes viviron parte ou toda a s\u00faa vida nesa cidade, onde escribiron, ensinaron e debateron.\nCo Edicto de Mil\u00e1n no 313, Constantino I acabou coa persecuci\u00f3n dos cristi\u00e1ns. Ao longo do s\u00e9culo V, o paganismo foi suprimido e perdeu aos seus seguidores, como o poeta Paladio observou amargamente. Mant\u00edvose agochado durante moitas d\u00e9cadas, o edicto final contra o paganismo foi emitido no 435, pero o graffiti de Philae no Alto Exipto demostra que o culto de Isis persistiu nos seus templos ata o s\u00e9culo VI. Moitos xudeus exipcios tam\u00e9n se fixeron cristi\u00e1ns, pero moitos outros se negaron a facelo, quedando como a \u00fanica minor\u00eda relixiosa considerable nun pa\u00eds cristi\u00e1n.\nCando a Igrexa exipcia obtivo a liberdade e a supremac\u00eda, quedou suxeita a un cisma e un conflito prolongado que \u00e1s veces acabou en guerra civil. Alexandr\u00eda converteuse no centro da primeira gran divisi\u00f3n no mundo cristi\u00e1n, entre os arianos, nomeados as\u00ed polo sacerdote Ario de Alexandr\u00eda, e os seus opo\u00f1entes, representados por Atanasio, que converteuse en arcebispo de Alexandr\u00eda no 326 despois de que o Primeiro Concilio de Nicea rexeitou as opini\u00f3ns de Ario. A controversia ariana causou anos de disturbios e rebeli\u00f3ns durante a maior parte do s\u00e9culo IV. Ao longo dunha delas, o gran templo de Serapis, a fortaleza do paganismo, foi destru\u00eddo. Atanasio foi expulsado alternativamente de Alexandr\u00eda e reintegrado como arcebispo entre cinco e sete veces.\nExipto ti\u00f1a unha antiga tradici\u00f3n de especulaci\u00f3ns relixiosas, o que permitiu prosperar unha variedade de controversias relixiosas. Non s\u00f3 floreceu o arianismo, sen\u00f3n que outras doutrinas, como o gnosticismo e o manique\u00edsmo, nativas ou importadas, atoparon moitos seguidores. Outro desenvolvemento relixioso en Exipto foi o monasticismo dos pais do deserto, que renunciaron ao mundo material para vivir unha vida de pobreza en devoci\u00f3n \u00e1 Igrexa.\nOs cristi\u00e1ns exipcios tomaron o monacato con tal entusiasmo que o Emperador Valente tivo que restrinxir o n\u00famero de homes que pod\u00edan converterse en monxes. Exipto exportou o monacato ao resto do mundo cristi\u00e1n. Outro desenvolvemento deste per\u00edodo foi o desenvolvemento do copto, unha forma da lingua exipcia antiga escrita co alfabeto grego suplementado por varios signos para representar sons presentes no exipcio que non estaban presentes no grego. Foi inventado para garantir a correcta pronunciaci\u00f3n de palabras e nomes m\u00e1xicos en textos pag\u00e1ns, os chamados Papiros m\u00e1xicos gregos. Os primeiros cristi\u00e1ns adoptaron pronto o copto para estender a palabra do evanxeo aos nativos exipcios e converteuse na lingua lit\u00farxica do cristianismo exipcio e permanece as\u00ed ata hoxe.\nO cristianismo foi rapidamente aceptado polas persoas oprimidas no Exipto romano do primeiro s\u00e9culo. O cristianismo acabou estend\u00e9ndose ao oeste cara aos b\u00e9rberes. A igrexa copta estableceuse en Exipto. O cristianismo donatista mesturouse con pr\u00e1cticas e crenzas relixiosas africanas locais. Donatus e alg\u00fans outros bispos africanos sa\u00edronse do acordo cos romanos e os romanos perseguiron aos cristi\u00e1ns do norte de \u00c1frica. Dende que o cristianismo mesturouse coas tradici\u00f3ns locais, nunca uniu o pobo contra as forzas \u00e1rabes nos s\u00e9culos s\u00e9timo e oitavo. Nos s\u00e9culos VII e VIII, o cristianismo estendeuse a Nubia.\nExipto romano posterior (s\u00e9culos IV-VI).\nO reinado de Constantino tam\u00e9n viu a fundaci\u00f3n de Constantinopla como nova capital para o Imperio Romano, e no transcurso do s\u00e9culo IV o Imperio dividiuse en dous, con Exipto quedando no Imperio Oriental coa s\u00faa capital en Constantinopla. O lat\u00edn, nunca ben establecido en Exipto, desempe\u00f1ar\u00eda un papel en declive, o grego segu\u00eda sendo a lingua dominante do goberno e da erudici\u00f3n. Durante os s\u00e9culos V e VI, o Imperio Romano de Oriente, co\u00f1ecido historiograficamente como o Imperio Bizantino, converteuse gradualmente nun estado completamente cristi\u00e1n cuxa cultura difer\u00eda significativamente do seu pasado pag\u00e1n.\nA ca\u00edda do Imperio Occidental no s\u00e9culo V illou aos romanos exipcios da cultura de Roma e apresurou o crecemento do cristianismo. O triunfo do cristianismo levou a un abandono virtual das tradici\u00f3ns fara\u00f3nicas, coa desaparici\u00f3n dos sacerdotes e sacerdotisas exipcias que oficiaban nos templos, ningu\u00e9n pod\u00eda ler os xerogl\u00edficos exipcios do Exipto fara\u00f3nico e os seus templos foron convertidos en igrexas ou abandonados ao deserto.\nO imperio oriental tornouse cada vez m\u00e1is \"oriental\" en estilo, xa que os seus v\u00ednculos co vello mundo grego-romano desapareceron. O sistema grego de goberno local por parte dos cidad\u00e1ns desapareceu completamente. Os ministerios, con novos nomes bizantinos, eran case hereditarios para as familias ricas en posesi\u00f3n de terras. Alexandr\u00eda, a segunda cidade do imperio, continuou sendo un centro de controversia e violencia relixiosas.\nCirilo de Alexandr\u00eda, o patriarca de Alexandr\u00eda, convenceu ao gobernador da cidade de expulsar aos xudeus da cidade no 415 coa axuda da multitude, en resposta \u00e1 suposta masacre nocturna de moitos cristi\u00e1ns a mans dos xudeus. O asasinato do fil\u00f3sofo Hipatia en marzo do 415 marcou o fin final da cultura hel\u00e9nica cl\u00e1sica en Exipto. Outro cisma na Igrexa produciu unha prolongada guerra civil e afastou a Exipto do Imperio.\nA nova controversia relixiosa foi sobre a natureza de Xes\u00fas de Nazaret. O problema era se ti\u00f1a d\u00faas naturezas, humanas e divinas, ou unha combinada (a uni\u00f3n hipost\u00e1tica) da s\u00faa humanidade e divindade. Isto pode parecer unha distinci\u00f3n arcana, pero nunha \u00e9poca moi relixiosa foi suficiente para dividir un imperio. A pol\u00e9mica miafisista xurdiu despois do Primeiro Concilio de Constantinopla no 381 e continuou ata o Concilio de Calcedonia no 451, que decidiu en favor da posici\u00f3n de que Xes\u00fas ti\u00f1a \"d\u00faas naturezas\" debido \u00e1 uni\u00f3n do miafisismo (combinado) co monofisismo (\u00fanico).\nA Igrexa de Alexandr\u00eda separouse das igrexas de Roma e Constantinopla sobre este tema, creando o que se converter\u00eda na igrexa ortodoxa copta de Alexandr\u00eda, que segue a ser unha forza importante na vida relixiosa exipcia hoxe en d\u00eda. Exipto e Siria permaneceron nos focos do sentimento Miafisista.\nNon obstante, Exipto continuou sendo un importante centro econ\u00f3mico para o Imperio ao que forneceu gran parte das s\u00faas necesidades agr\u00edcolas e de fabricaci\u00f3n, e seguiu sendo un importante centro de estudos. Abastecer\u00eda as necesidades do Imperio bizantino e do Mediterr\u00e1neo no seu conxunto. O reinado de Xustiniano (527 ao 565) o Imperio reconquistou Roma e gran parte de Italia dos b\u00e1rbaros, pero estes logros deixaron o flanco oriental do imperio exposto. A \"cesta de pan\" do Imperio agora carec\u00eda de protecci\u00f3n.\nInvasi\u00f3n persa Sassaniana (619 d.C.).\nA conquista persa de Exipto, comezada no 619 ou 618 d.C., foi un dos \u00faltimos triunfos sas\u00e1nidas nas guerras romano-persas contra Bizancio. Do 619 ao 628, incorporaron a Exipto unha vez m\u00e1is nos seus territorios, o tempo anterior (moito m\u00e1is longo) estivo baixo a aquem\u00e9nidas. Cosroes II Parv\u00eaz comezou esta guerra en represalia polo asasinato do Emperador Mauricio (582\u2013602) e conseguiu unha serie de primeiros \u00e9xitos, culminando nas conquistas de Xerusal\u00e9n (614) e Alexandr\u00eda (619).\nUnha contraofensiva bizantina lanzada polo emperador Heraclio na primavera do 622 cambiou a vantaxe, e a guerra rematou coa derrota de Cosroes o 25 de febreiro do 628 (Frye, pp.\u00a0167-70). O fillo e sucesor de Cosroes, Kavadh II \u0160\u00ear\u00f4e (\u0160\u00ear\u00f4y), que reinou ata setembro, firmou un tratado de paz devolvendo os territorios conquistados polos sas\u00e1nidas ao Imperio Romano de Oriente.\nA conquista persa permitiu ao Miafisismo reaparecer en Exipto e cando o emperador Heraclio restaurou o goberno imperial no 629, os Miafisistas foron perseguidos e o seu patriarca foi expulsado. As\u00ed, Exipto estaba nun estado de alienaci\u00f3n relixiosa e pol\u00edtica do Imperio cando apareceu un novo invasor.\nA conquista isl\u00e1mica \u00e1rabe (639-646 d.C.).\nUn ex\u00e9rcito de 4.000 \u00e1rabes liderados por Amr Ibn Al-Aas foi enviado polo califa Umar, sucesor de Mahoma, para estender o dominio isl\u00e1mico ao oeste. Os \u00e1rabes cruzaron a Exipto desde Palestina en decembro do 639 e avanzaron rapidamente cara ao Delta do Nilo. As guarnici\u00f3ns imperiais retir\u00e1ronse \u00e1s cidades amuralladas, onde resistiron exitosamente durante un ano ou m\u00e1is.\nOs \u00e1rabes enviaron reforzos e en abril do 641 asediaron e capturaron Alexandr\u00eda. Os bizantinos reuniron unha frota co obxectivo de recuperar Exipto, e recuperaron Alexandr\u00eda no 645. Os musulm\u00e1ns volveron a cidade no 646, completando a conquista musulm\u00e1 de Exipto. 40.000 civ\u00eds foron evacuados a Constantinopla coa frota imperial. As\u00ed terminaron 975 anos de dominio greco-romano sobre Exipto."}
{"id": "468519", "revid": "6475152", "url": "https://gl.wikipedia.org/wiki?curid=468519", "title": "Marta L\u00f3pez Luaces", "text": "Marta L\u00f3pez Luaces, nada na Coru\u00f1a en 1964, \u00e9 unha profesora e escritora galega.\nTraxectoria.\nDoutora pola New York University (1999). \u00c9 profesora de estudos de x\u00e9nero e literatura espa\u00f1ola e latinoamericana na Montclair State University (New Jersey). En 2012 publicou \"New Poetry from Spain\", unha antolox\u00eda biling\u00fce de poes\u00eda espa\u00f1ola contempor\u00e1nea."}
{"id": "468521", "revid": "25871", "url": "https://gl.wikipedia.org/wiki?curid=468521", "title": "Mirai, a mi\u00f1a irm\u00e1 pequena", "text": " \u00e9 un filme xapon\u00e9s de 2018 de animaci\u00f3n e fantas\u00eda escrito e dirixido por Mamoru Hosoda e producido por Studio Chizu. Estreouse o 16 de maio de 2018 no Directors' Fortnight e estreouse no Xap\u00f3n o 20 de xullo de 2018. Conta coas voces orixinais de Moka Kamishiraishi, Haru Kuroki, Gen Hoshino, Kumiko Aso, Mitsuo Yoshihara, Yoshiko Miyazaki, Koji Yakusho e Masaharu Fukuyama.\nEstreouse subtitulado en galego o 15 de marzo de 2019 en NUMAX (Santiago de Compostela). Foi subtitulado ao galego coa colaboraci\u00f3n da Secretar\u00eda Xeral de Pol\u00edtica Ling\u00fc\u00edstica da Xunta de Galicia."}
{"id": "468522", "revid": "23204", "url": "https://gl.wikipedia.org/wiki?curid=468522", "title": "Friedrich Schleiermacher", "text": "Friedrich Daniel Ernst Schleiermacher, nado en Breslau o 21 de novembro de 1768 e finado en Berl\u00edn o 12 de febreiro de 1834, foi un te\u00f3logo e fil\u00f3sofo alem\u00e1n.\nTraxectoria.\nFriedrich Schleiermacher naceu en Breslau (Silesia) no Reino de Prusia. Fillo dun cl\u00e9rigo calvinista. \u00c9 posiblemente un dos te\u00f3logos alem\u00e1ns do s\u00e9culo XVIII de maior importancia. Prov\u00e9n da tradici\u00f3n reformada. Educouse en escolas moravas e luteranas.\nApreciaba a piedade e o estudo do lat\u00edn, grego e hebreo dos Irm\u00e1ns Moravos, mais separouse destes ante a s\u00faa resistencia a entrar en di\u00e1logo coa filosof\u00eda do seu tempo.\nEstudou a filosof\u00eda kantiana e foi disc\u00edpulo de Friedrich von Schlegel, un l\u00edder do romanticismo nos c\u00edrculos literarios de Berl\u00edn. Posto que Schlegel era o editor da revista Athenaeum, varios artigos seus foron publicados nela.\nFoi ordenado ao ministerio en 1794 e foi cl\u00e9rigo en Berl\u00edn, onde comezou a s\u00faa asociaci\u00f3n cos c\u00edrculos da filosof\u00eda rom\u00e1ntica.\nFoi o primeiro calvinista invitado a dar clases na Universidade luterana de Halle en 1804 e en 1810 foi o primeiro te\u00f3logo invitado a ensinar na Universidade de Berl\u00edn. Era un ecumenista consumado e avogou pola uni\u00f3n das igrexas calvinistas e luteranas en Prusia.\nTeolox\u00eda.\nPresentou unha alternativa teol\u00f3xica ao racionalismo kantiano. Fronte ao dogmatismo da Igrexa intentou relacionar o romanticismo coa teolox\u00eda. En di\u00e1logo con Kant, negou que fose posible co\u00f1ecer a Deus por medio da raz\u00f3n. O lugar para co\u00f1ecer a Deus era a \u00e9tica e a moral. Cuestionou a \u00e9tica como o lugar para o co\u00f1ecemento da deidade.\nPara Schleiermacher, o cami\u00f1o ao co\u00f1ecemento da deidade era o sentimento de total dependencia na deidade e a intuici\u00f3n. Nas s\u00faas obras \"\u00dcber die Religion. Reden an die Gebildeten unter ihren Ver\u00e4chtern\" (1799) e \"Glaubenslehre\" (1822), definiu a relixi\u00f3n como \"o sentimento e intuici\u00f3n do universo\". Entend\u00eda o cristianismo como \"o sentimento e a dependencia de Deus\" (por este motivo foi logo criticado duramente polo fillo doutro pastor calvinista, Friedrich Nietzsche quen se burlou das ideas de Schleiermacher porque eran as dun \"vendedor de veos\", traduci\u00f3n do apelido Schleiermacher.).\nA relixi\u00f3n non pod\u00eda ser estudada correctamente nin pola filosof\u00eda racionalista da Ilustraci\u00f3n, nin polos dogmas eclesi\u00e1sticos. O sentimento e a intuici\u00f3n eran os mellores cami\u00f1os para relacionarse coa deidade. Na s\u00faa obra Soliloquios formula que \"tantas veces como volvo a mi\u00f1a mirada cara a dentro do meu ser m\u00e1is \u00edntimo estou no campo da eternidade\". Polo tanto, a experiencia piadosa e m\u00edstica dos crentes \u00e9 lugar de reflexi\u00f3n teol\u00f3xica.\nA teolox\u00eda polo tanto ti\u00f1a un novo lugar teol\u00f3xico, o sentimento e a intuici\u00f3n humana. O sentimento e a intuici\u00f3n eran o labor da teolox\u00eda. O concepto de sentimento era unha dependencia absoluta na deidade e este era \"a esencia da piedade, id\u00e9ntica consigo mesma\", \u00e9 dicir, era estar en relaci\u00f3n con Deus. Non identificaba a experiencia coa subxectividade. Entend\u00eda que o sentimento era ese lugar onde o eu aprende do Eu divino.\nEntend\u00eda a relixi\u00f3n como unha dependencia absoluta da deidade. Tivo implicaci\u00f3ns sobre a teolox\u00eda e a dogm\u00e1tica no pensamento. Propu\u00f1a que o dogma era unha aserci\u00f3n do noso sentimento e non sobre a deidade en si mesma. A doutrina s\u00f3 afirma a nosa concepci\u00f3n de Deus. Cuestionaba as definici\u00f3ns de Deus como unha proxecci\u00f3n humana sobre a deidade.\nPara Schleiermacher Deus era unha realidade suprapersoal e trascendente. Cuestionaba o dogma da trindade. Negaba a interpretaci\u00f3n da morte de Xes\u00fas como un substituto polo ser humano. Entend\u00eda o pecado como un debilitamento individual e colectivo dos seres humanos. Negaba que o pecado fose un accidente ou unha simple falta superficial e afirma que o pecado \u00e9 unha desorde profunda da \"natureza humana\", unha incapacidade total para facer o ben que s\u00f3 pode ser curada mediante a relixi\u00f3n, unha anormalidade e deformaci\u00f3n da que xorde todo mal. As\u00ed tam\u00e9n afirma que o pecado non s\u00f3 \u00e9 individual, sen\u00f3n que ten un car\u00e1cter social ou colectivo \"en cada un a obra de todos, e en todos a obra de cada un\".\nV\u00eda a Cristo como o salvador porque nel brillaba a dependencia absoluta en Deus. A obra de Cristo consist\u00eda en transferir ao ser humano esa conciencia de dependencia absoluta na divindade. Os crentes benef\u00edcianse desta conciencia a trav\u00e9s dunha uni\u00f3n m\u00edstica con Cristo.\nAchegamento ao Novo Testamento.\nDende 1819 a 1832 enfocou a s\u00faa reflexi\u00f3n do dogma cristol\u00f3xico \u00e1 investigaci\u00f3n sobre Xes\u00fas. Expuxo a total irreconciabilidade entre o Evanxeo de Xo\u00e1n e os sin\u00f3pticos (Mateu, Marcos e Lucas). A tendencia da s\u00faa \u00e9poca era que os sin\u00f3pticos eran cada vez m\u00e1is reco\u00f1ecidos como os textos primarios e de maior proximidade a Xes\u00fas de Nazaret.\nArgumentou a favor da preeminencia do Xes\u00fas xoanneo. O Evanxeo de Xo\u00e1n proced\u00eda dun testemu\u00f1o visual, mentres que os sin\u00f3pticos eran obra dos disc\u00edpulos dos ap\u00f3stolos e polo tanto obras secundarias.\nEra da opini\u00f3n de que Xo\u00e1n mostraba a Xes\u00fas como o ser humano en total dependencia coa divindade e que ensinaba a fortalecer esta dependencia na divindade.\nA salvaci\u00f3n humana consist\u00eda en reco\u00f1ecer esta dependencia coa divindade. Esta conciencia na divindade do ser humano era un tipo de misticismo relixioso.\nFoi criticado por facer da teolox\u00eda unha empresa esencialmente subxectiva a expensas da revelaci\u00f3n da deidade.\nOpinaba que o Evanxeo de Mateu mencionado por Pap\u00edas na Historia Eclesi\u00e1stica de Eusebio non se refer\u00eda ao Mateu can\u00f3nico. O Mateu can\u00f3nico empregara o Mateu mencionado por Pap\u00edas como unha fonte para constru\u00edr a s\u00faa narraci\u00f3n. Era da mesma opini\u00f3n sobre a relaci\u00f3n do Evanxeo de Marcos coa informaci\u00f3n sobre Marcos como un disc\u00edpulo de Pedro presentada por Pap\u00edas na Historia Eclesi\u00e1stica de Eusebio.\nFoi un dos precursores da discusi\u00f3n sobre as relaci\u00f3ns entre os evanxeos sin\u00f3pticos dende unha perspectiva non confesional. Propu\u00f1a que os evanxeos sin\u00f3pticos depend\u00edan de d\u00faas fontes primarias na s\u00faa composici\u00f3n. Isto deu paso eventualmente \u00e1 teor\u00eda das d\u00faas fontes para explicar as relaci\u00f3ns literarias entre Mateu, Marcos e Lucas.\nAbordou outros asuntos relacionados co Novo Testamento tales como o \"corpus paulino\" e a pregunta hermen\u00e9utica. Sobre o \"corpus paulino\" cuestionou que Paulo fose o autor das Ep\u00edstolas Pastorais. Era un erudito no manexo do grego da antig\u00fcidade. Entre os seus haberes at\u00f3pase que traduciu a Plat\u00f3n ao alem\u00e1n. Por iso percibiu as diferenzas ling\u00fc\u00edsticas entre as cartas paulinas aut\u00e9nticas e as Cartas Pastorais.\nNa s\u00faa obra p\u00f3stuma (1864) fai unha distinci\u00f3n entre o Xes\u00fas hist\u00f3rico que presentan os evanxeos sin\u00f3pticos e o Xes\u00fas da fe que se amosa no Evanxeo de Xo\u00e1n. Fiel ao racionalismo tard\u00edo alem\u00e1n, negou a existencia dos milagres que non poidan explicarse racionalmente. A s\u00faa achega enm\u00e1rcase dentro do per\u00edodo da antiga busca do Xes\u00fas hist\u00f3rico \"(olde quest)\".\nPara Schleiermacher, o Evanxeo de Marcos era unha s\u00edntese de Mateu e Lucas, aos que consideraba m\u00e1is antigos. Esta idea cambiou en 1838 coas achegas de Christian Hermann Weisse e Christian Gottlob Wilke\nA Igrexa.\nFoi un dos primeiros eruditos en cuestionar a interpretaci\u00f3n sobre os autores dos Evanxeos presentados pola tradici\u00f3n da Igrexa.\nA Igrexa \u00e9 un lugar de verdadeira comunidade humana. Unha comunidade que se basea neste sentido de dependencia absoluta na deidade compartida comunitariamente. Isto \u00e9 base para unha plena humanizaci\u00f3n. \u00c1 relixi\u00f3n en canto \"re-ligare\" (re-ligar, reunir) e \"re-legere\" (reler) consid\u00e9raa Schleiermacher como unha compo\u00f1ente b\u00e1sica da natureza humana.\nHermen\u00e9utica.\nOutra grande achega foi a s\u00faa articulaci\u00f3n dunha teor\u00eda hermen\u00e9utica. Para Scheleiermacher, a tarefa da hermen\u00e9utica era \"entender o discurso tan ben como o autor, e despois mellor ca el\". Intentou presentar unha teor\u00eda coherente sobre o proceso de interpretaci\u00f3n dos textos. Por isto, est\u00e1 considerado como o pai da hermen\u00e9utica moderna e \u00e9 actualmente considerado a s\u00faa grande achega \u00e1 filosof\u00eda.\nNon se comprende a raz\u00f3n e m\u00e9todo de Schleiermacher sen a forte influencia de Hegel. A aceptaci\u00f3n da dial\u00e9ctica hegeliana \u00e9 o fondo do seu dogmatismo hermen\u00e9utico, ao cal acomoda cunha pretendida coherente explicaci\u00f3n epistemol\u00f3xica, e outras teor\u00edas.\nFoi criticado polos arque\u00f3logos e escrituristas te\u00f3logos do seu tempo por non comprobar as afirmaci\u00f3ns que fac\u00eda para sustentar a s\u00faa teor\u00eda hermen\u00e9utica.\nPresentou a teor\u00eda da comunicaci\u00f3n entre un emisor e un receptor baseado nun contexto social e ling\u00fc\u00edstico com\u00fan. Ese contexto com\u00fan era o que fac\u00eda posible a comunicaci\u00f3n entre d\u00faas persoas. O receptor pod\u00eda comprender o discurso do emisor. Ambos posu\u00edan unha gram\u00e1tica e ling\u00fc\u00edstica com\u00fan. Ademais, un contexto social com\u00fan favorec\u00eda a empat\u00eda.\nEngadiu \u00e1 teor\u00eda tradicional da interpretaci\u00f3n unha dimensi\u00f3n psicol\u00f3xica. Previamente aquela estaba baseada na pura decodificaci\u00f3n gramatical do discurso.\nO individuo articula un discurso sobre o eixe da linguaxe. Na actividade discursiva hai unha dimensi\u00f3n dupla, por unha banda, a individual da persoa que fala, e pola outra, a social (do contexto social da lingua). As\u00ed, o discurso ter\u00e1 un car\u00e1cter com\u00fan coa cultura na que se articula e co car\u00e1cter do escritor.\nNeste sentido, existen dous niveis de comprensi\u00f3n do discurso. Estes son a chamada comprensi\u00f3n comparativa e comprensi\u00f3n adivinatoria. Polo tanto, cada int\u00e9rprete debe confrontar a dimensi\u00f3n social e individual do texto. Isto fai que a tarefa interpretativa sexa infinita. Cada int\u00e9rprete pode recrear a actividade creativa e mental do autor a trav\u00e9s do proceso interpretativo.\nSchleiermacher prop\u00f3n un sistema circular que se co\u00f1ece como o c\u00edrculo hermen\u00e9utico. Cada int\u00e9rprete precisa introducirse na dimensi\u00f3n social e a dimensi\u00f3n individual do autor para comprendelo.\nPara iso, o int\u00e9rprete deber\u00e1 identificarse coas intenci\u00f3ns, formas de pensamento, situaci\u00f3n hist\u00f3rica e contexto hist\u00f3rico do autor. Deste modo, na medida en que o lector se identifique co autor e se po\u00f1a no seu lugar, tanto mellor ser\u00e1 a interpretaci\u00f3n.\nA intelecci\u00f3n do lector \u00e9 o que chama comprensi\u00f3n comparativa. O segundo nivel de comprensi\u00f3n, o adivinatorio, \u00e9 intuitivo e subxectivo. \u00c9 a comprensi\u00f3n da individualidade do autor dun texto.\nAs\u00ed, no \"Esbozo\" de 1805, Schleiermacher exp\u00f3n que a hermen\u00e9utica \u00e9 \"comprender na lingua e comprender na persoa que fala\".\nPropu\u00f1a unha metodolox\u00eda interpretativa. O lector localizaba o contexto hist\u00f3rico-social e ling\u00fc\u00edstico e entraba en di\u00e1logo coa singularidade do autor.\nTrataba de que houbese unha dimensi\u00f3n obxectiva e outra subxectiva no proceso de interpretar. Esta parte subxectiva era unha dimensi\u00f3n psicol\u00f3xica na tarefa interpretativa.\nDeste xeito, postumamente, Schleiermacher influ\u00edu en gran medida sobre Wilhelm Dilthey."}
{"id": "468523", "revid": "85894", "url": "https://gl.wikipedia.org/wiki?curid=468523", "title": "A Eirexa, Tamallancos, Vilamar\u00edn", "text": "A Eirexa \u00e9 un lugar da parroquia de Tamallancos, no concello ourens\u00e1n de Vilamar\u00edn, na comarca de Ourense. Segundo o IGE, en 2018 ti\u00f1a 26 habitantes (16 homes e 10 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "468524", "revid": "47401", "url": "https://gl.wikipedia.org/wiki?curid=468524", "title": "Schleiermacher", "text": ""}
{"id": "468526", "revid": "85894", "url": "https://gl.wikipedia.org/wiki?curid=468526", "title": "Bouzas, Boimorto, Vilamar\u00edn", "text": "Bouzas \u00e9 un lugar da parroquia de Boimorto, no concello ourens\u00e1n de Vilamar\u00edn, na comarca de Ourense. Segundo o IGE, en 2018 ti\u00f1a 87 habitantes (48 homes e 39 mulleres)."}
{"id": "468527", "revid": "85894", "url": "https://gl.wikipedia.org/wiki?curid=468527", "title": "Sobreira, Sobreira, Vilamar\u00edn", "text": "Sobreira \u00e9 un lugar da parroquia de Sobreira, no concello ourens\u00e1n de Vilamar\u00edn, na comarca de Ourense. Segundo o IGE, en 2018 ti\u00f1a 94 habitantes (48 homes e 46 mulleres)."}
{"id": "468530", "revid": "23204", "url": "https://gl.wikipedia.org/wiki?curid=468530", "title": "Loriot", "text": "Bernhard-Viktor Christoph-Carl von B\u00fclow, co\u00f1ecido como Vicco von B\u00fclow ou Loriot e nado o 12 de novembro de 1923 en Brandenburg an der Havel e finado o 22 de agosto de 2011 en Ammerland, foi un caricaturista e humorista alem\u00e1n.\nTraxectoria.\nLorient proced\u00eda dunha antiga familia da nobreza de Mecklemburgo, os B\u00fclow que ti\u00f1an a s\u00faa orixe en Rehna. Seu pai era o oficial de polic\u00eda Johann-Albrecht Wilhelm von B\u00fclow (1899\u20131972) e s\u00faa nai Charlotte Mathilde Louise (co apelido de solteira von Roeder 1899-1929). Divorci\u00e1ronse en 1928 cando el ti\u00f1a cinco anos.\nVon B\u00fclow foi vivir dende 1927 co seu irm\u00e1n m\u00e1is novo cas da s\u00faa avoa e bisav\u00f3 en Berl\u00edn ata que en 1933 se fai cargo deles seu pai, que casara de novo un ano antes. Entre 1934 e 1938 foi a un instituto de Zehlendorf, nas proximidades de Berl\u00edn. En 1938 o pai coa familia foi residir a Stuttgart, e Bernhard continuou os seus estudos nun instituto local ata o deixar en 1941. Neses anos tam\u00e9n actuou como extra en \u00f3pera e teatro, e ademais apareceu no filme de 1940 \"Friedrich Schiller \u2013 Der Triumph eines Genies\".\nSeguindo a tradici\u00f3n familiar escolleu a carreira militar como oficial e estivo tres anos coa terceira divisi\u00f3n Panzer na Fronte Oriental e polas s\u00faas acci\u00f3ns distingu\u00edrono coa Cruz de Ferro de segunda e primeira clase, chegando a acadar o grao de tenente primeiro.\nLogo da guerra traballou durante un ano como le\u00f1ador en Solling para ter acceso \u00e1 cartilla de racionamento e en 1946 completou nun instituto de Northeim os estudos secundarios. Seguindo o consello de seu pai estudou entre 1947 e 1949 pintura e artes gr\u00e1ficas na Universidade de Belas Artes de Hamburgo.\nHumorista gr\u00e1fico.\nTras graduarse B\u00fclow traballou como artista comercial e comezou a dese\u00f1ar o que despois se converter\u00edan nos seus personaxes caracter\u00edsticos. A partir de 1950 traballou como humorista gr\u00e1fico, primeiro para a revista de Humburgo, \"Die Stra\u00dfe\" e despois para o semanario \"Stern\", foi ent\u00f3n cando adoptou o pseud\u00f3nimo art\u00edstico de \"Loriot\".\nA s\u00faa primeira serie regular en \"Stern\" foi \"Auf den Hund gekommen\" en 1953, no que troca o papel de homes e cans. A serie provocou reacci\u00f3ns contrarias por parte de moitos lectores, ameazando con cancelar as s\u00faas subscrici\u00f3ns. Henri Nannen, o ent\u00f3n redactor xefe puxo fin \u00e1 serie logo de nove entregas . Logo da s\u00faa cancelaci\u00f3n ning\u00fan editor alem\u00e1n estaba interesado en imprimir a serie como libro, mais por consello dun amigo enviou os debuxos ao editor su\u00edzo Daniel Keel, propietario da editorial Diogenes e que ata ent\u00f3n s\u00f3 publicara unha obra, que o editou en 1954 so o t\u00edtulo de \"Auf den Hund gekommen: 44 lieblose Zeichnungen\". As\u00ed comezou unha colaboraci\u00f3n duradeira, Loriot publicou ao longo da s\u00faa vida case en exclusiva con Keel.\nEn 1953 \"Stern\" lanzou un suplemento infantil, \"Sternchen\" e Loriot colaborou coa serie \"Reinhold das Nashorn\", inicialmente cunha duraci\u00f3n prevista de dous meses pero que durou 17 anos.\nEn decembro de 1953 comezou a colaborar coa revista ilustrada \"Weltbild\", pero as s\u00faas contribuci\u00f3ns a mi\u00fado non eran ben recibidas, quedando sen publicar ou duramente criticadas polos lectores e en agosto de 1955 o director Diedrich Kenneweg despediuno.\nA partir de xaneiro de 1956 traballou para o semanario \"Quick\", al\u00ed publicou entre outubro de 1956 e decembro de 1957 a serie \"Der Gute Ton\", que se publicou como libro en 1957 co t\u00edtulo \"Der gute Ton: Das Handbuch feiner Lebensart in Wort und Bild\". Dende setembro de 1957 publicou alternativamente co seu amigo Manfred Schmidt a columna \"Der ganz offene Brief\", na que se presentaban satiricamente os temas de actualidade, novas curiosas e abominaci\u00f3ns privadas acompa\u00f1adas dun debuxo e que se mantivo ata que en agosto de 1961 ao se referir na s\u00faa cent\u00e9sima carta (\"brief\") a unha nova aparecida en \"Spigel\" que informaba que o vi\u00f1o se pod\u00eda tratar en Alema\u00f1a con auga azucrada, di\u00f3xido de carbono e ferrocianuro de potasio e Loriot comentou que seguindo a antiga tradici\u00f3n familiar tam\u00e9n se \u00eda engadir unha uva no bocoi. A redacci\u00f3n encheuse de cartas de irados viticultores e Loriot anunciaba o remate da s\u00faa colaboraci\u00f3n na 102\u00aa carta, ademais participou nunha campa\u00f1a da Haus des Deutschen Weines .\nDende mediados da d\u00e9cada de 1950 co aumento da s\u00faa popularidade realizou diversas campa\u00f1as publicitarias protagonizadas por el ou polos seus personaxes. En 1962 dese\u00f1ou a portada do primeiro n\u00famero da revista sat\u00edrica \"pardon\".\nTelevisi\u00f3n.\nEntre 1967 e 1972 presentou o programa de televisi\u00f3n \"Cartoon\" da S\u00fcddeutscher Rundfunk dedicado \u00e1 emisi\u00f3n de debuxos animados pero na que Loriot foi asumindo cada vez m\u00e1is protagonismo. En 1971 creou Wum unha mascota para Aktion Sorgenkind no programa concurso da ZDF, \"Drei mal Neun\" , \u00e1 que tam\u00e9n lle daba voz, e que acabou por se converter nunha figura moi popular, ocupando un lugar destacado as s\u00faas canci\u00f3ns, e as\u00ed no Nadal de 1972 o sinxelo \"Ich w\u00fcnsch mir 'ne kleine Miezekatzee\" encabezou as listas de \u00e9xitos alem\u00e1s durante nove semanas. A partir de 1974 Wum apareceu no programa sucesor \"Der Gro\u00dfe Preis\", que se mantivo ata 1993, e tam\u00e9n en 1974 realizou para a S\u00fcddeutsche Rundfunk un programa especial por mor da visita da ra\u00ed\u00f1a Isabel a Alema\u00f1a, que anticipou moitas das caracter\u00edsticas que logo apareceron nos sketchs dos seis episodios da serie \"Loriot\" producida para Radio Bremen e que se emitiu entre 1976 e 1978 e que contaba con Evelyn Hamann como copresentadora e que ademais inclu\u00eda debuxos animados. A serie foi moi popular en Alema\u00f1a, con m\u00faltiples redifusi\u00f3ns.\nActividade musical.\nAmante da m\u00fasica cl\u00e1sica e da \u00f3pera, realizou unha versi\u00f3n narrativa da suite musical O carnaval dos animais de Camille Saint-Sa\u00ebns que presentou co Scharoun Ensemble, grupo de m\u00fasica de c\u00e1mara composto por m\u00fasicos da Berliner Philharmoniker. Como director dirixiu as \u00f3peras \"Martha\" (Stuttgart, 1986) e \"Der Freisch\u00fctz\" (Ludwigsburg, 1988). En 1992 realizou unha versi\u00f3n narrativa do ciclo de Wagner Der Ring des Nibelungen, co t\u00edtulo de \"Der Ring an 1 Abend\" e que tivo estrea no Nationaltheater Mannheim.\nCine.\nLigado ao mundo do cine con pequenos papeis nos filmes de Bernhard Wicki \"Die Br\u00fccke\" (1959) e \"Das Wunder des Malachias\" (1961); as\u00ed como no filme b\u00e9lico de Andrew Marton \"The Longest Day\" (1962), que contou tam\u00e9n coa participaci\u00f3n de Bernhard Wicki. \nLoriot tam\u00e9n escribiu, dirixiu e protagonizou dous filmes, o primeiro foi \"\u00d6dipussi\" en 1988 ao que lle seguiu en 1991 \"Pappa ante portas\". Os dous tiveron como protagonista feminina a Evelyn Hamann e contaron coa produci\u00f3n de Horst Wendlandt. O primeiro filme foi un grande \u00e9xito de p\u00fablico, con 4.612.801 espectadores s\u00f3 na Rep\u00fablica Federal e estrea o mesmo d\u00eda, 9 de marzo, en Berl\u00edn Oriental (\u00e1s 17:00) e en Berl\u00edn occidental (\u00e1s 20:00). O segundo filme foi tam\u00e9n un \u00e9xito, con 3.544.377 entradas vendidas."}
{"id": "468531", "revid": "55340", "url": "https://gl.wikipedia.org/wiki?curid=468531", "title": "Vicco von B\u00fclow", "text": ""}
{"id": "468536", "revid": "85894", "url": "https://gl.wikipedia.org/wiki?curid=468536", "title": "Alx\u00e1n, Soutomaior, Soutomaior", "text": "Alx\u00e1n \u00e9 un lugar da parroquia de Soutomaior, no concello pontevedr\u00e9s de Soutomaior, na comarca de Vigo. Segundo o IGE, en 2022 ti\u00f1a 252 habitantes (131 homes e 121 mulleres)."}
{"id": "468539", "revid": "85894", "url": "https://gl.wikipedia.org/wiki?curid=468539", "title": "Julio Sabio Sanmart\u00edn", "text": "Julio Sabio Sanmart\u00edn, nado na Coru\u00f1a cara a 1895 ou 1896 e finado na mesma cidade o 9 de agosto de 1936, foi un sindicalista e pol\u00edtico galego.\nTraxectoria.\nTesoureiro do Sindicato de Traballadores de Oficinas da UGT, exerceu como apoderado da candidatura da Frente Popular nas elecci\u00f3ns de febreiro de 1936. Co golpe de Estado do 18 de xullo de 1936 foi detido canda outros dirixentes sindicais pola continuaci\u00f3n da folga xeral. Acusado dos delitos de desobediencia e incumprimento dos bandos de guerra, foi executado no Campo da Rata da Coru\u00f1a o 9 de agosto canda Cipriano Alvite Alonso, Jaime Rodr\u00edguez Garc\u00eda, Francisco Ball\u00f3n Peque\u00f1o, Venancio Seoane Garc\u00eda e Jos\u00e9 Quintas Pena.\nVida persoal.\nCasado con Teresa Fern\u00e1ndez Rodr\u00edguez, ti\u00f1a catro fillos."}
{"id": "468541", "revid": "85894", "url": "https://gl.wikipedia.org/wiki?curid=468541", "title": "Venancio Seoane Garc\u00eda", "text": "Venancio Seoane Garc\u00eda, nado na Coru\u00f1a cara a 1887 e finado na mesma cidade o 9 de agosto de 1936, foi un sindicalista e pol\u00edtico galego.\nTraxectoria.\nCamareiro. Afiliado ao PSOE e a UGT, era dirixente das Juventudes Socialistas. Co golpe de Estado do 18 de xullo de 1936 foi detido canda outros dirixentes sindicais pola continuaci\u00f3n da folga xeral. Acusado dos delitos de desobediencia e incumprimento dos bandos de guerra, foi executado no Campo da Rata da Coru\u00f1a o 9 de agosto canda Cipriano Alvite Alonso, Jaime Rodr\u00edguez Garc\u00eda, Francisco Ball\u00f3n Peque\u00f1o, Julio Sabio Sanmart\u00edn e Jos\u00e9 Quintas Pena."}
{"id": "468543", "revid": "127505", "url": "https://gl.wikipedia.org/wiki?curid=468543", "title": "Cipriano Alvite Alonso", "text": "Cipriano Alvite Alonso, nado en Porto do Son cara a 1907 e finado na Coru\u00f1a o 9 de agosto de 1936, foi un carpinteiro, sindicalista e pol\u00edtico galego.\nTraxectoria.\nCarpinteiro. Socio do Centro de Estudios Sociales Germinal. Secretario do Sindicato \u00danico da Construci\u00f3n da CNT. Foi delegado do Comit\u00e9 da Federaci\u00f3n Local Obreira da CNT. Representou o Sindicato da Construci\u00f3n da Coru\u00f1a no Congreso da CNT en Zaragoza en maio de 1936. Co golpe de Estado do 18 de xullo de 1936 foi detido canda outros dirixentes sindicais pola continuaci\u00f3n da folga xeral. Aparece como un dos asinantes dun panfleto falso difundido polas autoridades desconvocando a folga xeral. Acusado dos delitos de desobediencia e incumprimento dos bandos de guerra, foi executado no Campo da Rata da Coru\u00f1a o 9 de agosto canda Jaime Rodr\u00edguez Garc\u00eda, Francisco Ball\u00f3n Peque\u00f1o, Venancio Seoane Garc\u00eda, Julio Sabio Sanmart\u00edn e Jos\u00e9 Quintas Pena."}
{"id": "468544", "revid": "5863", "url": "https://gl.wikipedia.org/wiki?curid=468544", "title": "Francisco Ball\u00f3n Peque\u00f1o", "text": "Francisco Ball\u00f3n Peque\u00f1o, nado en Fisterra en 1899 e finado na Coru\u00f1a o 9 de agosto de 1936, foi un sindicalista e pol\u00edtico galego.\nTraxectoria.\nRetornado da emigraci\u00f3n dos Estados Unidos de Am\u00e9rica, asentouse na Coru\u00f1a. Socio do Centro de Estudios Sociales Germinal. Foi cadro da Secci\u00f3n de Peones do Sindicato \u00danico del Ramo de la Construcci\u00f3n da CNT e despois da Secci\u00f3n de Rederos do Sindicato da Industria Pesquera da CNT. En 1936 formaba parte do grupo anarquista Los Iconoclastas e exerc\u00eda como secretario da Federaci\u00f3n Local de Grupos Anarquistas da Coru\u00f1a (FAI). Co golpe de Estado do 18 de xullo de 1936 foi detido canda outros dirixentes sindicais pola continuaci\u00f3n da folga xeral. Aparece como un dos asinantes dun panfleto falso difundida polas autoridades desconvocando a folga xeral. Acusado dos delitos de desobediencia e incumprimento dos bandos de guerra, foi executado no Campo da Rata da Coru\u00f1a o 9 de agosto canda Jaime Rodr\u00edguez Garc\u00eda, Cipriano Alvite Alonso, Venancio Seoane Garc\u00eda, Julio Sabio Sanmart\u00edn e Jos\u00e9 Quintas Pena.\nVida persoal.\nFoi compa\u00f1eiro da militante anarquista Sebastiana Vitales."}
{"id": "468545", "revid": "1888", "url": "https://gl.wikipedia.org/wiki?curid=468545", "title": "Sebastiana Vitales", "text": "Sebastiana Vitales Gasc\u00f3n, nada en Ans\u00f3 (Huesca) o 21 de marzo de 1902 e finada en Venezuela \no 19 de novembro de 2000, foi unha militante libertaria espa\u00f1ola.\nTraxectoria.\nEn novembro de 1920 emigrou aos Estados Unidos con 18 anos. Instalouse en San Francisco e al\u00ed co\u00f1eceu ao seu compa\u00f1eiro Francisco Ball\u00f3n Peque\u00f1o. Retornaron a Coru\u00f1a durante a Rep\u00fablica. Pertenceu \u00e1 Vangarda Feminina da FAI, fundou Mujeres Libres na Coru\u00f1a e colaborou en \"Solidaridad Obrera\". Participou como oradora en varios mitins obreiros e a finais de 1935 na xira propagand\u00edstica galega de Federica Montseny. Co golpe de Estado do 18 de xullo de 1936 foi detida acusada de acoller na s\u00faa casa a Juan D\u00edaz Lobelos e Justo Gal\u00e1n Barbero. Estivo unha tempada encarcerada na prisi\u00f3n provincial. Posteriormente estivo agochada, sobrevivindo facendo estraperlo de pan branco de Sada a Coru\u00f1a e despois vendendo froita nas minas de volframio da Agualada en Coristanco. En 1954 emigrou a Venezuela coas s\u00faas d\u00faas fillas. En Venezuela mantivo contactos co profesor \u00c1ngel Rama, co c\u00edrculo anarquista de Tom\u00e1s Germinal Gracia Ibars (V\u00edctor Garc\u00eda) e co grupo editor da revista anarquista \"Ruta\"."}
{"id": "468546", "revid": "1888", "url": "https://gl.wikipedia.org/wiki?curid=468546", "title": "Sebastiana Vitales Gasc\u00f3n", "text": ""}
{"id": "468554", "revid": "1888", "url": "https://gl.wikipedia.org/wiki?curid=468554", "title": "Juan D\u00edaz Lobelos", "text": "Juan D\u00edaz Lobelos, co\u00f1ecido como Juan de Xan de Siso, nado en Fisterra e finado en Porto Rico en 1997, foi un sindicalista e pol\u00edtico galego.\nTraxectoria.\nEmigrou con 17 anos aos Estados Unidos de Am\u00e9rica, onde traballou de ch\u00f3fer, albanel, mineiro, fogueiro e mari\u00f1eiro. En 1932 foi detido e procesado por motivos pol\u00edtico-sindicais, e regresou a Galicia. Instalouse na Coru\u00f1a, traballou como mari\u00f1eiro e foi membro da Sociedade de Oficios Varios da UGT. Co golpe de Estado do 18 de xullo de 1936 foi detido e torturado, conseguindo fugarse. Regresou a Fisterra buscando protecci\u00f3n na familia. Fuxiu co seu irm\u00e1n Jos\u00e9 no pesqueiro Cabo Finisterre o 18 de decembro de 1936 logrando chegar a Asturias, desembarcando en San Esteban de Pravia. Combateu no ex\u00e9rcito leal. Foi xulgado en Ferrol e declarado en rebeld\u00eda. Logrou exiliarse en Francia. Residiu en Alxer at\u00e9 1951, cando o seu irm\u00e1n Jos\u00e9 o reclamou e puido marchar a Arxentina. Embarcou na mari\u00f1a mercante arxentina e abandonou o buque en Nova York onde quedou a vivir. En Nova York casou cunha portorrique\u00f1a, e ao xubilarse trasl\u00e1daronse a Porto Rico, onde morreu."}
{"id": "468555", "revid": "1888", "url": "https://gl.wikipedia.org/wiki?curid=468555", "title": "Jos\u00e9 D\u00edaz Lobelos", "text": "Jos\u00e9 D\u00edaz Lobelos, co\u00f1ecido como Jos\u00e9 de Xan de Siso, nado en Fisterra o 19 de maio de 1911, e finado na Arxentina en 2002, foi un sindicalista e pol\u00edtico galego.\nTraxectoria.\nMec\u00e1nico naval, navegou na mari\u00f1a mercante como primeiro maquinista. Membro do Sindicato de Oficios Varios da UGT, en 1936 foi nomeado concelleiro de Fisterra. Co golpe de Estado do 18 de xullo de 1936 foi detido e estivo preso en Corcubi\u00f3n. Foi multado con 250 ptas en agosto de 1936. Fuxiu co seu irm\u00e1n Juan no pesqueiro Cabo Finisterre o 18 de decembro de 1936 logrando chegar a Asturias, desembarcando en San Esteban de Pravia. Al\u00ed combateu no ex\u00e9rcito leal. Foi xulgado en Ferrol e declarado en rebeld\u00eda. Exiliouse en Francia. Por medio da Cruz Vermella Internacional puido trasladarse coa s\u00faa familia a Arxentina como refuxiado en 1950. Un ano despois reclamou o seu irm\u00e1n Juan."}
{"id": "468557", "revid": "56817", "url": "https://gl.wikipedia.org/wiki?curid=468557", "title": "Beunans Meriasek", "text": "Beunans Meriasek (Bywnans Meryasek en c\u00f3rnico moderno -\"Kernewek Kemmyn\"-) ou \"Ordinale de Sancti Mereadoci Episcopi et Confessoris\" en lat\u00edn), \"Vida de Meriadeg\", \u00e9 unha obra teatral medieval en c\u00f3rnico, que se acabou de escribir en 1504. O autor foi \"Dominus Rad(ulphus) Ton\", ou \"Dominus Hadton\", polo que se pode ler no texto.\nEst\u00e1 redactado en c\u00f3rnico ag\u00e1s algunhas frases en lat\u00edn, ingl\u00e9s e franc\u00e9s.\nO texto estivo perdido pero foi redescuberto en 1869 en Peniarth, en Meirionydd (Gales) por W. W. E. Wynne."}
{"id": "468558", "revid": "23204", "url": "https://gl.wikipedia.org/wiki?curid=468558", "title": "Odontodactylus scyllarus", "text": "Odontodactylus scyllarus \u00e9 unha especie de crust\u00e1ceo estomat\u00f3podo nativo da zona do Indopac\u00edfico desde a illa de Guam a \u00c1frica oriental.\n\u00c9 aprezado no comercio de acuarios de auga salgada polo seu atractivo, pero \u00e9 considerado por outros como unha praga perigosa.\nDescrici\u00f3n.\n\"O. scyllarus\" \u00e9 un dos m\u00e1is grandes e coloridos estomat\u00f3podos que se ven comunmente no mar, que mide de 3 a 18\u00a0cm. Son principalmente verdes con patas laranxas e manchas como as do leopardo na parte anterior do cacho.\nA s\u00faa capacidade de ver a luz polarizada circularmente fixo que se lle fixeran estudos para determinar se os macanismos polos cales funcionan os seus ollos poden ser replicados para o seu uso na lectura de CDs e outros aparellos cun almacenamento de informaci\u00f3n \u00f3ptico similar.\nEcolox\u00eda.\n\"Odontodactylus scyllarus\" \u00e9 un animal escavador que constr\u00fae buratos con forma de U no substrato solto preto da base dos arrecifes de coral a profundidades de entre 3 e 40\u00a0m.\n\"O.\u00a0scyllarus\" pode dar grandes golpes cun ap\u00e9ndice raptorial con forma de maza que ten. \u00c9 un cazador activo que prefire comer gaster\u00f3podos, crust\u00e1ceos e bivalvos, e golpea repetidamente a s\u00faa presa ata que pode acceder aos tecidos brandos dos que se alimenta. Informouse que cando golpea a s\u00faa maza chega a unha velocidade de 80\u00a0km/h. Este \u00e9 o golpe m\u00e1is r\u00e1pido co\u00f1ecido nun animal. A aceleraci\u00f3n \u00e9 similar \u00e1 da bala dun rifle de calibre 22, exercendo unha forza de 1500\u00a0N en cada pancada. Ademais, a superficie dos seus ap\u00e9ndices est\u00e1 feita de hidroxiapatito extremadamente denso, con capas dispostas dun xeito que o fai moi resistenta \u00e1 fracturaci\u00f3n. Os acuarios de cristal poden romper cun golpe dado por estes animais. A composici\u00f3n e estrutura destas capas est\u00e1 sendo estudada para o seu uso en posibles s\u00ednteses ou en enxe\u00f1ar\u00eda.\nAcuarios.\nAlg\u00fans afeccionados aos acuarios de auga doce te\u00f1en esta especie en catividade.\nAlg\u00fans acuaristas valoran esta colorida especie, pero outros consid\u00e9rana unha nociva praga porque son voraces predadores que comen outros habitantes desexables do acuario. Alg\u00fans dos esp\u00e9cimes m\u00e1is grandes poden mesmo romper o cristal do acuario golpe\u00e1ndoo, e poden causar danos ao facer escavaci\u00f3ns en rochas vivas inclu\u00eddas nos acuarios (que son de coral ou te\u00f1en incrustados seres vivos). Estas rochas \"vivas\" son consideradas por alg\u00fans \u00fatiles no comercio dos acuarios e \u00e1s veces colecci\u00f3nanse. Non \u00e9 raro que ao meter unha rocha viva no acuario se introduza nel inadvertidamente un destes crust\u00e1ceos agochado nela. Unha vez dentro do acuario, o animal pode comer peixes e outros habitantes. Son dif\u00edciles de capturar cando se establecen nun acuario ben fornecido."}
{"id": "468562", "revid": "56817", "url": "https://gl.wikipedia.org/wiki?curid=468562", "title": "Ordinalia", "text": "Os Ordinalia son tres obras teatrais medievais en lingua c\u00f3rnica escritas sobre finais do s\u00e9culo XIV.\nAs tres obras.\nSon:\nV\u00e9xase tam\u00e9n.\nOutros artigos.\nOutras obras c\u00f3rnicas."}
{"id": "468565", "revid": "1888", "url": "https://gl.wikipedia.org/wiki?curid=468565", "title": "Mar\u00eda del Rosario L\u00f3pez S\u00e1nchez", "text": ""}
{"id": "468566", "revid": "5863", "url": "https://gl.wikipedia.org/wiki?curid=468566", "title": "Provincia romana de Exipto", "text": ""}
{"id": "468567", "revid": "5863", "url": "https://gl.wikipedia.org/wiki?curid=468567", "title": "\u00c9poca romana de Exipto", "text": ""}
{"id": "468568", "revid": "5863", "url": "https://gl.wikipedia.org/wiki?curid=468568", "title": "Per\u00edodo Romano de Exipto", "text": ""}
{"id": "468569", "revid": "5863", "url": "https://gl.wikipedia.org/wiki?curid=468569", "title": "Exipto romano", "text": ""}
{"id": "468570", "revid": "5863", "url": "https://gl.wikipedia.org/wiki?curid=468570", "title": "\u00c6gyptus", "text": ""}
{"id": "468571", "revid": "5863", "url": "https://gl.wikipedia.org/wiki?curid=468571", "title": "Aegyptus (provincia romana)", "text": ""}
{"id": "468573", "revid": "23204", "url": "https://gl.wikipedia.org/wiki?curid=468573", "title": "Pascon agan Arluth", "text": "O poema an\u00f3nimo Pascon agan Arluth \u00e9 a obra literaria completa m\u00e1is antiga en c\u00f3rnico. data do s\u00e9culo XIV. O t\u00edtulo moderno (carece del no manuscrito m\u00e1is antigo) significa \"A Paix\u00f3n do noso Se\u00f1or\", pero o poema tam\u00e9n foi publicado como \"Monte Calvario\".\nData, manuscritos e autor\u00eda.\n\"Pascon agan Arluth\" data de principios do s\u00e9culo XIV . \u00c9 anterior ao \"Ordinalia\", un ciclo de tres pezas de teatro en verso sobre temas b\u00edblicos, e \u00e9 por tanto a obra literaria completa m\u00e1is antiga en c\u00f3rnico que deu sobrevivido. O nome do autor non \u00e9 co\u00f1ecido, pero pode estar conectado con Glasney College, en Penryn . T\u00e9\u00f1ense atopado m\u00e1is dunha ducia de manuscritos do poema, pero todos derivan de BL Harleian 1782, un manuscrito de mediados do s\u00e9culo XV.\nAn\u00e1lise.\nO \"Pascon\" trata dos \u00faltimos d\u00edas de Xesucristo, empezando coa tentaci\u00f3n no deserto. A\u00ednda que \u00e9 en forma narrativa tam\u00e9n incorpora comentario na historia para explicar o seu significado. A fonte principal do poema \u00e9 o Evanxeo, pero tam\u00e9n extrae cousas de material lendario m\u00e1is tard\u00edo como pode atoparse na \"Historia scholastica\" de Petrus Comestor e a \"Lenda de ouro\" de Jacobus de Voragine. Consiste en 259 stanzas, cada unha de catro d\u00edsticos con rima, de sete s\u00edlabas cada un, acentuado nas s\u00edlabas primeira, terceira, quinta e s\u00e9tima.\nInfluencia.\n\"Pascon agan Arluth\" era certamente co\u00f1ecida polo autor da \"Passio Christi\", un dos misterios en c\u00f3rnico medio que comprende os \"Ordinalia\", pois algunhas dos versos deste poema aparecen incorporados nel. O moderno poeta c\u00f3rnico Ken George inspirouse no \"Pascon\" para escribir \"Devedhyans Sen Pawl yn Bro Leon\" (\"San Paulo v\u00e9n a Leon\") un poema sobre as viaxes de san Paulo Aureliano, utilizando o mesmo metro que o poema antigo.\nEdici\u00f3ns e traduci\u00f3ns.\nO \"Pascon\" foi editado en primeiro lugar por Davies Gilbert en 1826 baixo o t\u00edtulo de \"Monte Calvario; ou a Historia da Paix\u00f3n, Morte, e Resurrecci\u00f3n, do noso Se\u00f1or e Salvador Xesucristo\"; inclu\u00edu unha traduci\u00f3n inglesa por John Keigwin, datando de 1682. Unha edici\u00f3n mellor por Whitley Stokes apareceu en 1860\u20131861, e outra por Robert Morton Nance en 1934\u20131936, ambos con novas traduci\u00f3ns inglesas. M\u00e1is recentemente houbo edici\u00f3ns por E. G. R. Hooper, por Goulven Pennaod (con traduci\u00f3ns inglesas e bretoas), e por Ray Edwards (con traduci\u00f3n inglesa)."}
{"id": "468576", "revid": "98629", "url": "https://gl.wikipedia.org/wiki?curid=468576", "title": "\u00c1ngel Rama", "text": "\u00c1ngel Antonio Rama Facal, nado en Montevideo o 30 de abril de 1926 e finado en Madrid o 27 de novembro de 1983, foi un escritor uruguaio considerado un dos principais ensa\u00edstas e cr\u00edticos latinoamericanos.\nTraxectoria.\nEra o segundo fillo dunha parella de emigrantes galegos, Manuel Rama e Carolina Facal, naturais de Cores (Ponteceso) e Traba (Coristanco), respectivamente.. O seu pai abandonou Espa\u00f1a para evitar o servizo militar. O seu irm\u00e1n m\u00e1is vello foi o historiador, soci\u00f3logo, avogado, xornalista e profesor Carlos Manuel Rama.\nObra.\nA s\u00faa obra ref\u00edrese a literatura proveniente de practicamente todas as rexi\u00f3ns do continente americano as\u00ed como de diferentes per\u00edodos hist\u00f3ricos. \"En ese sentido [...] pens\u00f3 e imagin\u00f3 la cultura de los pa\u00edses latinoamericanos como una totalidad.\" Rama foi membro da chamada \u00abGeneraci\u00f3n del 45\u00bb o \u00abGeneraci\u00f3n Cr\u00edtica\u00bb. Tres dos seus libros de cr\u00edtica literaria m\u00e1is importantes son \"Rub\u00e9n Dar\u00edo y el modernismo\" (1970), \"Transculturaci\u00f3n narrativa en Am\u00e9rica Latina\" (1982), e \"La ciudad letrada\" (1984).\nFaleceu xunto \u00e1 s\u00faa esposa Marta no accidente do Voo 011 de Avianca, cando se dirix\u00eda ao Primeiro Encontro da Cultura Hispanoamericana en Bogot\u00e1. No accidente, acontecido no Aeroporto de Madrid-Barajas faleceron tam\u00e9n os escritores Jorge Ibarg\u00fcengoitia e Manuel Scorza, e a pianista catal\u00e1 Rosa Sabater."}
{"id": "468577", "revid": "1888", "url": "https://gl.wikipedia.org/wiki?curid=468577", "title": "\u00c1ngel Antonio Rama Facal", "text": ""}
{"id": "468578", "revid": "1888", "url": "https://gl.wikipedia.org/wiki?curid=468578", "title": "\u00c1ngel Rama Facal", "text": ""}
{"id": "468579", "revid": "5863", "url": "https://gl.wikipedia.org/wiki?curid=468579", "title": "Mesa de Quiroga", "text": ""}
{"id": "468581", "revid": "5863", "url": "https://gl.wikipedia.org/wiki?curid=468581", "title": "Calpurnio S\u00edculo", "text": "Tito Calpurnio S\u00edculo (en lat\u00edn, \"Titus Calpurnius Siculus\") foi un poeta latino, natural de Sicilia, de mediados do s\u00e9culo\u00a0I.\nTraxectoria.\nCo\u00f1\u00e9cense del sete \u00e9glogas (en lat\u00edn, \"eclogae\") que se inspiran nos \"Idilios\" do poeta grego Te\u00f3crito e sobre todo nas \"Buc\u00f3licas\" do latino Virxilio. Ad\u00f3itase estar de acordo hoxe en que outras catro \u00e9glogas que se lle adoitan atribu\u00edr son m\u00e1is tard\u00edas e deben adxudicarse a Nemesiano. Non se co\u00f1ece case nada sobre a s\u00faa vida, pero na s\u00faa obra destaca o seu entusiasmo pola ascensi\u00f3n ao trono de Ner\u00f3n, que suscitaba as s\u00faas esperanzas. F\u00edxose famosa a s\u00faa descrici\u00f3n do novo anfiteatro de madeira constru\u00eddo polo novo emperador (o Coliseo non fora constru\u00eddo a\u00ednda)."}
{"id": "468583", "revid": "624", "url": "https://gl.wikipedia.org/wiki?curid=468583", "title": "Carisio", "text": "Carisio pode referirse a:"}
{"id": "468585", "revid": "89787", "url": "https://gl.wikipedia.org/wiki?curid=468585", "title": "Flavio Sos\u00edpater Carisio", "text": "Flavio Sos\u00edpater Carisio foi un gram\u00e1tico romano do s\u00e9culo IV da ilustre familia Flavia, que foi prefecto de Roma.\nTraxectoria.\nNacido probabelmente en \u00c1frica estableceuse en Constantinopla para relevar a Euantio, comendador de Terencio. A s\u00faa \"Ars Grammatica\" en cinco volumes chegounos dispersa en obras posteriores. Nela re\u00fanense pasaxes de escritores e gram\u00e1ticos anteriores como Remmio Palaem\u00f3n, Xulio Romano ou Cominiano."}
{"id": "468591", "revid": "1131", "url": "https://gl.wikipedia.org/wiki?curid=468591", "title": "Clara Kimball Young", "text": "Edith Matilda Clara Kimball, nada en Chicago o 6 de setembro de 1890 e finada en Woodland Hills o 15 de outubro de 1960, foi unha actriz cinematogr\u00e1fica estadounidense co\u00f1ecida como Clara Kimball Young, que foi enormemente popular na era do cinema mudo.\nTraxectoria.\nPrimeiros anos.\nEdith Matilda Clara Kimball naceu en Chicago en 1890, filla de Edward Marshall e Pauline Kimball, de solteira Pauline Madeline Garrett (1860\u20131919), ambos actores de xiras. Debutou no teatro aos tres anos e durante a s\u00faa infancia viaxou cos seus pais e actuou na s\u00faa compa\u00f1\u00eda teatra. Asistiu \u00e1 St. Francis Xavier Academy, Chicago. Posteriormente foi contratada por unha sociedade e volveu \u00e1 s\u00faa carreira teatral, viaxando por todos os Estados Unidos e actuando en teatros de pequenas cidades.\nA principios da s\u00faa carreira co\u00f1eceu e casou co co\u00f1ecido actor de Broadway James Young. A anterior esposa de Young fora a escritora de canci\u00f3ns Rida Johnson Young. Despois de enviar unha fotograf\u00eda a Vitagraph Studios, Clara Kimball Young, como foi co\u00f1ecida a partir dese momento, e o seu marido recibiron contratos anuais en 1912.\nCarreira.\nNo novo espect\u00e1culo do cinema e sen grandes loitas na pantalla, a estrela de Clara Kimball Young e de Vitagraph creceu rapidamente. Young foi contratada predominantemente en papeis dun e de dous rolos como hero\u00edna virtuosa. En 1913 convert\u00e9rase nunha das grandes damas de Vitagraph e situouna no n\u00famero dezasete das enquisas de popularidade entre o p\u00fablico. Moitos dos filmes deste primeiro per\u00edodo de Young con Vitagraph est\u00e1n perdidos.\nEn 1914 Vitagraph estreou o drama \"My Official Wife\" que protagonizou Young como unha revolucionaria rusa e que foi dirixido polo seu marido James Young e coprotagonizado polo popular actor Earle Williams. O filme, que non se conserva, foi un grande \u00e9xito e lanzou \u00e1s carreiras de Clara Kimball Young e Earle Williams ao primeiro lugar das enquisas de popularidade e Young asignou inmediatamente un contrato co lendario magnate de Hollywood Lewis J. Selznick.\nTras unha serie de papeis de \u00e9xito, Young estableceuse firmemente como a atracci\u00f3n principal da World Film Corporation e o seu marido era un cobizado director. En 1915 a popularidade de Young rivalizaba coa doutras actrices da \u00e9poca como Mary Pickford, Dorothy e Lillian Gish, Pearl White, Edna Purviance e Mabel Normand.\nEstivo envolta nunha relaci\u00f3n moi publicitada con Selznick, que culminou dunha petici\u00f3n de divorcio en 1916 en que Young a acusou de alienaci\u00f3n do afecto. Finalmente, James Young obtivo a sentenza o 8 de abril de 1919 con base no abandono.\nSelznick axi\u00f1a formou a \"Clara Kimball Young Film Corporation\", coloc\u00e1ndoa como presidenta, e formou Selznick Productions para disstribu\u00edr os seus filmese os doutros produtores independentes. Por\u00e9n, tras s\u00f3 catro filmes con Selznick, a relaci\u00f3n persoal e de negocios comezou a estragarse e Kimball Young loitou para liberarse de todos os ama\u00f1os de negocios con Selznick, acus\u00e1ndoo de defraudala nos seus beneficios mediante unha serie de empresas pantasma e escoll\u00e9ndose el mesmo como presidente mentres que non permit\u00eda que ela tivese nada que dicir nos seus asuntos de negocios.\nEn 1917 Kimball Young inicou unha relaci\u00f3n con Harry Garson, co que se uniu nunha aventura de negocios. Garson ti\u00f1a pouca experiencia no cinema e como consecuencia a carreira de Kimball Young comezou a declinar. A\u00ednda que seguiu a ser unha actriz popular a principios da d\u00e9cada de 1920, sufriu pola inexperiencia e suposta mala xesti\u00f3n e apat\u00eda de Garson. No seu diario de 1921, Kimball Young escribiu \"Ser\u00e1 marabilloso sa\u00edr da d\u00e9beda e acabar eses tres filmes para equity. Sinto como se tivese a mi\u00f1a cabeza nun bloque e estaba a agardar porque o machado descendese en calquera momento\".\nComezou a sufrir unha serie de ataques por parte da prensa polos seus asuntos de negocios e relaci\u00f3ns persoais con Garson. En 1925, o seu estrelado esvaec\u00edase e realizou o seu \u00faltimo filme mudo \"Lying Wives\". Kimball Young pasou o resto da d\u00e9cada de 1920 actuando en vodev\u00eds e en 1928 casou tranquilamente co doutor Arthur Fauman. A chegada do cinema sonoro reviviu brevemente a s\u00faa carreira, e interpretou varios personaxes faladas pra RKO Radio Pictures e Tiffany Studios cun modesto \u00e9xito, aparecendo s\u00f3 en pequenos papeis, inclu\u00edda unha curtametraxe dos Three Stooges, papeis como figurante en filmes con baixo orzamento e realizango traballos na radio. Un dos seus maiores traballos foi no filme de misterio \"The Rogues Tavern\" (1936) onde interpretou unha doce mais meticulosa muller maternal que oculta un gran segredo.\nRetirouse da interpretaci\u00f3n en 1940.\nMorte.\nYoung foi sometida a unha cirurx\u00eda menor para corrixir un problema cr\u00f3nico nos bronquios en marzo de 1960. A s\u00faa sa\u00fade non se recuperou despois da operaci\u00f3n e volveuse m\u00e1is fr\u00e1xil. Clara Kimball Young morreu dun infarto na Motion Picture House de Woodland Hills, California, o 15 de outubro de 1960. Os seus restos foron incinerados e enterrados no Grand View Memorial Park Cemetery en Glendale, California.\nLegado.\nPola s\u00faas contribuci\u00f3ns \u00e1 industria do cinema, Young recibiu unha estrela no Paseo da Fama de Hollywood no 6513 Hollywood Blvd., en Hollywood, California."}
{"id": "468592", "revid": "98629", "url": "https://gl.wikipedia.org/wiki?curid=468592", "title": "Mozart in the Jungle", "text": "Mozart in the Jungle \u00e9 unha serie de televisi\u00f3n estadounidense desenvolvida por Roman Coppola, Jason Schwartzman, Alex Timbers e Paul Weitz para o servizo de v\u00eddeo baixo demanda Amazon Video.\nA historia est\u00e1 inspirada no libro de 2005 da obo\u00edsta Blair Tindall \"Mozart in the Jungle: Sex, Drugs, and Classical Music\", no que narra as s\u00faas memorias como obo\u00edsta profesional en Nova York tocando coa New York Philharmonic e orquestras de espect\u00e1culos de Broadway shows. Unha das personaxes principais \u00e9 Rodrigo, encarnado por Gael Garc\u00eda Bernal, unha personaxe baseada no director de orquestra Gustavo Dudamel, xunto con Lola Kirke, Malcolm McDowell, Saffron Burrows, Hannah Dunne, Peter Vack, e Bernadette Peters.\nO d\u00eda 6 de abril de 2018 Amazon confirmou o final da serie logo da cuarta tempada estreada en febreiro dese mesmo ano.\nElenco e personaxes.\nCameos.\nA serie foi tam\u00e9n co\u00f1ecida por inclu\u00edr cameos de destacadas personalidades da m\u00fasica cl\u00e1sica como Gustavo Dudamel, o pianista chin\u00e9s Lang Lang, a compositora estadounidense Caroline Shaw, o violinista Joshua Bell, ou o tenor espa\u00f1ol Pl\u00e1cido Domingo.\nO primeiro cap\u00edtulo da segunda tempada, titulado \"Stern Papa\" contou coa presenza do director de orquestra venezolano Gustavo Dudamel como membro do equipo t\u00e9cnico nun concerto que a Sinf\u00f3nica de Nova York ofrece nos \u00c1nxeles. Tam\u00e9n nesa mesma tempada, no cuarto episodio, titulado \"Touch\u00e9 Maestro, Touch\u00e9\", aparecen o violinista estadounidense Joshua Bell, o pianista Emanuel Ax, e o tam\u00e9n pianista chin\u00e9s Lang Lang facendo deles mesmos. Joshua Bell aparece novamente no episodio \"Creative Solutions For Creative Lives\", o noveno da terceira tempada, como reforzo para a orquestra que dirixe Hailey.\nO compositor estadounidense Nico Muhly aparece en \"The Modern Piece\",o segundo episodio da terceira tempada encarn\u00e1ndose a si mesmo. No quinto episodio da terceira tempada aparece o tenor espa\u00f1ol Pl\u00e1cido Domingo interpretando un duetto con \"La Fiamma\", interpretada por Monica Bellucci, que tam\u00e9n aparece nos catro episodios anteriores encarnando \u00e1 diva italiana ficticia.\nEn \"Significant Lover\", o terceiro episodio da quinta tempada, aparece a compositora estadounidense Caroline Shaw encarn\u00e1ndose a si mesma. Tam\u00e9n na cuarta tempada, no noveno episodio (\"I Want You To Think Of Me\") a cantante rock Joan Jett interpr\u00e9tase a si mesma.\nRecepci\u00f3n.\nA primeira tempada da serie recibiu comentario positivos por parte da cr\u00edtica. O agregador de recensi\u00f3ns Rotten Tomatoes deulle \u00e1 serie unha porcentaxe do 95%, 'fresh', baseado en 20 cr\u00edticas, co consenso da cr\u00edtica \"A\u00ednda que confinado ao mundo illado da m\u00fasica cl\u00e1sica, en Mozart in the Jungle Gael Garc\u00eda Bernal fai cantar este pequeno e encantador espect\u00e1culo\". Metacritic puntuou a serie cun 73 sobre 100, indicando 'cr\u00edticas xeralmente favorables'. Cory Barker, escribindo para \"TV.com\", eloxiou a serie: \"O que funciona tan ben \u00e9 que Mozart non ten medo de botarte nun mundo no que probablemente non esteas familiarizado, mais non chega tan lonxe no extremo profundo que inmediatamente te somerxes na xerga e apostas dram\u00e1ticas distanciadas\". Robert Lloyd, para \"The Los Angeles Times\", tam\u00e9n eloxiou a primeira tempada, afirmando que \"As personaxes que foron portavoces de actitudes comezan a parecer persoas, m\u00e1is complicadas do que unha descrici\u00f3n en miniatura pode prover. Inter\u00e9saste no que ser\u00e1 delas sen agardar ou alentar ning\u00fan resultado particular\". Kory Grow, de \"Rolling Stone\", tam\u00e9n eloxiou a serie, escribindo que \"grazas aos gui\u00f3ns extravagantes e un elenco de actores intelixente... resulta fant\u00e1stica sen soar fora de ton.\"\nTim Goodman, de \"The Hollywood Reporter\", tam\u00e9n lle deu \u00e1 primeira tempada unha cr\u00edtica positiva. \"Bernal \u00e9 agradable e magn\u00e9tico, e fai que o \"maestro\" ecl\u00e9ctico apareza na pantalla. El s\u00f3 vale para transmitir a serie, mais, afortunadamente, hai moitas m\u00e1is cousas nela\". Brian Lowry, escribiu para \"Variety\", tam\u00e9n gabando a serie: \"Se ben Mozart \u00e9 sen d\u00fabida unha confecci\u00f3n de nicho, o programa xeralmente brilla ao demostrar moito encanto mesmo cando non hai moitas risas\". Nunha cr\u00edtica m\u00e1is variada, Jeff Jensen de \"Entertainment Weekly\" deulle \u00e1 serie un B-.\nCr\u00edtica.\nSe ben a cr\u00edtica con mentalidade social eloxiou o pulo da serie pola equidade de x\u00e9nero, a orquestra case totalmente integrada por persoas brancas e o elenco principal recibiron cr\u00edticas de parte do NPR por ser pouco realista, dada a prevalencia de m\u00fasicos do leste de Asia nas orquestras da vida real."}
{"id": "468595", "revid": "89787", "url": "https://gl.wikipedia.org/wiki?curid=468595", "title": "Catharanthus roseus", "text": "Catharanthus roseus \u00e9 unha especie de \"Catharanthus\" nativa e end\u00e9mica de Madagascar. Entre os seus sin\u00f3nimos incl\u00faense \"Vinca rosea\" (o bas\u00f3nimo), \"Ammocallis rosea\", e \"Lochnera rosea\".\nDescrici\u00f3n.\n\u00c9 un arbusto ou planta herb\u00e1cea sempre verde, que alcanza unha altura de 1 m. As follas son de ovais a oblongas, de 2,5 a 9\u00a0cm de lonxitude e de 1 a 3.5\u00a0cm de anchura, de cor verde brillante, sen pelos, cun nervio central p\u00e1lido e un curto peciolo de 1 a 1,8 cm de lonxitude; disponse en pares opostos. As flores constan dunha corola de at\u00e9 5 cent\u00edmetros de di\u00e1metro formada por cinco p\u00e9talos, unidos na s\u00faa base a un tubo que pode ser tan longo como o di\u00e1metro corolino. O c\u00e1liz est\u00e1 formado por cinco s\u00e9palos lineares, curtos, de menos de 1\u00a0cm de lonxitude. Nas plantas silvestres a corola \u00e9 de cor rosada claro, m\u00e1is raramente brancas, coa base dos p\u00e9talos m\u00e1is escura. As variedades ornamentais poden mostrar tons m\u00e1is intensos de rosa ou combinaci\u00f3ns de tons.\nO froito est\u00e1 formado por dous fol\u00edculos de 2 a 4 cm de longo e 5 mm de ancho, dehiscentes por unha sutura lonxitudinal na s\u00faa cara interior. As sementes te\u00f1en un papo que lles axuda na s\u00faa dispersi\u00f3n anem\u00f3cora."}
{"id": "468599", "revid": "56817", "url": "https://gl.wikipedia.org/wiki?curid=468599", "title": "Francisco el Matem\u00e1tico", "text": "Francisco el Matem\u00e1tico foi unha serie de televisi\u00f3n colombiana transmitida por RCN Televisi\u00f3n dende o ano 1999 at\u00e9 o ano 2004, na s\u00faa primeira etapa. \u00c9 considerada unha das produci\u00f3ns m\u00e1is vistas da televisi\u00f3n colombiana, xunto coa serie familiar \"Padres e hijos\". O seu elenco principal estivo composto por Luis Mesa, Diana \u00c1ngel, Alejandra Borrero e Mauricio Figueroa, entre outros. O derradeiro episodio de devandita etapa da serie foi emitido en outubro de 2004.\nO 13 de febreiro de 2017, 12 anos e catro meses despois de estar f\u00f3ra de emisi\u00f3n, comezouse a transmisi\u00f3n da s\u00e9tima tempada, mantendo a\u00ednda alg\u00fans personaxes das primeiras tempadas para enlazar os argumentos."}
{"id": "468600", "revid": "5863", "url": "https://gl.wikipedia.org/wiki?curid=468600", "title": "Enrique Alonso Teijeiro", "text": "Enrique Alonso Teijeiro, nado en Ferrol e finado no mesmo concello o 18 de decembro de 1936, foi un mestre e pol\u00edtico galego.\nTraxectoria.\nFixo as pr\u00e1cticas de Maxisterio na Escola de nenos de Cedeira en 1930. Mestre da Graduada de Cedeira. Co golpe de Estado do 18 de xullo de 1936 foi detido canda outros dirixentes pol\u00edticos e sindicais de Cedeira. Xulgado en consello de guerra en Ferrol por rebeli\u00f3n militar, foi condenado a pena de morte. Foi executado no Castelo de San Felipe o 18 de decembro canda Manuel Fern\u00e1ndez Freijeiro, Jos\u00e9 Cipriano Dur\u00e1n Fraguela, Gin\u00e9s Fern\u00e1ndez Rodr\u00edguez, Miguel Fern\u00e1ndez Santos, Antonio Castillo Dom\u00ednguez, Rufino Redondo Senra, Isaac Forneiro Varandela, Antonio Iglesias Freire, Enrique Mart\u00ednez Teijeiro, Francisco Rodr\u00edguez N., Jos\u00e9 Lago Beceiro, Adolfo Bouz\u00f3n Teijeiro e Antonio Ameneiro Brage."}
{"id": "468601", "revid": "1888", "url": "https://gl.wikipedia.org/wiki?curid=468601", "title": "Enrique Alonso", "text": ""}
{"id": "468602", "revid": "85894", "url": "https://gl.wikipedia.org/wiki?curid=468602", "title": "Rufino Redondo Senra", "text": "Rufino Jes\u00fas Redondo Senra, nado en Oleiros o 1 de xu\u00f1o de 1912 e finado en Ferrol o 18 de decembro de 1936, foi un mestre e pol\u00edtico galego.\nTraxectoria.\nEstudou maxisterio na Escola Normal de Santiago de Compostela Foi nomeado mestre interino de Mera de Arriba (Ortigueira) en setembro de 1933. Despois foi mestre de Devesos. Militante de Izquierda Republicana, foi nomeado concelleiro de Cedeira en 1936. Co golpe de Estado do 18 de xullo de 1936 foi detido canda outros dirixentes pol\u00edticos e sindicais de Cedeira. Foi suspendido definitivamente como mestre en novembro. Xulgado en consello de guerra en Ferrol por rebeli\u00f3n militar, foi condenado a pena de morte. Foi executado no Castelo de San Felipe o 18 de decembro canda Manuel Fern\u00e1ndez Freijeiro, Enrique Alonso Teijeiro, Jos\u00e9 Cipriano Dur\u00e1n Fraguela, Gin\u00e9s Fern\u00e1ndez Rodr\u00edguez, Miguel Fern\u00e1ndez Santos, Antonio Castillo Dom\u00ednguez, Isaac Forneiro Varandela, Antonio Iglesias Freire, Enrique Mart\u00ednez Teijeiro, Francisco Rodr\u00edguez N., Jos\u00e9 Lago Beceiro, Adolfo Bouz\u00f3n Teijeiro e Antonio Ameneiro Brage.\nA s\u00faa muller Mar\u00eda Ang\u00e9lica Aneiros Men\u00e9ndez, de nacionalidade arxentina, o seu fillo Fernando e o resto da familia, seguindo as s\u00faas indicaci\u00f3ns nas cartas que lles enviou desde a prisi\u00f3n, marcharon ao exilio. Nas cartas, Rufino ped\u00edulles que non seguiran en Cedeira por temor a que as autoridades franquistas os executaran e que a s\u00faa muller fixera valer a s\u00faa nacionalidade para fuxir. Finalmente pasaron a Portugal e acabaron embarcando rumbo a Arxentina."}
{"id": "468604", "revid": "22570", "url": "https://gl.wikipedia.org/wiki?curid=468604", "title": "Antonio Castillo Dom\u00ednguez", "text": "Antonio Castillo Dom\u00ednguez, nado en Monesterio (Badaxoz) en 1896 e finado en Ferrol o 18 de decembro de 1936, foi un veterinario e pol\u00edtico espa\u00f1ol residente en Galicia.\nTraxectoria.\nGraduouse na Escola de Veterinaria de C\u00f3rdoba en 1916. Foi inspector veterinario municipal de Cedeira ata 1925 que pasou a ocupar a praza de Nar\u00f3n. Colaborou en \"El Ideal Gallego\" con artigos que salientan a lenta evoluci\u00f3n agropecuaria de Galicia. En 1925 ga\u00f1ou o primeiro premio dun concurso de memorias organizado polo Colexio de Veterinarios da Coru\u00f1a, cun tema sobre a instauraci\u00f3n de basculas nas feiras e nos matadoiros. Foi detido pola s\u00faa participaci\u00f3n na folga xeral revolucionaria de 1934. En agosto de 1935 foi nomeado veterinario municipal de Ferrol. Moi relacionado cos socialistas de Ferrol, foi nomeado presidente da Xunta Reitora do C\u00edrculo Socialista do Centro o 12 de xu\u00f1o de 1936. Co golpe de Estado do 18 de xullo de 1936 foi detido o 3 de agosto canda outros dirixentes pol\u00edticos e sindicais de Cedeira. O d\u00eda 1 de setembro foi posto en liberdade. Xulgado o 4 de decembro en consello de guerra en Ferrol por rebeli\u00f3n militar, foi condenado a pena de morte. Foi executado no Castelo de San Felipe o 18 de decembro canda Manuel Fern\u00e1ndez Freijeiro, Enrique Alonso Teijeiro, Jos\u00e9 Cipriano Dur\u00e1n Fraguela, Gin\u00e9s Fern\u00e1ndez Rodr\u00edguez, Miguel Fern\u00e1ndez Santos, Rufino Redondo Senra, Isaac Forneiro Varandela, Antonio Iglesias Freire, Enrique Mart\u00ednez Teijeiro, Francisco Rodr\u00edguez N., Jos\u00e9 Lago Beceiro, Adolfo Bouz\u00f3n Teijeiro e Antonio Ameneiro Brage."}
{"id": "468605", "revid": "89787", "url": "https://gl.wikipedia.org/wiki?curid=468605", "title": "Ergocalciferol", "text": "O ergocalciferol, tam\u00e9n chamado vitamina D2, \u00e9 un tipo de vitamina D que se encontra nos alimentos e se utiliza como suplemento diet\u00e9tico. Como suplemento util\u00edzase para previr e tratar a deficiencia de vitamina D. Isto incl\u00fae a deficiencia de vitamina D debida a mala absorci\u00f3n intestinal ou enfermidades hep\u00e1ticas. Tam\u00e9n pode usarse en casos de hipocalcemia debida a hipoparatiroidismo. Util\u00edzase por v\u00eda oral ou inxecci\u00f3n intramuscular.\nDoses excesivas deste composto poden causar un incremento na produci\u00f3n de urina, presi\u00f3n arterial alta, c\u00e1lculos renais, insuficiencia renal, debilidade e estrinximento. Se se toman altas doses durante un tempo prolongado pode haber calcificaci\u00f3n tisular. Recom\u00e9ndase que as persoas que toman doses altas fagan revisi\u00f3ns do seu nivel de calcio sangu\u00edneo regularmente. A doses normais o uso de ergocalciferol \u00e9 seguro durante o embarazo. Funciona incrementando a cantidadede calcio absorbido polos intestinos e riles. Entre os alimentos nos que se encontra est\u00e1n alg\u00fans cogomelos.\nO ergocalciferol foi descrito por primeira vez en 1936. Est\u00e1 na Lista de medicinas esenciais da Organizaci\u00f3n Mundial da Sa\u00fade, que son as medicinas m\u00e1is efectivas e seguras necesarias para o funcionamento b\u00e1sico dun sistema sanitario. O ergocalciferol est\u00e1 dispo\u00f1ible como medicamento xen\u00e9rico e sen receita e \u00e9 moi utilizado. Por exemplo, en 2016 nos Estados Unidos foi a 56\u00aa medicina m\u00e1is prescrita polos m\u00e9dicos, con m\u00e1is de 14 mill\u00f3ns de prescrici\u00f3ns. Nalg\u00fans pa\u00edses a certos alimentos, como os cereais para o almorzo e a margarina, se lles engade ergocalciferol.\nUso.\nO ergocalciferol pode utilizarse como suplemento diet\u00e9tico de vitamina D, mentres que o colecalciferol (vitamina D3) prod\u00facese de forma natural na pel cando se exp\u00f3n \u00e1 luz ultravioleta. O ergocalciferol (D2) e o colecalciferol (D3) son considerados equivalentes para a produci\u00f3n de vitamina D, xa que en moitos estudos ambas as formas parecen ter unha eficacia similar no melloramento do raquitismo e na reduci\u00f3n da incidencia das ca\u00eddas en pacientes anci\u00e1ns. Por\u00e9n, existen informes contraditorios sobre a efectividade relativa, xa que alg\u00fans estudos suxiren que o ergocalciferol ten menos eficacia base\u00e1ndose en que a s\u00faa absorci\u00f3n e afinidade de uni\u00f3n son limitadas, e \u00e1 s\u00faa inactivaci\u00f3n. Unha metaan\u00e1lie chegou \u00e1 conclusi\u00f3n de que as evidencias xeralmente est\u00e1n a favor do colecalciferol \u00e1 hora de aumentar os niveis de vitamina D no sangue, a\u00ednda que se indica tam\u00e9n que c\u00f3mpre facer m\u00e1is investigaci\u00f3ns.\nMecanismo.\nO ergocalciferol \u00e9 un secosteroide formado pola rotura fotoqu\u00edmica dun enlace dun esteroide, concretamente pola acci\u00f3n dos raios ultravioleta sobre o ergosterol, unha forma de provitamina D2.\nIgual que o colecalciferol, o ergocalciferol \u00e9 inactivo por si mesmo. Debe sufrir d\u00faas hidroxilaci\u00f3ns para facerse activo: a primeira ten lugar no f\u00edgado e real\u00edzaa o enzima CYP2R1, que orixina o 25-hidroxiergocalciferol (ercalcidiol ou 25-OH D2,) e a segunda prod\u00facese nos riles pola acci\u00f3n do CYP27B1, para formar a mol\u00e9cula activa 1,25-dihidroxiergocalciferol (ercalcitriol ou 1,25-(OH)2D2), que activa o receptor de vitamina D. A diferenza do colecalciferol, no ergocalciferol a 25-hidroxilaci\u00f3n non a realiza o CYP27A1.\nO ergocalciferol e os seus metabolitos te\u00f1en unha baixa afinidade pola prote\u00edna de uni\u00f3n \u00e1 vitamina D comparado cos da D3. A afinidade de uni\u00f3n do ercalcitriol ao receptor de vitamina D \u00e9 similar \u00e1 do calcitriol. O propio ergocalciferol e os seus metabolitos poden ser desactivados por 24-hidroxilaci\u00f3n.\nFontes.\nFungos, (por cada 100g), D2 + D3:\nLiques\nPlantas\nBios\u00edntese.\nO contido de vitamina D2 en fungos e no lique \"C. arbuscula\" increm\u00e9ntanse coa exposici\u00f3ns \u00e1 luz ultravioleta. O ergosterol (provitamina D2) que se encontra nestes seres vivos conv\u00e9rtese en previtamina D2 coa exposici\u00f3n UV, a cal despois se transforma en vitamina D2. Se hai pouca exposici\u00f3n \u00e1 luz UV (ou \u00e1 luz solar), f\u00f3rmase pouca vitamina D.\nCando se expo\u00f1en \u00e1 mantenta cogomelos frescos ou en po seco a unha luz artificial equivalente \u00e1 solar utilizando l\u00e1mpadas ultravioleta industriais, os niveis de vitamina D2 poden concentrarse en niveis moito m\u00e1is altos. O procedemento de irradiaci\u00f3n non causa unha significtiva decoloraci\u00f3n ou branqueamento dos cogomelos. Sinalouse que unha raci\u00f3n normal (aproximadamente de 60\u00a0g) de cogomelos frescos tratados con luz ultravioleta aumentaba o seu contido en vitamina D ata niveis de 80 microgramos ou 3200 UI se o cogomelo fora exposto uns 5 minutos \u00e1 luz ultravioleta antes de ser colleitado.\nOs champi\u00f1\u00f3ns cun contido aumentado de vitamina D2 funcionaban igual que un suplemento de vitamina D2; en ambos os casos melloraba o status de vitamina D. A vitamina D2 de l\u00e9vedo irradiado con luz UV cocido no pan ou cogomelos est\u00e1 biodispo\u00f1ible e consumilos incrementa os niveis sangu\u00edneos de 25(OH)D.\nNomes.\nViosterol era o nome que se lle daba \u00e1s primeiras preparaci\u00f3ns de ergosterol irradiado, termo que \u00e9 esencialmente sin\u00f3nmo de ergocalciferol.\nO ergocalciferol \u00e9 fabricado e comercializado con varios nomes, como Deltalin (Eli Lilly and Company), Drisdol (Sanofi-Synthelabo) e Calcidol (Patrin Pharma)."}
{"id": "468606", "revid": "27155", "url": "https://gl.wikipedia.org/wiki?curid=468606", "title": "Vitamina D2", "text": ""}
{"id": "468607", "revid": "1131", "url": "https://gl.wikipedia.org/wiki?curid=468607", "title": "Zorzico", "text": ""}
{"id": "468610", "revid": "5863", "url": "https://gl.wikipedia.org/wiki?curid=468610", "title": "Amadeo Goyanes V\u00e1zquez", "text": ""}
{"id": "468612", "revid": "98629", "url": "https://gl.wikipedia.org/wiki?curid=468612", "title": "Miguel Fern\u00e1ndez Santos", "text": "Miguel Fern\u00e1ndez Santos, nado en Madrid e finado en Ferrol o 18 de decembro de 1936, foi un funcionario e pol\u00edtico espa\u00f1ol residente en Galicia.\nTraxectoria.\nFuncionario de Correos. Foi oficial de Correos da Coru\u00f1a at\u00e9 1924, cando se trasladou a Tui. Funcionario de Correos en Cedeira, foi detido pola s\u00faa participaci\u00f3n na folga xeral revolucionaria de 1934 Foi presidente do comit\u00e9 local de Cedeira da Volta a Espa\u00f1a de 1936 Co golpe de Estado do 18 de xullo de 1936 foi detido o 3 de agosto canda outros dirixentes pol\u00edticos e sindicais de Cedeira. Xulgado o 4 de decembro en consello de guerra en Ferrol por rebeli\u00f3n militar, foi condenado a pena de morte. Foi executado no Castelo de San Felipe o 18 de decembro canda Manuel Fern\u00e1ndez Freijeiro, Enrique Alonso Teijeiro, Jos\u00e9 Cipriano Dur\u00e1n Fraguela, Gin\u00e9s Fern\u00e1ndez Rodr\u00edguez, Antonio Castillo Dom\u00ednguez, Rufino Redondo Senra, Isaac Forneiro Varandela, Antonio Iglesias Freire, Enrique Mart\u00ednez Teijeiro, Francisco Rodr\u00edguez N., Jos\u00e9 Lago Beceiro, Adolfo Bouz\u00f3n Teijeiro e Antonio Ameneiro Brage."}
{"id": "468614", "revid": "85894", "url": "https://gl.wikipedia.org/wiki?curid=468614", "title": "Albino Dopico Guti\u00e9rrez", "text": "Albino Dopico Guti\u00e9rrez, nado en Valdovi\u00f1o e finado en Ferrol o 11 de outubro de 1936, foi un pol\u00edtico galego.\nTraxectoria.\nLabrego. Foi detido pola s\u00faa participaci\u00f3n na folga xeral revolucionaria de 1934. Co golpe de Estado do 18 de xullo de 1936 foi detido e paseado en Ferrol o 11 de outubro."}
{"id": "468617", "revid": "89787", "url": "https://gl.wikipedia.org/wiki?curid=468617", "title": "Luc\u00eda Puenzo", "text": "Luc\u00eda Puenzo, nada en Buenos Aires o 28 de novembro de 1976, \u00e9 unha escritora, directora e guionista de cine arxentina, que ademais traballa con produci\u00f3n executiva e investigaci\u00f3n.\nTraxectoria.\nPuenzo formouse en Gui\u00f3n Cinematogr\u00e1fico na Escola Nacional de Experimentaci\u00f3n e Realizaci\u00f3n Cinematogr\u00e1fica (ENERC) de Buenos Aires, gradu\u00e1ndose en 2000.\nDebutou como novelista en 2004 coa novela \"El ni\u00f1o pez\" e desde est\u00f3n escribiu: \"Nueve minutos\" (2005), \"La maldici\u00f3n de Jacinta Pichimahuida\" (2007), \"La furia de la langosta\" (2009), \"Wakolda\" (2010), que foron traducidas a outros idiomas.\nAntes da publicaci\u00f3n destes libros, Luc\u00eda Puenzo traballara no cine como guionista e en 2007 dirixiu a s\u00faa primeira pel\u00edcula, \"XXY\", coa que obtivo m\u00e1is de 20 premios internacionais, entre eles o Grand Prix da Semana da Cr\u00edtica no Festival de Cannes dese ano. O filme foi candidato aos Premios Goya e ga\u00f1ou o Ariel \u00e1 mellor cinta estranxeira; recibiu tam\u00e9n galard\u00f3ns \u00e1 mellor pel\u00edcula e \u00e1 mellor direcci\u00f3n nos festivais de Edimburgo, Bangkok, de Atenas e de Montreal, entre outros. A este filme seguiulle ao ano seguinte \"Los invisibles\" e en 2009 estreou a primeira adaptaci\u00f3n dunha novela: \"El ni\u00f1o pez.\"\nEn 2013 levou ao cine, co mesmo t\u00edtulo, o seu libro \"Wakolda\", que se desenvolve en Bariloche e trata sobre a estancia na Arxentina do criminal nazi Josef Mengele. Coproduci\u00f3n de varios pa\u00edses, en Espa\u00f1a estreouse baixo o nome de \"El m\u00e9dico alem\u00e1n\". No segundo Festival Internacional Unasur Cine, celebrado en San Juan, obtivo catro premios: mellor pel\u00edcula, mellor direcci\u00f3n (Luc\u00eda Puenzo), mellor actriz (Natalia Oreiro) e revelaci\u00f3n (Florencia Bado).\nEn 2010 a revista brit\u00e1nica Granta e \"Granta en espa\u00f1ol\" seleccion\u00e1rona como unha das 22 mellores escritoras en castel\u00e1n menores de 35 anos.\n\u00c9 filla do tam\u00e9n director de cine Lu\u00eds Puenzo."}
{"id": "468619", "revid": "23204", "url": "https://gl.wikipedia.org/wiki?curid=468619", "title": "Nouria Benghabrit-Remaoun", "text": "Nouria Benghabrit (en \u00e1rabe ), nada en Oujda (Marrocos) o 5 de marzo de 1952, \u00e9 unha pol\u00edtica, soci\u00f3loga e investigadora alxeriana. Foi Ministra de Educaci\u00f3n entre 2014 e 2019. O seu rigor e a s\u00faa man dereita \u00e1 hora de tomar decisi\u00f3ns, especialmente fronte aos sindicatos, val\u00e9ronlle o alcume de \u00abDama de ferro\u00bb.\nTraxectoria.\nA s\u00faa familia \u00e9 de Tlemcen, orixinaria de Al-Andalus. O seu marido \u00e9 de orixe mourisca, sendo o patron\u00edmico Remaoun derivado da arabizaci\u00f3n do antrop\u00f3nimo castel\u00e1n Ram\u00f3n.\n\u00c9 filla do muxahidin Djilali Benghabrit, finado en 2007, e neta do irm\u00e1n de Si Kaddour Benghabrit, fundador da Gran Mesquita de Par\u00eds.\nEn 1973 licenciouse en Sociolox\u00eda pola Universidade de Or\u00e1n, e nese mesmo ano comezou a impartir docencia en dita universidade. En 1976 foi nomeada xefa do departamento de Sociolox\u00eda, e en 1977 obtivo o diploma de estudos avanzados en sociolox\u00eda da educaci\u00f3n, especializ\u00e1ndose na problem\u00e1tica da orientaci\u00f3n escolar e profesional. Foi membro activo do Comit\u00e9 Universitaire de Volontariat (CUV) que mobilizou o estudantado para explicar ao campesi\u00f1ado a campa\u00f1a da Revoluci\u00f3n Agraria. En 1982 doutorouse pola Universidade Par\u00eds V .\nTras a s\u00faa creaci\u00f3n en 1985 foi membro da Unit\u00e9 de Recherche en Anthropologie Sociale et Culturelle (URASC). Tam\u00e9n dirixiu o Centre national de recherche en anthropologie sociale et culturelle (CRASC), desde a s\u00faa creaci\u00f3n en 1992 at\u00e9 o seu nomeamento como ministra. Como tal, est\u00e1 considerada unha ministra tecn\u00f3crata, al\u00e9n de calquera militancia pol\u00edtica.\nEn 2002 e 2005 foi elixida, por dous mandatos sucesivos de tres anos, membro representante de \u00c1frica do Norte no Comit\u00e9 executivo do Conseil pour le d\u00e9veloppement de la recherche en sciences sociales en Afrique (CODESRIA). De 2003 a 2006 foi presidenta do comit\u00e9 \u00e1rabe da Unesco para o ensino superior, e como tal, membro do comit\u00e9 mundial do foro da Unesco para o ensino superior, a investigaci\u00f3n e o co\u00f1ecemento. De 2007 a 2010 foi vicepresidenta do consello de administraci\u00f3n do Institut Africain de la Gouvernance (IAG).\nEn 2012, logo do seu nomeamento por parte do Secretario Xeral das Naci\u00f3ns Unidas, uniuse ao comit\u00e9 de pol\u00edticas de desenvolvemento para un mandato de tres anos. Foi a primeira alxeriana en ser membro deste comit\u00e9, mais dado que dito comit\u00e9 debe presentar ao Consello econ\u00f3mico e social das Naci\u00f3ns Unidas an\u00e1lises e opini\u00f3ns independentes, renunciou logo de ser nomeada ministra.\nEn xullo de 2015, coa reforma do seistema educativo do pa\u00eds, viuse envolta en pol\u00e9mica por mor da inclusi\u00f3n do \u00e1rabe alxeriano na escola, seguindo as recomendaci\u00f3ns do uso de linguas maternas. Debido \u00e1 situaci\u00f3n de diglosia existente no pa\u00eds, houbo protestas por intentar substitu\u00edr o \u00e1rabe cl\u00e1sico. En 2017 un decreto do seu Ministerio prohibiu o uso do niqab e o velo integral nos centros escolares de Alxeria."}
{"id": "468620", "revid": "23204", "url": "https://gl.wikipedia.org/wiki?curid=468620", "title": "Carmen V. Vali\u00f1a", "text": "Carmen Marina Vidal Vali\u00f1a, nada en Baio en 1985, \u00e9 unha investigadora galega.\nTraxectoria.\nLicenciada en Xornalismo pola Universidade de Santiago de Compostela e en Humanidades pola Universitat Oberta de Catalunya, doutorouse en Historia Contempor\u00e1nea pola Universidade Complutense. \u00c9 profesora da Universidad Europea Miguel de Cervantes.\nEn 2006 ga\u00f1ou o Premio de Xornalismo Joh\u00e1n Carballeira por \"Os berros espantaron o gando\".\nCreou a Escola de feminismos alternativos PeriF\u00e9ricas da que \u00e9 directora."}
{"id": "468622", "revid": "25871", "url": "https://gl.wikipedia.org/wiki?curid=468622", "title": "Tarz\u00e1n de goma", "text": "Tarz\u00e1n de goma (en ) \u00e9 un libro infantil de 1975 escrito por Ole Lund Kirkegaard. Conta a historia de Iv\u00e1n, un neno que \u00e9 obxecto de t\u00f3dalas burlas no seu colexio. Un d\u00eda recibe a oportunidade de cumprir todos os seus desexos un d\u00eda enteiro, d\u00e1ndolle \"o d\u00eda m\u00e1is estra\u00f1o da s\u00faa vida\". A novela foi adaptada a un filme hom\u00f3nimo estreado no ano 1981.\nFoi traducida \u00f3 galego por Laura S\u00e1ez Fern\u00e1ndez e publicada por Edici\u00f3ns Xerais en 2007, con ilustraci\u00f3ns de Andr\u00e9s Meixide. Foi traducida de novo por Mois\u00e9s Barcia Rodr\u00edguez e publicada por Sushi Books, selo editorial de Rinoceronte Editora, no ano 2014."}
{"id": "468623", "revid": "23204", "url": "https://gl.wikipedia.org/wiki?curid=468623", "title": "Gummi-Tarzan", "text": ""}
{"id": "468624", "revid": "89787", "url": "https://gl.wikipedia.org/wiki?curid=468624", "title": "Albert (libro)", "text": "Albert \u00e9 unha novela infantil escrita por Ole Lund Kirkegaard que foi orixinalmente publicada en 1968. A novela foi adaptada a un filme hom\u00f3nimo estreado no ano 1998.\nFoi traducida \u00f3 galego por Mois\u00e9s Barcia Rodr\u00edguez e publicada por Sushi Books, selo editorial de Rinoceronte Editora, no ano 2015."}
{"id": "468627", "revid": "85894", "url": "https://gl.wikipedia.org/wiki?curid=468627", "title": "A Pousa, Armariz, Xunqueira de Amb\u00eda", "text": "A Pousa \u00e9 un lugar da parroquia de Armariz, no concello ourens\u00e1n de Xunqueira de Amb\u00eda, na comarca de Allariz - Maceda. Segundo o IGE, en 2018 ti\u00f1a 37 habitantes (17 homes e 20 mulleres)."}
{"id": "468629", "revid": "85894", "url": "https://gl.wikipedia.org/wiki?curid=468629", "title": "Quintela, Xunqueira de Amb\u00eda, Xunqueira de Amb\u00eda", "text": "Quintela \u00e9 un lugar da parroquia de Xunqueira de Amb\u00eda, no concello ourens\u00e1n de Xunqueira de Amb\u00eda, na comarca de Allariz - Maceda. Segundo o IGE, en 2018 ti\u00f1a 7 habitantes (4 homes e 3 mulleres)."}
{"id": "468630", "revid": "85894", "url": "https://gl.wikipedia.org/wiki?curid=468630", "title": "Cima de Vila, A Abeleda, Xunqueira de Amb\u00eda", "text": "Cima de Vila \u00e9 un lugar da parroquia da Abeleda, no concello ourens\u00e1n de Xunqueira de Amb\u00eda, na comarca de Allariz - Maceda. Segundo o IGE, en 2018 ti\u00f1a 25 habitantes (13 homes e 12 mulleres)."}
{"id": "468631", "revid": "85894", "url": "https://gl.wikipedia.org/wiki?curid=468631", "title": "Cerdeira, A Gra\u00f1a, Xunqueira de Amb\u00eda", "text": "Cerdeira \u00e9 un lugar da parroquia da Gra\u00f1a, no concello ourens\u00e1n de Xunqueira de Amb\u00eda, na comarca de Allariz - Maceda. Segundo o IGE, en 2018 ti\u00f1a 74 habitantes (36 homes e 38 mulleres)."}
{"id": "468632", "revid": "15490", "url": "https://gl.wikipedia.org/wiki?curid=468632", "title": "Satrap\u00eda", "text": ""}
{"id": "468633", "revid": "89787", "url": "https://gl.wikipedia.org/wiki?curid=468633", "title": "William Ewart Gladstone", "text": "William Ewart Gladstone, nado en Liverpool o 29 de decembro de 1809 e finado en Hawarden o 19 de maio de 1898, foi un pol\u00edtico liberal brit\u00e1nico. Primeiro foi membro da C\u00e1mara dos Com\u00fans e despois ocupou varios cargos no goberno. Foi l\u00edder do Partido Liberal nos per\u00edodos de 1866-1875 e 1880-1894, e chegou a ser Primeiro Ministro do Reino Unido en catro ocasi\u00f3ns: de 1868 a 1874, de 1880 a 1885, en 1886, e de 1892 a 1894.\nFoi un dos estadistas m\u00e1is c\u00e9lebres da \u00e9poca vitoriana, rival de Disraeli, e a\u00ednda est\u00e1 considerado un dos m\u00e1is importantes primeiros ministros que tivo o Reino Unido; Winston Churchill cit\u00e1bao como inspirador.\nTraxectoria.\nGladstone proced\u00eda dunha familia adi\u00f1eirada, o que lle permitiu educarse no Eton College e en Oxford. Os seus primeiros pasos na pol\u00edtica deunos en 1832 como deputado do partido conservador, ent\u00f3n chamado \"Partido Tory\", no goberno bipartidista durante a \u00e9poca vitoriana, mais anos m\u00e1is tarde deixou de ser conservador para unirse ao liberalismo (\"Whig\"), situ\u00e1ndose a favor do libre cambio e acheg\u00e1ndose m\u00e1is \u00e1 Igrexa.\nDe 1843 a 1845 foi ministro de comercio, e de 1845 a 1846 ministro das Colonias durante o mandato de Robert Peel, o l\u00edder da ala liberal dos conservadores. Trala morte deste, chegou a ser ministro de facenda e aproveitou para impulsar a liberaci\u00f3n do comercio exterior durante os gobernos de Aberdeen, de 1852 a 1855, e Palmerston, de 1859 a 1865. Ese ano foi determinante para a historia pol\u00edtica brit\u00e1nica, xa que trala morte de Palmerston se produciu un reali\u00f1amento de partidos, fusion\u00e1ndose o Tory e o Whig ao Partido Liberal, e sobre todo, polo definitivo paso de Gladstone como esquerdista, ao converterse no l\u00edder de devandito partido. En 1868 convirteuse en primeiro ministro, cargo que ocupou ata 1874. Dende 1880 a 1885 volveu encabezar o gabinete, repetindo en 1886 e dende 1892 a 1894. Entre os seus labores m\u00e1is importantes destacou a reapertura do ex\u00e9rcito e das universidades, suprimindo prexu\u00edzos relixiosos e privilexios econ\u00f3micos. Tam\u00e9n estendeu o sistema de oposici\u00f3ns para o acceso \u00e1 funci\u00f3n p\u00fablica, formou o sistema educativo, e en 1872 introduciu o voto secreto.\nA crise agr\u00edcola de finais do s\u00e9culo XIX levouno a aceptar a adquisici\u00f3n forzosa de novos mercados, tendo que ir en contra das s\u00faas ideas contrarias ao imperialismo. Isto foi o que provocou a ocupaci\u00f3n de Exipto en 1882 e a entrada no Sud\u00e1n en 1885.\nDitou as Leis da Terra (1870 e 1881) e a Lei de prevenci\u00f3n de crimes de 1882 para reprimir a violencia nacionalista que colapsaba Irlanda, mais como isto non foi suficiente, impulsou o proxecto de lei \"Home Rule\" en 1886 que implicaba para este pa\u00eds un parlamento aut\u00f3nomo. Este proxecto non foi aprobado polos \"liberais unionistas\", que pasaron ao partido conservador liderados por Joseph Chamberlain. O autogoberno de Irlanda e a oposici\u00f3n ao imperialismo na pol\u00edtica exterior provocaron que fose postergado nas seguintes elecci\u00f3ns. Dimitiu en 1894, retir\u00e1ndose da pol\u00edtica despois de que a C\u00e1mara dos lords vetase o seu \u00faltimo proxecto de \"Home Rule\" para Irlanda, aprobado nos Com\u00fans. Foi sucedido por Lord Salisbury, que fora o seu rival dende a morte de Benjamin Disraeli.\nEn 1885 declinou a oferta dun condado que lle fixo a ra\u00ed\u00f1a.\nGladstone faleceu o 19 de maio de 1898 en Hawarden Castle, Hawarden, aos 88 anos. Foi coidado pola s\u00faa filla Helen que renunciara ao seu traballo para ocuparse do seu pai e da s\u00faa nai."}
{"id": "468634", "revid": "47401", "url": "https://gl.wikipedia.org/wiki?curid=468634", "title": "William Gladstone", "text": ""}
{"id": "468635", "revid": "85894", "url": "https://gl.wikipedia.org/wiki?curid=468635", "title": "Artaxias I de Armenia", "text": "Artaxias I ou Artaxes (do grego: \u0386\u03c1\u03c4\u03b1\u03be\u03af\u03b1\u03c2; en armenio: \u0531\u0580\u057f\u0561\u0577\u0565\u057d \"Arta\u0161\u0113s\"; antigo iraniano: \"Artax\u0161a\u03b8ra\" )(? - ~ 159 a.C.) foi rei de Armenia entre 190/189 e 159 a.C. e antes estratego-s\u00e1trapa dende o 210/201 a.C. at\u00e9 189 a.C. \nIncorporado o reino de Armenia polos sele\u00facidas despois do 212 a.C., Artaxias, que antes do 200 a.C. fora nomeado \"sparapet\" (estratego ou s\u00e1trapa) conquistouno contra a oposici\u00f3n de Orontes IV. Daquela hab\u00eda 120 se\u00f1ores locais (nakharars) no territorio. \nOrixe e capital.\nO seu nome aparece, nas inscrici\u00f3ns, como \"Mlk Rwndkn\" (ou \"Mlk Rwnd\") que significaba \"Rei Or\u00f3ntida\" polo que pretend\u00eda presentarse como continuador da antiga li\u00f1axe dos Or\u00f3ntidas. As inscrici\u00f3ns en arameo descubertas en Syunik (Siunia) indican que era fillo de Zariadres da dinast\u00eda or\u00f3ntida e, \u00e1s veces, \u00e9 inclu\u00eddo dentro da mesma. Segundo Mois\u00e9s de Khoren, casara cunha filla do rei dos alanos, Satenik, que lle deu seis fillos: Artavazdes I, Vruyr, Mazhan, Zariadr\u00e9s, Tiran e Tigranes. \nCara ao 190 a.C. fundou unha nova capital \u00e1 que lle deu o seu nome, Artaxata (\"xoia de Artaxias\"), \u00e1 beira do Araxes. Tradicionalmente, a partir dos escritos de Plutarco e Estrab\u00f3n destacouse a importancia de An\u00edbal na escolla do lugar e na direcci\u00f3n das obras, mais hoxe ponse en d\u00fabida. \nReinado.\nEra xeneral (\"strat\u0113g\u00f3s\") de Ant\u00edoco III o Grande e conquistou pola s\u00faa conta o reino de Armenia, da que se converteu en gobernador e vasalo do sele\u00facida. Aproveitando a derrota sel\u00e9ucida na Batalla de Magnesia de Sipilos no 191 a.C., Artaxias mailo seu segundo no mando Zariadres ou Zariadris de Sofene, seguramente un parente, rebel\u00e1ronse e, coa axuda de Roma que lles ofreceu unha alianza, fundaron reinos independentes e autoproclam\u00e1ronse reis: Artaxias creou, no 189 a. C., o Reino de Armenia (ou Grande Armenia) e Zariadres gobernou sobre a denominada Armenia Inferior (ou Armenia Minor) ou Sofena. Os dous novos reis ali\u00e1ronse para conquistaren as rexi\u00f3ns pr\u00f3ximas poboadas por armenios. No caso de Artaxias, as conquistas a partir do val de Araxes fix\u00e9ronse principalmente a costa do Reino de Iberia e do de Atropatene Media. \nDespois do Tratado de Apamea no 188 a.C., o Senado romano reco\u00f1eceuno como rei e posteriormente conquistou territorios: ao leste e ao sueste foron conquistados Atropatene, Caspiene (seguramente Mughan), Fauene (posiblemente a rexi\u00f3n entre Djulfa e Kho\u00ef) e Barospeda (probablemente o Vaspurakan); ao norte Gogarene (Gugarq, ao norte do lago Sevan at\u00e9 Lori) e, segundo Estrab\u00f3n, o Khorzene ou Khorzanene; ao noroeste, os pa\u00edses das tribos xeorxianas (p\u00f3nticas) dos Calibis (Khalibis), Mosinecs (Mosynekhes) e outras como a Karenitida (Karin), o pa\u00eds de Erzerum e Derxene (Derdjan ou Terdjan). \nPol\u00edtica interior.\nA nivel interno do reino, promoveu a delimitaci\u00f3n (catastro) das propiedades de pobos e terras, e fixo unha pol\u00edtica de integraci\u00f3n ling\u00fc\u00edstica. Mois\u00e9s de Khoren tam\u00e9n menciona que constru\u00edu un templo (\"mehean\") en Artaxata onde trouxo estatuas de Artemisa, equivalente \u00e1 armenia Anahit, pero non se atoparon restos en absoluto. Tam\u00e9n emitiu moedas que levaban unha aguia sobre unha monta\u00f1a que ser\u00eda o Ararat, un lugar de culto sagrado. \nPol\u00edtica exterior.\nManifestou a s\u00faa independencia en relaci\u00f3n a Roma dando asilo a An\u00edbal cando este, que se refuxiara na corte sele\u00facida logo da batalla de Zama, comezou a sentirse inseguro. No 165 a.C., Artaxias foi derrotado polo rei sele\u00facida Ant\u00edoco IV e tam\u00e9n foi aprisionado, sendo liberado despois de reco\u00f1ecer a soberan\u00eda sele\u00facida. \nPouco antes da s\u00faa morte, intentou repartirse Sofene con Capadocia (Ariarates V) a causa da morte de Zariadris, mais o rei da Capadocia rexeitou a alianza a cambio de recibir Tomisa do novo rei de Sofene. Tam\u00e9n alentou a revolta do s\u00e1trapa Timarc en Media. \nMorte.\nReinou ata o 159 a.C. e, segundo Mois\u00e9s de Khoren, as exequias de Artaxias foron acompa\u00f1adas da morte voluntaria das s\u00faas esposas, concubinas e servos. Sucedeuno seu fillo Artavasdes I de Armenia."}
{"id": "468637", "revid": "1131", "url": "https://gl.wikipedia.org/wiki?curid=468637", "title": "Hiraeth", "text": "Hiraeth (pronunciado [hira\u026a\u032f\u03b8]) \u00e9 un concepto gal\u00e9s de nostalxia polo fogar. \"Hiraeth\" \u00e9 unha verba galesa que non pode ser completamente traducida, que quere dicir m\u00e1is que soamente \"perder algo\" ou \"nostalxia da casa\". Implica o significado de perder un tempo, unha era ou unha persoa, inclu\u00edda a nostalxia polo que poida que xa non exista. As\u00f3ciase coa lembranza agridoce de botar de menos algo ou algu\u00e9n, mentres se agradece a s\u00faa existencia. Tam\u00e9n se pode usar para describir un anhelo por unha patria, potencialmente a dos devanceiros, onde nunca estiveras. Do mesmo xeito, os sin\u00f3nimos c\u00f3rnico e bret\u00f3n son \u2018hyreth\u2019 e \u2018hiraezh\u2019; gal\u00e9s, c\u00f3rnico e bret\u00f3n comparten ra\u00edces ling\u00fc\u00edsiticas.\n' ten grandes semellanzas cos conceptos portugu\u00e9s e galego da saudade (tema central da m\u00fasica de fado), coa morri\u00f1a galega, coa ' romanesa , co ' escoc\u00e9s, coa ' (\u0442\u043e\u0441\u043a\u0430) rusa, co ' alem\u00e1n e o ' () et\u00edope."}
{"id": "468638", "revid": "15490", "url": "https://gl.wikipedia.org/wiki?curid=468638", "title": "Artaxias I", "text": ""}
{"id": "468640", "revid": "98629", "url": "https://gl.wikipedia.org/wiki?curid=468640", "title": "Jacqueline Susann", "text": "Jacqueline Susann, nada en Filadelfia o 20 de agosto de 1918 e finada en Nova York o 21 de setembro de 1974, foi unha escritora e actriz estadounidense, co\u00f1ecida principalmente pola s\u00faa novela \"Valley of the Dolls\", un libro que rompeu r\u00e9cords de vendas e que deu orixe a un filme en 1967 co mesmo t\u00edtulo, as\u00ed como a unha serie televisiva.\nTraxectoria.\nInicios.\nJacqueline Susann era filla de Robert Susann, un pintor retratista, e de Rose, unha mestra de primaria. na escola Susann non destacou nos seus estudos, a\u00ednda que si o fixo pola s\u00faa intelixencia, o que motivou que a s\u00faa nai predicira que alg\u00fan d\u00eda ser\u00eda unha boa escritora. Non obstante, a primeira aspiraci\u00f3n de Susann era ser actriz.\nA relaci\u00f3n co seu pai sempre foi moito m\u00e1is pr\u00f3xima que coa s\u00faa nai, e isto plasmouno na relaci\u00f3n que os seus protagonistas femininas ti\u00f1an cos seus propios pais (especialmente en \"Valley of the Dolls\" con Anne Welles, e \"Once Is Not Enough\" con January Wayne). Robert Susann consentiu sempre a s\u00faa filla e alimentou nela o desexo por converterse nunha grande actriz, mais tam\u00e9n era un afeccionado \u00e1s mulleres, e ao longo do seu matrimonio, foi infiel \u00e1 s\u00faa esposa en incontables ocasi\u00f3ns, situaci\u00f3n que Jacqueline sab\u00eda e mesmo non desaprobaba. Rose cr\u00eda manter intacta a s\u00faa dignidade de esposa pechando os ollos ante a situaci\u00f3n e tratando de fomentar h\u00e1bitos de responsabilidade e estudo na s\u00faa filla Jacqueline, situaci\u00f3n que a Jacqueline non lle gustaba cando era nena, e fac\u00eda que se levase mellor co seu pai, que nunca lle falaba de responsabilidades.\nAnos despois, trala morte do seu pai, a relaci\u00f3n de Jacqueline coa s\u00faa nai mellorou moito, ata o punto de que comprendeu o moito que sufrira a s\u00faa nai ante as infidelidades do seu marido.\nNa \u00e9poca en que Susann entraba no instituto tivo escarceos coas drogas e ga\u00f1ara a reputaci\u00f3n de ser unha asidua \u00e1s festas. Tras graduarse na West Philadelphia High School en 1936, e contra o desexo dos seus pais, Susann marchou a Nova York para intentar facer unha carreira como actriz.\nCarreira interpretativa e vida persoal.\nTrala s\u00faa chegada a Nova York, Susann fixo pequenos papeis en filmes, obras teatrais (entre elas \"The Women\"), e anuncios. Un ano m\u00e1is tarde conseguiu un traballo teatral de certa importancia, interpretando unha modelo, e ga\u00f1ando 25 d\u00f3lares \u00e1 semana. Mentres estaba en Nova York co\u00f1eceu un axente, Irving Mansfield, co cal mantivo unha relaci\u00f3n, a pesar do feito de non sentirse atra\u00edda sexualmente por el. A cambio, Mansfield apoiou a Susann publicando fotos s\u00faas nas secci\u00f3ns de teatro e sociedade da prensa neoiorquina. A estratexia funcionou, e a parella casou o 2 de abril de 1939 en Filadelfia.\nTrala voda, Mansfield continuou a dirixir a carreira de Susann, logrando que participase con regularidade en \"The Morey Amsterdam Show\". Despois obtivo un papel no espect\u00e1culo de Broadway \"A Lady Says Yes\", protagonizado por Carole Landis e Jack Albertson. O ano seguinte escribiu a s\u00faa primeira obra, \"Lovely Me\", que se representou en Broadway cun total de 37 funci\u00f3ns.\nA pesar da dedicaci\u00f3n de Mansfield a Susann, durante todo o seu matrimonio houbo rumores de que ela lle era infiel. Unha das primeiras relaci\u00f3ns de Susann foi co actor, c\u00f3mico e cantante Eddie Cantor. Cantor contratou a Susann para participar na xira de \"Banjo Eyes\". Cantor deixou a Susann cando a s\u00faa esposa descubriu a relaci\u00f3n. En 1942 Susann co\u00f1eceu o c\u00f3mico Joe E. Lewis, co que iniciou outra relaci\u00f3n. Esta aventura fixo que Susann lle comunicase a Mansfield, o cal fora chamado a filas, que a s\u00faa relaci\u00f3n rematara. Cando Lewis soubo que Susann e Mansfield se separaban e que Susann quer\u00eda casar con el, entrou a formar parte da United Service Organizations, sendo enviado a Nova Guinea.\nA finais de 1944 Mansfield e Susann reconcili\u00e1ronse, e en 1946 tiveron un fillo chamado Guy, ao cal lle foi diagnosticado autismo aos tres anos de idade.\nLiteratura e carreira televisiva.\nEn 1951 Susann presentou un \"talk show\" para o canal DuMont Television Network chamado \"Jacqueline Susann's Open Door\", mais o programa durou menos de dous meses.\nSusann sempre sentiu unha forte inquietude pola escritura, de xeito que, dende nena e ata a s\u00faa morte levou un diario, que lle serviu para adquirir a escritura como un h\u00e1bito e, finalmente, para empregar algunhas das s\u00faas vivencias e ideas, e plasmalas nas s\u00faas novelas. Con todo, Jacqueline Susann nunca se tomara moi en serio como escritora, pois so lle interesaba triunfar como actriz. A\u00ednda que ao ver que pasaban os anos e non se convert\u00eda nunha actriz importante, comezou a considerar a escritura como o seu cami\u00f1o a esa fama, que tanto a obsesionaba.\nA principios dos anos sesenta Susann intentou escribir unha obra de xornalismo de investigaci\u00f3n sobre o mundo do espect\u00e1culo e as drogas ilegais que \u00eda titular \"The Pink Dolls\". Por\u00e9n, cambiou de opini\u00f3n e escribiu o seu primeiro libro, \"Every Night, Josephine!\", o cal era un libro lixeiro, baseado nas s\u00faas experiencias co seu can caniche, Josephine. Esta obra considerouse unha obra f\u00f3ra do habitual para a \u00e9poca, polo seu tema, mais tivo o suficiente \u00e9xito para que puidese publicar o seu segundo libro, a novela \"Valley of the Dolls\".\nSobre esa \u00e9poca, foille diagnosticado un cancro de mama. Foi sometida a unha mastectom\u00eda o 27 de decembro de 1962, mais mantivo a s\u00faa doenza en segredo. A pesar de todo comezou a escribir a s\u00faa novela \"Valley of the Dolls\".\nEsta novela foi a m\u00e1is vendida nos Estados Unidos durante moitas semanas. A este \u00e9xito segu\u00edrono outros dous coas novelas \"The Love Machine\", publicada en 1969, e \"Once Is Not Enough\", publicada en 1973, un ano antes de seu falecemento.\n\"Valley of the Dolls\".\n\"Valley of the Dolls\" conta a historia de tres amigas (Anne Welles, Neely e Jennifer) moi diferentes entre si ao longo de vinte anos, de 1945 a 1965, que s\u00f3 te\u00f1en en com\u00fan as s\u00faas ansias de triunfo na vida e a s\u00faa extraordinaria beleza. Esta novela foi inicialmente rexeitada por numerosas editoriais. Non obstante, Susann persistiou e, cando se publicou o 10 de febreiro de 1966, tivo un \u00e9xito inmediato de vendas, a\u00ednda que moitos cr\u00edticos literarios a destrozaron. O tema e o uso da linguaxe consider\u00e1banse inapropiados para boa parte do p\u00fablico da \u00e9poca, e mesturaba un estilo narrativo similar ao dun serial televisivo con personajes audaces e non tradicionais. A historia era unha novela en clave, con personaxes supostamente baseados en celebridades da vida real como Judy Garland e Ethel Merman.\n\"Valley of the Dolls\" rompeu r\u00e9cords de vendas (uns 30 mill\u00f3ns de exemplares). A pesar da fama da obra, moitos autores do momento, entre eles Gore Vidal, negaban o talento de Susann como escritora. Parte do \u00e9xito da novela deb\u00edase ao incansable esforzo de Susann e Mansfield en promocionala. A parella viaixou por todo o mundo promocion\u00e1ndoa, especialmente por pa\u00edses de lingua inglesa.\nEn 1967 o libro adaptouse nun filme do mesmo nome, protagonizada por Patty Duke, Barbara Parkins e Sharon Tate. Susann fixo un cameo no filme como reporteira na escena do suicidio de Jennifer North. Por\u00e9n, o filme tivo malas cr\u00edticas, e a mesma Susann estaba descontenta con ela, en especial polo cambio que se fixo no filme do final orixinal do libro.\nFama.\nTanto Susann como Mansfield gozaron da fama provocada polos seus libros. Susann publicou outras varias novelas, todas cun estilo semellante ao de \"Valley of the Dolls\". Ademais, participou con frecuencia na televisi\u00f3n, principalmente como invitada de \"talk shows\".\nPor\u00e9n, non todos eran admiradores. O 24 de xullo de 1969, o autor Truman Capote, tam\u00e9n habitual dos \"talk shows\" e figura controvertida, interveu en \"The Tonight Show Starring Johnny Carson\", afirmando que Susann parec\u00eda \"un camioneiro travestido.\" Susann ameazou con demandar a Capote, e Capote pediou perd\u00f3n aos camioneiros. O incidente non pasou a m\u00e1is.\n\u00daltimos anos e falecemento.\nO 18 de xaneiro de 1973 a Susann diagnostic\u00e1ronlle unha met\u00e1stase pulmonar do seu cancro de mama, a\u00ednda que houbo d\u00fabidas sobre se se trataba dun cancro de pulm\u00f3n independente do primeiro. A Susann d\u00e9ronlle soamente uns poucos meses de vida, pero puido a\u00ednda facer unha xira promocionando \"Once Is Not Enough\". Como outros dos seus libros, foi un \u00e9xito, neste caso a segunda novela m\u00e1is vendida en 1973 nos Estados Unidos.\nCando ingresou por \u00faltima vez, permaneceu en coma sete semanas antes de falecer. Ti\u00f1a 56 anos. Os seus restos foron incinerados.\nTraballos p\u00f3stumos.\nA finais dos anos setenta publicouse a novela rom\u00e1ntica de ciencia ficci\u00f3n \"Yargo\", que fora escrita a finais dos cincuenta. Parece ser que Susann se inspirou en Yul Brynner ao idear a personaxe principal, Yargo.\nA \u00faltima novela de Susann, \"Dolores\", \u00e9 unha velada alusi\u00f3n \u00e1 vida de Jacqueline Kennedy, e publicouse en 1976. Debido \u00e1 enfermidade de Susann, \"Dolores\" foi completada polo seu amigo e tam\u00e9n escritor Rex Reed.\nAntes de falecer, Susann planeou unha secuela de \"Valley of the Dolls\". En 2001 o escritor Rae Lawrence escribiu a novela \"Shadow of the Dolls\", baseada nas notas que Susann deixara para facer unha posible secuela."}
{"id": "468644", "revid": "5863", "url": "https://gl.wikipedia.org/wiki?curid=468644", "title": "Lista de presidentes de Corea do Sur", "text": "Desde a creaci\u00f3n do estado surcoreano en 1948, trece persoas ocuparon o cargo de presidente de Corea do Sur en vinte mandatos. Segundo a Constituci\u00f3n de Corea do Sur, o presidente \u00e9 o xefe de Estado do pa\u00eds e tam\u00e9n o seu xefe de goberno. O presidente tam\u00e9n \u00e9 o comandante en xefe das Forzas Armadas.\nO mandato presidencial fixouse en cinco anos en 1988. Anteriormente estivo en catro anos entre 1948 e 1972, seis anos entre 1972 e 1981 e sete anos entre 1981 e 1988. Desde 1981, o presidente non pode presentarse \u00e1 reelecci\u00f3n. O presidente debe ser un cidad\u00e1n surcoreano, de polo menos 40 anos de idade, que viviu en Corea do Sur durante 5 anos."}
{"id": "468645", "revid": "89787", "url": "https://gl.wikipedia.org/wiki?curid=468645", "title": "Terra brava", "text": "Terra brava, subtitulado Contos da solaina, \u00e9 unha obra narrativa de \u00c1nxel Fole, publicada en 1955 pola Editorial Galaxia.\nCaracter\u00edsticas.\nA obra figura como rematada en Santiago de Compostela no outono de 1955. Comeza cun longo limiar de Domingo Garc\u00eda Sabell, datado en Santiago no outono de 1955 e que consta dos seguintes cap\u00edtulos: A Galicia entrampada, a Galicia contemplada, a humildade de escribir, a arte da leria, o idioma, necesidade invis\u00edbel e vida e literatura.\nNa lapela da 2\u00aa edici\u00f3n sin\u00e1lase:\nNeste libro o lector participa e transf\u00f3rmase en c\u00f3mplice das historias imaxinadas que aparecen e desaparecen diante nosa. Cousas que acontecen na zona do Incio, escritos nun galego que \"\u00e9 o falado al\u00ed\" , que Fole comezou a dese\u00f1ar arredor de 1952 e con edici\u00f3n de 1955.\nTrama.\nA solaina.\nO mozo Gasparo recibe carta do padri\u00f1o, o m\u00e9dico don Gasparo. Ir\u00e1 pasar con el unha tempada ao Incio. Marcha e vaino buscar o t\u00edo. Van de Sarria cara ao Incio. O t\u00edo \u00e9 un m\u00e9dico dedicado \u00e1 s\u00faa xente, que ama as paisaxes da contorna e vaille explicando as terras de Sarria, do Courel e do Incio.\nCo\u00f1ecemos os criados, a comida e a paisaxe. C\u00f3ntase o caso de Mar\u00eda Rosa: o pai \u00e9 un aforrador arrastrado que non lle quere pagar nin a penicilina.\nGasparo vai co t\u00edo visitar o Hospital, a Ferrer\u00eda, o Val do Incio.\nOs protagonista son Cilistro (m\u00e9dico en Vigo), Gumersindo (boticario en Monforte) e Ram\u00f3n (fidalgo da Engroba). Na conversa danlle un longo repaso \u00e1 idiosincrasia da xente, \u00e1 caza, \u00e1 literatura galega, \u00e1 emigraci\u00f3n, don Ram\u00f3n del Valle-Incl\u00e1n, \u00e1 normativizaci\u00f3n do galego. (moi extenso, da p\u00e1x. 52 \u00e1 86 na 2\u00aa ed).\nO mozo descansa, e\u00a0 atopa un manuscrito con contos do seu padri\u00f1o: \"Os contos da solaina\". Eses contos ser\u00e1ns os seguintes cap\u00edtulos.\nO arreguizo.\nNa taberna f\u00e1lase de lobos. Como de cando dous mozos pretend\u00edan unha moza, un moi bo e outro moi malo. O malo dic\u00eda que ser\u00eda s\u00faa ou de ningu\u00e9n. Estando o bo de conversa cuns amigos ve pola fiestra asomar unha man de muller e tam\u00e9n se escoitaron tiros. Fora o malo que matara a moza.\nAs trasnadas do To\u00f1o.\nO narrador co\u00f1ece o To\u00f1o desde cativo. At\u00f3panse nunha feira e c\u00f3ntalle as s\u00faas trasnadas. O rapaz viv\u00eda na Ferrer\u00eda case coma un becho, malcriado, arreo no monte. Ti\u00f1a unha t\u00eda rica en Pacios, a t\u00eda Tr\u00e9cola, que o leva con ela para que aprenda o catecismo e a comportarse a xeito.\u00a0 Mais el non deixa de ser un trasfego.\nFaille crer que est\u00e1 enmeigado porque lle foxe \u00e1 cruz e \u00e1s xaculatorias, polo que acaban mat\u00e1ndoo.\nFuma, fai trapalladas e ata lle bota ao caldo unha centola, cousa nunca vista.\nPinta un ovo de azul que fai tolear \u00e1 criada; ao fin a t\u00eda dille estar ao corrente de todo e rille as grazas.\nTres historias do pazo de Lucencia.\nLonga descrici\u00f3n do pazo na ribeira do r\u00edo Cabe. Vis\u00edtao don Ram\u00f3n, o administrador, que lle fala da decadencia do pazo. C\u00f3ntalle tres historias.\nTrata da morte do se\u00f1or Enrique-Mar\u00eda. O se\u00f1or sa\u00edra nunha noite de neve e fr\u00edo. Chega \u00e1 casa o seu can lai\u00e1ndose. S\u00e9gueno un grupo de homes con fach\u00f3ns de palla acesos. Atopar\u00e1n o corpo do se\u00f1or xa morto na neve. Volven tal que unha Santa Compa\u00f1a. A se\u00f1ora Mercedes, que nada sab\u00eda, xa o sospeita e agarda polo cad\u00e1ver.\nSon os protagonistas os tres fillos do se\u00f1or Enrique-Mar\u00eda\u00a0 e a muller. Sidro \u00e9 o morgado que vai estudar e non consegue acabar nada. Cousa que si fai o pequeno, o Fernando. O do medio \u00e9 Jos\u00e9 Mar\u00eda, guapo, esmorgante e con fillos de solteira. Sidro ten un so\u00f1o no que ve mortes. Escr\u00edbeo, m\u00e9teo nun sobre e l\u00e1crao. Unha noite de treboada chega o outro fillo pedindo cartos. O irm\u00e1n ponlle a pistola no peito. Sidro morre na cama e c\u00famprese o so\u00f1o escrito por el mesmo.\nSeguen as historias do administrador. Agora no cuarto do cabaleiro que segue pechado no pazo da Lucencia. Foi educado no estranxeiro e volve xa un home feito. Case non fala o galego e pasa o tempo cazando. Desde al\u00ed vese o r\u00edo cun negro e fermoso relanzo e mesmo hai quen fala dunha fada que vive nel. Un d\u00eda desaparece o cabaleiro. Na s\u00faa procura o can leva o rastro cara ao relanzo do r\u00edo e logo de moito buscar atopan o cad\u00e1ver coas pesas do reloxo no peto: marchar vivir coa s\u00faa namorada.\nPor uns pelos.\nVai visitar ao m\u00e9dico don Froil\u00e1n, xa vello e retirado, que lle vai contar unha historia. Esta \u00e9 dun d\u00eda que o van buscar, vai al\u00e1 e atopa a muller do Galo morta. Ve que foi afogada, pregunta e investiga. Observa que ten na man dous cabelos longos e negros, e un bot\u00f3n tirado. Como o Galo foxe a xente desconf\u00eda del. O doutor c\u00e1lmaos fal\u00e1ndolles o castel\u00e1n. Despois esquece o caso.\nA segunda parte da historia poder\u00eda titularse \u201cO monstro\u201d ou \u201cA cova das Choas\u201d. Despois duns d\u00edas de caza o m\u00e9dico xanta na casa do Sen\u00edn. C\u00f3ntase que hai medo na xente polos asaltos e violaci\u00f3ns. Ata a sobri\u00f1a do Sen\u00edn, a Estrela, foi asaltada por un home moi raro. Cando don Froil\u00e1n vai de caza descansa nunha cova e nota algo estra\u00f1o. Escoita berrar a Estrela, o monstro est\u00e1 a forzala. Loitan e o m\u00e9dico m\u00e1tao. Logo volve \u00e1 cova con dous homes e descobren o tobo, os pelos e o bot\u00f3n do inicio eran del. As\u00ed o Galo queda libre de culpa. O m\u00e9dico casa coa Estrela e os dous homes quedan co ouro que ti\u00f1a escondido o home-monstro.\nCara de l\u00faa..\nDescrici\u00f3n dunha vila chamada Burgo. Conversas nunha botica: o m\u00e9dico, o boticario, o veterinario, funcionarios do concello e do xulgado. Dous destes son moi bromistas no casino e b\u00farlanse de todo. Hai un se\u00f1orito moi lido, intelectual, que andou a estudar medicina, ch\u00e1manlle \u201ccara de l\u00faa\u201d e tam\u00e9n \u00e9 obxecto de bromas. O boticario convida a cear no cemiterio aos dous tunantes xusto\u00a0 o d\u00eda en que algu\u00e9n trae a necrol\u00f3xica do se\u00f1orito que morreu en Santiago. Comeza a cea e na sobremesa pres\u00e9ntase vestido de branco o defunto e pedindo a cea. Os burladores levan un susto de morte e non volven aparecer polo casino.\nO corpo do delito..\nDon Crisanto fora xu\u00edz de paz en Sarria e c\u00f3ntalle un caso ao doutor. Resulta que apareceu morto o se\u00f1or da casa, que viv\u00eda coa fillastra, o marido desta e mais a criada. Parece ser que escorregou pola escaleira despois de beber moito vi\u00f1o. Mais ao xu\u00edz non lle cheira ben o asunto e non sabe por que \u00e9. Pasado un tempo a mesma criada acaba servindo na casa do xu\u00edz. Cando sabe que os que foron os seus amos acabaron mal conta todo e aclara o crime. Mentres o marido viaxaba a Lugo a fillastra lavou ben as escaleiras e untounas con xab\u00f3n La Toja. Deste xeito morrer\u00eda o vello e non ter\u00eda tempo a facer testamento para unha filla natural que ti\u00f1a al\u00e1 polas terras de Chantada.\nEn cada vila, o seu misterio.\nNunha noite de inverno don Gasparo ten que ir desde o Incio a Laiosa visitar un vello doente. Al\u00ed atopa o se\u00f1or cura e o m\u00e9dico de Rubi\u00e1n. Quedar\u00e1n a durmir os tres: cea, partida de cartas, habanos, co\u00f1ac... Cada un deles conta un conto.\nFoi al\u00e1 por Sober onde unha marquesa lle regalou \u00e1 igrexa parroquial un viril. O cura so\u00f1a como lle rouban o viril, m\u00e1is ben veo na parede despois de comer forte e abundante.\u00a0 E resultou certo o do roubo. Pasaron os anos e nada se soubo do ladr\u00f3n. Chegou a Guerra de \u00c1frica. Volve so\u00f1ar, agora que aparece o viril. E tam\u00e9n se cumpre, al\u00ed est\u00e1 xa. O cura desconf\u00eda dun criado que foi a Marrocos \u00e1 guerra e mesmo ten unha ferida na man, iguali\u00f1o que no seu so\u00f1o.\nO m\u00e9dico de Rubi\u00e1n ten un irm\u00e1n m\u00e1is novo que estivo na batalla de Teruel na Guerra Civil. Un d\u00eda esperta el cunha forte dor nunha coxa, mais axi\u00f1a lle pasa. V\u00f3lvelle m\u00e1is tarde e tam\u00e9n lle pasa de novo. E recibe unha carta do irm\u00e1n contando como o feriron nunha coxa e lle tiraron a bala sen anestesia, coinciden os d\u00edas e as horas coas s\u00faas dores.\nAl\u00e1 polo ano 1942 est\u00e1 de m\u00e9dico en Becerre\u00e1. So\u00f1a que est\u00e1 nos Estados Unidos de Am\u00e9rica, que \u00e9 un famoso doutor e ata recibe un agasallo do mesmo presidente Truman. Ao acordar ve que algu\u00e9n lle trouxo un agasallo: unha caixa de habanos Partag\u00e1s con moedas e d\u00f3lares; que \u00e9 regalo duns amigos americanos. E lembra como unha noite acolleu a dous homes estra\u00f1os que fux\u00edan da Gestapo alem\u00e1. Eran esp\u00edas americanos.\nA Estadea e o Urco.\nO d\u00eda da feira na Cruz do Incio aparece pola consulta o Breixo de Gomesende acompa\u00f1ado da nai e mais da sogra. Elas din que toleou, di cousas raras, non come, non mira pola familia... El pon f\u00f3ra as d\u00faas vellas iguali\u00f1as e p\u00eddelle ao doente que lle conte todo. Fala Breixo que escoitou como homes armados rodeaban a s\u00faa casa para matalo (seguro que culpa das vellas), tivo que fuxir e persegu\u00edrono con bengalas (o doutor cre que son figuraci\u00f3ns: era unha partida de cazadores e as luces os foguetes dunha festa pr\u00f3xima \u00e1 aldea). Logo Breixo viu unha estra\u00f1a figura como de n\u00e9boa branca e un can moi grande e negro (o doutor ve que est\u00e1 describindo a Estadea e o Urco tal e como contan as lendas, talvez porque as escoitou de rapaz). Don Gasparo dille que se quere curar ten que contarlle o seu segredo, iso que leva metido dentro tanto tempo. Breixo acaba abrindo o coraz\u00f3n: sendo mozo violou unha rapaza, pensaba casar con ela pero a nai e a sogra ama\u00f1aron outro matrimonio que lles convi\u00f1a a elas e a rapaza marchou para as Am\u00e9ricas. E en poucos meses o Breixo curou de todo.\nNarraci\u00f3n.\nA t\u00e9cnica narrativa bota man das estratexias realistas como o narrador omnisciente que o sabe e controla todo e a estrutura cl\u00e1sica das historias \u2013presentaci\u00f3n, n\u00f3 e desenlace-.. A obra \u00e9 un longo conto de contos entrelazados, o que Claudio Rodr\u00edguez Fer chama \u201cnarraci\u00f3n en espiral\u201d: un encadeamento constante de narraci\u00f3ns que remite ao espazo popular, aos contos contados diante do lume da lareira.\nEn xeral e baixo os mesmos presupostos que n\u00b4\"A lus do candil\", insiste na descrici\u00f3n e recreaci\u00f3n de historias propias \u00a0do mundo rural a\u00ednda que agora se adopte unha modulaci\u00f3n que por veces poida amosarse cun verniz un tanto m\u00e1is reivindicativo.\nPaisaxe, m\u00fasica e fala.\n\u201cOs contos de TERRA BRAVA suceden na bisbarra do Incio. O galego usado polo autor \u00e9 o falado al\u00ed.\u201d (Nota no final do libro).\n\"Tres vencellos nos lean fortemente \u00e1 terra:\u00a0o sentimento da paisaxe, a fala i a m\u00fasica\", asevera un dos personaxes de \u201cO grande parladoiro\u201d. Armando Requeixo sinalou a importancia da paisaxe como elemento tem\u00e1tico e argumental e fala de etnopaisaxe, paleopaisaxe, sociopaisaxe, videopaisaxe, audiopaisaxe e metapaisaxe. En canto \u00e1 lingua, recolle moitas palabras e fraseolox\u00eda do Courel, Quiroga, O Incio, constitu\u00edndo un dos m\u00e1is ricos galegos que da narrativa galega. Poucos escritores galegos tiveron unha sensibilidade para a fala como \u00c1nxel Fole.\nEdici\u00f3ns.\n\u00c1 primeira edici\u00f3n de 1955 segu\u00edronlle en Galaxia unha segunda en 1976 (349 p\u00e1xs. con gravados da cuberta de Carlos Maside e do libro de Xoh\u00e1n Ledo), unha terceira e unha cuarta en 2001."}
{"id": "468647", "revid": "5863", "url": "https://gl.wikipedia.org/wiki?curid=468647", "title": "Asunci\u00f3n da Virxe", "text": ""}
{"id": "468650", "revid": "785", "url": "https://gl.wikipedia.org/wiki?curid=468650", "title": "Guis\u00f3", "text": ""}
{"id": "468651", "revid": "89787", "url": "https://gl.wikipedia.org/wiki?curid=468651", "title": "Alda Lara", "text": "Alda Ferreira Pires Barreto de Lara Albuquerque, nada en Benguela o 9 de xu\u00f1o de 1930 e finada en Cambambe o 30 de xaneiro de 1962, foi unha poeta portuguesa de orixe angolana, co\u00f1ecida como Alda Lara.\nTraxectoria.\nFoi irm\u00e1 do poeta Ernesto Lara Filho. Recibiu unha educaci\u00f3n cristi\u00e1. Foi a unha escola feminina en S\u00e1 da Bandeira, e despois mudouse a Lisboa, onde conclu\u00edu os estudos secundarios. Estudou Medicina na Universidade de Lisboa e a Universidade de Co\u00edmbra. Residiu na Casa dos Estudantes do Imp\u00e9rio (CEI), e colaborou nas actividades do centro. En 1961 regresou a Angola.\nComezou a publicar na revista literaria \"Mensagem\", centrada nas colonias africanas. Despois colaborou en \"Jornal de Benguela\", \"Jornal de Angola\" e \"ABC e Ci\u00eancia\". A s\u00faa obra foi co\u00f1ecida despois da s\u00faa morte, logo de ser publicada polo seu marido, o escritor de orixe mozambicana Orlando Albuquerque., con quen tivo catro fillos. A s\u00faa obra fala da maternidade e dos seus nenos, as\u00ed como da liberdade e a xustiza. Boa parte da s\u00faa poes\u00eda reflicte a insatisfacci\u00f3n co \"status quo\" colonial do Imperio portugu\u00e9s.\nDespois da s\u00faa morte, o concello de S\u00e1 da Bandeira (actual Lubango) institu\u00edu o Premio Alda Lara de poes\u00eda."}
{"id": "468652", "revid": "15490", "url": "https://gl.wikipedia.org/wiki?curid=468652", "title": "Xermania Superior", "text": "Germania Superior ou \"Alta Xermania\" foi unha provincia imperial do Imperio romano. Comprend\u00eda unha \u00e1rea da rexi\u00f3n occidental de Su\u00edza, das rexi\u00f3ns francesas de Xura e de Alsacia e o suroeste de Alema\u00f1a. Cidades importantes foron Besan\u00e7on (\"Vesontio\"), Strasbourg (\"Argentoratum\"), Wiesbaden (\"Aquae Mattiacae\"), e a capital de Xermania Superior, Mainz (\"Mogontiacum\"). Comprendeu o Rin Medio, lim\u00edtrofe co Limes Germanicus, e na provincia alpina de Raetia ao sueste. A\u00ednda que fora ocupada militarmente desde o reinado de Augusto, Xermania Superior (xunto con Xermania Inferior) non converteuse nunha provincia oficial ata cerca do 85 d.C.\nOrixe.\nParticipaci\u00f3n romana inicial.\nOs termos \"Alta Germania\" e \"Baixa Xermania\" non aparecen na \"'Guerra das Galias' 'de Xulio C\u00e9sar, pero escribe informes de que as persoas que viv\u00edan nesas rexi\u00f3ns eran co\u00f1ecidas como \"Germani\" localmente, un termo usado para unha tribo que os romanos chamaban Germani Cisrhenani, e que o nome Xermania parece ter sido adoptado para designar outras tribos ind\u00edxenas da zona. A Baixa Xermania foi ocupada polos belgas. A Alta Xermania estaba ocupada por tribos galas inclu\u00edndo os Helvecios, S\u00e9cuanos, Leucos, e Tr\u00e9veros, e na marxe norte do Rin medio, o remanente das tropas xerm\u00e1nicas que intentaran tomar Vesontio baixo Ariovisto, pero que foron derrotadas por C\u00e9sar no 58 a.C.\nOs romanos non abandonaron esta rexi\u00f3n en ning\u00fan momento despois. Durante un per\u00edodo de 5 anos nos primeiros anos do seu reinado (28-23 a.C.), como nos di Casio Dio (53.12), Octavian Caesar asumiu o goberno directo das principais provincias senatoriais por motivos de que estaban en perigo de insurrecci\u00f3n e s\u00f3 el comandou as tropas necesarias para restablecer a seguridade. Deber\u00edan ser restauradas ao senado en 10 anos baixo o proc\u00f3nsul elixidos polo senado.\nEntre estas provincias independentes estaban a alta Xermania. Ao parecer converteuse nunha provincia nos \u00faltimos anos da rep\u00fablica. T\u00e1cito tam\u00e9n a menciona como a provincia de Xermania Superior no seu \"Anais\" (3.41, 4.73, 13.53). Casio Dio v\u00eda \u00e1s tribos xerm\u00e1nicas como celtas, unha impresi\u00f3n que quizais deulle Belxica, o nome asignado a baixa Xermania na \u00e9poca. Dio non menciona a fronteira, pero considera que a Alema\u00f1a superior est\u00e9ndese ata a fonte do Rin. Non est\u00e1 claro se co\u00f1ecia o Alto Rin en Su\u00edza, r\u00edo arriba do lago Constanza. Hoxe chamamos a secci\u00f3n do Rin que percorre a alta Xermania como Rin medio.\nL\u00edmite do imperio.\nAugusto planeaba incorporar toda a Xermania central nunha provincia, Xermania Magna. Este plan foi frustrado polas tribos xerm\u00e1nicas na Batalla da fraga de Teutoburgo. Augusto decidiu limitar o imperio na fronteira do Rin-Danubio. Despois diso continuaron os conflitos, obrigando aos romanos a realizar expedici\u00f3ns punitivas e fortalecer a Xermania Superior.\nAo redor do 12 a.C., exist\u00edan importantes bases en Xanten (Castra Vetera) e Mainz (Mogontiacum), desde as que operaba Drusus. Gradualmente desenvolveuse un sistema de fortes en torno a estas bases. No 69-70, todas as fortificaci\u00f3ns romanas ao longo do Rin e do Danubio foron destru\u00eddas por insurrecci\u00f3ns xerm\u00e1nicas e foi o ano da guerra civil entre as lexi\u00f3ns. Ao finalizar esta violenta pero breve tormenta social, reconstru\u00edronse a\u00ednda m\u00e1is que antes, cunha estrada que un\u00eda Mainz e Augsburgo (Augusta Vindelicorum).\nDomitiano foi \u00e1 guerra contra os Chatti no 83-85, que estaban ao norte de Frankfurt (en Hesse nomeado por eles). Nesta \u00e9poca constru\u00eduse a primeira li\u00f1a, ou fronteira continua fortificada. Consist\u00eda nunha zona de observaci\u00f3n limpa, unha empalizada, onde pod\u00eda facerse, torres de vixilancia de madeira e fortes no cruzamentos de estrada. O sistema alcanzou a m\u00e1xima extensi\u00f3n no 90. Unha estrada romana atravesaba Odenwald e unha rede de estradas secundarias conectaba todos os fortes e torres.\nEstratexia defensiva.\nO plan que rex\u00eda o desenvolvemento dos limes era relativamente sinxelo. Desde un punto de vista estrat\u00e9xico, os Agri Decumates, ou rexi\u00f3ns entre o Rin e o Danubio, ofrecen unha protuberancia na fronteira entre os celtas e os xerm\u00e1nicos, que os xerm\u00e1nicos intentaron explotar baixo Ariovisto. A protuberancia dividiu en dous os asentamentos celtas densamente poboados ao longo de todo o sistema fluvial. As forzas invasoras pod\u00edan subir baixo a cuberta da Selva Negra.\nO punto clave era o ombreiro da protuberancia en Mogontiacum (Mainz) onde se localizaban as \"masse de manoevre\" ou reservas estrat\u00e9xicas. Os fortes a trav\u00e9s do bosque eran relativamente d\u00e9biles e por iso sempre foron queimados polos alam\u00e1s. Non obstante, ao ser avisado, as legi\u00f3ns atacarban en expedici\u00f3ns preventivas e punitivas desde Mainz ou Estrasburgo ou Augsburgo doutro lado.\nTodo o sistema s\u00f3 poder\u00eda ter \u00e9xito se se manti\u00f1an fortes concentraci\u00f3ns de tropas en Mainz. As defensas fixas non valian de moito, tanto nos tempos antigos coma nos modernos. Se requerian outras forzas para o ataque. No mellor dos casos, as defensas fixas servian para advertir ou atrasar ata que se pod\u00eda lanzar un contraataque.\nNos seguintes anos pac\u00edficos, os limes perderon o seu car\u00e1cter temporal. Desenvolv\u00e9ronse Vici, ou comunidades, ao redor dos fortes. No 150, as torres e as bases foran reconstru\u00eddas en pedra. Os soldados viv\u00edan agora en bos cuarteis de pedra dentro de muros decorados con frescos. A civilizaci\u00f3n xerm\u00e1nica tam\u00e9n cambiara. Onde C\u00e9sar describira que queimaban as miserables casuchas dos suevos que vi\u00f1eran a loitar por Ariovisto, os Chatti e os Alamanni viv\u00edan agora en c\u00f3modas aldeas romanizadas ao redor dos limes.\nXermania Superior restableceuse como unha provincia romana imperial no 90, tomando grandes cantidades de territorio da Gallia Lugdunensis. Un dos seus primeiros e m\u00e1is famosos gobernadores foi o futuro emperador Traxano, que gobernou a provincia desde o 96 ata a s\u00faa ascensi\u00f3n no 98. A \u00e1rea de asentamento dos Helvetii pasou a formar parte da provincia de Xermania Superior.\nFin da provincia.\nLogo do 400, mentres Roma lentamente estaba a perder o control das s\u00faas provincias m\u00e1is ao norte durante un per\u00edodo de 50 anos, as partes do sur (Su\u00edza) de Xermania Superior foron incorporadas \u00e1 Provincia Maxima Sequanorum antes de que fosen parte de Borgo\u00f1a a principios do s\u00e9culo V. As partes do norte pasaron a formar parte de Alemannia."}
{"id": "468653", "revid": "1131", "url": "https://gl.wikipedia.org/wiki?curid=468653", "title": "Carmen Vidal Vali\u00f1a", "text": ""}
{"id": "468654", "revid": "1131", "url": "https://gl.wikipedia.org/wiki?curid=468654", "title": "Carmen Marina Vidal Vali\u00f1a", "text": ""}
{"id": "468668", "revid": "89787", "url": "https://gl.wikipedia.org/wiki?curid=468668", "title": "Eidos (revista)", "text": "Eidos, subtitulada ata o n\u00famero 4 Revista xoven pra cantos degoran falar galego e desde o n\u00famero 5 Revista galega pros que arelan unha Galicia millor, foi unha revista escolar galega cuxa primeira \u00e9poca se publicou entre 1976 e 1987 en Santiago de Compostela, a primeira en lingua galega desde a posguerra.\nCaracter\u00edsticas.\n\"Eidos\" editouse integramente en galego, sendo publicada polo Colexio La Salle de Santiago, que xa vi\u00f1a publicando desde 1953 unha memoria escolar anual en castel\u00e1n. O primeiro n\u00famero apareceu en marzo de 1976 e deixou de publicarse co n\u00famero 14 en xu\u00f1o de 1987, cunha periodicidade irregular. A partir do n\u00famero 9, a s\u00faa publicaci\u00f3n f\u00edxose coincidir, aproximadamente, co D\u00eda das Letras Galegas.\nSe ben o seu formato foi o propio dun fanzine, tirado na multicopista do propio centro educativo e con artigos creados polos propios alumnos, a s\u00faa importancia v\u00e9n de ser a primeira publicaci\u00f3n totalmente en galego realizada en Galicia tras a guerra civil, adiant\u00e1ndose nuns meses ao nacemento da revista \"Teima\".\nDos catorce n\u00fameros, foron editados totalmente na multicopista do centro s\u00f3 os n\u00fameros 1, 9, 10, 11 e 12. Os n\u00fameros restantes tiveron as s\u00faas capas feitas en imprenta.\nFoi dirixida na s\u00faa primeira etapa ata o ano 1982 polo verin\u00e9s Fernando Di\u00e9guez Sotillo. No seu primeiro n\u00famero, publicouse unha entrevista a Ant\u00f3n Fraguas.\nSegunda \u00e9poca.\nA partir de 1995, volveu editarse cunha periodicidade trimestral, sa\u00edndo nos meses de marzo, xu\u00f1o e decembro (os meses de ver\u00e1n non son lectivos e non contan).\nNesta segunda \u00e9poca, os n\u00fameros que van do 1 ao 55 foron feitos en imprenta e a partir do n\u00famero 56 (o primeiro do ano 2014) s\u00f3 apareceron dixitalizados na p\u00e1xina web do centro. En 1995 sa\u00edu s\u00f3 un n\u00famero e nos anos sucesivos, ata 2013, tres anuais. Desde o devandito 2014 s\u00f3 aparece un anual, e xa cunha finalidade de memoria escolar.\nColaboradores.\nEntre os alumnos e profesores que colaboraron na redacci\u00f3n dos seus artigos figuraron Euloxio Regueira, Xos\u00e9 E. Cora L\u00f3pez, Xox\u00e9 Manuel L\u00f3pez Agra, Ramiro Ca\u00f1oto Fieiza, Xo\u00e1n Fern\u00e1ndez, Xes\u00fas Pereira L\u00f3pez, Isidoro A. Fern\u00e1ndez, Su\u00e1rez Quintanilla, Xan Xos\u00e9 de Ozamiz e Julio Estrada N\u00e9rida."}
{"id": "468673", "revid": "1131", "url": "https://gl.wikipedia.org/wiki?curid=468673", "title": "Poesiagalega.org", "text": "Poesiagalega.org \u00e9 unha p\u00e1xina web que serve de base de datos e repositorio dixital de poes\u00eda galega desde o s\u00e9culo XIX at\u00e9 a actualidade. \u00c9, basicamente, un arquivo dixital creado polo Grupo Alea de An\u00e1lise Po\u00e9tica (GAAP) como ferramenta de apoio e referencia.\nProxecto e realizaci\u00f3n.\nO proceso de creaci\u00f3n da p\u00e1xina web comezou co Programa Sectorial de Investigaci\u00f3n Aplicada da Xunta de Galicia, no que un grupo formado por membros de varias universidades presentaron o proxecto de investigaci\u00f3n \"poesiagalega.org: Constituci\u00f3n e xesti\u00f3n dun repositorio dixital da poes\u00eda galega (s\u00e9culos XIX-XXI) no campo cultura\". Este proxecto obtivo o financiamento econ\u00f3mico da Conseller\u00eda de Econom\u00eda e industria para o per\u00edodo entre o 2009 e o 2012. A partir dese momento comezouse a traballar at\u00e9 conseguir abrir a p\u00e1xina ao publico en 2011, ano desde o cal a p\u00e1xina est\u00e1 online de forma continuada.\nNo ano 2013, culminado o ciclo financiado do proxecto, o traballo realizado polo grupo viuse diminu\u00eddo pola dispersi\u00f3n do equipo e a perda de postos de traballo debido a crise econ\u00f3mica. En marzo de 2015 realizouse unha actualizaci\u00f3n e optimizaci\u00f3n e creouse unha \u201cGu\u00eda de uso\u201d para ofrecer un m\u00e1ximo rendemento a aquel que traballe con esta base de datos.\nEquipo.\nO conxunto responsable do proxecto \u00e9 o Grupo Alea de An\u00e1lise Po\u00e9tica (ou GAAP). Este grupo foi oficialmente creado en xaneiro de 2009 na Facultade de Filolox\u00eda da Universidade de Santiago de Compostela. O seu obxectivo foi a dinamizaci\u00f3n da investigaci\u00f3n sobre materia po\u00e9tica e sobre os propios procedementos de an\u00e1lise metodol\u00f3xica e de selecci\u00f3n a hora de falar de poes\u00eda, non s\u00f3 no sentido acad\u00e9mico se non tam\u00e9n no \u00e1mbito literario-cultural. Centrouse nun principio no desenvolvemento de estudos sobre materia po\u00e9tica e te\u00f3rico-cr\u00edticos nos grupos de Teor\u00eda da Literatura e Literatura comparada da mesta universidade compostel\u00e1.\nO grupo, dirixido por Arturo Casas como coordinador, est\u00e1 constitu\u00eddo na actualidade por Margarita Garc\u00eda Candeira, Mar\u00eda L\u00f3pez S\u00e1ndez, Isaac Lourido, Chus Nogueira, Montserrat Pena e Iria Sobrino. Formaron anteriormente parte do GAAP Iris Coch\u00f3n, Lorena Dom\u00ednguez e Mar\u00eda do Cebreiro R\u00e1bade.\nDe maneira non adscrita ao GAAP tam\u00e9n colaboraron no proxecto Poesiagalega.org: Helena Gonz\u00e1lez, Dolores Vilavedra, Olivia Rodr\u00edguez, Ana Acu\u00f1a, Miro Villar, Jos\u00e9 Lu\u00eds Forneiro, Laura Mari\u00f1o (contratada como fil\u00f3loga experta en edici\u00f3n dixital) e Alba Cid (en tarefas de actualizaci\u00f3n como bolseira predoutoral da USC).\nFuncionamento.\n\u00c1 hora de facer uso da p\u00e1xina web como ferramenta hai tres opci\u00f3ns:\nObras.\nOs documentos dispostos para o publico na base de datos, todos eles dixitalizados polo grupo, tr\u00e1tanse desde textos po\u00e9ticos ou ensa\u00edsticos at\u00e9 arquivos de son ou v\u00eddeo. Estes documentos foron seleccionados polo grupo e cedidos voluntariamente por autores/as e editoras/es tras solicitude formal.\nEn marzo de 2015 o arquivo conti\u00f1a 2613 obras ou fichas, clasificadas deste xeito:"}
{"id": "468674", "revid": "89787", "url": "https://gl.wikipedia.org/wiki?curid=468674", "title": "Laverne Cox", "text": "Laverne Cox, nada en Mobile (Alabama) o 29 de maio de 1972, \u00e9 unha actriz estadounidense, estrela de \"reality shows\", produtora de televisi\u00f3n e defensora dos dereitos da comunidade LGBT. F\u00edxose co\u00f1ecida polo papel de Sophia Burset na serie de Netflix \"Orange Is the New Black\", serie con que se converteu na primeira persoa transx\u00e9nero nomeada a un Emmy na categor\u00eda de actriz, e a primeira en ir de candidata a un Emmy desde a designaci\u00f3n da compositora Angela Morley en 1990.\nTam\u00e9n \u00e9 co\u00f1ecida pola s\u00faa aparici\u00f3n como concursante no programa de VH1 \"I Want to Work for Diddy\", e por producir e copresentar o programa sobre cambio de imaxe \"TRANSform Me\", tam\u00e9n de VH1. En abril de 2014, a Cox galardo\u00e1rona co premio GLAAD polo seu traballo como defensora dos dereitos da comunidade transexual. O 9 de xu\u00f1o de 2014, Cox converteuse na primeira persoa transexual en aparecer na portada da revista \"Time\".\nPrimeiros anos.\nCox naceu en Mobile, unha cidade de Alabama, e ten un irm\u00e1n xemelgo, M. Lamar. O irm\u00e1n fixo o papel de Sophia antes da operaci\u00f3n de mudanza de sexo (co nome de Marcus) en \"Orange Is the New Black\". Cox reco\u00f1eceu nunha entrevista que se tentara suicidar \u00f3s 11 anos, cando se decatou de que desenvolvera sentimentos polos seus compa\u00f1eiros e por sufrir bullying por non actuar \"da forma en que algu\u00e9n asignado home \u00f3 nacer deber\u00eda comportarse\". Graduouse na Alabama School of Fine Arts en Birmingham, a capital do estado, onde se especializou en danza, e no Marymount Manhattan College en Nova York, onde mudou a danza pola interpretaci\u00f3n.\nCarreira art\u00edstica.\nCox \u00e9 co\u00f1ecida principalmente polo seu papel en \"Orange Is the New Black\" facendo de Sophia Burset, unha muller transexual que est\u00e1 no c\u00e1rcere por unha fraude de tarxetas de cr\u00e9dito. Previamente apareceu como concursante en \"I Want to Work for Diddy\", e produciu e co-presentou o reality de VH1 \"TRANSform Me\", o que a converteu na primeira persoa transexual afroamericana en producir e protagonizar o seu programa de televisi\u00f3n. Ambos os programas foron nomeados \u00f3s premios GLAAD como \"reality shows\" destacados. Tam\u00e9n apareceu nalgunhas series de televisi\u00f3n como \"Law &amp; Order\", \"Bored to Death\" ou \"Musical Chairs\".\nAdemais de traballar como actriz, fala publicamente e escribe artigos sobre os dereitos da comunidade LGTB e outros asuntos de actualidade en distintos medios, como o \"Huffington Post\". O seu papel en \"Orange Is the New Black\" deulle un poleiro desde o que falar sobre os dereitos da comunidade transexual. Nunha entrevista Cox dic\u00eda \"Sophia \u00e9 unha personaxe multi-dimensional co que a xente pode empatizar de verdade... e ch\u00e1s, est\u00e1n empatizando cunha persoa transexual real. E para a xente transexual a\u00ed f\u00f3ra, que necesitan ver representaci\u00f3n nos medios de xente coma eles e das s\u00faas experiencias, iso conv\u00e9rtese en algo realmente importante.\"\nCox apareceu na portada da revista \"Time\" do 9 de xu\u00f1o de 2014, e foi entrevistada para o artigo \"The Transgender Tipping Point\" por Katy Steinmetz, do mesmo n\u00famero, que era ademais o titular que aparec\u00eda na portada; isto converteu a Laverne Cox na primeira persoa transexual en aparecer na portada de \"Time\".\nEse mesmo ano Cox converteuse na primeira persoa transexual en ser nomeada a un Emmy na categor\u00eda de Mellor Actriz Secundaria nunha Serie de Comedia polo seu papel como Sophia Burset en \"Orange Is the New Black\".\nTam\u00e9n en 2014, Cox apareceu no videoclip da canci\u00f3n de John Legend \"You &amp; I (Nobody In The World)\".\nO 17 de outubro de 2014, estreouse en MTV e Logo o documental \"Laverne Cox Presents: The T Word\", dunha hora de duraci\u00f3n, producido e narrado pola propia Cox."}
{"id": "468681", "revid": "1410", "url": "https://gl.wikipedia.org/wiki?curid=468681", "title": "Earl Calloway", "text": "Earl Genard Calloway, nado o 30 de setembro de 1983 en Atlanta, Xeorxia, \u00e9 un xogador profesional de baloncesto estadounidense con pasaporte b\u00falgaro. Cunha estatura de 1,91 metros xoga na posici\u00f3n de base.\nTraxectoria.\nO 8 de xullo de 2019, f\u00edxose oficial a s\u00faa fichaxe por unha tempada polo Obradoiro CAB da Liga ACB."}
{"id": "468683", "revid": "85894", "url": "https://gl.wikipedia.org/wiki?curid=468683", "title": "Mugueimes, Mu\u00ed\u00f1os, Mu\u00ed\u00f1os", "text": "Mugueimes \u00e9 un lugar da parroquia de Mu\u00ed\u00f1os, no concello ourens\u00e1n de Mu\u00ed\u00f1os, na comarca da Baixa Limia. Segundo o IGE, en 2018 ti\u00f1a 223 habitantes (108 homes e 115 mulleres)."}
{"id": "468684", "revid": "22570", "url": "https://gl.wikipedia.org/wiki?curid=468684", "title": "Sabas Calvillo", "text": "Sabas Calvillo Velasco, nado en 1945 en Cidade Real, \u00e9 un director de orquestra e director de coro espa\u00f1ol.\nTraxectoria.\nSabas Calvillo \u00e9 licenciado en Ciencias Econ\u00f3micas, e cursou estudos musicais (piano, harmon\u00eda, composici\u00f3n e direcci\u00f3n de orquestra) no Conservatorio Superior de M\u00fasica de Madrid. Formouse na direcci\u00f3n coral con Oriol Martorell, Erwin List e Michel Coboz. Ampliou estudos de direcci\u00f3n orquestral en Siena, Salzburgo e Viena.\nEntre outros cargos foi axudante de direcci\u00f3n de Jos\u00e9 Ignacio Prieto e Pablo Colino, director do Coro Nacional de Espa\u00f1a, da Joven Orquesta de C\u00e1mara, e foi o director fundador do Coro y Orquesta \"Ars Nova\", as\u00ed como director fundador, en 1992, da Orquestra Sinf\u00f3nica de Galicia.\nAs\u00ed mesmo, foi profesor de concertaci\u00f3n da Escuela Superior de Canto de Madrid, da que, posteriormente, e at\u00e9 a s\u00faa xubilaci\u00f3n, foi catedr\u00e1tico de \u00d3pera e Oratorio."}
{"id": "468687", "revid": "72012", "url": "https://gl.wikipedia.org/wiki?curid=468687", "title": "Sabas Calvillo Velasco", "text": ""}
{"id": "468688", "revid": "23204", "url": "https://gl.wikipedia.org/wiki?curid=468688", "title": "Colecalciferol", "text": "O colecalciferol, tam\u00e9n chamado vitamina D3, \u00e9 un tipo de vitamina D que se produce na pel exposta \u00e1 luz do sol; tam\u00e9n se encontra nalg\u00fans alimentos e pode tomarse como suplemento diet\u00e9tico. Util\u00edzase no tratamento e prevenci\u00f3n da deficiencia de vitamina D e doenzas asociadas, como o raquitismo. Tam\u00e9n se utiliza para tratar a hipofosfatemia familiar, o hipoparatiroidismo que causa un baixo nivel de calcio no sangue e a s\u00edndrome de Fanconi. Xeralmente admin\u00edstrase por v\u00eda oral.\nAs doses excesivas de colecalciferol poden orixinar v\u00f3mitos, estrinximento, debilidade e confusi\u00f3n mental. Outro risco \u00e9 a formaci\u00f3n de c\u00e1lculos renais. As doses normais son seguras no embarazo. Pode non ser efectiva en persoas con enfermidades renais graves.\nO colecalciferol prod\u00facese na pel despois de estar exposta \u00e1 luz ultravioleta. Conv\u00e9rtese no f\u00edgado en calcifediol (25-hidroxivitamina D), que despois se converte nos riles en calcitriol (1,25-dihidroxivitamina D). Unha das s\u00faas acci\u00f3ns \u00e9 incrementar a captaci\u00f3n de calcio nos intestinos. Enc\u00f3ntrase en alimentos como alg\u00fans peixes, queixo e ovos. A certos alimentos como o leite se lles engade colecalciferol nalg\u00fans pa\u00edses.\nEste composto describiuse por primeira vez en 1936. \u00c9 unha das medicinas da Lista de Medicinas Esenciais da Organizaci\u00f3n Mundial da Sa\u00fade. Est\u00e1 dispo\u00f1ible como medicamento xen\u00e9rico e pode comprarse sen receita.\nUso m\u00e9dico.\nDeficiencia de vitamina D.\nO colecalciferol \u00e9 unha forma de vitamina D sintetizada de forma natural na pel, que funciona como prohormona, sendo convertida en calcitriol. \u00c9 importante para manter os niveis de calcio e promover a sa\u00fade e desenvolvemento \u00f3seos. Como medicamento, o colecalciferol pode tomarse como suplemento dietario para previr ou tratar a deficiencia de vitamina D. Un gramo cont\u00e9n 40\u00a0000\u00a0000 (40x106) UI (a equivlencia \u00e9 1 UI = 0,025\u00a0\u00b5g). Os valores de inxesta dietaria de referencia de vitamina D (colecalciferol e/ou ergocalciferol) var\u00edan segundo os pa\u00edses. Por exemplo, na Uni\u00f3n Europea recom\u00e9ndanse 20\u00a0\u00b5g/d (800 UI ao d\u00eda), nos Estados Unidos 15\u00a0\u00b5g/d (600 IU ao d\u00eda) para todos os individuos (mulleres, homes, embarazadas e lactantes) de ata 70 anos de idade, e 20\u00a0\u00b5g/d (800 UI ao d\u00eda) se te\u00f1en m\u00e1is de 70 anos.\nPor\u00e9n, disc\u00fatese se as actuais recomendaci\u00f3ns son suficientes para cubrir as necesidades fisiol\u00f3xicas. Os individuos que non se expo\u00f1en regularmente ao sol, os obesos e de pel m\u00e1is escura te\u00f1en niveis sangu\u00edneos m\u00e1is baixos e necesitan unha maior suplementaci\u00f3n.\nO Institute of Medicine dos Estados Unidos publicou en 2011 unha revisi\u00f3n dos datos sobre as doses recomendadas de vitamina D Os pacientes con deficiencia grave de vitamina D requiren un tratamento cunha dose de ataque, cuxa magnitude pode calcularse base\u00e1ndose no nivel real s\u00e9rico de 25-hidroxi-vitamina D e o peso corporal.\nHai informes contadictorios sobre a eficacia relativa do colecalciferol (D3) fronte ao ergocalciferol (D2), xa que alg\u00fans estudos indican unha menor eficacia da D2 e outros non atopan diferenza. Hai diferenzas entre mbas na absorci\u00f3n, afinidade de uni\u00f3n e activaci\u00f3n, e as probas xeralmente favorecen o colecalciferol \u00e1 hora de elevar os niveis sangu\u00edneos, a\u00ednda que se necesitan m\u00e1is investigaci\u00f3ns.\nUn uso moito menos com\u00fan da terapia con colecalciferol no raquitismo utiliza unha soa dose grande e denominouse terapia \"stoss\". O tratamento admin\u00edstrase oralmente ou por inxecci\u00f3n intramuscular de 300\u00a0000 UI (7\u00a0500\u00a0\u00b5g) a 500\u00a0000 UI (12\u00a0500\u00a0\u00b5g = 12,5\u00a0mg), nunha soa dose ou \u00e1s veces en de d\u00faas a catro doses repartidas. Hai certa preocupaci\u00f3n sobre a seguridade de administrar doses tan grandes.\nOutras doenzas.\nUnha metaan\u00e1lise de 2007 conclu\u00edu que unha inxesta de 1000 a 2000 UI ao d\u00eda de vitamina D3 pod\u00eda reducir a incidencia de cancro colorrectal cun risco m\u00ednimo. Ademais, un estudo de 2008 publicado na revista Cancer Research mostrou que a adici\u00f3n de vitamina D3 (xunto con calcio) \u00e1 dieta dalg\u00fans ratos era un r\u00e9xime similar en contido nutricional ao dunha dieta occidental nova de 1000 UI de colecalciferol ao d\u00eda e previ\u00f1a o desenvolvemento do cancro. Por\u00e9n, en humanos, cunha dose de 400 UI diarias non se observaron efectos da suplementaci\u00f3n con colecalciferol sobre o risco de cancro colorrectal.\nOs suplementos non se recomendan para a prevenci\u00f3n do cancro, xa que os efectos que poida ter o colecalciferol son moi pequenos. A\u00ednda que hai correlaci\u00f3ns entre os baixos niveis de colecalciferol no soro sangu\u00edneo e maiores taxas de varios cancros, esclerose m\u00faltiple, tuberculose, enfermidades card\u00edacas e diabetes, o consenso \u00e9 que os niveis de suplementaci\u00f3n non son beneficiosos. P\u00e9nsase que a tuberculose pode asociarse con baixos niveis. Por\u00e9n, tampouco est\u00e1 claro como se relacionan ambas as cousas.\nBioqu\u00edmica.\nEstrutura.\nO colecalciferol \u00e9 unha das cinco formas de vitamina D. O colecalciferol \u00e9 un secosteroide, \u00e9 dicir, unha mol\u00e9cula de esteroide cun dos seus aneis aberto.\nMecanismo de acci\u00f3n.\nPor si mesmo o colecalciferol \u00e9 unha mol\u00e9cula inactiva. Conv\u00e9rtese n s\u00faa forma activa por medio de d\u00faas hidroxilaci\u00f3ns: a primeira ten lugar no f\u00edgado catalizada polo CYP2R1 ou o CYP27A1, e d\u00e1 lugar a 25-hidroxicolecalciferol (calcifediol, 25-OH vitamina D3). A segunda hidroxilaci\u00f3n acontece principalmente nos riles pola acci\u00f3n do CYP27B1, que converte a 25-OH vitamina D3 en 1,25-dihidroxicolecalciferol (calcitriol, 1,25-(OH)2vitamina D3). Todos estes metabolitos est\u00e1n unidos no sangue \u00e1 prote\u00edna ligadora da vitamina D. A acci\u00f3n do calcitriol \u00e9 mediada polo receptor de vitamina D, un receptor nuclear que regula a s\u00edntese de centos de prote\u00ednas e est\u00e1 presente en virtualmente todas as c\u00e9lulas do corpo.\nBios\u00edntese.\nO 7-deshidrocolesterol \u00e9 o precursor do colecalciferol. Dentro da capa epid\u00e9rmica da pel, o 7-deshidrocolesterol sofre unha reacci\u00f3n electroc\u00edclica como resultado da acci\u00f3n da luz UVB a lonxitudes de onda entre os 290 e 315\u00a0nm, co pico de s\u00edntese entre os 295 e os 300\u00a0nm. Isto ten como resultado a apertura do anel B do precursor da vitamina por medio dunha v\u00eda conrotatoria producindo previtamina D3 (pre-colecalciferol). Nun proceso que \u00e9 independente da luz UV, o pre-colecalciferol sofre despois un arranxo sigmatr\u00f3pico antarafacial [1,7] e finalmente isomer\u00edzase para formar a vitamina D3.\nAs lonxitudes de onda UVB activas est\u00e1n presentes na luz solar, e poden producirse cantidades suficientes de colecalciferol cunha exposici\u00f3n moderada da pel, dependendo da forza da radiaci\u00f3n do sol. O momento do d\u00eda, a estaci\u00f3n e a altitude afectan a intensidde solar, e a contaminaci\u00f3n, cobertura nubosa ou de cristal reduce a cantidade da exposici\u00f3n UVB. Unha exposici\u00f3n da face, braos e pernas, como media de 5 a 30 minutos d\u00faas veces pos semana, pode ser dabondo, pero nas peles m\u00e1is escuras e con intensidades solares m\u00e1is d\u00e9biles c\u00f3mpren m\u00e1is minutos de exposici\u00f3n ao sol. A sobredose de vitamina D \u00e9 imposible por exposici\u00f3n \u00e1 luz UV, xa que a pel chega a un equilibrio no que a vitamina se degrada tan t\u00e1pido como se crea.\nO colecalciferol pode producirse na pel a partir da luz emitida polas l\u00e1mpadas UV en camas de bronceado, que producen principalmente raios UVA, pero normalmente producen tam\u00e9n dun 4% a un 10% das s\u00faas emisi\u00f3ns totais en forma de UVB. Os niveis sangu\u00edneos son maiores cun uso frecuente de sal\u00f3ns de bronceado.\nPode discutirse se o colecalciferol e todas as formas de vitamina D son por definici\u00f3n \"vitaminas\", porque a definici\u00f3n de vitamina incl\u00fae que a substancia non se pode sintetizar polo corpo e debe ser inxerida. O colecalciferol \"\u00e9\" sintetizado polo corpo durante a exposici\u00f3n \u00e1 radiaci\u00f3n UVB.\nAs tres etapas na s\u00edntese e activaci\u00f3n de vitamina D3 est\u00e1n reguladas da seguinte maneira:\nProduci\u00f3n industrial.\nO colecalciferol prod\u00facese industrialmente para usalo como suplemento vitam\u00ednico e fortificante alimentario. Como medicamento a s\u00faa Denominaci\u00f3n com\u00fan internacional (DCI) \u00e9 tam\u00e9n colecalciferol. Prod\u00facese por irradiaci\u00f3n ultravioleta do 7-deshidrocolesterol extra\u00eddo da lanolina da la de ovella. Extr\u00e1ese colesterol da graxa da la e de alcohois da cera da la obtidos ao limpar a la tosquiada. O colesterol sofre un proceso de transformaci\u00f3n en catro pasos para producir 7-deshidrocolesterol, o mesmo composto que se produce na pel dos animais. O 7-deshidrocolesterol \u00e9 despois irradiado con luz ultravioleta. F\u00f3rmanse tam\u00e9n alg\u00fans is\u00f3meros non desexados durante a iradiaci\u00f3n, os cales son eliminados utilizando diversas t\u00e9cnicas, deixando unha resina que funde a temperatura moderada e xeralmente ten unha potencia de 25\u00a0000\u00a0000 a 30\u00a0000\u00a0000 Unidades internacionais por gramo.\nO colecalciferol tam\u00e9n se produce industrialmente para usalo como suplemento vitam\u00ednico a partir de liques, o cal, deste modo, \u00e9 un produto axeitado para veganos.\nEstabilidade.\nO colecalciferol \u00e9 moi sensiblee \u00e1 radiaci\u00f3n ultravioleta e descomponse rapidamente, a\u00ednda que reversiblemente, para formar suprasterois.\nUso como rodenticida.\nOs roedores son algo m\u00e1is susceptibles que outras especies a doses altas desta substancia, polo que o colecalciferol foi utilizado para o envelenamento de cebos para o control das pragas destes animais. A\u00ednda que se considerou que este composto \u00e9 menos t\u00f3xico para outras especies \u00e1s que non van dirixidos os cebos, na pr\u00e1ctica viuse que o seu uso en rodenticidas representa un perigo significativo para outros animais, como cans e gatos. \"O colecalciferol produce hipercalcemia, o cal ten como resultado a calcificaci\u00f3n sist\u00e9mica de tecidos brandos, que orixina insuficiencia renal, anormalidades card\u00edacas, hipertensi\u00f3n, depresi\u00f3n do SNC e trastornos gastrointestinais. Estes signos desenv\u00f3lvense xeralmente \u00e1s 18-36 horas da inxesti\u00f3n e poden inclu\u00edr depresi\u00f3n, anorexia, poliuria e polidipsia.\"\nEn Nova Zelandia, os marsupias falanx\u00e9ridos da especie \"Trichosurus vulpecula\" convert\u00e9ronse nunha praga e utilizouse contra eles o colecalciferol como ingrediente activo en cebos de xel letais e en cebos de cereais \"DECAL\". A LD50 do produto \u00e9 16,8\u00a0mg/kg, pero \u00e9 de s\u00f3 9,8\u00a0mg/kg se se engade carbonato de calcio ao cebo. Os \u00f3rganos afectados son os riles e o coraz\u00f3n."}
{"id": "468689", "revid": "27155", "url": "https://gl.wikipedia.org/wiki?curid=468689", "title": "Vitamina D3", "text": ""}
{"id": "468690", "revid": "88215", "url": "https://gl.wikipedia.org/wiki?curid=468690", "title": "Borja Gal\u00e1n", "text": "Borja Gal\u00e1n Gonz\u00e1lez, nado en Madrid o 26 de abril de 1993, \u00e9 un futbolista espa\u00f1ol. Xoga de extremo no Odra Opole da I Liga de Polonia.\nTraxectoria.\nCriouse na canteira do Atl\u00e9tico de Madrid, na que ingresou aos nove anos. Pasou polas diferentes categor\u00edas inferiores do club ata que na tempada 2010/11 debutou co segundo filial, o Atl\u00e9tico de Madrid C, en Terceira Divisi\u00f3n. Na 2012/13 debutou en Segunda B co Atl\u00e9tico de Madrid B, co que xogou ata 2015, cunha interrupci\u00f3n entre 2013 e 2014, cando estivo m\u00e1is dun ano de baixa por unha rotura do ligamento cruzado anterior do xeonllo dereito.\nEn xullo de 2015, despois de que o Atl\u00e9tico B perdese a categor\u00eda, Gal\u00e1n fichou polo Getafe B co que disputou a tempada 2015/16 de Segunda B. \nEn xullo de 2016 fichou polo Deportivo da Coru\u00f1a para xogar co seu filial, o Fabril, na Terceira Divisi\u00f3n. Militou dous anos no equipo branquiazul, xogando 79 partidos e marcando 11 goles.\nEn xullo de 2019 fichou por d\u00faas tempadas polo AD Alcorc\u00f3n da Segunda Divisi\u00f3n. Debutou na categor\u00eda de prata o 18 de agosto, nun partido fronte ao Sporting de Gij\u00f3n en Santo Domingo, e marcou o seu primeiro gol o 10 de novembro no Anxo Carro contra o Lugo. \nO 8 de xullo de 2019, o Deportivo da Coru\u00f1a fixo efectiva a cl\u00e1usula de repesca sobre Gal\u00e1n, incorpor\u00e1ndose de novo \u00f3 equipo coru\u00f1\u00e9s, que militaba tam\u00e9n en Segunda. O 31 de xaneiro de 2020, despois de xogar 14 encontros co Deportivo, foi cedido \u00f3 Racing de Santander ata final de tempada. \u00c1mbolos dous equipos acabaron descendendo a Segunda B nesa tempada.\nO 5 de outubro de 2020 renovou o seu contrato co Deportivo por d\u00faas tempadas m\u00e1is. Na xornada 8 da tempada 2020/21 marcou o seu primeiro gol co equipo coru\u00f1\u00e9s, contra o Celta B en Riazor. Rematou a tempada con 19 partidos e dous goles, e en xullo de 2021 anunciouse que deixaba o club despois de chegar a un acordo con este para rescindir o contrato.\nO 31 de agosto de 2021, Gal\u00e1n chegou a un acordo por unha tempada coa UD Logro\u00f1\u00e9s da Primeira Divisi\u00f3n RFEF. Disputou 17 encontros co equipo rioxano, case todos como suplente, ata que a s\u00faa escasa participaci\u00f3n fixo que en xaneiro deixase o club e baixase unha categor\u00eda para xogar no H\u00e9rcules. Militou no club alacantino ata final de tempada, cun balance de 16 partidos e un gol, disputando sen \u00e9xito a promoci\u00f3n de ascenso.\nDespois duns meses sen equipo, en xaneiro de 2023 sa\u00edu por primeira vez para xogar no estranxeiro, asinando contrato co Odra Opole, club da I liga, segunda categor\u00eda do f\u00fatbol polaco.\nSelecci\u00f3n espa\u00f1ola.\nFoi internacional en varias ocasi\u00f3ns coas categor\u00edas inferiores da selecci\u00f3n espa\u00f1ola. En 2011 debutou coa selecci\u00f3n sub-18, coa que xogou dous partidos da Copa do Atl\u00e1ntico nas Illas Canarias. Foi tam\u00e9n internacional coa sub-20."}
{"id": "468692", "revid": "89787", "url": "https://gl.wikipedia.org/wiki?curid=468692", "title": "Secosteroide", "text": "Un secosteroide \u00e9 un tipo de esteroide cun anel \"roto\". A palabra \"secosteroide\" deriva do verbo latino secare, 'cortar', e de esteroide, polo que significa 'esteroide cortado' en referencia ao seu anel roto. Descr\u00edbense como unha subclase de esteroides ou derivados de esteroides.\nOs tipos ou subclases de secosteroides def\u00ednense polos \u00e1tomos de carbono do esqueleto de esteroide parental no que tivo lugar a rotura do anel. Por exemplo, os 9,10-secosteroides derivados da clivaxe do enlace entre os \u00e1tomos de carbono C9 e C10 do anel B do esteroide (de xeito similar os 5,6-secosteroides, 13,14-secosteroides, etc.).\nTipos.\nO secosteroide protot\u00edpico \u00e9 o colecalciferol (vitamina D3). Outros exemplos de secosteroides son:\nAlg\u00fans estr\u00f3xenos non esteroides, como o \u00e1cido doisin\u00f3lico e o \u00e1cido allen\u00f3lico, son tam\u00e9n secosteroides ou compostos similares a secosteroides.\nSecosteroides de orixe mari\u00f1a.\nIll\u00e1ronse numerosos secosteroides procedentes de organismos de orixe mari\u00f1a, alg\u00fans dos cales, como o sinuleptolide pos\u00faen interesantes propiedades que est\u00e1n en estudo para posibles aplicaci\u00f3ns en medicina."}
{"id": "468693", "revid": "15490", "url": "https://gl.wikipedia.org/wiki?curid=468693", "title": "Recia (provincia romana)", "text": "R\u00e9cia (en lat\u00edn \"Raetia\" ou tam\u00e9n chamada Rhaetia) foi unha provincia romana do Imperio romano, chamada as\u00ed pola xente retica (Raeti ou \"Rhaeti\"). Limita ao oeste co pa\u00eds dos helvecios, ao leste con N\u00f3rico, ao norte cos Vind\u00e9licos, ao suroeste con Galia Transalpina e ao sur con Venetia e Histria.\nComprend\u00eda as\u00ed os distritos ocupados nos tempos modernos por Su\u00edza oriental e central (que conte\u00f1en o Alto Rin e o Lago Constanza), ao sur de Alema\u00f1a (Baviera e a maior\u00eda de Baden-W\u00fcrttemberg), Vorarlberg e a maior parte do Tirol en Austria e parte do norte da Lombard\u00eda en Italia. A rexi\u00f3n de Vindelicia (hoxe no leste de W\u00fcrttemberg) e o oeste de Baviera) foi anexionada \u00e1 provincia nunha data m\u00e1is tarde que as outras. A fronteira norte de Raetia durante os tempos de Augusto e Tiberio foi o r\u00edo Danubio. Posteriormente, o Limes Germanicus marcou o l\u00edmite norte, estend\u00e9ndose a 166\u00a0km ao norte do Danubio. Raetia vinculouse a Italia a trav\u00e9s dos Alpes sobre o paso do Reschen, pola Via Claudia Augusta.\nA capital da provincia era Augusta Vindelicorum, actual Augsburgo no sur de Alema\u00f1a.\nHistoria.\nPouco se sabe da orixe ou historia dos raetianos, que aparecen nos rexistros como unha das tribos m\u00e1is poderosas e b\u00e9licas dos Alpes. Tito Livio afirma claramente que eran de orixe etrusca. Unha crenza favorecida por Xustino e Plinio o Vello que afirmaron que eran unha parte dese pobo que se instalou nas chairas do r\u00edo Po e foron obrigados a retirarse \u00e1s monta\u00f1as polos invasores galos, foi cando asumiron o nome de \"raetianos\" un ep\u00f3nimo do seu l\u00edder Raetus. A\u00ednda que se acepte a s\u00faa orixe etrusco, no momento en que chegaron os romanos, as tribos celtas xa estaban nela completamente mexturados cos habitantes orixinais, en xeral, os raetianos dos tempos posteriores poden considerarse como un pobo celta, a\u00ednda que tribos non celtas (es. Euganei) asent\u00e1ronse entre eles.\nOs raetianos son mencionados primeiro (pero s\u00f3 incidentalmente) por Polibio, e pouco se oe falar deles ata o final da Rep\u00fablica romana. Non obstante, hai poucas d\u00fabidas de que mantiveron a s\u00faa independencia ata a s\u00faa subxugaci\u00f3n no 15 a.C. por Tiberio e Nero Claudio Druso.\nNun principio Raetia formou unha provincia distinta, pero a finais do s\u00e9culo I engad\u00eduselle Vindelicia, de a\u00ed Tacito (\"Xermania\", 41) puido falar de Augusta Vindelicorum (Augsburgo) como unha colonia da provincia de Raetia. Toda a provincia (inclu\u00edda Vindelicia) estaba inicialmente baixo un prefecto militar, e despois baixo un procurador non ti\u00f1a ning\u00fan ex\u00e9rcito acuartelado permanentemente, pero contaba coas s\u00faas propias tropas nativas e milicias para a s\u00faa protecci\u00f3n ata o s\u00e9culo II d.C.\nDurante o reinado de Marco Aurelio, Raetia foi gobernada polo comandante da Legio III \"Italica\", con base en Castra Regina (Regensburg) no 179 d.C.. Baixo Diocleciano, Raetia formou parte da dicese de \"vicarius Italiae\", e subdividiuse en 'Raetia prima', cun \"praeses\" en Curia Raetorum (Chur) e \"Raetia secunda\", cun \"praeses\" en Augusta Vindelicorum (Augsburg), o primeiro corresponde \u00e1 antiga Raetia, a \u00faltima a Vindelicia. O l\u00edmite entre elas non est\u00e1 claramente definido, pero pode ser afirmar como unha li\u00f1a trazada cara ao leste do \"lacus Brigantinus\" (Lago Constanza) ao \"Oenus\" (r\u00edo Inn).\nDurante os \u00faltimos anos do Imperio romano occidental, a terra estaba nunha condici\u00f3n desolada, pero a s\u00faa ocupaci\u00f3n polos ostrogodos no tempo de Teodorico o Grande, que a colocou baixo un \"dux\", e ata certo punto, reavivou a s\u00faa prosperidade. Gran parte da \"Raetia prima\" permaneceu como unha unidade pol\u00edtica separada, Raetia Curiensis, durante varios s\u00e9culos, ata que uniuse ao ducado de Suabia no ano 917.\nEconom\u00eda.\nA terra era moi monta\u00f1osa, e os habitantes, cando non se dedicaban a expedici\u00f3ns depredadoras, adic\u00e1banse principalmente a cr\u00eda de gando e talla de madeira, prestando pouca atenci\u00f3n \u00e1 agricultura. Con todo, alg\u00fans dos vales eran ricos e f\u00e9rtiles, produc\u00edan vi\u00f1o, que era considerado como calquera de Italia. Augusto C\u00e9sar preferiu o vi\u00f1o raetiano a calquera outro. Produxose un comercio considerable de brea, mel, cera e queixo.\nXeograf\u00eda.\nAs cidades principais de Raetia (exclu\u00edndo Vindelicia) eran \"Tridentum\" (Trento) e \"Curia\" (Coire or Chur). Estaba atravesada por d\u00faas grandes v\u00edas romanas, a V\u00eda Claudia Augusta que \u00eda desde Verona e Tridentum a trav\u00e9s do paso de Reschen ata o paso de Fern e de al\u00ed a \"Augusta Vindelicorum\" (Augsburgo), a outra de \"Brigantium\" (Bregenz) no lago Constanza por Chur e Chiavenna a Como e Mil\u00e1n.\nA cordillera de R\u00e4tikon deriva o seu nome de Raetia."}
{"id": "468694", "revid": "27155", "url": "https://gl.wikipedia.org/wiki?curid=468694", "title": "Secoesteroide", "text": ""}
{"id": "468699", "revid": "15490", "url": "https://gl.wikipedia.org/wiki?curid=468699", "title": "Italia (provincia romana)", "text": " (o nome latino para a Pen\u00ednsula Italiana) foi a antiga patria dos romanos e da metr\u00f3pole do imperio romano na antig\u00fcidade cl\u00e1sica. Segundo a mitolox\u00eda romana, Italia foi o novo fogar prometido por X\u00fapiter a Eneas de Troia e os seus descendentes, antepasados \u200b\u200bdos fundadores de Roma. \u00c1 parte dos relatos lendarios, Roma era unha cidade-estado italiana que cambiou a s\u00faa forma de goberno de reino \u00e1 rep\u00fablica e logo creceu no contexto dunha pen\u00ednsula dominada polos reinos celtas no Norte, dos Etruscos no centro de Italia, e dos gregos na Magna Grecia no Sur.\nA consolidaci\u00f3n de Italia nunha soa entidade produciuse durante a expansi\u00f3n romana en Italia, cando a Roma formou unha asociaci\u00f3n permanente coa maior\u00eda das tribos e cidades locais. A fortaleza da alianza italiana foi un factor crucial no ascenso de Roma, comezou coas guerras p\u00fanicas e maced\u00f3nicas entre o s\u00e9culo III e II a.C. Cando estableceron provincias en todo o Mediterr\u00e1neo, Italia mantivo un status especial que a converteu \"non nunha provincia, sen\u00f3n na (gobernante) das provincias\". Ese estado significaba que os maxistrados romanos exerc\u00edan o (poder de polic\u00eda) dentro de Italia, en lugar do (poder militar) utilizado no estranxeiro. Os habitantes de Italia ti\u00f1an dereitos latinos, as\u00ed como privilexios relixiosos e financeiros.\nO per\u00edodo comprendido entre o final do s\u00e9culo II a.C. e o s\u00e9culo I a.C. foi turbulento, comezando coas Guerras serv\u00eds, continuando coa oposici\u00f3n da elite aristocr\u00e1tica aos Reformadores populares que levou a unha Guerra Social no medio de Italia. Non obstante, a cidadan\u00eda romana foi reco\u00f1ecida para o resto dos it\u00e1licos ao final do conflito e despois estendeuse \u00e1 Galia Cisalpina cando Xulio C\u00e9sar converteuse en dictador romano. No contexto da transici\u00f3n da rep\u00fablica ao Principado, Italia xurou lealdade a Octavio Augusto e logo organizouse en once rexi\u00f3ns desde os Alpes ata o Mar X\u00f3nico.\nSeguiron m\u00e1is de dous s\u00e9culos de estabilidade, durante os cales Italia co\u00f1eceuse como (ra\u00ed\u00f1a do mundo) e (nai patria de todas as terras). Varios emperadores realizaron notables logros neste per\u00edodo, Claudio incorporou Gran Breta\u00f1a ao Imperio Romano, Vespasiano subxugou a Gran Revolta de Xudea e reformou o sistema financeiro. Traxano conquistou Dacia e derrotou a Partia, e Marco Aurelio personificou o ideal de rei fil\u00f3sofo.\nA crise do terceiro s\u00e9culo golpeou particularmente forte a Italia e \u00e1 metade oriental do Imperio da\u00edu m\u00e1is pr\u00f3spera. No 286 d.C., o emperador romano Diocleciano trasladou a capital do Imperio Romano de Occidente desde Roma ata Mediolanum. Con todo, Diocleciano engad\u00edu as illas de C\u00f3rsega, Sarde\u00f1a, Sicilia e Malta a Italia no 292 d.C. e as cidades italianas de Mediolanum e Ravenna continuaron servindo como capitais para Occidente.\nO Bispo de Roma ga\u00f1ou importancia durante o reinado de Constantino e recibiu a primac\u00eda relixiosa co Edicto de Tesal\u00f3nica baixo Teodosio I. Italia foi invadida varias veces polos b\u00e1rbaros e caeu baixo o control de Odoacro, cando R\u00f3mulo Augusto foi deposto no 476. No s\u00e9culo VI, o territorio de Italia dividiuse entre o Imperio Bizantino e os pobos xerm\u00e1nicos. Despois diso, Italia permaneceu dividida ata 1861, cando reunificouse no Reino de Italia, que se converteu na actual Rep\u00fablica de Italia en 1946.\nCaracter\u00edsticas.\nDespois do fin da Guerra Social, no 88 a.C, Roma deulle aos seus aliados italianos dereitos totais na sociedade romana e concedeu a cidadan\u00eda romana a todos os pobos it\u00e1licos.\nDespois de ser durante s\u00e9culos o coraz\u00f3n do Imperio romano, a partir do s\u00e9culo III o goberno e o centro cultural comezaron a moverse cara ao leste: primeiro o Edicto de Caracalla no 212 d.C. ampliou a cidadan\u00eda romana a todos os homes libres dentro dos l\u00edmites imperiais. Ent\u00f3n, o cristianismo converteuse na relixi\u00f3n dominante durante o reinado de Constantino I o Grande (306\u2013337), aumentando o poder doutros centros pol\u00edticos orientais. A\u00ednda que non foi fundada como cidade capital no 330, Constantinopla creceu en importancia. Finalmente ga\u00f1ou o rango de capital oriental cando se lle concedeu un Praefectus urbi no 359.\nComo resultado, Italia comezou a declinar a favor das provincias, o que resultou na divisi\u00f3n do Imperio en d\u00faas unidades administrativas no 395, o Imperio Romano de Occidente, coa s\u00faa capital en Mediolanum (agora Mil\u00e1n]), e o Imperio Romano de Oriente, coa s\u00faa capital en Constantinopla (agora Istambul)). No 402, a capital foi trasladada a R\u00e1vena desde Mil\u00e1n, confirmando o declive da cidade de Roma (que foi saqueada no 410 por primeira vez en sete s\u00e9culos).\nHistoria.\nO nome \"Italia\" cubriu unha \u00e1rea cuxas fronteiras evolucionaron ao longo do tempo. Segundo Estrab\u00f3n, na s\u00faa obra \"Geographica\", antes da expansi\u00f3n da Rep\u00fablica Romana, o nome foi usado polos gregos para indicar a terra entre o estreito de Messina e a li\u00f1a que conecta o golfo de Salerno e o golfo de Taranto (correspondendo aproximadamente \u00e1 rexi\u00f3n de Calabria), m\u00e1is tarde os romanos estenderon o termo para inclu\u00edr a pen\u00ednsula italiana ata o Rubic\u00f3n, un r\u00edo situado entre o norte de Italia e a Italia central.\nNo 49 a.C., coa \"Lex Roscia\", Xulio C\u00e9sar deu a cidadan\u00eda romana ao pobo da Galia Cisalpina no 42 a.C. a provincia existente ata ent\u00f3n abol\u00eduse, estendendo as\u00ed Italia ao norte ata o p\u00e9 sur dos Alpes.\nBaixo Augusto, os pobos do hoxe val de Aosta e dos Alpes occidentais e septentrionais foron subxugados (polo que a fronteira occidental da Italia romana foi trasladada ao r\u00edo Varus) e a fronteira leste italiana levouse ao r\u00edo Arsia en Istria. Finalmente, a finais do s\u00e9culo III, Italia chegou a inclu\u00edr a illa de Sicilia, as\u00ed como C\u00f3rsega e Sarde\u00f1a, seguidas de Raetia e parte de Pannonia ao norte. A cidade de Emona (moderna Ljubljana, Eslovenia) era a cidade m\u00e1is oriental de Italia.\nOrganizaci\u00f3n de Augusto.\nAo comezo da era imperial romana, Italia era unha colecci\u00f3n de territorios con status pol\u00edtico diferente. Algunhas cidades, chamadas \"municipia\", ti\u00f1an certa independencia de Roma, mentres que outras, as \"coloniae\", foron fundadas polos romanos. Ao redor do 7 a.C., Augusto dividiu a Italia en once rexi\u00f3ns, segundo informou Plinio o Vello na s\u00faa Naturalis Historia.\nItalia foi privilexiada por Augusto e os seus herdeiros, coa construci\u00f3n, entre outras estruturas p\u00fablicas, dunha densa rede de estradas romanas. A econom\u00eda italiana floreceu: a agricultura, a artesan\u00eda e a industria tiveron un bo crecemento, permitindo a exportaci\u00f3n de mercanc\u00edas \u00e1s outras provincias. A poboaci\u00f3n italiana tam\u00e9n creceu: Augusto ordenou 3 censos, para rexistrar o n\u00famero de cidad\u00e1ns romanos en todo o imperio. Os totais que sobreviviron foron 4.063.000 no 28 a.C., 4.233.000 no 8 a.C. e 4.937.000 no 14 d.C., pero a\u00ednda se discute se estes censos contaron a todos os cidad\u00e1ns, a todos os cidad\u00e1ns adultos de sexo masculino ou aos cidad\u00e1ns \"sui iuris\". As estimaci\u00f3ns para a poboaci\u00f3n de Italia continental, inclu\u00edda a Galia Cisalpina, a comezos do s\u00e9culo I var\u00edan de 6.000.000 segundo Karl Julius Beloch en 1886, a 14.000.000 segundo Elio Lo Cascio no 2009.\nReorganizaci\u00f3ns de Diocleciano e Constantino..\nDurante a Crise do s\u00e9culo III, o Imperio Romano case caeu baixo as presi\u00f3ns combinadas de invasi\u00f3ns, anarqu\u00eda e guerras civ\u00eds, e hiperinflaci\u00f3n. No 284, o emperador Diocleciano restaurou a estabilidade pol\u00edtica. Levou a cabo reformas administrativas exhaustivas para manter a orde. Creou a chamada Tetrarquia pola cal o imperio era gobernado por dous emperadores maiores chamados Augusti e dous vice-emperadores mozos chamados Caesars. Diminu\u00edu o tama\u00f1o das provincias romanas dobrando o seu n\u00famero para reducir o poder dos gobernadores provinciais. Agrupou as provincias en varias dioceses romanas (lat\u00edn: \"diocesis') e colocounas baixo a supervisi\u00f3n do vicario imperial (vice, deputado), que era o xefe da diocese. Durante a Crise do s\u00e9culo III a importancia de Roma diminu\u00edu porque a cidade estaba lonxe das fronteiras en dificultades. Diocleciano e os seus compa\u00f1eiros habitualmente resid\u00edan en catro escanos imperiais. Os Augusti, Diocleciano Maximiano, que eran responsables do leste e do oeste respectivamente, establec\u00e9ronse en Nicomedia, no noroeste de Anatolia (m\u00e1is preto da fronteira persa no leste) e Mil\u00e1n, no norte de Italia (m\u00e1is preto das fronteiras europeas) respectivamente. Os asentos dos Caesars eran Augusta Treverorum (na fronteira do r\u00edo Rin) para Constantius Chlorus e Sirmium (na fronteira do r\u00edo Danubio) para Galerius que tam\u00e9n resid\u00eda en Tesal\u00f3nica.\nBaixo Diocleciano Italia converteuse na Dioecesis Italiciana. Inclu\u00eda Raetia. Estaba subdividida nas seguintes provincias:\nConstantino o Grande subdividiu o imperio en catro prefecturas pretorianas. A Diocese Italiciana converteuse na prefectura pretoriana de Italia (praefectura praetoria Italiae) e foi subdividida en d\u00faas dioceses. Inclu\u00eda a\u00ednda Raetia. As d\u00faas dioceses e as s\u00faas provincias foron:\nDiocesis Italia annonaria (Italia da annona, os seus habitantes tiveron que proporcionar a administraci\u00f3n en Mil\u00e1n e as tropas estacionadas naquela cidade da annona, comida, vi\u00f1o e madeira.\n Diocesis Italia Suburbicaria (Italy \"faixo o goberna da \"urbs\"\", \u00e9 dicir Roma)\nImperio Romano Occidental.\nNo 330, Constantino inaugurou Constantinopla. Estableceu a corte imperial, o Senado, as administraci\u00f3ns financeiras e xudiciais, as\u00ed como as estruturas militares. A nova cidade, con todo, non recibiu un prefecto urbano ata o 359, o que a elevou ao status de capital do leste. Trala morte de Teodosio no 395 e a posterior divisi\u00f3n do imperio, Italia formou parte do Imperio Romano de Occidente. Como resultado da invasi\u00f3n de Alarico no 402, o trono occidental foi trasladado de Mediolanum a Ravena. Alarico I, rei dos visigodos, saqueou Roma no 410, algo que non ocorrera durante oito s\u00e9culos. O norte de Italia foi atacado polos hunos de Atila no 452. Roma foi saqueada de novo no 455 polos v\u00e1ndalos baixo o mando de Xenserico.\nSegundo a \"Notitia Dignitatum\", un dos poucos documentos sobreviventes do goberno romano dos anos 420, a Italia romana estaba gobernada por un prefecto do pretorio, \"Prefectus praetorio Italiae\" (que tam\u00e9n gobernou a diocese de \u00c1frica e a diocese de Panonia), un \"vicarius\", e un \"comes rei militaris\". As rexi\u00f3ns de Italia gobern\u00e1ronse a finais do s\u00e9culo IV por oito \"consulares\" (\"Venetiae et Histriae\", \"Aemiliae\", \"Liguriae\", \"Flaminiae et Piceni annonarii\", \"Tusciae et Umbriae\", \"Piceni suburbicarii\", \"Campaniae\", e \"Siciliae\"), dous \"correctores\" (\"Apuliae et Calabriae\" e \"Lucaniae et Bruttiorum\") e sete \"praesides\" (\"Alpium Cottiarum\", \"Rhaetia Prima\" e \"Secunda\", \"Samnii\", \"Valeriae\", \"Sardiniae\", e \"Corsicae\"). No s\u00e9culo V, cos emperadores controlados polos seus xenerais b\u00e1rbaros, o goberno imperial de occidente mantivo un d\u00e9bil control sobre Italia, cuxas costas foron atacadas periodicamente. No 476, coa abdicaci\u00f3n de R\u00f3mulo Aug\u00fastulo, o Imperio Romano de Occidente caera formalmente a menos que se considere Xulio Nepote, o lex\u00edtimo emperador reco\u00f1ecido por Constantinopla como o \u00faltimo. Foi asasinado no 480. \u00c9 posible que fose reco\u00f1ecido por Odoacro. Italia permaneceu baixo Odoacro e o seu Reino de Italia, e logo baixo o reino ostrogodo. Os estados sucesores xerm\u00e1nicos baixo Odoacro e Teodorico o Grande seguiron utilizando a maquinaria administrativa romana, ademais de estar nominalmento baixo o mando do emperador bizantino en Constantinopla. No 535, o emperador romano Xustiniano invadiu Italia, que sufriu vinte anos de guerra desastrosa. En agosto do 554, Xustiniano publicou unha Pragm\u00e1tica sanci\u00f3n que manti\u00f1a a maior parte da organizaci\u00f3n de Diocleciano. As\u00ed, a \"prefectura de Italia\" sobreviviu e quedou baixo control romano no transcurso da guerra g\u00f3tica de Xustiniano (535\u2013552).\nComo resultado da invasi\u00f3n lombarda no 568, os bizantinos perderon a maior parte de Italia, ag\u00e1s os territorios do Exarcado de R\u00e1vena, un corredor de Venecia ao Lacio e posici\u00f3ns no sur de N\u00e1poles e a punta do p\u00e9 e tal\u00f3n da pen\u00ednsula."}
{"id": "468711", "revid": "98629", "url": "https://gl.wikipedia.org/wiki?curid=468711", "title": "Resistencia fiscal", "text": "A resistencia fiscal \u00e9 a negativa a pagar impostos motivada pola oposici\u00f3n ao goberno que est\u00e1 impondo o imposto ou pola pol\u00edtica do goberno ou como oposici\u00f3n ao concepto de tributaci\u00f3n en si. A resistencia fiscal \u00e9 unha forma de acci\u00f3n directa e en caso de violaci\u00f3n das normas fiscais, unha forma de desobediencia civil. Os exemplos de campa\u00f1as de resistencia fiscail incl\u00faen aquelas como a marcha do sal liderada por Mahatma Gandhi, e aquelas que promoven o sufraxio feminino, como as da \"Women's Tax Resistance League\".\nA resistencia fiscal \u00e1 guerra \u00e9 a negativa a pagar alg\u00fans ou todos os impostos que pagan para a guerra sendo unha forma de resistencia non violenta. A resistencia fiscal \u00e1 guerra pode ser practicada por obxectores de conciencia, pacifistas, ou por aqueles que protestan contra unha guerra en particular. Por exemplo, os resistentes \u00e1 guerra poden optar por evitar os impostos ao aceptar unha vida simple por baixo do limiar do imposto sobre a renda.\nHistoria.\nAs formas m\u00e1is antigas e m\u00e1is difundidas de tributaci\u00f3n foron a corvea e o d\u00e9cimo. A corvea era imposta polo Estado como traballo forzado a campesi\u00f1os moi pobres para pagar outras formas de tributaci\u00f3n.\nXa que a tributaci\u00f3n \u00e9 moitas veces entendida como opresiva, os gobernos loitaron sempre co incumprimento fiscal e a resistencia. De feito, considerouse que a resistencia fiscal pode ter desempe\u00f1ado un papel significativo na ca\u00edda de varios imperios, inclu\u00edndo o exipcio, o romano, o espa\u00f1ol e o azteca.\nOs relatos de rexeitamento de impostos colectivo incl\u00faen os celotes que se resist\u00edan ao imposto de votaci\u00f3n romana durante o s\u00e9culo 1 dC, culminando coa primeira guerra xudaico-romana. Outros eventos hist\u00f3ricos que se orixinaran como revoltas fiscais incl\u00faen a Carta Magna, a Revoluci\u00f3n Americana e a Revoluci\u00f3n Francesa.\nOs resistentes fiscais moitas veces destacan a relaci\u00f3n entre o imposto sobre a renda e a guerra. Na Gran Breta\u00f1a o imposto sobre a renda foi introducido en 1799 para pagar as armas e os equipamentos que se estaban preparando para a guerras napole\u00f3nicas, mentres o goberno federal dos Estados Unidos impuxo o seu primeiro imposto sobre a renda na Revenue Act de 1861 para axudar a pagar a Guerra Civil Americana.\nIdeais e obxectivos.\nOs resistentes fiscais ve\u00f1en dunha ampla gama de diversas ideolox\u00edas e obxectivos. Henry David Thoreau e William Lloyd Garrison inspir\u00e1ronse na Revoluci\u00f3n Americana e no pacifismo teimoso dos cu\u00e1queros. Alg\u00fans resistentes fiscais rexeitan pagar impostos, porque a s\u00faa consciencia non lles permite financiar a guerra, mentres outros resisten aos impostos como parte dunha campa\u00f1a para derrubar o goberno.\nOs resistentes fiscais var\u00edan moito, existiron revolucionarios violentos como John Adams; pacifistas como John Woolman; comunistas como Karl Marx; capitalistas como Vivien Kellems; activistas solitarios antiguerra como Ammon Hennacy ou l\u00edderes de movementos de independencia como Mahatma Gandhi.\nM\u00e9todos.\nComo un exemplo dos moitos m\u00e9todos de resistencia fiscal, a continuaci\u00f3n est\u00e1n algunhas das t\u00e9cnicas legais e ilegais usadas por opositores fiscais \u00e1 guerra:"}
{"id": "468713", "revid": "98629", "url": "https://gl.wikipedia.org/wiki?curid=468713", "title": "Ducat\u00f3n", "text": "O ducat\u00f3n \u00e9 unha moeda de prata de gran m\u00f3dulo emitida fundamentalmente en Mil\u00e1n, en Tournai e no Ducado de Brabante entre os s\u00e9culos XVI\u2009e\u2009XVIII, co mesmo valor do ducado de ouro.\nCu\u00f1\u00e1ronse tam\u00e9n pezas de medio, dobre e triplo ducat\u00f3n.\nHistoria.\nA primeira moeda sobre a que recaeu a denominaci\u00f3n de ducat\u00f3n foi un tipo de escudo de prata co\u00f1ecido como \"ducatone da soldi cento\" (co valor de 100 soldos) cu\u00f1ado en Mil\u00e1n en 1551 polo emperador espa\u00f1ol Carlos V, que foi sucedido nesta mesma ceca por outros ducat\u00f3ns a nome dos reis espa\u00f1ois Filipe II, Filipe III e Filipe IV. Os ducat\u00f3ns produc\u00edronse en gran n\u00famero en diversos estados italianos durante o s\u00e9culo XVII e desde a\u00ed espall\u00e1ronse por outros lugares de Europa.\nEn 1618 comezou a s\u00faa emisi\u00f3n en Brabante e en Tournai; estas moedas, que se emitiron a nome de Filipe III e Filipe IV, pesaban arredor de 32,48 gramos de prata de 944 mil\u00e9simas, ti\u00f1an unha equivalencia de 63 stuivers e caracteriz\u00e1banse por amosaren os bustos de Alberte e Isabel.\nCo\u00f1\u00e9cense tam\u00e9n ducat\u00f3ns emitidos en Liexa a nome do pr\u00edncipe-bispo Maximiliano Henrique de Baviera.\nTipolox\u00eda do cabaleiro no anverso.\nEn 1659, as Provincias Unidas comezaron a produci\u00f3n dun ducat\u00f3n coa tipolox\u00eda caracter\u00edstica dun cabaleiro montado no seu cabalo no seu anverso. Baixo o cabalo, un escudo indica a provincia responsable da emisi\u00f3n. Estas moedas, de 32,779 gramos de prata de 941 mil\u00e9simas, amosan nos seus reversos as armas das Provincias Unidas. Entre os anos 1726 e 1751, levaban tam\u00e9n o monograma da Compa\u00f1\u00eda Holandesa das Indias Orientais. Finalmente, as emisi\u00f3ns de ducat\u00f3ns do cabaleiro detiv\u00e9ronse en 1798.\nOs ducat\u00f3ns do cabaleiro foron moi reco\u00f1ecidos e gozaron dun importante prestixio na s\u00faa \u00e9poca en moi diversos pa\u00edses, ata o punto de chegaren a se converter en moeda de uso internacional, rivalizando co real de oito espa\u00f1ol."}
{"id": "468714", "revid": "98629", "url": "https://gl.wikipedia.org/wiki?curid=468714", "title": "Ad\u00e9la\u00efde Fassinou", "text": "Ad\u00e9la\u00efde Edith Bignon Fassinou, nada en Porto Novo o 15 de setembro de 1955, \u00e9 unha escritora, profesora e diplom\u00e1tica beninesa.\nTraxectoria.\nAlumna da Escola Normal Superior, titulouse como mestra de literatura moderna. Tam\u00e9n obtivo en Dijon o t\u00edtulo de estil\u00edstica.\nFoi profesora de ensino secundario no seu pa\u00eds natal, na Universidade e en escolas profesionais. Interveu nunha comisi\u00f3n beninesa para a Unesco."}
{"id": "468719", "revid": "89787", "url": "https://gl.wikipedia.org/wiki?curid=468719", "title": "Werner Sombart", "text": "Werner Sombart (/ v \u025cr n \u0259r z \u0252 m b \u0251r t / ; [z\u0254mba\u0250\u032ft]) nado en Ermsleben, Harz (Alema\u00f1a), o 19 de xaneiro de 1863 e finado en Berl\u00edn, o 18 de maio de 1941, foi un economista e soci\u00f3logo alem\u00e1n, cabeza da \u201cEscola Hist\u00f3rica\u201d e un dos principais cient\u00edficos sociais da Europa continental do primeiro cuarto do s\u00e9culo XX. Tam\u00e9n foi considerada unha figura importante da \"revoluci\u00f3n conservadora\" alem\u00e1 (xunto con escritores como Thomas Mann e Ernst J\u00fcnger, fil\u00f3sofos Martin Heidegger e Spengler, o pai da xeopol\u00edtica Karl Haushofer, os avogados Carl Schmitt e Friedrich Hielscher entre outros) .\nVida e traballo.\nInicio da carrreira: socialismo e econom\u00eda.\nEra fillo dun pol\u00edtico liberal rico e industrial, Anton Ludwig Sombart. Estudou dereito e econom\u00eda nas universidades de Pisa, Berl\u00edn, e Roma. En 1888, recibiu o seu doutoramento en Filosof\u00eda, na Universidade de Berl\u00edn baixo a direcci\u00f3n de Gustav von Schmoller e Adolph Wagner, daquela os economistas alem\u00e1ns m\u00e1is eminentes.\nComo economista e especialmente como activista social, Sombart era ent\u00f3n visto como un radical de esquerdas, e tan s\u00f3 recibiu \u2014 ap\u00f3s alg\u00fans traballos pr\u00e1cticos como s\u00edndico avogado na C\u00e1mara de Comercio de Bremen\u2014 unha proposta como profesor adxunto na Universidade de Breslau. A pesar de que facultades de universidades eminentes como Heidelberg e Freiburg ofrec\u00e9ranlle postos de catedr\u00e1tico, foi sempre vetado polo Gran Duque de Baden, Federico II.\nSombart, naquel tempo, era un reco\u00f1ecido marxista que non s\u00f3 estaba influ\u00eddo por Marx sen\u00f3n que tam\u00e9n o interpretaba, at\u00e9 o punto de que Friedrich Engels afirmara que era o \u00fanico profesor alem\u00e1n que entendera \"Das Kapital.\" Sombart definiuse como un \"marxista convencido\" a\u00ednda que posteriormente, escribira que \"ten que ser admitido, finalmente, que Marx cometeu erros en varios puntos importantes\".\nComo un dos acad\u00e9micos alem\u00e1ns preocupados pola pol\u00edtica social contempor\u00e1nea, Sombart uniuse tam\u00e9n \u00f3 \"Verein f\u00fcr Socialpolitik\" (Asociaci\u00f3n de Pol\u00edtica Social) ao redor de 1888, xunto co seu amigo e colega Max Weber. Esta era, daquela, unha nova asociaci\u00f3n profesional dos economistas pr\u00f3ximos \u00e1 Escola Hist\u00f3rica, quen defend\u00edan como funci\u00f3n principal da econom\u00eda a procura de soluci\u00f3ns aos problemas sociais da \u00e9poca e que iniciaron a grandes escala os estudos estat\u00edsticos de asuntos econ\u00f3micos.\nSombart non foi o primeiro soci\u00f3logo que adicara un libro enteiro ao concepto de movemento social no momento de facer \"Sozialismus und soziale Bewegung\", publicado en 1896. A s\u00faa comprensi\u00f3n dos movementos sociais foi inspirado por Marx e por un libro sobre movementos sociais de Lorenz von Stein. Para el, o crecemento do movemento obreiro era un resultado das contradici\u00f3ns inherentes de capitalismo. A condici\u00f3n proletaria creada por \u201camor \u00e1s masas\u201d, o cal, xunto coa tendencia \u201ca un xeito de vida comunitario \u201d na produci\u00f3n social, era unha caracter\u00edstica b\u00e1sica do movemento social.\u00a0\nEn 1902, publicou a s\u00faa grande obra, \"Der moderne Kapitalismus (Historisch-systematische Darstellung des gesamteurop\u00e4ischen Wirtschaftslebens von seinen Anf\u00e4ngen bis zur Gegenwart\"), apareceu en dous volumes que ampliou en 1916, e engadiu un terceiro volume en 1927. Finalmente, cada volume foi dividido en dous, at\u00e9 se converter, finalmente, en seis libros. Tr\u00e1tase dunha historia sistem\u00e1tica da econom\u00eda e o desenvolvemento econ\u00f3mico durante s\u00e9culos e \u00e9 un claro exemplo da Escola Hist\u00f3rica. O primeiro libro trata a transici\u00f3n do feudalismo ao capitalismo, e o derradeiro trata das condici\u00f3ns durante o s\u00e9culo XX. O desenvolvemento de capitalismo dividiuse en tres etapas:\nA pesar de que moito m\u00e1is tarde foi menospreciado polos economistas neo-cl\u00e1sicos, e moi criticado en puntos espec\u00edficos, \"Der moderne Kapitalismus,\" \u00e9 a\u00ednda hoxe un traballo modelo con influencias importantes, por exemplo, na Escola dos Annales (Fernand Braudel). O seu traballo, tam\u00e9n, foi criticado por Rosa Luxemburg, quen lle atribu\u00edu \"a intenci\u00f3n expresa de introducir unha cu\u00f1a entre os sindicatos e a socialdemocracia en Alema\u00f1a e para atraer os sindicatos \u00e1 posici\u00f3n burguesa\"\nEn 1903 Sombart aceptou ser editor asociado da revista \"Archiv f\u00fcr Sozialwissenschaft und Sozialpolitik,\" onde traballou cos seus colegas Edgar Jaff\u00e9 e Max Weber. En 1906, Sombart aceptou un contrato a tempo completo na Escola de Comercio de Berl\u00edn, unha instituci\u00f3n de inferior categor\u00eda a Breslau pero que estaba m\u00e1is pr\u00f3xima \u00e1 acci\u00f3n \u201cpol\u00edtica\u201d que aquela. Al\u00f3, xurdiron, entre outros, os volumes que acompa\u00f1an a \"Der moderne Kapitalismus\", que tratan do luxo,da moda e da guerra como paradigmas econ\u00f3micos. Tam\u00e9n apareceu en 1906, o seu \"Warum gibt es en den Vereinigten Staaten keinen Sozialismus? (\"en galego, \"Porque non hai socialismo en Estados Unidos?)\", un traballo famoso sobre a excepci\u00f3n estadounidense.\nEn 1911, Sombart, publicou, \"Die Juden und das Wirtschaftsleben\" (en galego: \"Os xudeus e o capitalismo moderno\"), que foi unha adici\u00f3n ao estudo hist\u00f3rico de Max Weber sobre a relaci\u00f3n entre Protestantismo (especialmente Calvinismo) e Capitalismo, no que Sombart documenta a implicaci\u00f3n xud\u00eda no desenvolvemento hist\u00f3rico do capitalismo. Nel, argumentaba que os fabricantes e comerciantes xudeus, exclu\u00eddos dos gremios, desenvolveron unha antipat\u00eda distintiva ao fundamentals de comercio medieval, o cal viron primitivo e retr\u00f3grado: o desexo para soldos e prezos \"xustos\" (e fixos); para un sistema equitativo no que as partes do mercado fosen acordadas e inalterables; beneficios e medios de subsistencia modestos pero garantidos; e l\u00edmites \u00e1 produci\u00f3n. Exclu\u00eddo do sistema, Sombart argumentou, que os xudeus o romperon e o substitu\u00edron por un capitalismo moderno, no que a competencia era ilimitada e a \u00fanica lei era atender o cliente. Paul Johnson, que considera a obra \"un libro not\u00e1bel\", engadiu que Sombart deixara f\u00f3ra da s\u00faa an\u00e1lise alg\u00fans elementos inc\u00f3modos como a relevancia dos elementos m\u00edsticos do xuda\u00edsmo e que Sombart neg\u00e1rase a reco\u00f1ecer, como Weber fixera, que onde queira que estes sistemas relixiosos, inclu\u00eddo o xuda\u00edsmo, eran poderosos e autoritarios, o comercio non floreceu. Os empresarios xudeus, do mesmo xeito que os calvinistas, tend\u00edan a operar con m\u00e1is \u00e9xito cando abandonaban o seu ambiente relixioso tradicional e adoptaban crenzas m\u00e1is laxas. A\u00ednda que este libro fora cualificado como filosemita cando se publicara, varios investigadores xudeus contempor\u00e1neos como Yuri Slezkine ou o historiador Jeffrey Herf def\u00edneno como antisemita. O seu bi\u00f3grafo, Franco Rizzo, cre que non hai racismo na obra de Sombart, sen\u00f3n m\u00e1is ben unha cr\u00edtica idealista da noci\u00f3n de raza.\nEn 1913, no seu libro \"Der Bourgeois\" (en galego, \"O burgu\u00e9s\"), Sombart pulou por proporcionar un retrato psicol\u00f3xico e sociol\u00f3xico do empresario moderno, para explicar as orixes do esp\u00edrito capitalista. O libro empeza con \"a cobiza do ouro\", as ra\u00edces de empresa privada, e os tipos de empresarios. Os cap\u00edtulos subseguintes falan sobre \"a perspectiva da clase media\" e varios factores que moldean o esp\u00edrito capitalista: psicolox\u00eda nacional, factores raciais, factores biol\u00f3xicos, a relixi\u00f3n, as migraci\u00f3ns, a tecnolox\u00eda e a influencia do propio capitalismo\".\nNun traballo publicado en 1915, un \"libro de guerra\" co t\u00edtulo \"H\u00e4ndler und Helden\" Sombart deu a benvida a \"Guerra alem\u00e1\" como o \"conflito inevit\u00e1bel entre a civilizaci\u00f3n comercial inglesa e a cultura heroica de Alema\u00f1a\". Neste libro, segundo Friedrich Hayek, Sombart revelou un desprezo ilimitado polas \"visi\u00f3ns comerciais do pobo ingl\u00e9s\" que perderan todos os instintos b\u00e9licos, as\u00ed como o desprezo \"polo esforzo universal para a felicidade individual\". Para Sombart, neste traballo, o ideal m\u00e1is alto era a \"idea alem\u00e1 do Estado. Como formularan Fichte, Lassalle e Rodbertus, o estado non estaba fundado nin formado por individuos, nin por un conxunto de individuos, nin o seu prop\u00f3sito era servir a ning\u00fan interese dos individuos. \u00c9 unha \"Volksgemeinschaft\" (comunidade popular) no que o individuo non ten dereitos, sen\u00f3n s\u00f3 deberes. As reclamaci\u00f3ns do individuo son sempre o resultado do esp\u00edrito comercial. Os \"ideais de 1789\" - Liberdade, Igualdade e Fraternidade - son ideais caracteristicamente comerciais que non te\u00f1en outro prop\u00f3sito que asegurar certas vantaxes para os individuos\". Sombart afirma que a guerra axudou aos alem\u00e1ns a redescubrir o seu \"glorioso pasado heroico como pobo guerreiro\"; que todas as actividades econ\u00f3micas est\u00e1n subordinadas a fins militares; e que considerar a guerra como inhumana e sen sentido \u00e9 un produto de visi\u00f3ns comerciais. Hai unha vida m\u00e1is alta c\u00e1 vida individual, a vida das persoas e a vida do estado, e \u00e9 o prop\u00f3sito do individuo sacrificarse por esa vida m\u00e1is alta. A guerra contra Inglaterra foi, polo tanto, tam\u00e9n unha guerra contra o ideal oposto: o \"ideal comercial da liberdade individual\".\nCarreira media: a sociolox\u00eda.\nFinalmente, en 1917, Sombart converteuse en profesor na Universidade Humboldt de Berl\u00edn, daquela unha das m\u00e1is preeminentes de Europa, sucedendo ao seu mentor Adolph Wagner. Permaneceu na c\u00e1tedra at\u00e9 1931 pero continuou ensinando at\u00e91940. Durante ese per\u00edodo tam\u00e9n foi un dos soci\u00f3logos vivos m\u00e1is famosos superando ao seu amigo Max Weber. A insistencia de Sombart na Sociolox\u00eda como parte das Humanidades (Geisteswissenschaften), como unha necesidade que \"xoga\" cos homes e require dunha comprensi\u00f3n (\"Verstehen\") emp\u00e1tica interna, en lugar dunha comprensi\u00f3n (\"Begreifen\") obxectiva externa, (n\u00f3tese que estas d\u00faas palabras alem\u00e1s trad\u00facense cunha \u00fanica palabra en ingl\u00e9s \"understanding\" ou en franc\u00e9s \"compr\u00e9hension\"), volveuse moi impopular durante a s\u00faa vida. Esta reacci\u00f3n provi\u00f1a da contradici\u00f3n desta teor\u00eda coa \"cientifizaci\u00f3n\" das Ciencias sociais (familiarmente citada como os \"celos da f\u00edsica\"), na tradici\u00f3n de Auguste Comte, \u00c9mile Durkheim e Max Weber (a\u00ednda que isto sexa unha mala interpretaci\u00f3n, Weber compart\u00eda amplamente a visi\u00f3n de Sombart neste tema), e que se volveu predominante durante aqueles anos.\nAs\u00ed e todo, por mor de que o enfoque de Sombart ten moito en com\u00fan coa Hermen\u00e9utica de Hans-Georg Gadam, tam\u00e9n \u00e9 unha aproximaci\u00f3n para comprender o mundo fundada sobre o \"Verstehen\" que retorna a certos c\u00edrculos sociol\u00f3xicos -e mesmo filos\u00f3ficos- que simpatizan con esa visi\u00f3n do mundo e son cr\u00edticos da aproximaci\u00f3n \"cient\u00edfica\". Os principais ensaios sociol\u00f3xicos de Sombart rec\u00f3llense no seu traballo p\u00f3stumo de 1956, \"Noo-Soziologie\".\nCarreira final: o nacionalsocialismo.\nNa s\u00faa actitude cara aos nazis, a mi\u00fado \u00e9 comparado con Martin Heidegger, as\u00ed como co seu amigo e compa\u00f1eiro Carl Schmitt, pero est\u00e1 claro que, mentres os dous \u00faltimos intentaron se-los pensadores de vanguarda do Terceiro Reich no seu campo Sombart sempre foi moito m\u00e1is ambivalente. Sombart ti\u00f1a moitos estudantes xudeus (en realidade m\u00e1is que a proporci\u00f3n t\u00edpica), a maior\u00eda dos cales sent\u00edanse moderadamente positivos sobre el trala guerra, a\u00ednda que claramente non foi un heroe nin un loitador da resistencia.\nDurante a Rep\u00fablica de Weimar, Sombart moveuse cara \u00f3 nacionalismo e \u00e1 dereita representado polo Movemento Revolucionario Conservador, e varias das s\u00faas premisas anteriores variaron cara a unha visi\u00f3n m\u00e1is de acorde ao nacionalsocialismo polo que a s\u00faa relaci\u00f3n con esa ideolox\u00eda a\u00ednda hoxe \u00e9 moi debatida. As\u00ed, mentres a s\u00faa obra xa citada, \"Die Juden und das Wirtschaftsleben\" (1911), fora cualificada como filosemita no momento da publicaci\u00f3n; por\u00e9n varios investigadores xudeus contempor\u00e1neos consider\u00e1rono como antisemita por mor das consecuencias posteriores.\nPosteriormente, Sombart volveu analizar a influencia do \"esp\u00edrito\" xudeu (en alem\u00e1n, \"Geist\") no pobo alem\u00e1n (\"Volk\") e a\u00ednda que que afirmou que non admit\u00eda o racismo dende un punto de vista biol\u00f3xico, moitos dos seus par\u00e1grafos resultan moi ambiguos especialmente na controvertida obra de 1934 \"Deutscher Sozialismus,\" onde denunciou a \"era econ\u00f3mica\", \u00e9 dicir, un per\u00edodo durante o cal \"os chamados motivos materiais pretend\u00edan predominar e dominar t\u00f3dalas demais aspiraci\u00f3ns\"; que nesta \u00e9poca na que o valor supremo son os cartos tender\u00e1, segundo Sombart, \u00e1 uniformidade dos estilos de vida, e o home ha se converter nun escaravo das necesidades artificiais; Tam\u00e9n se prop\u00f3n definir a palabra socialismo, que para el \u00e9 un principio que debe adaptarse a cada pobo de xeito diferente polo que haber\u00eda tantos socialismos coma pobos e naci\u00f3ns. No prefacio, apoiou a idea de que \u00e9 posible combinar o socialismo e o nacionalismo de xeito diferente a como o fac\u00eda o Partido Nacionalsocialista; as\u00ed, escribiu que \"heime atopar con moitos opositores, non o dubido, dentro do partido do poder e tam\u00e9n f\u00f3ra\". Igualmente criticou ao imperialismo occidental a quen acusa de ter espallado un capitalismo destrutor de culturas con raigames e asentadas e de ter substitu\u00eddo a diversidade pola \"uniformidade gris da s\u00faa non-cultura\". Rexeita calquera idea de \"naci\u00f3n superior\" e oponse a calquera visi\u00f3n racista da historia, co que difire profundamente dos nacionalsocialistas. O libro foi moi eloxiado no \"Wall Street Journal\", mentres que \"V\u00f6lkischer Beobachter\", a prensa oficial do Partido Nacionalsocialista, foi moi cr\u00edtica co libro, sinala que as s\u00faas \"te\u00f1en pouco que ver co Nacionalsocialismo \".\nMais tam\u00e9n defende que un \"novo esp\u00edrito\" comezaba a \"gobernar a humanidade\"; a \u00e9poca do capitalismo e do socialismo proletario acabou, co \"socialismo alem\u00e1n\" (nacional-socialismo) tomando o control. Este socialismo alem\u00e1n pon o \"benestar do conxunto por riba do benestar do individuo\"; o socialismo alem\u00e1n debe facer unha \"ordenaci\u00f3n total da vida\" cunha \"econom\u00eda planificada de acordo coas regulaci\u00f3ns estatais\"; o novo sistema xur\u00eddico non conferir\u00e1 aos individuos \"ning\u00fan dereito sen\u00f3n s\u00f3 deberes\" e que \"o Estado nunca debe avaliar as persoas individuais como tales, sen\u00f3n s\u00f3 o grupo que representa estas persoas\"; o socialismo alem\u00e1n est\u00e1 acompa\u00f1ado polo Volksgeist (esp\u00edrito nacional) que non \u00e9 racial no sentido biol\u00f3xico sen\u00f3n metaf\u00edsico: \"o esp\u00edrito alem\u00e1n nun negro ten tantas posibilidades de existir como o esp\u00edrito negro nun alem\u00e1n\"; a ant\u00edtese do esp\u00edrito alem\u00e1n \u00e9 o esp\u00edrito xudeu, que non \u00e9 cuesti\u00f3n de nacer xudeu nin crer no xuda\u00edsmo, sen\u00f3n un esp\u00edrito capitalista. Os ingleses pos\u00faen o esp\u00edrito xudeu e a \"tarefa principal\" do pobo alem\u00e1n e do nacionalsocialismo \u00e9 destru\u00edr o esp\u00edrito xudeu.\nPor outra banda, o seu libro de antropolox\u00eda, \"Vom Menschen\" (1938), \u00e9 claramente anti-nazi e, de feito, a s\u00faa publicaci\u00f3n e distribuci\u00f3n foran obstaculizadas polos nazis.\nLegado.\nO legado de Sombart hoxe en d\u00eda \u00e9 dif\u00edcil de determinar, porque as presuntas afiliaci\u00f3ns ao nacionalsocialismo provocaron unha reevaluaci\u00f3n obxectiva dif\u00edcil (mentres que os seus anteriores socialistas o prexudicaron cos c\u00edrculos m\u00e1is burgueses), especialmente en Alema\u00f1a onde, no seu momento Rosa Luxemburgo o acusara de \"apolox\u00eda do imperialismo alem\u00e1n\".\nComo xa se dixo, na historia econ\u00f3mica, a s\u00faa obra \"Der moderne Kapitalismus\" \u00e9 considerado un fito e unha grande inspiraci\u00f3n, a\u00ednda que moitos detalles foron cuestionados. As ideas clave do seu traballo econ\u00f3mico ref\u00edrense ao descubrimento, recentemente validado, da aparici\u00f3n da contabilidade de dobre entrada como condici\u00f3n esencial para o capitalismo e o estudo interdisciplinario da cidade no sentido de estudos urbanos. Como Weber, Sombart fai do sistema de contabilidade de dobre entrada un importante compo\u00f1ente do capitalismo moderno. O capital p\u00f3dese definir como esa cantidade de riqueza que se usa para facer beneficios e que entra nas contas \". Tam\u00e9n creou o termo e o concepto de destruci\u00f3n creativa, que confesara tomara de Nietsche, e que \u00e9 un elemento clave da teor\u00eda da innovaci\u00f3n de Joseph Schumpeter (Schumpeter en realidade tomou moito de Sombart a\u00ednda que non o admitira e non sempre aparece axeitadamente referenciado).\nNa sociolox\u00eda, os principais autores consideran a Sombart como unha \"figura menor\" e \u00e1 s\u00faa teor\u00eda sociol\u00f3xica unha rareza ;contrariamente ao reflectido no \"Journal of Classical Sociology\". De igual xeito, hoxe son sobre todo os soci\u00f3logos e fil\u00f3sofos os que xunto con economistas heterodoxos, reivindican o seu traballo.\nSombart, sempre foi moi popular no Xap\u00f3n; en troques, unha das raz\u00f3ns da s\u00faa d\u00e9bil presenza nos Estados Unidos debeuse a que a maior\u00eda dos seus traballos non foron traducidos ao ingl\u00e9s at\u00e9 \u00e9pocas tard\u00edas, a pesar da existencia do cl\u00e1sico estudo de 1906, \"Warum gibt es en den Vereinigten Staaten keinen Sozialismus?\" As\u00ed e todo, nos \u00faltimos anos os soci\u00f3logos mostraron un interese renovado polo traballo de Sombart.\nUn das fillas de Sombart, Clara, casou con Hans Gerhard Creutzfeldt, quen foi o primeiro que describiu a enfermidade Creutzfeldt\u2013Jakob."}
{"id": "468723", "revid": "1131", "url": "https://gl.wikipedia.org/wiki?curid=468723", "title": "Cuevas de San Marcos", "text": "Cuevas de San Marcos \u00e9 un municipio da provincia de M\u00e1laga (Andaluc\u00eda), pertencente \u00e1 rexi\u00f3n do nordeste de M\u00e1laga. A s\u00faa poboaci\u00f3n \u00e9 de ao redor de 4000 persoas.\nXeograf\u00eda.\nEst\u00e9ndese sobre unha superficie duns 37,50\u00a0km\u00b2. Est\u00e1 situada sobre a comarca de Antequera, confinando coa provincia de C\u00f3rdoba, desde o val do r\u00edo Genil ata a Serra de Malnombre e o Camorro de Cuevas Altas. Este municipio at\u00f3pase a unha altitude de 420 metros sobre o nivel do mar. \u00c9 un concello de actividade agr\u00edcola, con predominio do cultivo da oliveira e da produci\u00f3n de aceite chamada \"Hojiblanca\".\nO seu nome prov\u00e9n do seu santo patr\u00f3n, o evanxelista San Marcos e a s\u00faa famosa cova \"Belda\"."}
{"id": "468725", "revid": "89787", "url": "https://gl.wikipedia.org/wiki?curid=468725", "title": "Series Mundiais de Tr\u00edatlon 2018", "text": "As Series Mundiais de Tr\u00edatlon 2018 foron a trix\u00e9sima edici\u00f3n do Campionato do Mundo de Tr\u00edatlon. Nesta edici\u00f3n o campionato contou con oito probas repartidas en 4 continentes. A Gran Final tivo lugar na localidade australiana de Gold Coast entre os d\u00edas 12 e o 16 de setembro. A competici\u00f3n estivo organizada pola Uni\u00f3n Internacional de Tr\u00edatlon (ITU).\nProbas.\nNesta edici\u00f3n houbo 5 probas de distancia ol\u00edmpica (1,5 km nadando-40 km en bici-10 km correndo a p\u00e9), inclu\u00edndo a Gran Final, e 3 de distancia sprint (750 m-20 km-5 km)."}
{"id": "468726", "revid": "22570", "url": "https://gl.wikipedia.org/wiki?curid=468726", "title": "Evgenii Leonov", "text": "Evgenii Pavlovich Leonov (), nado en Moscova o 2 de setembro de 1926 e finado na mesma cidade o 29 de xaneiro de 1994, foi un actor sovi\u00e9tico-ruso que interpretou papei en varios dos filmes sovi\u00e9ticos m\u00e1is c\u00e9lebres, como \"Dzhentlmeny udachi\", \"Mimino\" e \"Polosatyi reys\". Considerado \"un dos m\u00e1is queridos actores de Rusia\", tam\u00e9n puxo voz a moitas personaxes de animaci\u00f3n, inclu\u00eddo Vinni Pukh (Winnie-the-Pooh).\nTraxectoria.\nPrimeiros anos.\nMentres Leonov crec\u00eda nunha t\u00edpica familia moscovita, arelaba convertirse en piloto de guerra, so\u00f1o habitual entre moitos mozos durante a segunda guerra mundial. Isto tam\u00e9n adoita atribu\u00edrse ao feito de que o seu pai traballa nunha f\u00e1brica de avi\u00f3ns. Durante a gran guerra patri\u00f3tica, el e toda a s\u00faa familia traballa nunha f\u00e1brica de fabricaci\u00f3n de armas. Trala guerra, uniuse \u00e1 escola do Teatro da Arte de Moscova, onde estudou con Mikhail Ianshin.\nCarreira.\nNo seu primeiro filme, Leonov apareceu como extra e non recibiu ningunha atenci\u00f3n. M\u00e1is adiante comezouse en actor habitual de Giorgi Danelia, aparecendo en todas as s\u00faas obras, inclu\u00eddas \"Dzhentlmeny udachi\", \"Osenniy marafon\", \"Mimino\", \"Afonya\" e \"Kin-dza-dza!\". Especializouse en papeis c\u00f3micos polo seu f\u00edsico, mais tam\u00e9n recibiu cr\u00edticas notables polos seus papeis tr\u00e1xicos e a s\u00faa invari\u00e1bel naturalidade da s\u00faa interpretaci\u00f3n. Dise que moitos actores destacados evitaban aparecer nos mesmos filmes con Leonov, polo seu xeito natural de actuar, que os fac\u00eda parecer tensos.\nA pesar da s\u00faa breve aparici\u00f3n en \"Osenniy marafon\" (1980) de Danelia (un dos seus filmes m\u00e1is populares), ga\u00f1ou polo papel o premio ao mellor actor no Festival de Venecia. No filme, Leonov brillou como antiheroe e realizou un retrato hilarante dun simple e entremetido home que beb\u00eda demasiado e que non adoraba nada m\u00e1is que dicir parvadas mentres algu\u00e9n o puidese soportar. Outros filmes fundamentais foron \"Dzhentlmeny udachi\" e \"Belorusski vokzal\", ambs de 1971. \"Dise que Leonov foi para os rusos o que Fernandel foi para os franceses\". Interpretou m\u00e1is de 200 personaxes e foi o m\u00e1is co\u00f1ecido actor secundario do cinema ruso.\nEn 1991 (ou en 1988), cando fac\u00eda unha xira en Alema\u00f1a, sufriu un ataque card\u00edaco masivo que o deixou en coma durante 10 ou 16 d\u00edas. A s\u00faa vida foi salvada logo dunha cirurx\u00eda importante e en canto Leonov se recuperou comezou a po\u00f1er datas a novas interpretaci\u00f3ns no teatro Lenkom.\nLeonov faleceu o 29 de xaneiro de 1994 de cami\u00f1o ao Teatro Lenkom para interpretar \"The Prayer For The Dead\" (\"A Memorial Prayer\"). Cando se anunciou a s\u00faa morte ao p\u00fablico, este espontaneamente lanzouse \u00e1 igrexa do outro lado da r\u00faa e acendeu candeas en sinal de loito. M\u00e1is de medio mill\u00f3n de persoas resistiron ao fr\u00edo para realizar unha procesi\u00f3n na s\u00faa memoria. Est\u00e1 enterrado no cemiterio Novodevichy de Moscova, preto doutras importantes figuras da cultura rusa."}
{"id": "468727", "revid": "47401", "url": "https://gl.wikipedia.org/wiki?curid=468727", "title": "Yevgeny Leonov", "text": ""}
{"id": "468728", "revid": "89787", "url": "https://gl.wikipedia.org/wiki?curid=468728", "title": "Sister Rosetta Tharpe", "text": "Rosetta Nubin, nada en Cotton Plant o 20 de marzo de 1915 e finada en Filadelfia o 9 de outubro de 1973, co\u00f1ecida como Rosetta Tharpe ou Sister Rosetta Tharpe, foi unha pioneira cantante de gospel estadounidense. Adquiriu gran popularidade nas d\u00e9cadas de 1930 e 1940 coa s\u00faa mestura \u00fanica de letras espirituais e acompa\u00f1amento rock and roll. Converteuse na primeira grande estrela da m\u00fasica gospel na d\u00e9cada de 1930 e \u00e9 co\u00f1ecida como \"Original soul sister\". Influ\u00edu de xeito moi forte comou unha m\u00fasica moi inicial de rock and roll, a Little Richard, Johnny Cash, Chuck Berry, Elvis Presley ou Jerry Lee Lewis.\nNun intento de cruzar a li\u00f1a entre a m\u00fasica sagrada e a m\u00fasica profana tocando a s\u00faa m\u00fasica espiritual \"luminosa\" na \"escuridade\" dos clubs nocturnos e salas de concertos con grandes bandas como acompa\u00f1antes, o seu idiosincr\u00e1tico estilo deixou unha pegada nos artistas gospel m\u00e1is convencionais como Ira Tucker, ou os Dixie Hummingbirds. A\u00ednda que ofendeu a moitos fieis coas s\u00faas incursi\u00f3ns na m\u00fasica pop, nunca deixou a m\u00fasica gospel.\nTraxectoria.\nTharpe naceu en Arcansas e comezou a tocar e cantar aos catro anos de idade, anunciada como \"A pequena Rosetta Nubin, o milagre da guitarra e o canto\", acompa\u00f1ando a s\u00faa nai, a evanxelista da Igrexa de Deus en Cristo, Katie Bell Nubin, que tocaba a mandolina e predicaba en igrexas do Sur. Exposta ao blues e ao jazz no Sur e despois de que a s\u00faa familia se mudase a Chicago nos anos vinte, comezou a tocar blues e jazz en privado mentres continuaba a tocar gospel en actos p\u00fablicos. O seu estilo \u00fanico reflect\u00eda esas influencias profanas: tocaba as notas como os m\u00fasicos de jazz e pinzaba a guitarra como Memphis Minnie, a m\u00e1is prol\u00edfica e popular muller do blues da \u00e9poca, e quizais da historia.\nEn 1970, durante unha xira en Europa con Muddy Waters, Tharpe enfermou e tivo que volver aos Estados Unidos, onde a causa da diabetes lle foi amputada unha perna. A\u00ednda que deu m\u00e1is actuaci\u00f3ns, faleceu en 1973.\nDiscograf\u00eda.\n\u00c1lbums.\nAs s\u00faas obras completas ata 1961 foron publicadas en sete caixas de CD dobres polo selo franc\u00e9s Fr\u00e9meaux &amp; Associ\u00e9s."}
{"id": "468729", "revid": "47401", "url": "https://gl.wikipedia.org/wiki?curid=468729", "title": "Rosetta Tharpe", "text": ""}
{"id": "468732", "revid": "15490", "url": "https://gl.wikipedia.org/wiki?curid=468732", "title": "Alpes Peninos (provincia romana)", "text": "Alpes Poeninae, tam\u00e9n co\u00f1ecidos como Alpes Graiae, foi unha pequena provincia alpina do Imperio romano, unha das tres provincias dos Alpes occidentais entre Italia e Galia. Comprend\u00eda a rexi\u00f3n do Val d'Aosta (Italia) e o cant\u00f3n Valais (Su\u00edza).\nA s\u00faa tribo ind\u00edxena m\u00e1is forte eran os Salassos. O seu territorio foi anexionado polo emperador Augusto no 15 a.C. A s\u00faa principal cidade foi \"Augusta Praetoria Salassorum\" (Aosta).\nEtimolox\u00eda.\nA provincia foi chamada as\u00ed polos \"poeninus mons\", o nome romano do Paso do Gran San Bernardo. Preto do paso atop\u00e1base un santuario dedicado a \"Xupiter Poeninus\". \nPorque o nome \"Poeninus\" \u00e9 similar a \"Poenus\" (lat\u00edn para \"cartaxin\u00e9s\"), alg\u00fans autores romanos inferiron que o xeneral cartaxin\u00e9s An\u00edbal atravesou esta parte dos Alpes na s\u00faa famosa marcha a Italia no 218 a.C, usando o paso Gran San Bernardo ou o paso do Pequeno San Bernardo. O historiador romano Tito Livio explica que Poeninus era en realidade unha corrupci\u00f3n de Penninus, o nome dunha deidade adorada por unha tribo local. Livio agrega que era improbable que An\u00edbal tomase unha ruta tan setentrional, xa que estes pasos de alta monta\u00f1a ser\u00edan inaccesibles nese momento. T\u00e1cito menciona os Alpes Poeninae en conexi\u00f3n cos movementos de Ot\u00f3n. A maior\u00eda dos historiadores est\u00e1n de acordo, segundo Polibio, o ex\u00e9rcito de An\u00edbal pasou polos Alpes a trav\u00e9s da rexi\u00f3n do Segusii, e o paso co\u00f1ecido hoxe como Montgen\u00e8vre.\nHistoria.\nDespois de que a rexi\u00f3n fora conquistada no 15 a.C., incorporouse a Recia, un gran distrito que se estend\u00eda desde os Alpes centrais ata o Danubio. A poboaci\u00f3n inclu\u00eda unha serie de tribos celtas, inclu\u00edndo os Nantuates e Seduni no lado norte do paso de San Bernardo e os Salassi no lado sur.\nNa \u00e9poca do emperador Claudio (41-54 d.C.) as tribos estaban xeralmente romanizadas e o distrito de Vallis Poenina foi retirado da provincia de Raetia e Vindolicia. Vallis Poenina inclu\u00eda gran parte do val ao norte do paso de San Bernardo. Estableceuse unha nova capital civitas preto das ru\u00ednas de Octodurus ((civitas Vallensium agora Martigny) e os veci\u00f1os gozaron polo menos da protecci\u00f3n do Dereito latino. O distrito de Vallis Poenina fusionouse coas provincias dos Alpes Graiae ou Alpes Atrectianae para formar a provincia de Alpes Graiae e Poeninae.\nAta o s\u00e9culo III d. C. houbo varias familias co rango de senadores romanos que viv\u00edan na provincia. Baixo as reformas de Diocleciano, a provincia pasou a formar parte da diocese romana de Gaulliae. No 381, mencionase o primeiro Bispo da rexi\u00f3n, Theodul. Trala ca\u00edda do Imperio romano de occidente, a rexi\u00f3n foi invadida polos burgundios e incorporada ao seu reino. No 574 foi invadido polos longobardos e quedou baixo a s\u00faa autoridade. O nome romano e as s\u00faas fronteiras caeron en desuso e durante os anos escuros, foi parte de Sapaudia."}
{"id": "468733", "revid": "98629", "url": "https://gl.wikipedia.org/wiki?curid=468733", "title": "Jos\u00e9 Alfonso Osorio Novoa", "text": "Jos\u00e9 Alfonso Osorio Novoa, nado en Vigo o 29 de maio de 1948 e finado en Ourense o 15 de xaneiro de 2019, foi un comerciante e pol\u00edtico galego.\nTraxectoria.\nEmpresario do sector vitivin\u00edcola, en 2002 foi fundador da Festa da codorniz en Castrelo de Mi\u00f1o, nas elecci\u00f3ns de 1995, 1999 e 2003 liderou a lista do PSOE e nas elecci\u00f3ns municipais de 2007 liderou a lista de Independientes por Castrelo de Mi\u00f1o.\nVida persoal.\nFillo de Luisa Novoa V\u00e1zquez e Jos\u00e9 Alfonso Osorio Rodr\u00edguez, \"Catuxo\". Casado con Rosa Telle Y\u00e1\u00f1ez, tivo dous fillos, Jos\u00e9 Alfonso e Virginia Osorio Telle."}
{"id": "468734", "revid": "15490", "url": "https://gl.wikipedia.org/wiki?curid=468734", "title": "Alpes Cotios (provincia romana)", "text": "Alpes Cottiae foi unha provincia romana do Imperio romano, unha das tres pequenas provincias que se atopan a car\u00f3n dos Alpes, entre as actuais Francia e Italia. O seu nome sobrevive nos modernos Alpes cocios. Na antig\u00fcidade, a misi\u00f3n m\u00e1is importante da provincia era a salvagarda das comunicaci\u00f3ns sobre os pasos alpinos.\nAlpes Cottiae estaba rodeada por Gallia Narbonensis cara ao oeste, Alpes Maritimae ao sur, Italia ao leste e Alpes Graiae cara ao norte. A capital provincial estaba en Segusio (moderna Susa en Piemonte).\nHistoria.\nA provincia ti\u00f1a a s\u00faa orixe no reino controlado por Donnus, gobernante das tribos ligures locais da zona a mediados do s\u00e9culo I a.C., e recibiu o nome do seu fillo e sucesor Marcus Julius Cottius, cuxo reino foi integrado ao sistema imperial romano baixo Augusto.\nInicialmente, Cottius e os seus sucesores Gaius Julius Donnus II (reinou do 3 a.C. ao 4 d.C.) e Marcus Julius Cottius II (reinou entre o 5 e o 63 d.C.) continuaron a manter o poder como gobernantes dun estado cliente, despois, baixo Ner\u00f3n nomeouse un procurador e converteuse oficialmente nunha provincia romana. Os gobernadores da provincia eran prefectos da orde ecuestre.\nAsentamentos.\nAsentamentos dos Alpes Cottiae:"}
{"id": "468735", "revid": "15490", "url": "https://gl.wikipedia.org/wiki?curid=468735", "title": "Alpes Mar\u00edtimos (provincia romana)", "text": "Alpes Maritimae foi unha provincia romana do Imperio romano. Foi unha das tres provincias situadas a car\u00f3n dos Alpes entre a moderna Francia e Italia, xunto con Alpes Poeninae e Alpes Cottiae. A provincia inclu\u00eda partes dos actuais departamentos franceses de Alpes-Maritimes, Alpes-de-Haute-Provence e Hautes-Alpes.\nHistoria.\nFundada no 14 a.C. por Augusto, Alpes Maritimae ti\u00f1a inicialmente a s\u00faa capital en \"\" (moderna Cimiez), actualmente un barrio da cidade de Niza, Francia.\nNo 297, a provincia estendeuse cara ao norte e noroeste ata o r\u00edo Durance (Druentia) e o paso de Montgen\u00e8vre. A s\u00faa capital foi trasladada a \"Civitas Ebrodunensium\", hoxe en d\u00eda co\u00f1ecida como Embrun.\nNo s\u00e9culo III a provincia pasou a formar parte da Diocese de Vienne, que foi \u00e1 s\u00faa vez parte da Prefectura da Galia.\nAsentamentos.\nOs principais asentamentos dentro da provincia inclu\u00edan:\nDespois do 297 a provincia foi ampliada para inclu\u00edr:"}
{"id": "468737", "revid": "45576", "url": "https://gl.wikipedia.org/wiki?curid=468737", "title": "Recia", "text": ""}
{"id": "468739", "revid": "1505", "url": "https://gl.wikipedia.org/wiki?curid=468739", "title": "Torre de Celas", "text": ""}
{"id": "468742", "revid": "83328", "url": "https://gl.wikipedia.org/wiki?curid=468742", "title": "Amelia Tiganus", "text": "Amelia Tiganus, nada en Gala\u021bi, Roman\u00eda, o 11 de marzo de 1984, \u00e9 unha activista feminista. \u00c9 unha sobrevivente do comercio de mulleres, abolicionista e coordinadora da plataforma Feminicidio.net.\nTraxectoria.\nTiganus naceu e creceu en Roman\u00eda. Foi violada en grupo no cami\u00f1o \u00e1 escola e desde ent\u00f3n a s\u00faa vida cambiou. Non denunciou por vergo\u00f1a e as violaci\u00f3ns continuaron, aos 13 anos abandonou os estudos. Quer\u00eda ser profesora ou doutora mais deixou os seus estudos. Foi cooptada por un amigo aos 17 anos e, impulsada pola situaci\u00f3n, aceptou a s\u00faa proposta, foi \u00e1 Pen\u00ednsula Ib\u00e9rica. En 2002 comezou a prostituci\u00f3n en Alacant. Durante m\u00e1is de cinco anos, traballou en m\u00e1is de 40 casas de prostituci\u00f3n. En 2007 decidiu abandonar a prostituci\u00f3n e, dende ent\u00f3n, vivindo en Guip\u00fascoa e traballando nun bar, est\u00e1 inmersa no activismo feminista.\nActivista feminista.\nDespois de abandonar a prostituci\u00f3n, Tiganus comezou a co\u00f1ecer as li\u00f1as te\u00f3ricas do feminismo. Por esta raz\u00f3n, cando comezou a dar unha interpretaci\u00f3n diferente \u00e1 s\u00faa propia vida, interveu no activismo. A partir do 2015, o sitio web \"Feminicidio.net\" coordina o proxecto para evitar o consumo de prostituci\u00f3n ao estender talleres de sensibilizaci\u00f3n e reflexi\u00f3n. Est\u00e1 a favor de axudar a mellorar a vida das prostitutas, as\u00ed como defende a desaparici\u00f3n da prostituci\u00f3n ao mesmo tempo.\nParticipa en congresos organizados tanto no Estado Espa\u00f1ol como en Am\u00e9rica Latina, dando conferencias das s\u00faas experiencias e fomentando discursos sobre a abolici\u00f3n da prostituci\u00f3n."}
{"id": "468746", "revid": "27155", "url": "https://gl.wikipedia.org/wiki?curid=468746", "title": "Calcidol", "text": ""}
{"id": "468747", "revid": "1505", "url": "https://gl.wikipedia.org/wiki?curid=468747", "title": "Infraorde", "text": ""}
{"id": "468748", "revid": "1505", "url": "https://gl.wikipedia.org/wiki?curid=468748", "title": "Superorde", "text": ""}
{"id": "468749", "revid": "1505", "url": "https://gl.wikipedia.org/wiki?curid=468749", "title": "Infraclase", "text": ""}
{"id": "468750", "revid": "1505", "url": "https://gl.wikipedia.org/wiki?curid=468750", "title": "Superclase", "text": ""}
{"id": "468751", "revid": "1505", "url": "https://gl.wikipedia.org/wiki?curid=468751", "title": "Infrafilo", "text": ""}
{"id": "468752", "revid": "1505", "url": "https://gl.wikipedia.org/wiki?curid=468752", "title": "Subfilo", "text": ""}
{"id": "468753", "revid": "1505", "url": "https://gl.wikipedia.org/wiki?curid=468753", "title": "Superfilo", "text": ""}
{"id": "468754", "revid": "1505", "url": "https://gl.wikipedia.org/wiki?curid=468754", "title": "Subreino", "text": ""}
{"id": "468755", "revid": "54334", "url": "https://gl.wikipedia.org/wiki?curid=468755", "title": "Calcifediol", "text": "O calcifediol, tam\u00e9n chamado calcidiol, 25-hidroxicolecalciferol ou 25-hidroxivitamina D (abreviada como 25(OH)D), \u00e9 unha prehormona que se produce no f\u00edgado por hidroxilaci\u00f3n da vitamina D3 (colecalciferol) polo enzima colecalciferol 25-hidroxilase. En medicina, m\u00eddese o nivel deste metabolito para determinar o status de vitamina D dun paciente. Cun consumo medio t\u00edpico de vitamina D3, a s\u00faa conversi\u00f3n completa a calcifediol tarda aproximadamente 7 d\u00edas.\nO calcifediol \u00e9 transformado despois nos riles polo enzima 25(OH)D-1\u03b1-hidroxilase en calcitriol (1,25-(OH)2D3), unha hormona secosteroide que \u00e9 a forma activa da vitamina D. Pode tam\u00e9n converterse en 24-hidroxicalcidiol nos riles por medio dunha 24-hidroxilaci\u00f3n.\nAn\u00e1lises de sangue.\nEn medicina, unha an\u00e1lise de sangue para medir os niveis de 25-hidroxivitamina D (calcifediol) serve para determinar canta vitamina D hai no corpo. A concentraci\u00f3n sangu\u00ednea de calcifediol consid\u00e9rase o mellor indicador do status de vitamina D dun paciente.\nEsta an\u00e1lise pode utilizarse para diagnosticar a dificiencia de vitamina D e \u00e9 indicado en pacientes con alto risco de deficiencia de vitamina D e para ter datos sobre cando empezar con terapias agresivas. Os pacientes con osteoporose, enfermidade renal cr\u00f3nica, mala absorci\u00f3n, obesidade e algunhas infecci\u00f3ns poden estar en alto risco e neles \u00e9 indicado facer a an\u00e1lise. A\u00ednda que a deficiencia de vitamina D \u00e9 com\u00fan nalgunhas poboaci\u00f3ns inclu\u00edndo os que viven en latitudes m\u00e1is altas ou con limitada exposici\u00f3n ao sol, o test do 25(OH)D non est\u00e1 indicado para todas as poboaci\u00f3ns. Os m\u00e9dicos poden aconsellar aos pacientes con risco baixo tomar vitamina D sen receita en lugar de facer unha an\u00e1lise.\n\u00c9 a medida m\u00e1is sensible, a\u00ednda que os expertos pediron que se mellore a estandarizaci\u00f3n e a reproducibilidade entre os diferentes laboratorios. Segundo MedlinePlus, o valor normal de calcifediol \u00e9 de 30.0 a 74,0\u00a0ng/mL. Os valores normais var\u00edan amplamente segundo varios factores, como a idade e situaci\u00f3n xeogr\u00e1fica. Suxeriuse un valor amplo de referencia de 20\u2013150 nmol/L (8-60\u00a0ng/mL), mentres que outros estudos definen niveis por debaixo de 80 nmol/L (32\u00a0ng/mL) como indicativos de deficiencia de vitamina D.\nNalg\u00fans pa\u00edses, como EUA, os laboratorios adoitan medir os niveis de 25(OH)D en ng/mL, e noutros pa\u00edses en nmol/L. Abonda con multiplicar os ng/mL por 2,5 para convertelos en nmol/L.\nImportancia cl\u00ednica.\nO aumento dos niveis de calcifediol est\u00e1 asociado cun incremento da absorci\u00f3n fraccional do calcio no intestino ata niveis de 80 nmol/L (32\u00a0ng/mL). A excreci\u00f3n urinaria de calcio equilibra a absorci\u00f3n de calcio intestinal e non se incrementa cos niveis de calcifediol ata ~400 nmol/L (160\u00a0ng/mL).\nUn estudo feito por Cedric F. Garland e Frank C. Garland na Universidade de California, San Diego analizou o sangue de 25\u00a0000 voluntarios e atopou que os que ti\u00f1an os niveis m\u00e1is altos de calcifediol ti\u00f1an un risco de padecer cancro de colon que era s\u00f3 de 1/5 da taxa normal.\nPor\u00e9n, os controis aleatorios non conseguiron encontrar unha correlaci\u00f3n significativa entre as doses baixas (400iu/d\u00eda) de suplementaci\u00f3n de vitamina D e o risco de ter cancro de colon.\nUn estudo poboacional feito en Copenhague, Dinamarca, atopou unha correlaci\u00f3n entre tanto os niveis s\u00e9ricos baixos coma os altos e un incremento da mortalidade, mentres que un nivel de 50\u201360 nmol/L estaba asociado coa menor taxa de mortalidade.\nO estudo non demostrou causaci\u00f3n.\nHistoria.\nGrazas aos traballos realizados no laboratorio de Hector DeLuca en 1968 identificouse o 25(OH)D e demostrouse que o f\u00edgado intervi\u00f1a na s\u00faa formaci\u00f3n. O enzima responsable disto, a colecalciferol 25-hidroxilase, foi illado por Michael F. Holick en 1972."}
{"id": "468756", "revid": "55340", "url": "https://gl.wikipedia.org/wiki?curid=468756", "title": "Nicola Sturgeon", "text": "Nicola Ferguson Sturgeon, nada en Irvine o 19 de xullo de 1970, \u00e9 unha pol\u00edtica escocesa, dirixente do Partido Nacional Escoc\u00e9s (SNP) e primeira ministra de Escocia dende novembro de 2014 at\u00e9 2023. \u00c9 a primeira muller para ostenta calquera destes postos. Sturgeon foi membro do Parlamento escoc\u00e9s dende 1999, primeiro como un membro adicional para a rexi\u00f3n electoral de Glasgow, entre 1999 e 2007, e como membro para Glasgow Southside dende 2007 (sabido como Glasgow Govan dende 2007 a 2011).\nTraxectoria.\nGraduada en dereito pola Universidade de Glasgow, Sturgeon traballou como solicitor en Glasgow. Despois de ser elixida para o Parlamento escoc\u00e9s, exerceu como ministra do SNP para educaci\u00f3n, sa\u00fade e xustiza. En 2004, anunciou a s\u00faa candidatura para o liderado do SNP logo da renuncia de John Swinney. Por\u00e9n, retirouse da competencia polo posto en favor de Alex Salmond, sendo l\u00edder adxunta xunto con Salmond.\n\u00c1mbolos dous sa\u00edron elixidos, e con Salmond a\u00ednda como deputado na C\u00e1mara dos Com\u00fans, Sturgeon liderou o SNP no Parlamento escoc\u00e9s dende 2004 at\u00e9 2007. O SNP conseguiu o maior n\u00famero de asentos no Parlamento escoc\u00e9s nas elecci\u00f3ns de 2007 e Salmond foi nomeado Primeiro Ministro. El nomeou a Sturgeon como Viceprimeira Ministra e Secretaria do Gabinete de Sa\u00fade e Benestar. Foi nomeada como Secretaria do Gabinete de Infraestruturas, Investimento e Cidades en 2012.\nDespois da derrota na campa\u00f1a polo \"Si\" no referendo de independencia de Escocia de 2014, Salmond anunciou que renunciar\u00eda como l\u00edder do partido na conferencia do partido de SNP en novembro e que renunciar\u00eda tam\u00e9n como Primeiro Ministro despois de que se elixise un novo l\u00edder. Ningu\u00e9n m\u00e1is foi proposto para o cargo cando se pecharon os nomeamentos, deixando a Sturgeon como l\u00edder sen oposico\u00f3n do partido na conferencia anual do SNP. Foi elixida formalmente como sucesora de Salmond e Primeira Ministra o 19 de novembro de 2014."}
{"id": "468757", "revid": "27155", "url": "https://gl.wikipedia.org/wiki?curid=468757", "title": "Calcidiol", "text": ""}
{"id": "468758", "revid": "1505", "url": "https://gl.wikipedia.org/wiki?curid=468758", "title": "Archaeopteryx lithographica", "text": ""}
{"id": "468759", "revid": "23204", "url": "https://gl.wikipedia.org/wiki?curid=468759", "title": "Nicola Ferguson Sturgeon", "text": ""}
{"id": "468760", "revid": "27155", "url": "https://gl.wikipedia.org/wiki?curid=468760", "title": "25-hidroxicolecalciferol", "text": ""}
{"id": "468761", "revid": "27155", "url": "https://gl.wikipedia.org/wiki?curid=468761", "title": "25-hidroxivitamina D", "text": ""}
{"id": "468762", "revid": "27155", "url": "https://gl.wikipedia.org/wiki?curid=468762", "title": "25-hidroxi vitamina D", "text": ""}
{"id": "468763", "revid": "98629", "url": "https://gl.wikipedia.org/wiki?curid=468763", "title": "Giuseppe Tartini", "text": "Giuseppe Tartini, nado en Pirano o 8 de abril de 1692 e finado en Padua o 26 de febreiro de 1770, foi un m\u00fasico, violinista, compositor e estudoso italiano, da m\u00fasica do seu tempo (barroco). Un dos maiores virtuosos do viol\u00edn da s\u00faa \u00e9poca, as s\u00faas innovaci\u00f3ns no estudo do viol\u00edn non foron superadas at\u00e9 a chegada de Niccol\u00f2 Paganini (1782-1840).\nTraxectoria.\nTartini naceu en Pirano, cidade da pen\u00ednsula de Istria, na ent\u00f3n Rep\u00fablica de Venecia; hoxe Piran, Eslovenia. A s\u00faa nai era eslovena e o seu pai un comerciante de sal veneciano e xestor de terras na costa de Istria. A Giuseppe, o segundo dos catro irm\u00e1ns, o seu pai destinouno \u00e1 vida eclesi\u00e1stica. Foi o mellor alumno da Escola de San Felipe Neri de Pirano. Con doce anos, en 1704, ingresou no Colexio dos Pais das Escolas P\u00edas de Capodistria (hoxe Koper) onde recibiu unha formaci\u00f3n musical b\u00e1sica. Al\u00ed comezou a s\u00faa amizade con Antonio Vandini que durar\u00eda toda a vida.\nEstudou Dereito na Universidade de Padua. Os estudos result\u00e1banlle tan f\u00e1ciles que ti\u00f1a moito tempo libre para dedicarse \u00e1 s\u00faa paix\u00f3n, a esgrima. Bateuse en moitos duelos. Estaba moi interesado en perfeccionar a arte da esgrima, ata o punto de ter a intenci\u00f3n de ir a Par\u00eds para converterse nun mestre de armas, se non fora porque co\u00f1eceu a Elisabetta Premazore. A relaci\u00f3n non foi aprobada polo pai de Tartini porque era de baixa clase social e hab\u00eda unha diferenza de idade. S\u00f3 cando o pai morreu, casaron en segredo o 27 de xullo de 1710 na igrexa de Carmine. Elisabetta era a protexida do poderoso cardeal Cornaro, que acusou a Tartini de secuestro. Este \u00faltimo, v\u00e9ndose a si mesmo en perigo de ser procesado, fuxiu a Roma disfrazado de peregrino. Pasou dun lugar a outro ata que atopou refuxio no convento de San Francisco, en As\u00eds, protexido polo seu parente o frade Giovanni Battista Torre, que o ocultou durante dous anos e alentouno a mellorar o seu co\u00f1ecemento do viol\u00edn, esquecido desde os seus d\u00edas da escola. O mestre organista do convento, o famoso Bohuslav Mat\u011bj \u010cernohorsk\u00fd, deulle clases de m\u00fasica. Ademais, estes anos de tranquilidade cambiaron o seu car\u00e1cter, superficial e lior, de afable e modesto. O seu retiro durar\u00eda m\u00e1is se non fose reco\u00f1ecido cando tocaba no coro da igrexa. Inmediatamente soubo que o cardeal o perdoara e que o buscaba para atoparse con Elisabetta, que fora encerrada nun convento en Padua.\nEn 1714 foi \u00e1 cidade de Ancona para traballar como violinista no teatro local. As ensinanzas do m\u00fasico Giulio Terni vi\u00f1\u00e9ronlle moi ben para perfeccionar a s\u00faa t\u00e9cnica. Tartini descubriu o que se chamaba o fen\u00f3meno do terceiro son (os \"toni risultanti ou toni di Tartini\"): ao facer sentir as notas superiores, consegu\u00eda a resonancia da terceira parte da nota do acorde. Volveu a Padua en 1716, onde co\u00f1eceu e f\u00edxose amigo do compositor e te\u00f3rico Francesco Antonio Vallotti. Tartini foi o primeiro dono co\u00f1ecido dun viol\u00edn feito por Antonio Stradivari en 1715. Este viol\u00edn foi herdado polo seu disc\u00edpulo Signor Salvini, que \u00e1 s\u00faa vez deixoullo a Karol Lipinski, do que deriva o chamado Stradivarius Lipinski.\nEn 1716, nun concerto en honor do pr\u00edncipe elector de Saxonia (que ser\u00eda o rei Augusto III de Polonia), tivo a oportunidade de escoitar a Francesco Maria Veracini no Palazzo Mocegino de Venecia. A arte de Verracini impresionou a Tartini, pero tam\u00e9n descubriu a s\u00faa propia inferioridade t\u00e9cnica. Tartini quedou moi decepcionado consigo mesmo, ata o punto de marchar a Ancona e illarse para practicar especialmente a t\u00e9cnica do arco. Durante os anos 1717 e 1718 estivo dedicado a tocar na rexi\u00f3n das Marcas \"(Le Marche)\" dos Estados Pontificios, onde parece que foi o primeiro viol\u00edn na orquestra do teatro da Fortuna de Fano. Tartini mellorou moito. En 1721 foi nomeado mestre de capela en Il Santo, en Padua, cun contrato que lle permit\u00eda dar concertos para outros.\nEn 1723 viaxou a Praga co seu amigo Antonio Vandini para participar nas celebraci\u00f3ns musicais da coronaci\u00f3n de Carlos II como rei de Bohemia. En Praga, Tartini e Vandini co\u00f1eceron, entre outros, ao compositor e te\u00f3rico da m\u00fasica Johann Joseph Fux, o violonchelista Antonio Caldara e o tocador de la\u00fade Sylvius Leopold Weiss. Ao finalizar a festa, Tartini e Vandini optaron por quedar en Praga e prestar os seus servizos \u00e1 familia do conde Kinsky e tam\u00e9n ao pr\u00edncipe Lobkowitz.\nEn 1726, debido aos problemas de sa\u00fade de Tartini debido ao clima de Praga, ambos volveron a Italia. Tartini ficou definitivamente establecido en Padua, onde continuou o seu traballo como m\u00fasico na bas\u00edlica de San Antonio. O seu contrato permitiulle ofrecer concertos f\u00f3ra de Padua; As\u00ed tocou en Parma (1728), Bolonia (1730), Camerino (1735), Roma (quizais en 1737), Ferrara (1739), Verona e moitas veces na veci\u00f1a Venecia. O seu celo polo ensino levouno a crear en 1728 a \"Scuola delle Nazioni\", escola de viol\u00edn que atraeu a estudantes de Italia, Francia, a Alema\u00f1a imperial, Inglaterra e outros pa\u00edses do s\u00e9culo XVIII. Alg\u00fans deles convert\u00e9ronse en grandes violinistas: Pasquale Bini, Domenico Ferrari, Pietro Nardini, Domenico Dall'Oglio, Joseph Touchemoulin, Pierre la Houssaye, Carminati, Magdalena Lombardini, Antonio Capuzzi e Francesco Salieri, que deu clases de viol\u00edn ao seu irm\u00e1n m\u00e1is novo., o futuro compositor Antonio Salieri .\nCada vez foise interesando m\u00e1is pola teor\u00eda da harmon\u00eda e da ac\u00fastica, de xeito que desde o 1750 ata o final da s\u00faa vida publicou varios tratados te\u00f3ricos, entre os que destaca o \"Tratado de m\u00fasica segundo a verdadeira ciencia da harmon\u00eda\", feito en 1754. Foi profesor na Capela Antoniana ata 1765, cando foi substitu\u00eddo polo seu estudante Giulio Meneghini, pero continuou como profesor ata 1767.\nGiuseppe Tartini morreu en Padua o 26 de febreiro de 1770, aos 77 anos, como resultado da gangrena sufrida nunha perna, dous anos despois de que a s\u00faa esposa Elisabetta morrese. Os restos de ambos ficaron na igrexa de Santa Catalina. O abade Fanzago estivo a cargo do panex\u00edrico e Meneghini da celebraci\u00f3n do funeral.\nCompuxo ao redor de 150 concertos e 100 sonatas para viol\u00edn, das que as s\u00faas obras m\u00e1is co\u00f1ecidas son \" O Trilo do Dia\u00f1o \" e \" Concertino para clarinete e piano\". Consid\u00e9rase que descubriu o fen\u00f3meno ac\u00fastico da combinaci\u00f3n tonal ao observar que, cando d\u00faas notas aparecen simultaneamente e se mante\u00f1en durante un tempo, perc\u00edbese unha terceira nota. Este fen\u00f3meno ch\u00e1mase son diferencial ou \"son de Tartini\". Tam\u00e9n desenvolveu unha nova t\u00e9cnica de manexo do arco, a\u00ednda en vigor, e introduciu melloras nas cordas.\nO Trilo do Dia\u00f1o e o suposto encontro.\nA Sonata para viol\u00edn en menor, m\u00e1is co\u00f1ecida como \"O Trilo do Dia\u00f1o\" ou \"A Sonata do Dia\u00f1o\", \u00e9 unha obra para viol\u00edn en solitario (con acompa\u00f1amento de baixo) considerada como unha das obras m\u00e1is brillantes de Tartini, famosa por ser tecnicamente moi esixente, a\u00ednda hoxe. Tartini comp\u00faxoa despois dun suposto encontro co dia\u00f1o, como lle contou ao astr\u00f3nomo franc\u00e9s J\u00e9r\u00f4me Lalande, que o deixou rexistrado no seu libro \"Voyage d'un Fran\u00e7ois en Italie\". Segundo o escrito, Tartini dixo: \"\"Unha noite, en 1713, so\u00f1ei que fixera un pacto co dia\u00f1o e estaba \u00e1 mi\u00f1a orde.\" \"Todo funcionou marabillosamente ben; todos os meus desexos eran anticipados e totalmente satisfeitos polo meu novo servo.\" \"Aconteceu que, nun determinado momento, deille o meu viol\u00edn e desafieino a tocarme algunha peza rom\u00e1ntica.\" \"O meu asombro foi enorme cando o o\u00edn tocar, con gran bravura e intelixencia, unha sonata tan \u00fanica e rom\u00e1ntica como nunca o\u00edra antes.\" \"Tal foi a mi\u00f1a admiraci\u00f3n, \u00e9xtase e deleite que fiquei asombrado e unha violenta emoci\u00f3n despertoume.\" \"Inmediatamente tomei o meu viol\u00edn desexando recordar polo menos unha parte do que acababa de escoitar, pero sen \u00e9xito.\" \"A sonata que compuxen ent\u00f3n \u00e9, de lonxe, o mellor que escrib\u00edn e a\u00ednda o chamo \"A Sonata do Dia\u00f1o\", pero era tan inferior ao que ti\u00f1a o\u00eddo no so\u00f1o de que me gustar\u00eda romper o meu viol\u00edn e abandonar a m\u00fasica para sempre... \"\" Esta \u00e9 a mellor obra composta por Tartini, tanto para os cr\u00edticos como para os te\u00f3ricos da m\u00fasica. En m\u00fasica,ch\u00e1mase trilo \u00e1 r\u00e1pida alternancia de d\u00faas notas separadas polo intervalo dun ton (dunha segunda maior) ou dun semitono (unha segundo menor).\nObras.\nA lista de composici\u00f3ns de Tartini incl\u00fae preto de 125 concertos de viol\u00edn, alg\u00fans concertos para outros instrumentos, numerosas sonatas en tr\u00edo, m\u00e1is de 175 sonatas para viol\u00edn, as\u00ed como cuartetos, tr\u00edos e varias sinfon\u00edas. Tam\u00e9n escribiu algunhas obras vocais relixiosas. Nas s\u00faas \u00faltimas creaci\u00f3ns a expresividade mel\u00f3dica finalmente prevaleceu sobre o virtuosismo puramente t\u00e9cnico das s\u00faas primeiras partituras. "}
{"id": "468764", "revid": "27155", "url": "https://gl.wikipedia.org/wiki?curid=468764", "title": "25(OH)D", "text": ""}
{"id": "468765", "revid": "27155", "url": "https://gl.wikipedia.org/wiki?curid=468765", "title": "25-hidroxivitamina D3", "text": ""}
{"id": "468766", "revid": "88215", "url": "https://gl.wikipedia.org/wiki?curid=468766", "title": "Violinista", "text": ""}
{"id": "468768", "revid": "56817", "url": "https://gl.wikipedia.org/wiki?curid=468768", "title": "Sapo lusit\u00e1nico", "text": "O sapo lusit\u00e1nico (\"Halobatrachus didactylus\"), \u00e9 a \u00fanica especie do x\u00e9nero Halobatrachus, un peixe mari\u00f1o da familia dos batraco\u00eddidos, distribu\u00eddo pola costa atl\u00e1ntica de \u00c1frica e o Mediterr\u00e1neo occidental.\nMorfolox\u00eda.\nA forma do corpo \u00e9 semellante \u00e1s demais especies desta orde, cunha lonxitude m\u00e1xima descrita de 50 cm. Pos\u00fae numerosos radios brandos nas longas aletas dorsal e anal, sen espi\u00f1as, mentres que a aleta caudal \u00e9 redondeada.\nH\u00e1bitat e biolox\u00eda.\nVive en augas mari\u00f1as subtropicais a escasa profundidade, entre os 10 m e 50 m. A\u00ednda que son fundamentalmente mari\u00f1os, describiuse a s\u00faa presenza remontando os r\u00edos de Gambia.\nTe\u00f1en h\u00e1bitos de vida sedentarios sobre a area branda ou o barro, a mi\u00fado parcialmente soterrados na area ou agochados en fendas das rochas -solitario en augas profundas-, onde se alimenta de crust\u00e1ceos, moluscos e pequenos peixes. As femias depositan os ovos, que son sufientemente grandes, os cales son despois gardados polos machos.\nRelaci\u00f3n cos humanos.\nEst\u00e1 catalogado como peixe perigoso para os nadadores, polo seu veleno. \u00c9 pescado para a s\u00faa comercializaci\u00f3n, a\u00ednda que con escaso valor no mercado.\nPresenza en Galicia.\nA\u00ednda que o sapo lusit\u00e1nico \u00e9 unha especie tropical que se ten atopado nas augas do sur de Portugal, en Galicia s\u00f3 se te\u00f1en rexistrado dous achados desta especie, o primeiro producido no ano 2018 na r\u00eda de Vigo, e o segundo no ano 2019, cun exemplar desta especie en augas de Sanxenxo."}
{"id": "468769", "revid": "23204", "url": "https://gl.wikipedia.org/wiki?curid=468769", "title": "Halobatrachus didactylus", "text": ""}
{"id": "468770", "revid": "23204", "url": "https://gl.wikipedia.org/wiki?curid=468770", "title": "Halobatrachus", "text": ""}
{"id": "468771", "revid": "98629", "url": "https://gl.wikipedia.org/wiki?curid=468771", "title": "Pol\u00edtico independente", "text": "Un pol\u00edtico independente \u00e9 un pol\u00edtico individual non afiliado a ning\u00fan partido pol\u00edtico.\nDescrici\u00f3n.\nHai numerosas raz\u00f3ns polas que algu\u00e9n pode exercer un cargo como independente.\nAlg\u00fans pol\u00edticos independentes poden estar asociados a un partido pol\u00edtico, quizais como antigos membros do mesmo, ou ben ter opini\u00f3ns que se axusten a el, pero elixen non estar no seu nome ou non poden facelo porque o partido en cuesti\u00f3n seleccionou a outro candidato. Outros poden pertencer ou apoiar a un partido pol\u00edtico a nivel nacional, pero consideran que non deben representalo formalmente (e estar suxeitos \u00e1s s\u00faas pol\u00edticas) a outro nivel.\nAo presentarse a un cargo p\u00fablico, os independentes \u00e1s veces optan por formar parte ou alianza con outros independentes e poden rexistrar formalmente o seu partido ou alianza. Mesmo cando se emprega a palabra \"independente\", estas alianzas te\u00f1en moito en com\u00fan cun partido pol\u00edtico, especialmente se hai unha organizaci\u00f3n que necesita aprobar os candidatos \"independentes\".\nAustralia.\nOs independentes son unha constante no parlamento federal de Australia e son m\u00e1is comunmente elixidos para os parlamentos estatais. Desde 1990 houbo ata cinco independentes en cada parlamento federal e os independentes ga\u00f1aron vinte e oito veces durante as elecci\u00f3ns nacionais nese momento. Unha gran proporci\u00f3n de independentes son antigos membros dun dos catro principais partidos de Australia, o Partido Laborista de Australia, o Partido Liberal de Australia, os Verdes de Australia ou o Partido Nacional de Australia. En 2013 un partido pol\u00edtico chamado Independentes australianos foi rexistrado na Comisi\u00f3n Electoral de Australia.\nHong Kong.\nM\u00e1is da metade do Consello Lexislativo de Hong Kong est\u00e1 composta por independentes ou por membros cuxos grupos pol\u00edticos est\u00e1n representados por un \u00fanico membro na lexislatura. Son com\u00fans nas circunscrici\u00f3ns funcionais e non son raras entre as circunscrici\u00f3ns xeogr\u00e1ficas.\nTras unhas elecci\u00f3ns inconclusas en 2015, Tihomir Ore\u0161kovi\u0107 foi nomeado primeiro primeiro ministro non partidario de Croacia.\nIslandia.\nO actual presidente de Islandia, Gu\u00f0ni Thorlacius J\u00f3hannesson, \u00e9 un independente.\nPortugal.\nMarcelo Rebelo de Sousa, o actual presidente de Portugal, foi elixido o 24 de xaneiro de 2016 como independente.\nRusia.\nTodos os presidentes de Rusia foron independentes. O expresidente Dmitrii Medvedev rexeitou a oferta de unirse a Rusia Unida, dicindo que el cre que o presidente debe ser independente para que sirva aos intereses do pa\u00eds e non ao seu partido pol\u00edtico.\nVladimir Putin, o actual presidente de Rusia, foi o l\u00edder do partido Rusia Unida ata o 26 de maio de 2012, pero a\u00ednda as\u00ed non era o seu membro, polo que formalmente era e a\u00ednda independente."}
{"id": "468772", "revid": "23204", "url": "https://gl.wikipedia.org/wiki?curid=468772", "title": "Galleria mellonella", "text": "A Galleria mellonella, \u00e9 unha especie de insecto lepid\u00f3ptero da suborde Glossata e do clado Ditrysia. Orixinouse no Vello Mundo e foi introducida a outras partes con colmeas de abellas. Hoxe en d\u00eda alcanza unha distribuci\u00f3n mundial. Chega a ser unha praga agr\u00edcola nas colmeas de abellas mel\u00edferas.\nDescribiuse unha biodegradaci\u00f3n acelerada de polietileno (PE) por larvas desta especie, que o degradan a etilenglicol.\nDescrici\u00f3n.\nAvela\u00ed\u00f1a de constituci\u00f3n ancha e robusta e cor de base marr\u00f3n con irisaci\u00f3ns plomizas. Na marxe das \u00e1s presenta flocos con matices claro escuros, e na metade inferior algunhas li\u00f1as negras lonxitudinais. As \u00e1s posteriores son de cor gris clara, con nervaci\u00f3ns sobresa\u00edentes."}
{"id": "468773", "revid": "23204", "url": "https://gl.wikipedia.org/wiki?curid=468773", "title": "Illas Scilly", "text": "As Illas Scilly (en ) son un arquip\u00e9lago do suroccidente de Cornualla. Unha das illas, St Agnes, \u00e9 o punto m\u00e1is meridional de Inglaterra, estando 6,4\u00a0km m\u00e1is \u00f3 sur que o punto m\u00e1is meridional da illa de Gran Breta\u00f1a, en Lizard Point.\nSegundo o censo de 2011, a poboaci\u00f3n das illas era de 2\u00a0203 persoas. Scilly forma parte do condado cerimonial de Cornualla, e alg\u00fans dos seus servizos conv\u00ednanse cos de Cornualla. Por\u00e9n, dende 1890, as illas te\u00f1en unha autoridade local separada da do condado. Dende a orde das Illas Scilly de 1930, esta autoridade ten o status de consello de condado e hoxe \u00e9 co\u00f1ecido como Consello das Illas Scilly.\nO adxectivo en ingl\u00e9s \"Scillonian\" \u00e9 empregado \u00e1s veces para referirse \u00f3s habitantes do arquip\u00e9lago. O Ducado de Cornualla \u00e9 propietario vitalicio das illas. O turismo \u00e9 a principal actividade econ\u00f3mica local, xunto coa agricultura de flores de corte."}
{"id": "468776", "revid": "89787", "url": "https://gl.wikipedia.org/wiki?curid=468776", "title": "Abdul Hamid II", "text": "Abdul Hamid II (en , \"`Abd\u00fc\u2019l-\u1e24am\u012bd-i s\u00e2n\u00ee\"; en ), nado en Istambul o 21 de setembro de 1842 e finado na mesma cidade o 10 de febreiro de 1918, foi o 34.\u00ba sult\u00e1n do Imperio Otom\u00e1n e o \u00faltimo que exerceu control efectivo sobre o estado en descomposici\u00f3n. Dirixiu o imperio durante o per\u00edodo de decadencia, con rebeli\u00f3ns particularmente nos Balc\u00e1ns, e tivo unha guerra sen \u00e9xito contra o Imperio Ruso, seguida doutra guerra vitoriosa contra o reino de Grecia en 1897. Hamid II gobernou dende o 31 de agosto de 1876 ata que foi deposto pouco despois da revoluci\u00f3n dos Mozos Turcos o 27 de abril de 1909. Por un acordo cos republicanos Mozos Otom\u00e1ns, promulgou a primeira constituci\u00f3n otom\u00e1 o 23 de decembro de 1876, que foi un sinal de pensamento progresista que marcou o principio do seu goberno. Con todo, m\u00e1is adiante, notou a influencia occidental nos asuntos otom\u00e1ns e citando desacordos co parlamento suspendeu tanto a constituci\u00f3n como o parlamento en 1878 e obtivo un maior poder e control efectivo.\nA modernizaci\u00f3n do Imperio Otom\u00e1n tivo lugar durante o seu reinado, e inclu\u00edu a reforma da burocracia e a extensi\u00f3n da rede de ferrocarr\u00eds. Ademais desta modernizaci\u00f3n, estableceuse un sistema para rexistrar a poboaci\u00f3n e o control da prensa, ademais da primeira lei de educaci\u00f3n moderna en 1898. Na educaci\u00f3n foi onde m\u00e1is alcance tiveron estas modernizaci\u00f3ns, establec\u00e9ndose moitas escolas profesionais (dereito, artes, comercio, enxe\u00f1ar\u00eda, veterinaria, aduanas, granxa, ling\u00fc\u00edstica...). A universidade de Istambul, a pesar de ser pechada por Hamid II en 1881, reabriu en 1900, e estenduse a rede de escolas secundarias, primarias e militares. Desenvolv\u00e9ronse os sistemas de trens e tel\u00e9grafos, principalmente por empresas alem\u00e1s. Durante o seu reinado, o imperio caeu na bancarrota, levando ao establecemento da Administraci\u00f3n Otom\u00e1 da D\u00e9beda P\u00fablica en 1881.\nNo estranxeiro, Abdul Hamid II foi alcumando o \"Sult\u00e1n Vermello\" ou \"Abdul o Maldito\", debido aos masacres de armenios e asirios durante a s\u00faa etapa e ao uso da polic\u00eda secreta para silenciar os disidentes e republicanos. Estas iniciativas provocaron un intento de asasinato en 1905 por revolucionarios armenios."}
{"id": "468778", "revid": "1131", "url": "https://gl.wikipedia.org/wiki?curid=468778", "title": "Descripcion del Reyno de Galizia y de las cosas notables del", "text": ""}
{"id": "468779", "revid": "89787", "url": "https://gl.wikipedia.org/wiki?curid=468779", "title": "Mercedes de Acosta", "text": "Mercedes de Acosta, nada en Nova York o 1 de marzo de 1892 ou 1893 e finada na mesma cidade o 9 de maio de 1968, foi unha poeta, dramaturga e novelista estadounidense. De Acosta escribiu case unha ducia de obras teatrais, das que s\u00f3 catro foron producidas, e publicou unha novela e tres volumes de poes\u00eda. Profesionalmente non tivo \u00e9xito, mais \u00e9 co\u00f1ecida polas s\u00faas moitas relaci\u00f3ns homosexuais con celebridades de Broadway e Hollywood e as s\u00faas amizades con destacados artistas da \u00e9poca.\nTraxectoria.\nDe Acosta naceu en Nova York en 1892 ou 1893. O seu pai, Ricardo de Acosta, naceu en Espa\u00f1a e despois emigrou a Cuba e logo aos Estados Unidos. A s\u00faa nai, Micaela Hern\u00e1ndez de Alba y de Alba, tam\u00e9n era espa\u00f1ola e supostamente descendente dos duques de Alba. De Acosta ti\u00f1a cinco irm\u00e1ns: Aida, Ricardo Jr., Angela, Maria e Rita. Maria casou co socialmente prominente A. Robeson Sargent, arquitecto paisaxista educado en Harvard, fillo de Charles Sprague Sargent. Rita converteuse nunha famosa beleza co\u00f1ecida como Rita Lydig. De Acosta asistiu \u00e1 escola elemental no Covenant of the Blessed Sacrement de West 79th Street en Manhattan onde tivo como compa\u00f1eira de clase a Dorothy Parker.\nDe Acosta casou co pintor Abram Poole (Chicago, xaneiro de 1883 \u2013 24 de maio de 1961) en 1920. Divorci\u00e1ronse en 1935.\nFoi descrita en 1955 polo bi\u00f3grafo de Garbo, John Bainbridge, como \"unha muller de maneiras cortes\u00e1s, de gusto decorativo impecable e grande elegancia persoal... unha muller cunha devoci\u00f3n apaixonada e intensa da arte de vivir... e dotada dun alta esp\u00edrito, enerx\u00eda, curiosidade ecl\u00e9ctica e intereses variados nas artes\".\nVida privada.\nDe Acosta mantivo numerosas relaci\u00f3ns l\u00e9sbicas coa elite de Broadway e Hollywood e non intentou ocultar a s\u00faa orientaci\u00f3n sexual; a s\u00faa vida f\u00f3ra do armario era rara e audaz na s\u00faa xeraci\u00f3n. En 1916 comezou unha relaci\u00f3n coa actriz Alla Nazimova e m\u00e1is adiante coa bailarina Isadora Duncan. Pouco despois de casar con Abram Poole en 1920, de Acosta involucrouse nunha relaci\u00f3n de cinco anos coa actriz Eva Le Gallienne. De Acosta escribiu d\u00faas obras para Le Gallienne, \"Sandro Botticelli\" e \"Jehanne de Arc\". Despois do fracaso financeiro de ambas, ramataron coa relaci\u00f3n.\nDurante a segunda d\u00e9cada estivo envolta con numerosas actrices e bailarinas c\u00e9lebres, inclu\u00eddas Greta Garbo, Marlene Dietrich, Ona Munson e Tamara Platonovna Karsavina. Ademais, hai rumores sen confirmaci\u00f3n de relaci\u00f3ns con Pola Negri, Eleonora Duse, Katherine Cornell e Alice B. Toklas.\nAdoita dicirse que unha vez afirmou, \"podo conseguir calquera muller de calquera home\", mais non hai evidencia substancial da frase.\nArdente liberal, de Acosta participou en varias causas pol\u00edticas. Durante a guerra civil espa\u00f1ola, por exemplo, apoiou o goberno republicano. Avogada incansable dos dereitos das mulleres, escribiu nas s\u00faas memorias, \"creo... en todas as formas de independencia das mulleres e fun (\u2026) unha traballadora rexistrada polo sufraxio feminino\".\nTam\u00e9n se fixo vexetariana e por respecto aos animais rexeitou levar peles.\nRelaci\u00f3n con Greta Garbo.\nA relaci\u00f3n m\u00e1is co\u00f1ecida de De Acosta foi con Greta Garbo. Cando a amiga \u00edntima de Garbo, a escritora Salka Viertel, as presentou en 1931, deseguida comezaron a s\u00faa relaci\u00f3n. Segundo avanzaba o romance, De Acosta volveuse m\u00e1is err\u00e1tica e voluble, con Garbo sempre co control. As d\u00faas estiveron moi achegadas esporadicamente e logo apartadas por longas tempadas cando Garbo, anoxada polo comportamento obsesivo de Mercedes, unido \u00e1s s\u00faas propias neuroses, a ignoraba. En calquera caso, permaneceron como amigas durante trinta anos, nos que Garbo escribiu a de Acosta 181 cartas e telegramas. Sobre a s\u00faa amizade, Cecil Beaton, amigo \u00edntimo de ambas, rexistrou nas s\u00faas memorias de 1958, \"Mercedes \u00e9 a mellor amigo [de Garbo] e durante trinta anos apoiouna, disposta a dedicar a s\u00faa vida a ela\".\nA\u00ednda que se discute que non se pode demostrar unha relaci\u00f3n \u00edntima entre elas, de Acosta afirma que foron amantes. En contra da lenda, non dixo tal nas s\u00faas memorias. En 1959, cando foi desafiuzada, de Acosta vendeu os seus documentos \u00e1 Rosenbach Museum &amp; Library de Filadelfia e afirma que de xeito ramiso inclu\u00edra as cartas rom\u00e1nticas de Garbo. \"eu non ter\u00eda o coraz\u00f3n nin a carraxe de queimar estas cartas\", escribiu a William McCarthy, conservador do museo. \"Quero dicir, por suposto, de Eva, Greta e Marlene que eran de amantes... S\u00f3 espero\u2026 que ser\u00e1n respectadas e protexidas da mirada do pobo vulgar\". All of Garbo's and de Acosta's recent biographers, moreover, discuss their involvement. A petici\u00f3n de De Acosta, as cartas de Garbo foron feitas p\u00fablicas en 2000, dez anos despois da s\u00faa morte, e ningunha era explicitamente rom\u00e1ntica. C\u00f3mpre sinalar que a familia de Garbo, que controla a s\u00faa herdanza, s\u00f3 permitiu que se publicasen 87 cartas.\nInterese na espiritualidade oriental.\nA principios da d\u00e9cada de 1930, de Acosta desenvolveu un interese no hindu\u00edsmo e foi impulsada a buscar o m\u00edstico indio Meher Baba cando este chegou a Hollywood. Durante varios anos foi cautivada pola s\u00faa filosof\u00eda e os seus m\u00e9todos e el adoitou darlle consellos sobre formas de afrontar os seus problemas. M\u00e1is tarde, estudou a filosof\u00eda do sabio hind\u00fa Ramana Maharishi, que a introduciu no ioga, a meditaci\u00f3n e outras pr\u00e1cticas espirituais que ela esperaba que a axudasen a mitigar o seu sufrimento. En 1938, co\u00f1eceu o bailar\u00edn hind\u00fa dancer Ram Gopal en Hollywood. Inmediatamente estableceron unha boa relaci\u00f3n e convert\u00e9ronse en amigos \u00edntimos. M\u00e1is tarde ese mesmo ano viaxaron \u00e1 India para co\u00f1ecer a Maharishi.\nCando foi preguntada pola s\u00faa relixi\u00f3n, de Acosta dixo unha vez que a\u00ednda que crecera no catolicismo, ser\u00eda, se ten que ser algo, budista.\nVida posterior, autobiograf\u00eda e morte.\nEn 1960, cando de Acosta estaba gravemente enferma por un tumor cerebral e necesitada de cartos, publicou as s\u00faas memorias, \"Here Lies the Heart\". O libro foi ben recibido pola cr\u00edtica e moitos amigos e achegados eloxi\u00e1rono. \nCon todo, a s\u00faa homosexualidade impl\u00edcita resultou na ruptura de varias amizades con mulleres que sentiron traizoadas na s\u00faa sexualidade. Garbo rematou a s\u00faa amizade nese momento. Eva Le Gallienne en particular estaba furiosa, denunciando a de Acosta como mentireira e afirmando que inventara as historias por fama. Esta caracterizaci\u00f3n \u00e9 inexacta, posto que moitas das s\u00faas relaci\u00f3ns con mulleres, inclu\u00edda Le Gallienne, est\u00e1n confirmadas pola s\u00faa correspondencia persoal.\nUnha excepci\u00f3n foi Marlene Dietrich, que continuou a escribirse con ela e adorou o libro. Segundo a cr\u00edtica Patricia White, \"se ela arelaba ser vista, MdA foi m\u00e1is coidadosa co que dic\u00eda do que se cre. Escribiu unhas memorias name-dropping, mais para algo atacado por esaxeraci\u00f3n, alude sutilmente \u00e1 homosexualidade\". En calquera caso, ga\u00f1ou unha reputaci\u00f3n que non foi compartida por todos. Alice B. Toklas, amante de Gertrude Stein e amiga de tempo de De Acosta escribiu unha cr\u00edtica desaprobadora, \"Di o que queiras sobre Mercedes, tivo as mulleres m\u00e1is importantes do s\u00e9culo vinte\".\nDe Acosta faleceu na pobreza aos 75 en Nova York. Est\u00e1 enterrada no Trinity Cemetery de Washington Heights, Nova York."}
{"id": "468781", "revid": "89787", "url": "https://gl.wikipedia.org/wiki?curid=468781", "title": "Katlego Kai Kolanyane-Kesupile", "text": "Katlego Kai Kolanyane-Kesupile, nada en Francistown en xaneiro de 1988, \u00e9 unha artista performance, m\u00fasica, escritora e activista LGBT de Botswana, tam\u00e9n co\u00f1ecida como Kat Kai Kol-Kes. \u00c9 co\u00f1ecida por ser a primeira figura p\u00fablica do seu pa\u00eds en identificarse de forma aberta como unha persoa transx\u00e9nero, o que fixo en 2013. Foi tam\u00e9n a primeira persoa de Botswana en ser nomeada membro de TED.\nTraxectoria.\nFoi \u00e1 escola de primaria Clifton Primary School, e con dezaoito anos foi a un internado en Durban. Kolanyane-Kesupile estudou un grao en Teatro na Universidade de Witwatersrand e fixo un mestrado en Dereitos Humanos, Cultura e Xustiza Social en Goldsmiths, University of London. En 2016 recibiu unha bolsa Chevening.\n\u00c9 fundadora do Queer Shorts Showcase Festival, o primeiro e \u00fanico festival de teatro de tem\u00e1tica LGBT de Botswana. Colaborou nas publicaci\u00f3ns \"Peolwane Magazine\", \"The Kalahari Review\", \"Washington Blade\" e \"AfroPUNK.com\". Kolanyane-Kesupile toca tam\u00e9n na banda Chasing Jakyb, e escribe canci\u00f3ns tanto en lingua inglesa como en lingua tswana. En 2015 o grupo editou o disco \"Bongo Country\"."}
{"id": "468782", "revid": "25871", "url": "https://gl.wikipedia.org/wiki?curid=468782", "title": "Contos da n\u00e9boa", "text": "Contos da n\u00e9boa \u00e9 unha obra narrativa de \u00c1nxel Fole, publicada en 1973 por Edici\u00f3ns Castrelos na colecci\u00f3n Pombal e reeditada en 2004 pola Editorial Galaxia.\nCaracter\u00edsticas.\nDos dezaoito relatos seis xa foran publicados na prensa ou en obras colectivas.\nO libro comeza cunha \"Soleira\" na que Fole trata varias cuesti\u00f3ns: perd\u00f3n polo meu galego, a narrativa curta, a t\u00e9cnica literaria, o estilo, o escritor galego, a paisaxe, a solidariedade galega, o home galego e unha \"arenga pola nosa m\u00fasica\". O limiar est\u00e1 datado en Lugo o d\u00eda de San Xo\u00e1n de 1970. Remata a edici\u00f3n do 1973: \"Rematouse de imprentar iste libro de CONTOS DA N\u00c9BOA no obradoiro de Artes Gr\u00e1ficas de Galicia S.A. o 5 de outono de 1973 festa de San Froil\u00e1n, Padroeiro de Lugo e amigo dos lobos\".\nOs contos en primieira persoa est\u00e1n ambientados en Lugo, vilas coma Quiroga, Monforte, Chantada e alg\u00fans no rural. Hai moito humor, \u00a0misterio, premonici\u00f3ns e a n\u00e9boa que o envolve todo... pero o misterio sempre ten unha explicaci\u00f3n real e doada.\n\u00c1nxel Fole centra as s\u00faas historias nas cidades galegas, deixando momentaneamente o \u00e1mbito rural sen perder nada da s\u00faa proverbial sabedor\u00eda para contar con humor e misterio as historias de sempre. O libro cont\u00e9n seis relatos fant\u00e1sticos, catro humor\u00edsticos, catro polic\u00edacos ou de aventuras e catro que Armando Requeixo cualifica de \"suceso anecd\u00f3tico\".\nTrama.\nO galo.\nVarios amigos c\u00edtanse a cear na casa do Nasa no Polvor\u00edn de Lugo. C\u00f3ntanse as faza\u00f1as de bos comedores de varios deles. F\u00e1lase do demo e aparecidos, como o caso dun carabineiro que lle disparou a unha pantasma no cemiterio. O Nasa of\u00e9rtalles un galo con arroz, a Parrula t\u00edralle as plumas e prep\u00e1rao para o pote. Mais nun momento e para sorpresa de todos o galo salta da pota e corre por enriba da mesa no momento en que se funden os plomos e quedan sen luz. O galo canta \"kikirik\u00ed\" tres veces coma no caso de San Pedro e varios dos presentes danse por aludidos. Xa na comida s\u00e1bese que acaban de asasinar en Madrid ao Presidente do Consello Jos\u00e9 Canalejas. E el non ser\u00eda iso o que quer\u00eda contar o galo? Cando marchan, dous dos comensais van rindo e comentando que hab\u00eda tempo que non imitaban tan ben o canto do galo. Ata a un deles o esperta a muller \u00e1 media noite porque estaba cantando coma un galo. E para remate a sentenza final do conto contado: \"Daquela non era o mesmo que hoxe\".\nCaronte!\nVolvendo a Lugo nunha tarde de chuvia de febreiro topa dous amigos diante do cine Espa\u00f1a. Entra. O porteiro \u00e9 moi estra\u00f1o e non fala, d\u00e1lle un vello peso de prata, o sal\u00f3n \u00e9 impresionante, o m\u00fasica espectacular, ducias de parellas bailan... mais os nomes das parellas, do pianista... estaban mortos, era un baile de pantasmas. Ata estaba o barqueiro Caronte. Este foi un so\u00f1o tres semanas antes. Logo nunha casa en Quiroga comen e beben ben. Sae f\u00f3ra botar unha mexada cun foco el\u00e9ctrico aceso. E s\u00e9ntese mal, case perde o sentido. Volve entrar, recupera e vai para a cama, pon un peso de prata atado \u00e1 cabeza para que lle pase o mal, tal como fac\u00eda de meni\u00f1o, e iso foi o que fixo xurdir o so\u00f1o.\nEgua ou cabalo?\nLembra o asasinato do Presidente Kennedy en Dallas, que llo contou o avogado Lamas e o convidou a ver un cadro que ti\u00f1a de Prego de Oliver, ese que fai os cadros a pares, sempre hai dous moi semellantes. Despois na conversa do Metropol f\u00e1lase moito do tal cadro e mesmo se discute se o pintado \u00e9 un cabalo ou unha egua. E a discusi\u00f3n chega \u00e1 \"Folla do Luns\", e anda por todo Lugo. O Lamas convida aos amigos a cear para acabar co misterio de se \u00e9 cabalo ou egua. Ten o cadro cuberto ata o final da cea. Mais un pequeno terremoto tira o cadro e queda ao descuberto a pintura. Resulta que estaba pintado polos dous lados, todo igual, menos que nun dos lados era cabalo e no outro egua.\nA fotograf\u00eda.\nMoito lembra unha fotograf\u00eda do ano 1927, do alumnado de bacharelato no claustro da catedral de Lugo. Lembra moitos estudantes, profesores, bromas t\u00edpicas, coplas, o Cura das abellas de Chantada (que sen lembrar que era cura o levaron a ver unhas cupletistas), as viaxes e excursi\u00f3ns. E ... \"Eiqu\u00ed, meu leutor empeza o verdadeiro conto diste conto que xa vai sendo ben longo, contra do meu costume\". Un do retrato, o Alberto \u00e9 o novo Decano do Colexio de Avogados na Coru\u00f1a e conv\u00eddao ao acto. Mais el non vai e ao deitarse ten a foto famosa enriba da mesi\u00f1a. So\u00f1a coa viaxe a Sobrado dos Monxes e de como se desprende unha pedra que cae na cabeza do Alberto. Esperta sobresaltado. \"Pode crer que queira o leutor\u00a0 a iste respeuto\". Na tarde seguinte ao mercar La Noche de Santiago ve a necrol\u00f3xica do avogado Alberto, que morreu \u00e1s tres da madrugada, a mesma hora do pesadelo seu.\nO desaf\u00edo.\nFernando \u00e9 avogado e g\u00fastalle beber. Reflexiona sobre a xente que \u00e9 alcoh\u00f3lica e os seus problemas. Ata el mesmo cre que se est\u00e1 volvendo alcoh\u00f3lico porque cre ver cousas raras \u00e1s veces. Marcha a Monforte arranxar uns asuntos e al\u00ed non caf\u00e9 pide un co\u00f1ac dobre. Ve pasar un home moi ben vestido cunha ferida na cabeza e ao pouco tempo o mesmo home con outro traxe e en sentido contrario. Ponse nervioso, teme morrer dun ataque ao coraz\u00f3n. Ao d\u00eda seguinte vai ao m\u00e9dico, m\u00edrao e dille que est\u00e1 ben, ata o convida a xantar. Falan moito do humorismo na comida e c\u00f3ntalle o m\u00e9dico que o el que viu son dous xemelgos moi co\u00f1ecidos en Monforte e de moi boa familia. Trastes, malos estudantes, todo o que un fac\u00eda o fac\u00eda igual o outro. E non se levaban nada ben. Ata se separaron, un para Coru\u00f1a e outro para Vigo, e a\u00ednda as\u00ed segu\u00edan facendo o mesmo e repetindo as mesmas frases. Volveron a Monforte e un t\u00edo deles que era un bromista ac\u00edrraos para que se batan en duelo. As\u00ed o fan, sempre os dous igual e ata cada un recibe unha ferida igual ao outro. Pero era p\u00f3lvora vella e non funcionara ben, tal e como ti\u00f1a previsto o t\u00edo para que se decatasen de que non pod\u00edan estar sempre pelexando. E desde ent\u00f3n xa se levan ben. As\u00ed que de visi\u00f3n no caf\u00e9 non hab\u00eda nada.\nBrinde.\nNo aninovo de 1968 o avogado pronuncia un discurso no pazo dos Ozores, vai mirando os retratos do sal\u00f3n e contando as faza\u00f1as dos devanceiros da familia. Todos xente importante e innovadora: a primeira c\u00e1mara fotogr\u00e1fica, a primeira radio, o primeiro tractor... E tam\u00e9n se ve un rabo de gato disecado. Lembra cando uns anos antes tam\u00e9n vi\u00f1era a este pazo e hab\u00eda un gato negro. Tocaron un valse e el levaba o ritmo co dedo cando viu que o gato tam\u00e9n o fac\u00eda co rabo. De a\u00ed o rabo do gato.\nA n\u00e9boa pare pantasmas.\nConto moi breve. Un d\u00eda de moita n\u00e9boa ve pola fiestra como \u00e1 luz dun farol se cruzan dous homes, un deles pode ser o rico don Claudio. A muller c\u00f3ntalle que don Claudio non \u00e9 boa persoa, que pagou para matar un home. Pero ese home vive e agora el tenlle medo. Chegan os rapaces do Casino contando que morreu don Claudio berrando que ese home estaba en Lugo, morreu berrando asustado. Os rapaces din que viron un home mirando para o cuarto no que morrera don Claudio, e a descrici\u00f3n coincide coa pantasma que o avogado vira pola fiestra. Foi a noite de San Silvestre do ano 1959.\nO paxaro Lai\u00f3n.\nO criado Cacharulo aseg\u00faralle que existe o paxaro lai\u00f3n, \u00e9 o que leva a alma dos defuntos e cando a leva canta tres veces: \"lai\u00f3, lai\u00f3, lai\u00f3\". El queda s\u00f3 na casa e de noite escoita pasos como de zapatos con metal debaixo. Pensa que lle ve\u00f1en roubar os cartos dunhas trabes. Colle o rev\u00f3lver\u00a0 e o foco e resulta ser un gato cunha lata atada ao rabo. El e o Cacharulo van ver un amigo que est\u00e1 a morrer, pero xa non chegan a tempo. El segue ao velorio e o criado vai a outro lugar dar un recado. Xa na casa todos escoitan o paxaro lai\u00f3n e ven un lume azul e unha caveira, tanto se asustan que hai feridos. El ach\u00e1callo \u00e1 augardente do velorio. Mais ao d\u00eda seguinte ve que ao Cacharulo lle cae algo do peto polo que o apura para que fale. C\u00f3ntalle o criado como montou todo o espect\u00e1culo e ata ensaiou diante do espello. Concl\u00fae: \"E logo funme, pra me rire eu soio. Unha broma ben flocl\u00f3rica\".\nA vella cerdeira.\nO Mingos de Santa Cubicia de Quiroga ten cincuenta anos, hai trinta que plantou unha cerdeira diante da cantina (chigre) que atende. A muller, a nai, o pai, todos lle din que a corte, que lle ha de traer unha desgraza porque foi plantada un d\u00eda de Corpus, cando non se pode traballar, que \u00e9 d\u00eda santo. O caso, conta el, foi polos anos cincuenta nun d\u00eda de treboadas e moita calor. El vaise deitar despois de estar na cantina, escoita pasos pola ponte de madeira no medio da noite e tronos. Ao d\u00eda seguinte c\u00f3ntalle Mingos, que era certo que a cerdeira, esa que est\u00e1 diante da porta e mesmo unha p\u00f3la lle entra polo balc\u00f3n, lle trouxo unha desgraza. Despois dun d\u00eda de moito traballo, cando se deitou apareceulle un encapuchado cun rev\u00f3lver e tivo que lle dar os cartos que ti\u00f1a. Desconf\u00eda dun mozo que viu na cantina, un que non lle tivo boa pinta e que debe ser o mesmo que estivera de criado co narrador e marchara \u201c\u00e1 francesa\u201d, sen avisar e roub\u00e1ndolle mil reais. E remata a historia dando datos concretos para reforzar a verosimilitude do relato: \"Aquil mismo d\u00eda achegouse por Santa Cubicia un tratante de froita e mercoulle as cereixas da cerdeira \u00f3 Mingos por seis mil re\u00e1s. Lev\u00e1baas pra facer dulce\".\nO can que sent\u00eda saudades. Conto folcl\u00f3rico..\nConta como chega a Becerre\u00e1 e ve que se vai inaugurar o monumento ao can Pinto de don Saturnino. O can morreu hai vinte anos e don Saturnino anda polos 80. O veterinario conta como foi a historia explicando primeiro o que \u00e9 a saudade para os galegos e como o can poder\u00eda ser considerado tam\u00e9n un poeta que a sent\u00eda. Cando destinaron a don Saturnino para Villacast\u00edn levou o can con el deixando a familia ata atopar vivenda. O can tan bo cazador al\u00ed negouse a seguir as pezas e case non com\u00eda. Don Saturnino carteaba a trav\u00e9s dos camioneiros coas fillas que tanto botaban de menos o can. Un camioneiro deixoulle unha p\u00f3la de casti\u00f1eiro galego, p\u00faxoa como un floreiro e o can diante da p\u00f3la ladraba e logo entraba en tristura. Finalmente decidiu volver a Galicia co can, e este ao ver os primeiros casti\u00f1eiros xa se puxo coma tolo e recuperou a fame. O can ti\u00f1a saudade. Agora, vinte anos despois ter\u00e1 un monumento con asistencia de moita xente principal de Lugo.\nNon hai d\u00faas sen tres.\nComa no conto oral dir\u00edxese ao auditorio: \"xa sabedes que os americanos, os do Norde, son moi amigos de xogos e dados \u00e1s bromas e bulras, como ben se ademostra no seu cine.\" Conta que unha sobri\u00f1a s\u00faa lle trouxo de Am\u00e9rica un chisqueiro que ti\u00f1a a forma dunha pistola do sete e medio e ao darlle para acender escoit\u00e1base talmente un disparo. Nunha casa de comidas de Monforte mentres el vai ao ba\u00f1o \u201c\"botar unha mexada, tam\u00e9n dispensando\"\u201d (coma se estivese falando diante do lector) un dos comensais colle o chisqueiro e empeza a berrar que se vai suicidar, esc\u00f3itase o disparo e cae redondo co susto xeral da xente. El dec\u00e1tase do que \u00e9 e d\u00e1lle unha patada no cu para que se erga. Logo marcha a Santa Cubicia de Quiroga e ao chegar xa ve unha pega branca que \u00e9 sinal de boa sorte. Vaise ba\u00f1ar no r\u00edo deixando a roupa na beira e cando volve descobre que lle roubaron catro mil pesetas, en billetes verdes algo queimados. Pois non \u00e9 o seu d\u00eda de sorte logo! Uns amigos xantan con el e pr\u00e9stanlle os cartos. Cando volve cr\u00fazase cun home que lle pide lume para o cigarro, el saca o chisqueiro e o home co susto do disparo bota a correr e c\u00e1elle a chaqueta. Ao mirar que hab\u00eda dentro para volverlla ve os catro billetes algo queimados.\nDe como o xastre Bieito volveu para o inferno.\nFoi a Ferreira no ano corenta e cinco cando acabou a segunda Guerra Mundial. Ao andar nas sepulturas do cemiterio topouse un esqueleto coa cabeza rota e f\u00f3ra do cadaleito. E deuse parte. Tres meses lle levou a el investigar o caso e mandou informe \u00e1 Real Academia de Historia mais nin lle contestaron. O caso foi no tempo da gripe do dezaoito que tanta xente mandou para a cova. Moito traballo tivo en Ferreira o Boca ladroa, cham\u00e1banlle as\u00ed ao enterrador por ser moi mal falado e moi feo. Un dos falecidos por gripe e pulmon\u00eda foi o xastre Bieito (que se fixo rico emprestando cartos cos xuros moi altos). No enterro do xastre declarouse un incendio e todos marcharon a correr menos o enterrador e o fillo. O Bieito ergueuse do cadaleito sen saber onde estaba. O enterrador non \u00eda contradicir o certificado m\u00e9dico e como o xastre tampouco lle gustaba moito, deulle un golpe na cabeza co rodo e o fillo rematouno. E fixeron o seu traballo de enterradores. Remata o conto: \"Moito me fixo investigar aquil condenado de Boca ladroa\".\nO ladr\u00f3n andaba pola casa. Historia de misterio.\nRelato moi breve. Don Casto sempre so\u00f1a que entra un ladr\u00f3n na casa, b\u00f3taselle enriba\u00a0no leito e ap\u00e9rtalle a gorxa para afogalo. O narrador usa a t\u00e9cnica da verosimilitude achegando detalles innecesarios ou accesorios: \"Isto me contou unha vez en Vi\u00e1n, ceando na casa do cura don C\u00e1ndido. Era polo outono, despois do San Froil\u00e1n, e ce\u00e1ramos perdices que o mesmo cura don C\u00e1ndido cazara coa s\u00faa escopeta do dazaseis\". Pasados uns anos atopou a mesa necrol\u00f3xica de don Casto e c\u00f3ntanlle que morreu dun cancro de garganta, que nos \u00faltimos anos case non o deixaba falar. E remata co anticl\u00edmax narrativo: \"a frase de obriga \u00e9 eiqu\u00ed que \u201cme quedei dunha peza\u201d\".\nMorre en accidente de autom\u00f3bil o libreiro lugu\u00e9s don Segundo Daponte.\nCh\u00e1manlle ao librieiro don Inda porque usa moito a frase \u201cinda me enodia\u201d (=que noxo) ou don Donoso polo de \u201cque noxo\u201d. Na parte de atr\u00e1s da librar\u00eda ten un ficheiro con centos de vidas de personaxes co\u00f1ecidos, que non todo \u00e9 ouro o que reloce e mesmo lle conta como se fixeron ricos alg\u00fans lugueses. Por fin se convence de publicalos nun libro. Indo de viaxe \u00e1 Coru\u00f1a co xenro para tratar do libro morren nun accidente \u00e1 altura de Parga. Ata o que conta a historia atopou uns d\u00edas despois na estrada un folio que titula: \u201c\"DA NOXO\u201d. Dos cen casos en que tiven que dicir \u201cda noxo\u201d\". \"Ensaio pra entender ben \u00e1 xente e \u00e1 mesma sociedade.\" E logo houbo quen lle pagou \u00e1 filla varios mill\u00f3ns de pesetas polo ficheiro.\nSuicidio frustrado.\nEstando no bar Centro lugu\u00e9s veno buscar un concelleiro para resolver un misterio porque sabe da s\u00faa afecci\u00f3n polas novela de Conan Doyle. Van ao concello buscar un cepillo de sombreiros, unha botelli\u00f1a de perfume... Logo seguen ao cemiterio onde apareceron os obxectos diante do nicho dunha muller morta hai un ano. Todo \u00e9 moi misterioso pero el vai atando cabos. Ata que chega nun coche un home moi alto e co\u00f1ecido seu. Vaise aclarar o misterio de como quixo suicidarse por amor a aquela muller que morreu de tise. Pero coas pr\u00e9sas e o alcohol que ti\u00f1a enriba, ao sa\u00edr da casa por mor dunha chamada de tel\u00e9fono trabucouse e en lugar de coller a pistola colleu o cepillo dos sombreiros. Non puido pegarse un tiro diante dos restos da amada. No cincuenta e seis (vinte anos despois) logo de volver das Am\u00e9ricas at\u00f3pao e dille: \"E como che foi en tanto tempo, meu queridi\u00f1o ex-suicida?\". O conto est\u00e1 dedicado a Emilio Alonso Pimentel.\nDe como me atopei co demo en Vigo.\nPaseando por Col\u00f3n en Vigo nota como que case tira con el algo invisible, coma unha corda ou pel de gato. Logo vai a unha conferencia no Mercantil onde est\u00e1 o mellorci\u00f1o da sociedade viguesa. O conferenciante \u00e9 moi famoso e o tema tratado o Demo. Boa conferencia con moitos detalles e moitos aplausos. Ao final o conferenciante chama por el, dille que foran moi amigos de novos e que o acompa\u00f1e mesmo a durmir no hotel. Falan e beben. Cando o conferenciante se est\u00e1 a duchar el mira pola porta e ve o mesmo demo afeitando o pelo e como se axuda co rabo, que \u00e9 duns tres metros. Non se pode reprimir e d\u00e1lle unha boa pisada no rabo, que lle fai botar ao Demo un berro arrepiante e un vento de xofre coma unha bomba de palenque. E ... \"espertei. Foi o so\u00f1o da intuici\u00f3n do demo.\" \nDefunt\u00e1mo-la botella!\nDespois dunha noite de moito co\u00f1ac, ao botar man da chaqueta ve que ten vinte mil setecentas pesetas. Imposible. As setecentas si, pero as vinte mil non pode ser. Vai almorzar. Unha das presentes no comedor conta que lle faltaron dez mil pesetas e a culpa ten que ser da criada, a \u00fanica que entrou no seu cuarto. E o Roberto tam\u00e9n topou a s\u00faa carteira baleira cando chegou a Lugo, faltaban outras dez mil pesetas. Ent\u00f3n el bota a man \u00e1 carteira e saca as vinte mil pesetas que non roubara a criada. T\u00f3mano como unha das s\u00faas famosas bromas. Pero el failles lembrar o que fixeran a noite anterior. Decidiron sacar unha botella de co\u00f1ac moi valiosa e bebelo: \"defunt\u00e1mo-la botella\". E polo medio das copas trataron un negocio de compra de madeira e xa puxeron os cartos, quedando el de depositario coas vinte mil pesetas para os tratos. As\u00ed foi o enredo do \u201cnegocio redondo\u201d.\nO ateo da vila.\nEstando en Chantada, don Xocas, oficial do Xulgado, f\u00e1lalle de don Telesforo que \u00e9 ateo; ben, el vai \u00e1 misa e cumpre coa igrexa pero razoa que cientificamente non hai Deus. Pero o ateo m\u00e1is ateo da vila \u00e9 don Paco da esquina, comerciante que lle leva a contraria a todos os que entran na s\u00faa tenda afirmando a non existencia de Deus. Tam\u00e9n afirma que o home descende do mono e pon de exemplo un mono que viu na Habana que \u00e9 iguali\u00f1o ao seu axudante. Cando o fan a el fillo predilecto da vila de Chantada no baile do Casino foise a luz un momento e algu\u00e9n lle espetou unha labazada a don Paco e esc\u00f3itouse que foi Deu por descrido. Tempo despois ve a necrol\u00f3xica de don Paco na que pon que morreu confesado. Para mellor informarse vai a Chantada. Uns din que morreu berrando: \"Hai Dios, Hai Dios\". E outros: \"ai, ai, ai, que xa non podo arresistir\". E remata: \"O Dios foi cousa que lle engadiron os te\u00edstas. Xa sabe vostede o que pasa cos grandes homes en custi\u00f3s relixiosas. Din que lle pasou o mesmo \u00f3 Voltaire\". No conto hai moitos top\u00f3nimos da zona (L\u00edncora, Belesar), e referencias \u00e1 ribeira e \u00f3 vi\u00f1o para facer crible a historia.\nNarraci\u00f3n.\nSon relatos narrados en primeira persoa seguindo as t\u00e9cincas do conto oral, do conto contado: f\u00f3rmulas introdutorias fixas, xogos de ritmos e rimas, repetici\u00f3ns, apelaci\u00f3n ao ouvinte, d\u00fabidas da localizaci\u00f3n temporal e certezas da espacial..."}
{"id": "468783", "revid": "98629", "url": "https://gl.wikipedia.org/wiki?curid=468783", "title": "Vieja Guardia", "text": "A Vieja Guardia de FET y de las JONS foi unha organizaci\u00f3n paramilitar\u200b de extrema dereita que existiu en Espa\u00f1a durante o r\u00e9xime franquista.\nHistoria.\nApareceu en marzo de 1942, por un decreto-lei que creaba a \u00abmedalla de la Vieja Guardia\u00bb \u00e1 que pod\u00edan acollerse aqueles que foran militantes dos dous partidos mencionados no Decreto de Unificaci\u00f3n, Falange Espa\u00f1ola de las JONS e a Comu\u00f1\u00f3n Tradicionalista.\nA fronte desta \u00abVieja Guardia\u00bb quedou un inspector nacional, que respond\u00eda ante o secretario xeral de FET y de las JONS. Dependente org\u00e1nicamente do partido \u00fanico, a organizaci\u00f3n mantivo unha certa autonom\u00eda no seo do \u00abMovimiento\u00bb. Durante a ditadura franquista, igual que ocorrir\u00eda coa Guardia de Franco ou a Confederaci\u00f3n Nacional de Excombatientes, a Vieja Guardia mantivo unha posici\u00f3n inmovilista. Deixou de funcionar como tal a finais da d\u00e9cada de 1950, v\u00edtima da s\u00faa escasa operatividade; segundo Jos\u00e9 Luis Rodr\u00edguez Jim\u00e9nez, logo da s\u00faa desaparici\u00f3n unha parte dos seus membros integrouse en organizaci\u00f3ns falanxistas opostas \u00e1 li\u00f1a oficial."}
{"id": "468784", "revid": "89787", "url": "https://gl.wikipedia.org/wiki?curid=468784", "title": "24,25-Dihidroxicolecalciferol", "text": "O 24,25-dihidroxicolecalciferol, tam\u00e9n chamado 24,25-dihidroxivitamina D3 e (24\"\")-hidroxicalcidiol (abreviado como 24(R),25-(OH)2D3), \u00e9 un composto que est\u00e1 estreitamente relacionado co 1,25-dihidroxivitamina D3, a forma activa da vitamina D3, pero, igual que a propia vitamina D3 e a 25-hidroxivitamina D3, \u00e9 inactiva como hormona tanto \"in vitro\" coma \"in vivo\". Foi identificada por Michael F. Holick.\nFormaci\u00f3n e importancia.\nA 24,25-dihidroxivitamina D3 f\u00f3rmase a partir de 25-hidroxivitamina D3 pola acci\u00f3n do enzima P450cc24 (25-hidroxivitamina D3-24-hidroxilase), que parece ser \"un enzima que multicataliza a maior\u00eda, se non todas, as reacci\u00f3ns na v\u00eda C-24/C-23 do metabolismo do 25-OH-D3.\" Prop\u00faxose que a 24,25-dihidroxivitamina D3 \u00e9 un metabolito da 25-hidroxivitamina D3 que est\u00e1 destinado \u00e1 excreci\u00f3n.\nNon obstante, non se sabe se o composto poder\u00eda tam\u00e9n ter algunha actividade fisiol\u00f3xica significativa. Obtiv\u00e9ronse algunhas evidencias dun posible receptor."}
{"id": "468786", "revid": "27155", "url": "https://gl.wikipedia.org/wiki?curid=468786", "title": "24,25-dihidroxicolecalciferol", "text": ""}
{"id": "468788", "revid": "27155", "url": "https://gl.wikipedia.org/wiki?curid=468788", "title": "24,25-dihidroxivitamina D3", "text": ""}
{"id": "468789", "revid": "27155", "url": "https://gl.wikipedia.org/wiki?curid=468789", "title": "24(R)-hidroxicalcidiol", "text": ""}
{"id": "468790", "revid": "27155", "url": "https://gl.wikipedia.org/wiki?curid=468790", "title": "24-hidroxicalcidiol", "text": ""}
{"id": "468791", "revid": "27155", "url": "https://gl.wikipedia.org/wiki?curid=468791", "title": "24(R),25-(OH)2D3", "text": ""}
{"id": "468792", "revid": "27155", "url": "https://gl.wikipedia.org/wiki?curid=468792", "title": "(24R)-hidroxicalcifediol", "text": ""}
{"id": "468793", "revid": "27155", "url": "https://gl.wikipedia.org/wiki?curid=468793", "title": "(24R)-hidroxicalcidiol", "text": ""}
{"id": "468795", "revid": "89787", "url": "https://gl.wikipedia.org/wiki?curid=468795", "title": "Risco Ca\u00eddo", "text": "O Risco Ca\u00eddo \u00e9 un sitio arqueol\u00f3xico da cultura prehisp\u00e1nica de Gran Canaria. At\u00f3pase situado no concello de Artenara, na illa de Gran Canaria. \u00c9 ben de Interese cultural dende 2017 e Patrimonio Mundial da UNESCO dende o 7 de xullo de 2019, de forma conxunta cunha zona de 18000 ha. denominada \"Paisaxe Cultural do Risco Ca\u00eddo e os Espazos Sacros de Monta\u00f1a de Gran Canaria\", que abranugue os concellos de Artenara, Tejeda, G\u00e1ldar e Agaete. \u00c9 o primeiro ben Patrimonio da Humanidade da illa de Gran Canaria e da provincia das Palmas e o quinto do arquip\u00e9lago canario.\nLocalizaci\u00f3n.\nO sitio local\u00edzase na marxe esquerda do barranco Fondo, que separa os actuais municipios de Artenara e G\u00e1ldar. A uns 100 metros de altura con respecto \u00f3 fondo do barranco nun sa\u00ednte do mesmo at\u00f3panse escavadas as covas.\nTr\u00e1tase da zona cumio da illa de Gran Canaria e nas s\u00faas proximidades local\u00edzanse outros importantes sitios arqueol\u00f3xicos aborixes como o Roque Bentayga, a \u201cCova dos Cand\u00eds\u201d no risco de Chap\u00edn ou a Mesa de Acusa.\nDescrici\u00f3n.\nO sitio consiste en 21 covas escavadas na rocha volc\u00e1nica do cantil do barranco. Ditas covas tiveron uso habitacionais e agrario-gandeiro polo menos durante 600 anos, especul\u00e1ndose que estiveron ocupadas at\u00e9 principios do s\u00e9culo XX.\nAlmogar\u00e9n ou santuario de Risco Ca\u00eddo.\nAdemais dos usos citados, a cova co\u00f1ecida como C6 suponse que era un \"almogar\u00e9n\" ou lugar de reuni\u00f3n dos \"Faycanes\" (sacerdotes canarii). A cova ten a particularidade da s\u00faa estrutura abovedada (caso \u00fanico nas illas) e contar cun orificio artificial que \u00f3 recibir a luz do amencer produce un efecto \u00f3ptico peculiar sobre as imaxes impresas na parede da cova. Os debuxos de tri\u00e1ngulos (posiblemente representaci\u00f3ns de pubes) fan supor de que se trata dun templo dedicado \u00e1 fertilidade. Tam\u00e9n se considera que foi usado como observatorio astron\u00f3mico por aborixes.\nCr\u00edticas.\nA inclusi\u00f3n de Risco Ca\u00eddo na lista dos Patrimonios da Humanidade pola UNESCO foi criticada por certos sectores, como o matem\u00e1tico Jos\u00e9 Barrios que considera a falta de apoio cient\u00edfico para consideralo realmente un observatorio astron\u00f3mico aborixe ou a sobreprotecci\u00f3n institucional deste enclave fronte a outros en Gran Canaria, como o xacemento arqueol\u00f3xico de Cuatro Puertas, o tam\u00e9n xe\u00f3grafo Eustaquio Villalba, puxo en d\u00fabida a existencia dun observatorio astron\u00f3mico en Risco Ca\u00eddo. Tanto criticando tam\u00e9n que un \u00fanico artigo (que consideran con \"pouco base cient\u00edfica\"), escrito polo descubridor do sitio, Julio Cuenca, foi suficiente para tal declaraci\u00f3n internacional."}
{"id": "468796", "revid": "47401", "url": "https://gl.wikipedia.org/wiki?curid=468796", "title": "Mahmud II", "text": "Mahmud II ( \"Mahmud-u s\u0320\u0101n\u012b\", \"Mahmud-u \u00c2dl\u00ee\"; ), nado en Istambul o 20 de xullo de 1785 e finado na mesma cidade o 1 de xullo de 1839, foi o 30.\u00ba sult\u00e1n do Imperio Otom\u00e1n dende 1808 ata o seu falecemento.\nO seu reinado \u00e9 reco\u00f1ecido pola reformas administrativas, militares e fiscais que institu\u00edu, que culminaron co decreto de Tanzimat (\"reorganizaci\u00f3n\") levado a cabo polos seus fillos Abdulmejid I e Abd\u00fclaziz. A mi\u00fado descrito como o \"Pedro o Grande de Turqu\u00eda\", as s\u00faas reformas incl\u00faen a abolici\u00f3n en 1926 do conservador corpo dos xan\u00edzaros, que eliminou un grande obst\u00e1culo contra el e contra as reformas dos seus sucesores no imperio. As reformas que institu\u00edu estiveron caracterizadas por cambios pol\u00edticos e sociais, que eventualmente provocaron o nacemento da moderna rep\u00fablica turca.\nA pesar das s\u00faas reformas internas, o reinado de Mahmud tam\u00e9n foi marcado por sublevaci\u00f3ns nacionalistas en Serbia e Grecia, que levaron a significativas perdas territoriais do imperio e o nacemento do estado grego.\nTraxectoria.\nOcupou o trono tras unha rebeli\u00f3n militar que custou a vida do Gran Visir Alemdar Mustafa Pasha a mans dos xan\u00edzaros e sobrevivir \u00e1 orde de asasinato polo seu predecesor e irm\u00e1n Mustaf\u00e1 IV.\nEnfrontado a Rusia polo control da marxe dereita do r\u00edo Danubio despois de que perdese boa parte do territorio ao outro lado do r\u00edo, durante as guerras napole\u00f3nicas aproveitou as debilidades do seu inimigo para obter no Tratado de Bucarest de 1812 as fronteiras a excepci\u00f3n de Besarabia.\nMahmud II reformou as instituci\u00f3ns administrativas e o propio ex\u00e9rcito, influ\u00eddo por un proceso de occidentalizaci\u00f3n, polo que ordenou a disoluci\u00f3n dos xan\u00edzaros en 1826, segundo uns pola morte do seu visir e amigo Alemdar Mustafa Pasha, segundo outros para desfacerse dun corpo militar que non respond\u00eda \u00e1s necesidades militares dos tempos modernos.\nDebiu enfrontarse \u00e1 sublevaci\u00f3n de Grecia que, finalmente, trala batalla de Navarino obtivo a independencia en 1830. Durante o seu mandato produc\u00edronse outras insurrecci\u00f3ns en Serbia, Montenegro e Albania. En 1831, Mehmet Al\u00ed, pax\u00e1 de Exipto, declarou a guerra ao Imperio Otom\u00e1n, derrot\u00e1ndoo na batalla de Konya e anexion\u00e1ndose a Siria otom\u00e1, Creta e o Hijaz. Faleceu en 1839, durante unha segunda guerra contra Exipto."}
{"id": "468799", "revid": "47401", "url": "https://gl.wikipedia.org/wiki?curid=468799", "title": "Mahmut II", "text": ""}
{"id": "468800", "revid": "85894", "url": "https://gl.wikipedia.org/wiki?curid=468800", "title": "\u00c1ngel Portela Pardo", "text": "\u00c1ngel Jos\u00e9 Portela Pardo, nado en Ponte Caldelas cara 1905, foi un farmac\u00e9utico e pol\u00edtico galego.\nTraxectoria.\nFillo de Manuel Portela. Licenciado en Farmacia pola Universidade de Santiago de Compostela en 1926, foi farmac\u00e9utico auxiliar do Ex\u00e9rcito e profesor axudante de clases pr\u00e1cticas adscrito \u00e1s c\u00e1tedras de Qu\u00edmica Inorg\u00e1nica e Farmacia Pr\u00e1ctica. Colaborou en \"El Pueblo Gallego\". Instalado como farmac\u00e9urico en Taboada dende 1929, foi Inspector Farmac\u00e9utico Municipal. Afiliado a Uni\u00f3n Republicana, foi presidente da agrupaci\u00f3n local de Taboada, e foi vogal do comit\u00e9 de propaganda pro-estatuto de Galicia de Taboada. Co golpe de Estado do 18 de xullo de 1936 foi cesado como inspector farmac\u00e9utico municipal ata que foi reposto en 1940. O Tribunal Regional de Responsabilidades Pol\u00edticas condenouno en 1941 a unha sanci\u00f3n econ\u00f3mica de 500 pesetas. Foi acad\u00e9mico correspondente da Real Academia de Farmacia dende 1942.\nVida persoal.\nCasou en Cacabelos coa mestra de Taboada dos Freires Antonia Fern\u00e1ndez L\u00f3pez en outubro de 1929."}
{"id": "468801", "revid": "98629", "url": "https://gl.wikipedia.org/wiki?curid=468801", "title": "Rare Replay", "text": "Rare Replay \u00e9 unha compilaci\u00f3n de 30 videoxogos publicada en 2015, todos eles parte da historia de publicaci\u00f3ns da desenvolvedora Rare e da s\u00faa predecesora, Ultimate Play The Game. Os xogos emulados pertencen a varios x\u00e9neros e videoconsolas, dende a ZX Spectrum ata a Xbox 360, e mante\u00f1en as caracter\u00edsticas e erros das publicaci\u00f3ns orixinais cun n\u00famero m\u00ednimo de edici\u00f3ns. A compilaci\u00f3n engade a posibilidade de facer trampas para que os xogos m\u00e1is vellos resulten m\u00e1is doados, e un modo de \"instant\u00e1neas\" de desaf\u00edos espec\u00edficos seleccionados de partes espec\u00edficas dos xogos. O progreso do xogador recomp\u00e9nsase con metraxe \"making-of\" e entrevistas sobre os principais xogos de Rare e outros non publicados.\nEsta compilaci\u00f3n foi unha de varias ideas que a compa\u00f1\u00eda Rare considerou realizar para celebrar o seu 30\u00ba aniversario. Inspirados polos seus fans, polas caracter\u00edsticas de retrocompatibilidade da Xbox One e por un desexo de ligar o pasado e futuro da empresa, Rare realizou unha selecci\u00f3n de entre 120 xogos para escoller os que consideraban que mellor representaban a s\u00faa obra completa. Nesta selecci\u00f3n priorizaron aqueles xogos con caracter\u00edsticas e ambientes orixinais da empresa. Rare incorporou catro emuladores no paquete, e traballou coa s\u00faa empresa nai Microsoft para utilizar a ent\u00f3n a\u00ednda non anunciada emulaci\u00f3n da Xbox 360. \"Rare Replay\" publicouse en todo o mundo como un xogo exclusivo de Xbox One o 4 de agosto de 2015.\nAs cr\u00edticas de \"Rare Replay\" foron xeralmente favorables. Os cr\u00edticos apreciaron o dese\u00f1o e a confecci\u00f3n da compilaci\u00f3n, cualificando esta publicaci\u00f3n como un novo pin\u00e1culo para as compilaci\u00f3ns de videoxogos. Eloxiaron as caracter\u00edsticas de \"rebobinado\" e de \"instant\u00e1neas\", a\u00ednda que criticaron os problemas t\u00e9cnicos na emulaci\u00f3n da Xbox 360 e na instalaci\u00f3n dos xogos. Entre os xogos inclu\u00eddos, a cr\u00edtica decantouse polos cl\u00e1sicos de Rare para a Nintendo 64, en especial \"Blast Corps\", e expresaron o seu desagrado pola inclusi\u00f3n de \"Perfect Dark Zero\", \"Grabbed by the Ghoulies\" e dos xogos para a ZX Spectrum. Alg\u00fans cr\u00edticos afirmaron sentirse decepcionados pola ausencia dos xogos da serie \"Donkey Kong Country\" e do xogo \"GoldenEye 007\" por mor de problemas inevitables de licenzamento, mentres que outros cr\u00edticos consideraron que a compilaci\u00f3n estaba ben sen eles. A cr\u00edtica destacou o contido de arquivo e as entrevistas \u00f3s desenvolvedores como unhas das mellores caracter\u00edsticas da compilaci\u00f3n, malia expresar molestia polo bloqueo destes contidos por medio da consecuci\u00f3n de desaf\u00edos espec\u00edficos dentro dos xogos.\nMec\u00e1nica de xogo.\n\"Rare Replay\" \u00e9 unha compilaci\u00f3n de 30 xogos desenvolvidos por Rare e a s\u00faa predecesora, Ultimate Play the Game, durante a s\u00faa historia de 30 anos para diversas plataformas, dende a ZX Spectrum ata a Xbox 360 (de 1983 a 2008), ata chegar \u00e1 serie \"Kinect Sports\" de Rare. Estes 30 xogos pertencen a varios x\u00e9neros, inclu\u00edndo os de loita, \"shooter\" en primeira persoa, simulaci\u00f3n, plataformas, carreiras e deportes. A compilaci\u00f3n comeza cun n\u00famero musical que incl\u00fae a varios personaxes de Rare. Cada un dos xogos ten unha p\u00e1xina principal na que se reproduce unha variaci\u00f3n do seu tema musical caracter\u00edstico. Malia que o n\u00facleo dos xogos mantense sen modificaci\u00f3ns, Rare engadiu caracter\u00edsticas adicionais \u00f3s xogos m\u00e1is antigos. O xogador pode modificar a aparencia visual das \"scanlines\" e \"rebobinar\" ata dez segundos de xogo naqueles anteriores \u00e1 Nintendo 64. OS xogos m\u00e1is antigos permiten gardar a partida e realizan un gardado autom\u00e1tico do progreso do xogador \u00f3 sa\u00edr do xogo. Rare inclu\u00edu tam\u00e9n unha trampa que permite conseguir vidas ilimitadas nalg\u00fans dos xogos m\u00e1is antigos, e arranxou un bug fatal no videoxogo \"Battletoads\". A caracter\u00edstica de \"instant\u00e1neas\" presenta segmentos dalg\u00fans dos xogos m\u00e1is antigos como desaf\u00edos para o xogador, como por exemplo conseguir un determinado n\u00famero de puntos dentro dun l\u00edmite de tempo determinado nun escenario predefinido, unha funci\u00f3n semellante \u00e1 da serie \"NES Remix\". Algunhas destas instnt\u00e1neas pres\u00e9ntanse conectadas de forma secuencial en formato de lista de reproduci\u00f3n.\nA emulaci\u00f3n da ZX Spectrum mant\u00e9n as idiosincrasias t\u00e9cnicas do hardware orixinal. Por exemplo, os gr\u00e1ficos te\u00f1en unha velocidade de renderizaci\u00f3n flutuante que depende do n\u00famero de obxectos a procesar en pantalla. Por outra banda, a emulaci\u00f3n de Nintendo 64 mellora a renderizaci\u00f3n de pol\u00edgonos e os fotogramas por segundo. As 9 edici\u00f3ns e reedici\u00f3ns de videoxogos da Xbox 360 inst\u00e1lanse directamente no panel de control da Xbox One de forma separada da compilaci\u00f3n, e requiren a s\u00faa activaci\u00f3n en li\u00f1a antes de que permitan o xogo sen conexi\u00f3n. Os xogos de Xbox 360 comparten as partidas gardadas e o progreso nos logros acadados entre as consolas por medio das caracter\u00edsticas de sincronizaci\u00f3n na nube de Xbox Live. \"Rare Replay\" utiliza as adaptaci\u00f3ns previas de Xbox 360 dos t\u00edtulos \"Banjo-Kazooie\", \"Banjo-Tooie\" e \"Perfect Dark\", en lugar de emular os seus orixinais. Por\u00e9n, Rare decidiu emular o t\u00edtulo orixinal \"Conker's Bad Fur Day\" en lugar de utilizar . \"Grabbed by the Ghoulies\" exec\u00fatase de forma nativa na Xbox One, grazas a unha adaptaci\u00f3n que mellora a s\u00faa resoluci\u00f3n de pantalla e fotogramas por segundo. \"Rare Replay\" mant\u00e9n os modos de xogo local e multixogador en li\u00f1a dos xogos orixinais, e incl\u00fae os principais contidos descargables destes t\u00edtulos. Por mor de problemas de licenzamento, non se inclu\u00edron nesta compilaci\u00f3n varios t\u00edtulos cl\u00e1sicos de Rare, como a serie de \"Donkey Kong Country\" e o videoxogo \"GoldenEye 007\".\nA compilaci\u00f3n incl\u00fae unha secci\u00f3n de contidos adicionais, \"Rare Revealed\", con m\u00e1is dunha hora de gravaci\u00f3n \"making-of\" centrada nos principais xogos de Rare e noutros non publicados. O xogador ten que completar desaf\u00edos nos xogos para conseguir selos, que incrementean o rango do xogador e desbloquean estes contidos. Para conseguir todos estes selos o xogador ten que rematar t\u00f3dolos xogos e t\u00f3dolos desaf\u00edos de \"instant\u00e1neas\", e obt\u00e9n selos de forma autom\u00e1tica se ten realizado alg\u00fan progreso anterior nos xogos de Xbox 360. Os documentais presentan a varios traballadores e antigos empregados de Rare, como Grant Kirkhope, mais non incl\u00fae os fundadores do estudio Tim e Chris Stamper. Rare Revealed amosa metraxe de varios xogos non publicados, entre eles unha aventura de mundo aberto titulada \"Black Widow\", na que o xogador controla un robot con forma de ara\u00f1a equipado con m\u00edsiles, un modelo que Rare ti\u00f1a pensado reutilizar para \"Kameo 2\", unha continuaci\u00f3n non publicada de \"Kameo\". Outro dos t\u00edtulos non publicados que se mostran \u00e9 \"The Fast and the Furriest\", un sucesor espiritual de \"Diddy Kong Racing\" que incluir\u00eda personalizaci\u00f3n de veh\u00edculos e circu\u00edtos modificables. Tam\u00e9n se mencionan outras propiedades intelectuais planeadas da compa\u00f1\u00eda como o prototipo de videoxogo de supervivencia \"Sundown\" e o videoxogo de avi\u00f3ns \"Tailwind\". Outros dos v\u00eddeos desta secci\u00f3n incl\u00faen pistas musicais nunca empregadas nun videoxogo e curiosidades sobre algunhas decisi\u00f3ns tomadas no proceso de dese\u00f1o de videoxogos, como por exemplo o dese\u00f1o de personaxes para \"Blast Corps\", caracter\u00edsticas de \"Banjo-Kazooie\" e o sistema de sons dese\u00f1ado para \"Killer Instinct\". Dende a publicaci\u00f3n do xogo, Rare publicou na s\u00faa canle oficial de YouTube varios v\u00eddeos adicionais de \"Rare Revealed\" non inclu\u00eddos en \"Rare Replay\".\nDesenvolvemento.\nRare comezou a traballar en \"Rare Replay\" en outubro de 2014 como celebraci\u00f3n do seu 30\u00ba aniversario, procurando hacer algo \u00fanico xa que consideraban que isto era un fito pouco habitual na industria. Esta decisi\u00f3n estivo influenciada tam\u00e9n pola petici\u00f3ns comunitarias de adaptar os t\u00edtulos cl\u00e1sicos da compa\u00f1\u00eda para a Xbox One e polo progreso na caracter\u00edstica de retrocompatibilidade acadado por Microsoft. Unha vez escollida a idea da celebraci\u00f3n do 30\u00ba aniversario, Rare tomou a decisi\u00f3n de limitar a compilaci\u00f3n a 30 t\u00edtulos e publicala a un prezo de 30 d\u00f3lares. Para reflectir esta tem\u00e1tica de celebraci\u00f3n, Rare escolleu un estilo art\u00edstico de modelos de papel e unha ambientaci\u00f3n teatral para a compilaci\u00f3n. \"Rare Replay\" formou parte dun plan de Rare para celebrar o seu pasado e de forma simult\u00e1nea introducir un redese\u00f1o do seu logo, un novo sitio web e anunciar o seu seguinte t\u00edtulo, \"Sea of Thieves\". A compa\u00f1\u00eda seleccionou os 30 t\u00edtulos da compilaci\u00f3n entre 120 do seu cat\u00e1logo, avaliando cada t\u00edtulo e d\u00e1ndolle prioridade a aqueles que inclu\u00edan personaxes e mundos orixinais da empresa, exclu\u00edndo aqueles que estaban baseados en propiedades intelectuais licenzadas, e tendo en consideraci\u00f3n a xogabilidade en base \u00f3s est\u00e1ndares modernos.\nA maior\u00eda do traballo de desenvolvemento de \"Rare Replay\" estivo centrado en como converxer 30 xogos de seis plataformas nun \u00fanico disco, e o principal desaf\u00edo de enxe\u00f1ar\u00eda para a s\u00faa realizaci\u00f3n foi a cantidade de xogos e plataformas emuladas en lugar do propio traballo de emulaci\u00f3n. Rare traballou en colaboraci\u00f3n con Microsoft, que naquel momento estaba desenvolvendo en segredo as caracter\u00edsticas de retrocompatibilidade da Xbox One, utilizadas por Rare nesta compilaci\u00f3n. O equipo de Microsoft axudou a preparar os nove t\u00edtulos de Xbox 360 de Rare para a publicaci\u00f3n, a\u00ednda que non recuperaron os servizos en li\u00f1a que xa estaban desactivados. Code Mystics, empresa que previamente adaptara os t\u00edtulos \"Killer Instinct\" e \"Killer Instinct 2\" \u00e1 Xbox One, colaborou con Rare nos traballos de emulaci\u00f3n para os t\u00edtulos de Nintendo Entertainment System, Nintendo 64 e os t\u00edtulos para recreativas. Sobre o dese\u00f1o de \"Rare Replay\", o dese\u00f1ador en xefe Paul Collins afirmou que os desaf\u00edos de \"instant\u00e1neas\" inclu\u00edranse para animar \u00f3s xogadores a probar t\u00f3dolos xogos, e que a caracter\u00edstica de rebobinado ti\u00f1a a intenci\u00f3n de axudar \u00f3s xogadores a conseguir rematar os xogos sen que chegasen \u00f3 punto de abandonalos pola frustraci\u00f3n da s\u00faa dificultade.\n\"Rare Replay\" anunciouse durante a conferencia de prensa de Microsoft na Electronic Entertainment Expo celebrada en xu\u00f1o de 2015, a\u00ednda que este anuncio fora filtrado unhas horas antes do comezo da conferencia. A compilaci\u00f3n publicouse como xogo exclusivo de Xbox One en todo o mundo o 4 de agosto de 2015. Malia que os fundadores de Rare, os irm\u00e1ns Stamper, non foron entrevistados para as metraxes inclu\u00eddas en \"Rare Replay\", Tim Stamper apareceu nunha entrevista da revista \"Develop\" coincidindo coa publicaci\u00f3n da compilaci\u00f3n.\nRecepci\u00f3n.\n\"Rare Replay\" recibiu cr\u00edticas \"xeralmente favorables\" segundo o agregador Metacritic. Acadou o primeiro posto na lista de vendas do Reino Unido, sendo a primeira exclusiva de Xbox One en conseguilo. En norteam\u00e9rica foi o sexto xogo m\u00e1is vendido en agosto de 2015, e foi o videoxogo da Electronic Entertainment Expo de 2015 con maior n\u00famero de vendas anticipadas en Amazon."}
{"id": "468802", "revid": "1888", "url": "https://gl.wikipedia.org/wiki?curid=468802", "title": "Taboada dos Freires", "text": ""}
{"id": "468805", "revid": "23204", "url": "https://gl.wikipedia.org/wiki?curid=468805", "title": "Isabel do Brasil", "text": "Isabel Cristina Leopoldina Augusta Micaela Gabriela Rafaela Gonzaga de Borb\u00f3n-D\u00faas Sicilias e Braganza, nada no R\u00edo de Xaneiro o 29 de xullo de 1846 e finada en Eu (Sena Mar\u00edtimo, Francia) o 14 de novembro de 1921, foi unha princesa imperial, rexente do Imperio e emperatriz \"de jure\" do Brasil, como \"Isabel I\". Foi filla de Pedro II do Brasil (\u00faltimo emperador do Brasil) e da princesa Teresa Cristina de Borb\u00f3n-D\u00faas Sicilias. Como a s\u00faa filla m\u00e1is vella e herdeira ao trono, asumiu tres veces a rexencia do Imperio durante as viaxes do seu pai. \u00c9 co\u00f1ecida como \"A Redentora\" porque nun deles aboliu a escravitude no Brasil, o que enfrontou a familia imperial cos poderosos terratenentes escravistas.\nTraxectoria.\nNacemento e infancia.\nIsabel naceu no palacio de S\u00e3o Crist\u00f3v\u00e3o, segunda filla do emperador Don Pedro II. Foi bautizada na Capela Imperial o 15 de novembro de 1846 e o seu nome foi dado en honra da s\u00faa avoa materna, a ra\u00ed\u00f1a Mar\u00eda Isabel das D\u00faas Sicilias. Tivo como padri\u00f1os o rei consorte Fernando II de Portugal e a ra\u00ed\u00f1a das D\u00faas Sicilias.\nCoa prematura morte dos seus irm\u00e1ns Afonso e Pedro, Isabel converteuse na herdeira da coroa. O reco\u00f1ecemento oficial como a sucesora e herdeira do pai celebrouse o 10 de agosto de 1850, cando a Asemblea Xeral, reunida no Palacio do Senado \u00e1s 11 da ma\u00f1\u00e1, proclamou a herdeira ao trono, de conformidade cos artigos 116 e 117 a Constituci\u00f3n do Imperio.\nO 29 de xullo de 1860 Isabel cumpriu 14 anos e, segundo o artigo 106 da Constituci\u00f3n Imperial, tomou o xuramento de \"mantener a relixi\u00f3n cat\u00f3lica romana, observar a Constituci\u00f3n pol\u00edtica da naci\u00f3n brasileira e ser obedentes \u00e1s leis e ao Emperador\".\nEducaci\u00f3n.\nCoa fin de preparala para o seu papel, Pedro II comezou a interesarse pola formaci\u00f3n da futura emperatriz. Dende o principio, con todo, o emperador comezou entendementos para dar unha institutriz \u00e1s s\u00faas fillas. Por recomendaci\u00f3n de Francisca de Braganza, a t\u00eda das princesas, foi escollida a condesa de Barral, filla do embaixador Domingos Borges de Barros, vizconde de Pedra Branca e esposa do nobre franc\u00e9s, o conde de Barral, considerada pola maior\u00eda dos autores como o grande amor do emperador Pedro II. A condesa comezou as s\u00faas funci\u00f3ns en setembro de 1855.\nEn S\u00e3o Cristov\u00e3o, para mitigar o ambiente cargado de estudos e deberes, pequenas pezas teatrais eran protagonizadas polas princesas e os seus amigos da infancia (entre eles alg\u00fans fillos dos escravos). A proximidade da princesa cos negros, dende a primeira infancia, puido explicar a s\u00faa futura inclusi\u00f3n no movemento abolicionista.\nSobre a influencia do seu pai, o estudo das ciencias, en particular da qu\u00edmica, ocupou un papel primordial na educaci\u00f3n de Isabel. Tam\u00e9n sent\u00eda un fondo interese en cuesti\u00f3ns relacionadas co desenvolvemento da educaci\u00f3n no pa\u00eds, especialmente a educaci\u00f3n p\u00fablica, como o demostrou no seu discurso do trono como rexente do Imperio o 1 de febreiro de 1877.\nMatrimonio.\nOs preparativos para o seu matrimonio comezaron na d\u00e9cada de 1860. Por recomendaci\u00f3n da s\u00faa t\u00eda, Francisca de Braganza (filla de Pedro I), princesa de Joinville, en Francia, chegaron a Brasil dous primos, os pr\u00edncipes Gast\u00f3n de Orle\u00e1ns, conde de Eu, e Lu\u00eds Augusto de Saxonia-Coburgo-Gotha, netos de Lu\u00eds Filipe I de Francia, sobri\u00f1os netos do rei Leopoldo I de B\u00e9lxica, sobri\u00f1os do rei Fernando II de Portugal e primos segundos da ra\u00ed\u00f1a Vitoria do Reino Unido.\nO emperador tratara cos seus ministros, o matrimonio da princesa Isabel, herdeira ao trono, co duque Lu\u00eds Augusto de Saxonia-Coburgo-Gotha, o segundo fillo de Augusto de Saxonia-Coburgo-Gotha e da princesa Clementina de Orle\u00e1ns; mentres que o seu primo, Gast\u00f3n, o conde de Eu, fillo de Lu\u00eds de Orle\u00e1ns, duque de Nemours e da princesa Vitoria de Saxonia-Coburgo-Kohary, foille prometido \u00e1 princesa Leopoldina. Cando os pr\u00edncipes se presentaron, Isabel sentiuse fascinada polo conde de Eu, mentres que Leopoldina estaba encantada polo duque de Saxonia. As\u00ed que pediron aos seus pais o permiso para o intercambio de pretendientes. Tanto o emperador como a emperatriz eran favorables \u00e1s vodas movido polo amor al\u00e9n das cuesti\u00f3ns din\u00e1sticas, porque, no seu propio caso, produc\u00edrase un choque inicial, e polo tanto deron o seu consentimento. O 18 de setembro de 1864 o pr\u00edncipe Gast\u00f3n pediu a princesa imperial do Brasil en matrimonio.\nA voda tivo lugar na Capela Imperial, no R\u00edo de Xaneiro o 15 de outubro de 1864. O mesmo d\u00eda a parella marchou de l\u00faa de mel a Petr\u00f3polis, e o 10 de xaneiro de 1865 continuaron cara a Europa, onde a princesa co\u00f1eceu a s\u00faa familia pol\u00edtica.\nDespois da guerra de Paraguai, onde o conde de Eu tomou o mando das tropas brasileiras, a parella fixo outra viaxe a Europa para visitar a Leopoldina, enferma (a duquesa de Saxonia morreu de tifo o 7 de febreiro de 1871). No mesmo ano Pedro II fixo a s\u00faa primeira viaxe a Europa e Isabel f\u00edxose cargo da rexencia, aos 24 anos. O 28 de setembro a princesa imperial rexente sancionou a chamada \"Lei do Ventre Libre\", que fixo libres os fillos de escravos nados despois desa data.\nA aparente esterilidade da princesa era un motivo de preocupaci\u00f3n para todos. a princesa Isabel quedou embarazada durante a s\u00faa viaxe a Europa; non obstante, a lei brasileira requir\u00eda que os herdeiros imperiais naceran no Brasil e, polo tanto, Isabel regresou a R\u00edo cando estaba no oitavo mes de embarazo. Xa no Brasil, Isabel deu a luz a unha nena morta, o 28 de xullo de 1874 no Palacio Isabel, bautizada \"in articulo mortis\" co nome de Lu\u00edsa.\nPor \u00faltimo, o 15 de outubro de 1875, ao celebrar os once anos de matrimonio, naceu en Petr\u00f3polis Pedro de Alc\u00e1ntara, o pr\u00edncipe de Gr\u00e3o-Par\u00e1.\nO 26 de xaneiro de 1878 naceu Lu\u00eds Filipe. Ese mesmo ano a parella mudouse a Francia. O 9 de agosto de 1881 naceu o terceiro e \u00faltimo fillo, Antonio Gast\u00f3n. O mesmo ano a familia volveu vivir no Brasil.\nPostura pol\u00edtica.\nLiberal, a princesa uniuse aos partidarios da abolici\u00f3n da escravitude. Apoiou artistas e pol\u00edticos novos, a\u00ednda que o movemento abolicionista moitas veces se aliou co movemento republicano. Financiou a emancipaci\u00f3n dos ex escravos co seu propio di\u00f1eiro e apoiou \u00e1 comunidade do Quilombo de Leblon, que cultivaban camelias brancas, un s\u00edmbolo do abolicionismo. Mesmo recibiu fuxitivos na s\u00faa casa en Petr\u00f3polis.\nEn virtude do artigo 46, Cap\u00edtulo 3 do T\u00edtulo IV da Constituci\u00f3n brasileira de 1824:\nAs\u00ed, en 1871, Isabel converteuse na primeira muller en ocupar o cargo de senador no Brasil.\nO 30 de xu\u00f1o de 1887 asumiu a rexencia do imperio, por terceira vez dende que o seu pai se viu obrigado a sa\u00edr para recibir atenci\u00f3n m\u00e9dica en Europa. A abolici\u00f3n provocou unha forte oposici\u00f3n entre os agricultores propietarios de escravos. As relaci\u00f3ns entre a rexente e o Consello de Ministros conservadores foron tensas. A princesa uniuse ao movemento popular, mentres que o bar\u00f3n Cotegipe (presidente do Consello de Ministros) avogou polo mantemento da escravitude. No discurso do trono, 1888, Isabel dixo que cun coraz\u00f3n xubiloso:\nO 13 de maio de 1888, produciuse a votaci\u00f3n final do proxecto para abolir a escravitude. Segura da Vitoria, a rexente baixou de Petr\u00f3polis, cidade de monta\u00f1a, ao Palacio Imperial para esperar o momento de asinar a Lei \u00c1urea. Ela empregou unha pluma de ouro feita especialmente para a ocasi\u00f3n, recibindo a aclamaci\u00f3n do pobo do R\u00edo de Xaneiro. O \"Jornal da Tarde\", do 15 de maio de 1888, informou que \"sabendo que xa foi sancionada a grandiosa lei, a xente que se reunira fronte ao Palacio chamou \u00e1 s\u00faa Alteza, quen apareceu na xanela e foi aclamada con entusiasm\". As galer\u00edas do palacio estaban cheas, e en v\u00edtores e aplausos dunha multitude estimada en 10\u00a0000 persoas, Isabel asinou a lei, aprobada polo Parlamento do Imperio.\nO 28 de setembro o papa Le\u00f3n XIII envioulle as insignias da Rosa de Ouro, en reco\u00f1ecimento pola abolici\u00f3n da escravitude. Esta insignia papal simboliza o reco\u00f1ecemento do papa a un acto notable que merec\u00eda a alegr\u00eda de toda a Igrexa.\nA Rep\u00fablica e o exilio.\nComo resultado, pouco m\u00e1is dun ano despois de ser testemu\u00f1o do x\u00fabilo popular coa abolici\u00f3n da escravitude, Isabel viu a extinci\u00f3n da monarqu\u00eda no Brasil. Inflados polos positivistas radicais e co apoio dos agricultores, os militares derrocaron o gabinete do vizconde de Ouro Preto e estableceron unha ditadura republicana. Isabel, con 43 anos de edade, seguiu \u00e1 s\u00faa familia ao exilio na ma\u00f1\u00e1 do 17 de novembro de 1889, dous d\u00edas despois do golpe que levou \u00e1 Rep\u00fablica. A ma\u00f1\u00e1 da sa\u00edda ao exilio era chuviosa e o mar estaba revolto, con graves riscos para os buques. Pedro II sufr\u00eda unha diabetes aguda e embarcouse, con dificultade, co apoio do seu m\u00e9dico persoal, o Dr. Mota Maia, que tomou a s\u00faa viaxe coa familia imperial. Houbo quen quixo reaccionar, como foi o caso do almirante Tamandar\u00e9, mais Pedro II negouse calquera reacci\u00f3n e de forma pac\u00edfica abandonaron o pa\u00eds.\nCoa morte do seu pai en 1891, converteuse en xefa da Casa Imperial do Brasil e a primeira na li\u00f1a de sucesi\u00f3n ao trono desaparecido, sendo considerada, legalmente, \"A S\u00faa Maxestade Imperial, Dona Isabel I, pola Graza de Deus, e Aclamaci\u00f3n un\u00e1nime do pobo, a Emperatriz Constitucional e a Defensora Perpetua do Brasil\"\".\nA pesar da dor do exilio, Isabel tivo unha vellez tranquila, instalada no castelo da familia na vila de Eu, en Normand\u00eda, propiedade de Gast\u00f3n de Orle\u00e1ns (castelo de Eu). Rodeada de fillos e netos, fixo do seu fogar unha embaixada informal do Brasil. Pasou os \u00faltimos anos de vida con dificultades de mobilidade. En 1920 tivo a felicidade de saber que a lei que prohib\u00eda o regreso da familia imperial do Brasil fora revogada polo presidente Epit\u00e1cio Pessoa.\nExiliada, despoxada, cunha sa\u00fade fr\u00e1xil, moi conmovida pola morte dos seus dous fillos (Antonio, en 1918, e Lu\u00eds en 1920), a princesa Isabel morreu o 14 de novembro de 1921. Foi enterrada no cemiterio da cidade, de onde se transferiron os seus restos o 6 de xullo de 1953, a trav\u00e9s dun dep\u00f3sito no Mausoleo da Catedral Imperial de Petr\u00f3polis."}
{"id": "468806", "revid": "89787", "url": "https://gl.wikipedia.org/wiki?curid=468806", "title": "Banda Municipal de Lugo", "text": "A Banda Municipal de Lugo \u00e9 unha banda de m\u00fasica da cidade de Lugo.\nTraxectoria.\nA Banda Municipal de Lugo naceu como iniciativa privada por medio dun padroado privado que se encarga da s\u00faa xesti\u00f3n. Se ben consid\u00e9rase que a banda exist\u00eda con anterioridade, non \u00e9 ata 1869 cando aparece o primeiro documento que a menciona.\nEn 1876 a banda \u00e9 reorganizada por Xo\u00e1n Montes, quen asume o posto de director ata 1890. O debut da banda renovada ten lugar o 1 de outubro de 1876 cun concerto no que a agrupaci\u00f3n interpretou unha das obras favoritas do compositor lucense, a abertura da \u00f3pera \"Il pirata\" de Bellini.\nNo ano 1900, logo de m\u00e1is de 30 anos de existencia, a banda sufriu un paro ata que Ricardo Dorado a retomou un ano despois. De novo a banda cesou as s\u00faas operaci\u00f3ns en 1936 debido ao encarceramento ideol\u00f3xico do que era daquela o seu director, Manuel Sari\u00f1ena, un paro que se manter\u00eda ata o final da guerra civil.\nO 9 de agosto de 1963 a banda, integrada daquela por 48 persoas, disolveuse pola imposibilidade econ\u00f3mica do Concello de Lugo para sostela. Con todo, a presi\u00f3n social e dos medios fixo que poucos meses despois se reorganizara a agrupaci\u00f3n.\nNo ver\u00e1n de 2018 o Concello de Lugo convocou un proceso para cubrir a praza de director por comisi\u00f3n de servizo. A principios de 2019 anunciouse que Bernardo M\u00e9ndez Castro dirixir\u00eda a formaci\u00f3n lucense, que permanec\u00eda sen director dende \u00eda ano e medio. Con todo, o nomeamento non chegou a realizarse, xa que o interventor e a vicesecretaria do Concello emitieron informes desfavorables ao non contar coa titulaci\u00f3n necesaria para dirixir, ademais varios sindicados recurriron xudicialmente a elecci\u00f3n, que estivo rodeada de pol\u00e9mica ao ser Bernardo M\u00e9ndez o ir\u00e1n do director da Escola Municipal de M\u00fasica, Carlos M\u00e9ndez, que formara parte da candidatura de Lara M\u00e9ndez \u00e1 alcald\u00eda de Lugo.\nDirectores.\nDende 1869 ata a s\u00faa conversi\u00f3n en banda municipal, a agrupaci\u00f3n estivo dirixida por J. Dorado, a quen sucedeu no cargo Manuel Calvo y Novoa. O compositor lucense Xo\u00e1n Montes Cap\u00f3n pasou a ocupar a direcci\u00f3n da banda en 1876, sendo o primeiro director da banda logo de pasar a ser municipal."}
{"id": "468807", "revid": "47401", "url": "https://gl.wikipedia.org/wiki?curid=468807", "title": "Isabel, princesa imperial do Brasil", "text": ""}
{"id": "468808", "revid": "15490", "url": "https://gl.wikipedia.org/wiki?curid=468808", "title": "Dalmacia (provincia romana)", "text": "Dalmacia era unha provincia romana. O seu nome der\u00edvase do nome dunha tribo iliria chamados D\u00e1lmatas, que viv\u00edron na zona central da costa oriental do mar Adri\u00e1tico durante o primeiro milenio a.C.\nAbrangu\u00eda a parte norte da actual Albania, gran parte de Croacia, Bosnia e Hercegovina, Montenegro, Kosovo e Serbia, as\u00ed, cubrindo unha \u00e1rea significativamente maior que a actual rexi\u00f3n croata de Dalmacia. Orixinalmente esta rexi\u00f3n foi chamada Illyria (en grego) ou Illyricum (en lat\u00edn).\nTras sufocar unha revolta, no ano 9, a provincia de Illyricum foi disolta e substitu\u00edda por d\u00faas provincias separadas: Dalmacia e Pannonia.\nConquista.\nA rexi\u00f3n que \u00eda ao longo da costa do mar Adri\u00e1tico e estend\u00edase no interior dos Alpes Din\u00e1ricos foi chamada polos gregos Illyria. Orixinalmente os romanos cham\u00e1rona Illyria. M\u00e1is tarde cham\u00e1rona Illyricum. Os romanos combateron en tres Guerras il\u00edricas (229 a.C., 219/8 a.C. e 168 a.C.) principalmente contra o reino dos Ardiaei no sur da rexi\u00f3n. No 168 a.C. aboliron este reino, divid\u00edndoo en tres rep\u00fablicas.\nA zona converteuse nun protectorado romano. A zona central e setentrional da rexi\u00f3n dedic\u00e1ronse \u00e1 pirater\u00eda e atacaron o nord\u00e9s de Italia. En resposta a isto, Octavio (que m\u00e1is tarde se converter\u00eda no emperador Augusto) realizou unha serie de campa\u00f1as en Illyricum (35-33 a.C.). A zona converteuse na provincia senatorial romana de Illyricum probablemente no 27 a.C. Debido a problemas na parte norte da rexi\u00f3n no 16-10 a.C., converteuse nunha provincia imperial. A organizaci\u00f3n administrativa de Illyricum levouse a cabo a finais do reinado de Augusto (27 a.C.-14 d.C.) e no inicio do reinado de Tiberio (14-37 d.C.).\nParte de Illyricum.\nDebido a que Octavio subxugou a rexi\u00f3n m\u00e1is interior de Pannonia (ao longo do curso medio do r\u00edo Danubio), os romanos cambiaron o nome da zona costeira a Dalmacia. A primeira escritura que indica que a provincia de Illyricum comprende Dalmacia e Panonia \u00e9 a menci\u00f3n de Veleio Pat\u00e9rculo a Gaius Vibius Postumus como comandante militar de Dalmacia baixo o goberno de Xerm\u00e1nico no 9, cara ao final da Guerra Batonia. Esta foi unha rebeli\u00f3n a grande escala na provincia de Illyricum, entre o 6 e o 9 e foi denominada polos romanos como Bellum Batonianum (Guerra Batonia).\nA provincia de Illyricum foi finalmente disolta e substitu\u00edda por d\u00faas provincias m\u00e1is pequenas: Dalmacia (a zona sur) e Pannonia (\u00e1rea norte e danubiana). Non est\u00e1 claro cando aconteceu isto. Kov\u00e1c sinalou que unha inscrici\u00f3n na base dunha estatua de Ner\u00f3n erguida entre o 54 e o 68 testemu\u00f1a que foi erguida polo veterano dunha lexi\u00f3n estacionada en Pannonia e argumenta que esta \u00e9 a primeira evidencia epigr\u00e1fica de que exist\u00eda unha Pannonia separada polo menos desde ent\u00f3n, o reinado de Ner\u00f3n. Con todo, \u0160a\u0161el-Kos sinala que unha inscrici\u00f3n testemu\u00f1a un gobernador de Illyricum baixo o reinado de Claudio (43-51) e nun diploma militar publicado a finais dos anos 1990, con data de xullo do 61 d.C., mencionaban que as unidades de auxiliares da parte pan\u00f3nica da provincia estaban estacionadas en Illyricum. Alg\u00fans outros diplomas testemu\u00f1an o mesmo. Isto foi durante o reinado de Ner\u00f3n (51-68 d.C). Polo tanto, \u0160a\u0161el-Kos apoia a idea de que a provincia disolveuse durante o reinado de Vespasiano (79-89 d. C.).\nCambios administrativos.\nNo 337, cando Constantino o Grande morreu, o Imperio romano dividiuse entre os seus fillos. O imperio dividiuse en tres prefecturas pretorianas: a Galia, Italia, Africa et Illyricum e Oriente. Diocleciano diminu\u00edu o tama\u00f1o das provincias e dobrou o seu n\u00famero. As provincias agrup\u00e1ronse tam\u00e9n nas dioceses. Dalmacia converteuse nunha das sete provincias da diocese de Panonia. Inicialmente, estaba baixo a prefectura pretoriana de Italia, \u00c1frica e Il\u00edrica. Parece que as tres dioceses de Macedonia, Dacia e Pannonia primeiro agrup\u00e1ronse nunha prefectura pretoriana separada no 347 por Constantino retir\u00e1ndoos da prefectura pretoriana de Italia, \u00c1frica e Il\u00edrico (que ent\u00f3n se converteu na prefectura pretoriana de Italia e \u00c1frica) ou que esta prefectura pretoriana se formou no 343 cando Constantino nomeou un prefecto para Italia.\nRomanizaci\u00f3n.\nO historiador alem\u00e1n Theodore Mommsen escribiu (no seu Provincias do Imperio Romano) que a Dalmacia costeira e as s\u00faas illas estaban completamente romanizadas e falaban lat\u00edn, no s\u00e9culo IV.\nO historiador croata Aleksandar Stip\u010devi\u0107 escribe que a an\u00e1lise de material arqueol\u00f3xico dese per\u00edodo mostrou que o proceso de romanizaci\u00f3n foi bastante selectivo. Mentres que os centros urbanos, tanto costeiros coma interiores, estaban case completamente romanizados, a situaci\u00f3n no campo era completamente diferente. A pesar de que os ilirios estaban suxeitos a un forte proceso de aculturaci\u00f3n, seguiron falando a s\u00faa lingua nativa, adorando aos seus propios deuses e tradici\u00f3ns, e seguiron a s\u00faa propia organizaci\u00f3n social-pol\u00edtica que se adaptou \u00e1 administraci\u00f3n romana e \u00e1 estrutura pol\u00edtica s\u00f3 nalg\u00fans casos.\nColapso.\nNo 454, Marcelino, comandante militar en Dalmacia, rebelouse contra Valentiniano III, o emperador de Occidente. Tomou o control de Dalmacia e gobernouno de forma independente ata a s\u00faa morte no 468. Xulio Nepote converteuse no gobernador de Dalmacia a\u00ednda que era parente do emperador do leste, Le\u00f3n I de Tracia, e Dalmacia estaba baixo a parte occidental do imperio romano. Dalmacia seguiu sendo unha zona aut\u00f3noma. No 474, Le\u00f3n I nombrou a Nepote como emperador da parte occidental do imperio para depo\u00f1er a Glicerio, un emperador usurpador. Nepote depuxo ao usurpador, pero foi deposto no 475 por Orestes, que converteu ao seu fillo R\u00f3mulo Aug\u00fastulo en emperador no oeste. Le\u00f3n I negouse a reco\u00f1ecelo e a\u00ednda mantivo a Xulio Nepote como emperador do oeste. R\u00f3mulo Aug\u00fastulo foi deposto no 476 por Odoacro, que se proclamou rei de Italia. Nepote permaneceu en Dalmacia e continuou a gobernala ata que foi asasinado no 480. Ovida, un comandante militar, estivo a cargo de Dalmacia por alg\u00fans meses. Con todo, Odoacro utilizou o asasinato de Nepote como pretexto para invadir Dalmacia, derrotou a Ovida e anexionou Dalmacia ao seu reino de Italia. No 488, Zen\u00f3n, o novo emperador do leste, enviou a Teodorico o Grande, o rei dos ostrogodos, a Italia. Zen\u00f3n mandouno a depo\u00f1er a Odoacro. Tam\u00e9n quer\u00eda desfacerse dos ostrogodos, que eran aliados dos romanos e establec\u00e9ranse na parte oriental do imperio, pero estaban a volverse inquedos e dif\u00edciles de manexar. Teodorico combateu nunha guerra de catro anos en Italia, matou a Odoacro, estableceu ao seu pobo en Italia e fundou o Reino Ostrogodo. Dalmacia e o resto da antiga diocese de Pannonia quedaron baixo o reino ostrogodo.\nImperio Romano de Oriente.\nNo 535, Xustiniano I conquistouna e pasou a formar parte do Imperio Bizantino. Posteriormente, foi invadida polos \u00c1varos. No 640, establec\u00e9ronse nela os eslavos sorabos ao mesmo tempo que os khrowatas ou croatas, tam\u00e9n eslavos, se establecen en Liburnia (Croacia). \u00c4mbolos dous pobos foron tributarios dos \u00c1varos e tam\u00e9n se someteron aos emperadores francos, mentres a Dalmacia costeira, Ragusa, Zara etc., permaneceu baixo o imperio grego por mor dun tratado do 812, at\u00e9 que tanto croatas como d\u00e1lmatas se converteron en independentes deste."}
{"id": "468814", "revid": "15490", "url": "https://gl.wikipedia.org/wiki?curid=468814", "title": "Tracia (provincia romana)", "text": "Tracia ( \"Thrak\u0113\") \u00e9 o antigo nome dado a rexi\u00f3n sueste dos Balc\u00e1ns, a terra habitada polos tracios.\nConf\u00edns.\nDesde a perspectiva da Grecia cl\u00e1sica, Tracia inclu\u00eda o territorio ao norte de Tesalia, sen l\u00edmites definidos, \u00e1s veces inclu\u00edase Macedonia e Escitia Menor. Posteriormente, entend\u00edase que Tracia deb\u00eda inclu\u00edr o territorio bordeado polo Danubio polo norte, polo mar Negro ao leste, por Macedonia Macedonia no sur e por Illyria cara ao oeste, aproximadamente equivalente ao territorio do Reino de Tracia como era durante os s\u00e9culos V a I a.C.\nCoa anexi\u00f3n do reino tracio polo Imperio romano, por orde do emperador Claudio, no ano 46 d.C., Tracia (oficialmente provincia Tracia \"Provincia de Tracia\", \u1f10\u03c0\u03b1\u03c1\u03c7\u03af\u03b1 \u0398\u03c1\u1fb3\u03ba\u1ff6\u03bd \"eparqu\u00eda dos Tracios\"), estableceuse como unha provincia romana. Tras as reformas administrativas do s\u00e9culo III, a \"Tracia\" reduciuse ao territorio das seis pequenas provincias da Diocese de Tracia. Posteriormente, o Bizantino thema medieval de Tracia s\u00f3 conti\u00f1a o que hoxe \u00e9 Tracia Oriental.\nBaixo o Principado.\nO reino odrisio de Tracia converteuse nun reino cliente romano c. 20 a.C., mentres que as cidades-estado gregas da costa do Mar Negro quedaron baixo o control romano como civitates foederatae (cidades \"aliadas\" con autonom\u00eda interna). Trala morte do rei tracio Rhoemetalces III no 46 d.C. e unha fracasada revolta anti-romana, o reino foi anexionado como a provincia romana de Tracia.\nA nova provincia abarcou non s\u00f3 as terras do antigo reino de Odrisio, sen\u00f3n tam\u00e9n a porci\u00f3n nororiental da provincia de Macedonia e das illas de Thasos, Samotracia e Imbros no Mar Exeo. Ao norte, Tracia bordeaba a provincia de Moesia Inferior inicialmente, o l\u00edmite provincial corr\u00eda nunha li\u00f1a ao norte das monta\u00f1as Haeumus, inclu\u00edndo as cidades de Nic\u00f3polis del Istro e Marcian\u00f3polis en Tracia, pero a finais do s\u00e9culo II, a fronteira trasladouse ao sur ao longo dos Haemus. A \u00e1rea da Tracia Chersonese (a moderna Pen\u00ednsula de Gall\u00edpoli) foi exclu\u00edda do alcance do seu gobernador e administrada como parte dos dominios persoais do emperador. A primeira capital da provincia, onde resid\u00eda o gobernador romano, foi Heraclea Perinthus. Tracia era unha provincia imperial, dirixida inicialmente por un procurador, e despois do c. 107/109, por un \"legatus Augusti pro praetore\". Mant\u00edvose a estrutura interna do antigo reino tracio e s\u00f3 subtitu\u00eduse gradualmente polas instituci\u00f3ns romanas. As antigas \"strategiai\" baseadas en tribos (\"generalcies\"), encabezadas por \"strategos\" (\"xeneral\"), mantiv\u00e9ronse como as principais divisi\u00f3ns administrativas, pero algunhas aldeas agrup\u00e1ronse en \"k\u014dmarchiai\" (\"cabeceiras da aldea\") ou subordinados a cidades veci\u00f1as (as d\u00faas colonias romanas a \"colonia Claudia Aprensis\" e a \"colonia Flavia Pacis Deueltensium\" e varias cidades gregas, moitas das cales foron fundadas por Traxano), que foran separadas. A mediados do s\u00e9culo I, o \"strategiai\" contaba con cincuenta, pero a progresiva expansi\u00f3n das cidades e as terras que lles foron asignadas reduciron o seu n\u00famero, a principios do s\u00e9culo II, diminuiran a catorce e circa do 136 abol\u00edronse por completo como divisi\u00f3ns administrativas oficiais.\nComo era unha provincia interior, lonxe das fronteiras do Imperio, Tracia permaneceu pac\u00edfica e pr\u00f3spera ata a crise do terceiro s\u00e9culo, cando foi invadida repetidamente polos godos de al\u00e9n do Danubio. Durante as campa\u00f1as para enfrontarse a estes asaltantes, o Emperador Decio (249-251) caeu na Batalla de Abrito no 251. Tracia sufriu fortemente na gran Incursi\u00f3ns mar\u00edtimas godas do 268-270, e non foi sen\u00f3n ata o 271 que o Emperador Aureliano (270\u2013275) conseguiu asegurar as provincias balc\u00e1nicas contra os ataques godos durante alg\u00fan tempo.\nXeralmente, a pol\u00edtica provincial e urbana dos emperadores romanos, coa fundaci\u00f3n de varias cidades de tipo grego (cidade-estado), contribu\u00edu m\u00e1is ao progreso da helenizaci\u00f3n que \u00e1 romanizaci\u00f3n de Tracia. Polo tanto, ao final da antig\u00fcidade romana, o fen\u00f3meno da romanizaci\u00f3n ocorre soamente na Baixa Mesia, mentres que Tracia que se atopa ao sur das monta\u00f1as Haemus, foi case completamente helenizada.\nEn canto \u00e1 dispersi\u00f3n tracia f\u00f3ra das fronteiras (\"'extra fines provinciae\"), a partir de probas epigr\u00e1ficas sabemos da presenza de moitos tracios (sobre todo soldados) en todo o Imperio Romano desde Siria e Arabia a Gran Breta\u00f1a.\nAntig\u00fcidade tard\u00eda.\nBaixo as reformas administrativas de Diocleciano (284-305), o territorio de Tracia dividiuse en catro provincias menores: \"Tracia\", \"Haemimontus\", \"R\u00f3dope\" e \"Europa\".\nA nova provincia de Tracia comprend\u00eda a porci\u00f3n noroeste da antiga provincia, \u00e9 dicir, o val superior do r\u00edo Hebrus entre Haemus e R\u00f3dope e inclu\u00edndo Philippopolis (en Tracia), que se converteu na capital provincial a principios do s\u00e9culo III. Foi encabezado por un gobernador con rango de \"consularis\".\nAs catro provincias tracias, xunto coas d\u00faas provincias de Mesia Inferior, agrup\u00e1ronse na diocese de Tracia, que \u00e1 s\u00faa vez formaba parte da Prefectura do Oriente. Militarmente, toda a rexi\u00f3n estaba baixo o control do \"magister militum por Tracia\"."}
{"id": "468818", "revid": "56817", "url": "https://gl.wikipedia.org/wiki?curid=468818", "title": "Carracha com\u00fan", "text": "A carracha com\u00fan (\"Ixodes ricinus\") \u00e9 unha especie de \u00e1caro da familia Ixodidae. \u00c9 unha carracha de corpo duro propia de Europa. \u00c9 hemat\u00f3faga (alim\u00e9ntase de sangue) e perfora a pel coas s\u00faas pezas bucais. \u00c9 un vector da febre bovina por carracha, da encefalite transmitida por carracha e da doenza de Lyme.\nDescrici\u00f3n.\nOs machos miden uns 2,5\u00a0mm aproximadamente, mentres que as femias alcanzan entre 3 e 4\u00a0mm, a\u00ednda que tras alimentarse pode chegar aos 10\u00a0mm. Os machos presentan o corpo cuberto por unha cuncha maciza, a cal nas femias s\u00f3 se atopa na parte anterior do corpo, polo que a a zona posterior \u00e9 moi flexible."}
{"id": "468819", "revid": "23204", "url": "https://gl.wikipedia.org/wiki?curid=468819", "title": "Ixodes ricinus", "text": ""}
{"id": "468820", "revid": "89787", "url": "https://gl.wikipedia.org/wiki?curid=468820", "title": "Ziziphus joazeiro", "text": "Ziziphus joazeiro \u00e9 unha especie bot\u00e1nica de planta con flor da familia das Rhamnaceae, s\u00edmbolo da caatinga do nordeste brasileiro; moi adaptada a clima caloroso, semih\u00famidos a semi\u00e1ridos. Tam\u00e9n se atopa en Bolivia e Paraguai.\nTaxonom\u00eda.\n\"Ziziphus joazeiro\" foi descrita por Carl Friedrich Philipp von Martius e publicado en \"Reise Bras. 581., no ano 1828.\nZiziphus: nome xen\u00e9rico que deriva, segundo unha fonte, do nome persa \"zizfum\" ou \"zizafun\", a\u00ednda que a raz\u00f3n da s\u00faa aplicaci\u00f3n \u00e9 desco\u00f1ecida, e outra fonte di que prov\u00e9n de \"zizouf\", o nome \u00e1rabe de \"Ziziphus lotus\", unha \u00e1rbore caducifolia arbustiva do Mediterr\u00e1neo. Plinio o Vello aparentemente utiliza o nome en lat\u00edn de \"Zizyphus\" para o azufaifo.\njoazeiro: ep\u00edteto "}
{"id": "468821", "revid": "56817", "url": "https://gl.wikipedia.org/wiki?curid=468821", "title": "Tipuana tipu", "text": "Tipuana tipu \u00e9 a \u00fanica especie aceptada do x\u00e9nero \"Tipuana\", \u00e1rbore da familia das Fabaceae, orixinaria do Brasil, a Arxentina, Paraguai, Bolivia e o Uruguai.\nDescrici\u00f3n.\n\u00c9 unha \u00e1rbore de r\u00e1pido crecemento, corpulento. De altura media chegando a acadar 18 metros, co tronco cil\u00edndrico coa cortiza gretada de cor gris escura, coa copa moi aparasolada e moi ramificada con p\u00f3las que se estenden en crebados segmentos rectil\u00edneos. Follas compostas, de 4 dm de longo, imparipinnadas, de cor verde clara con 11 a 29 fol\u00edolos oblongos. As flores son amareladas, agrupadas en inflorescencia. Froito legume alada (tipo samara), de 4\u20137\u00a0cm de lonxitude, indehiscente, con 1 soa semente no seu interior."}
{"id": "468825", "revid": "89787", "url": "https://gl.wikipedia.org/wiki?curid=468825", "title": "Hywel Williams", "text": "Hywel Williams, nado en Pwllheli o 14 de maio de 1953, \u00e9 un pol\u00edtico gal\u00e9s e membro do parlamento para o Plaid Cymru do distrito electoral de Caernarfon, antes ocupado por Dafydd Wigley, de 2001 a 2010 e actualmente no distrito electoral de Arfon.\nTraxectoria.\nHywel Williams naceu en Pwllheli en 1953 e estudou en Ysgol Glan y M\u00f4r na mesma cidade. M\u00e1is tarde estudou psicolox\u00eda na Universidade de Cardiff e despois fixos pr\u00e1cticas na Universidade de Bangor antes de converterse nun profesional de servizos de sa\u00fade mental.\nAntes da s\u00faa elecci\u00f3n en xu\u00f1o de 2001, traballou como profesor na Universidade e consultor. Tam\u00e9n traballou como director de proxecto para Gohil Cymru e como voceiro do Youth Peoples Action Group en Gales. Ocupou varios cargos en organizaci\u00f3ns que dirixen a formaci\u00f3n de traballadores sociais e foi a fonte de moitas iniciativas para desenvolver servizos sociais en lingua galesa .\nHywel foi elixido como representante do distrito electoral de Caernarfon en 2001. Obtivo o 44% dos votos, e nas elecci\u00f3ns de 2005 m\u00e1is do 45% cunha maior\u00eda superior a 5.200 votos. En maio de 2010 foi presentado \u00e1 circunscrici\u00f3n de Arfon onde foi elixido cun 35,98% e unha maior\u00eda de 1.455 votos respecto \u00f3 seu rival laborista.\nNa C\u00e1mara dos Com\u00fans do Reino Unido, Hywel pertence \u00f3 Comit\u00e9 de Asuntos Galeses que traballa en estreita colaboraci\u00f3n coa Asemblea Nacional de Gales. As s\u00faas misi\u00f3ns parlamentarias dentro do Plaid Cymru corresponden \u00e1s \u00e1reas de traballo e pensi\u00f3ns, discapacidade e sa\u00fade."}
{"id": "468827", "revid": "89787", "url": "https://gl.wikipedia.org/wiki?curid=468827", "title": "Deandre Ayton", "text": "Deandre Edoneille Ayton, nado o 23 de xullo de 1998 en Nassau, \u00e9 un xogador baham\u00e9s de baloncesto profesional que xoga nos Phoenix Suns da National Basketball Association (NBA).\nTraxectoria profesional.\nO 21 de xu\u00f1o de 2018, Ayton foi seleccionado na primeira posici\u00f3n do Draft da NBA de 2018 polos Phoenix Suns, convert\u00e9ndose na primeira elecci\u00f3n do Draft na historia dos Suns. O 6 de xullo de 2018, asinou o seu contrato de rookie cos Suns. \u00d3 remate da s\u00faa primeira tempada na NBA, foi escollido entre os tres finalistas \u00f3 Rookie do Ano, e inclu\u00eddo no mellor quinteto de rookies do ano."}
{"id": "468829", "revid": "15490", "url": "https://gl.wikipedia.org/wiki?curid=468829", "title": "Elena Fort\u00fan", "text": "Mar\u00eda de la Encarnaci\u00f3n Gertrudis Jacoba Aragoneses y de Urquijo, co\u00f1ecida polo seu pseud\u00f3nimo literario Elena Fort\u00fan, nada en Madrid o 18 de novembro de 1886 e finada na mesma cidade o 8 de maio de 1952, foi unha escritora espa\u00f1ola dedicada \u00e1 literatura infantil e xuvenil.\nTraxectoria.\nInfancia e mocidade.\nMar\u00eda de la Encarnaci\u00f3n Gertrudis Jacoba Aragoneses y de Urquijo naceu o 17 de novembro de 1886 en Madrid. Era a filla \u00fanica de Leocadio Aragoneses y Esteban, alabardeiro da Garda Real nado en Abades, e de Manuela de Urquijo y Ribacova, da nobreza vasca, nada en \u00c1raba e casada con Leocadio en segundas nupcias. Foi criada por unha ama pois a s\u00faa nai non gozou de boa sa\u00fade como lle pasou a ela. Pasaba os ver\u00e1ns na vila segoviana de Abades, na casa do seu av\u00f3 paterno, Isidro Aragoneses, falecido en 1892. Para protexela pola s\u00faa mala sa\u00fade e por conciencia de clase, a s\u00faa nai non lle permit\u00eda xogar con outros nenos. Iso fixo que formase unha personalidade solitaria, so\u00f1adora e hipersens\u00edbel. En 1904 faleceu o seu pai e a econom\u00eda familiar resentiuse.\nMatrimonio e maternidade.\nCasou aos dezaoito anos de idade, en 1908, cun primo segundo, Eusebio de Gorbea y Lemmi, militar e tam\u00e9n escritor, con quen tivo dous fillos; Lu\u00eds (1908) e Manuel (1909). O seu marido foi destinado con frecuencia f\u00f3ra de Madrid, e ela non sempre o acompa\u00f1ou. En 1919 instal\u00e1ronse na r\u00faa Ponzano e como veci\u00f1o tiveron a Santiago Regidor, catedr\u00e1tico de debuxo e colaborador en \"Blanco y Negro\". Grazas aos faladoiros na s\u00faa casa, Fort\u00fan co\u00f1eceu a figuras relevantes da intelectualidade da \u00e9poca. Entre outras co\u00f1eceu a Mar\u00eda Rodrigo, Mar\u00eda Martos e Mar\u00eda Lej\u00e1rraga. En 1920, faleceu prematuramente o seu fillo pequeno, alcumado \"Bol\u00edn\", que contaba con dez anos. En 1922 o seu marido foi destinado a Tenerife e a familia acompa\u00f1ouno durante os dous anos de estancia. Al\u00ed estabeleceu unha grande amizade que perdurou at\u00e9 a s\u00faa morte con Mercedes Hern\u00e1ndez, esposa de Eduardo D\u00edez del Corral, compa\u00f1eiro do seu marido. Esta familia inspirou os personaxes de Fort\u00fan. Al\u00ed publicou os seus primeiros artigos no xornal \"La Prensa\".\nA escritora Elena Fort\u00fan.\nVolveu a Madrid en 1924. Foi nomeada secretaria da asociaci\u00f3n Mujeres Amigas de los Ciegos e estudou braille para realizar mellor o seu traballo. Entrou a formar parte da Sociedade Teos\u00f3fica de Madrid. Na Residencia de Se\u00f1oritas, dirixida por Mar\u00eda de Maeztu, estudou bibliotecolox\u00eda na biblioteca que esta ti\u00f1a pola fusi\u00f3n da s\u00faa propia biblioteca coa do Instituto Internacional de Madrid. A directora era Enriqueta Mart\u00edn que organizou os estudos que despois cursou Fort\u00fan. Destas clases xurdiu a Asociaci\u00f3n Libros, que publicou unha revista co mesmo nome na que colaborou Fort\u00fan xunto a Carmen Conde, Ernestina de Champourc\u00edn e Enriqueta Mart\u00edn entre outras. As ilustraci\u00f3ns estaban a cargo de Viera Sparza. F\u00edxose socia do Lyceum Club Femenino, lugar de encontro das intelectuais en Madrid, onde foi ler todas as tardes durante once anos. Nos seus artigos publicados na prensa, propuxo temas nos que profundaba na nova condici\u00f3n feminina, por exemplo, defendeu a ilegalizaci\u00f3n da prostituci\u00f3n rebatendo a idea de que era un \"mal necesario\" xa que s\u00f3 beneficiaba os homes.\nOs primeiros traballos asinados por Elena Fort\u00fan aparecen como colaboraci\u00f3ns xornal\u00edsticas na revista \"La Moda Pr\u00e1ctica\". Mar\u00eda Lej\u00e1rraga animouna a publicar os seus relatos en lugar de vender aspiradoras Electrolux xa que aspiraba a se independizar economicamente do seu esposo. As\u00ed presentoulle a Torcuato Luca de Tena, director de \"ABC\", onde comezou a publicar en \"Gente Menuda\", suplemento infantil do dominical \"Blanco y Negro\", xunto a outros autores como Magda Donato e Salvador Bartolozzi. O pseud\u00f3nimo de Elena Fort\u00fan tirouno do t\u00edtulo da novela do seu marido, \"Los mil anos de Elena Fort\u00fan\", publicada en 1922. A primeira colaboraci\u00f3n foi o 24 de xu\u00f1o de 1928, \"Celia lo que dice\".\nCada domingo aparec\u00edan as s\u00faas colaboraci\u00f3ns, ademais escribiu contos e colaborou en \"Cosm\u00f3polis\", \"Cr\u00f3nica\", \"Estampa\", \"Semana\" e outras revistas infant\u00eds. En moi pouco tempo estes relatos fana c\u00e9lebre, \u00e1 vez que o seu marido queda nun segundo plano. Ent\u00f3n empezou a me odiar Eusebio, que sempre se dera moita importancia comigoCompraron unha casa en Chamart\u00edn de la Rosa que ser\u00e1 a que apareza en \"Celia en la revoluci\u00f3n\".\nA Editorial Aguilar adquiriu os dereitos de publicaci\u00f3n e foi publicando os diferentes t\u00edtulos baixo o nome de \"Celia y su mundo\". Para a feira do libro de 1935, entregou catro libros, \"Celia y sus amigos\", con ilustraci\u00f3ns de Gori Mu\u00f1oz; \"Cuchifrit\u00edn, el hermano de Celia\", o primeiro de Cuchifrit\u00edn, que estaba dedicado a F\u00e9lix, o neno que o inspirou, fillo da s\u00faa amiga Mercedes Hern\u00e1ndez; \"El bazar de todas las cosas\" e un de comedias infant\u00eds, \"Teatro para ni\u00f1os\". Seguiu publicando sobre Cuchifrit\u00edn e Matonkiki at\u00e9 1936. En 1934 publicou tam\u00e9n xunto a Mar\u00eda Rodrigo \"Canciones infantiles\". Ademais dirix\u00eda un consultorio: \"La Quiromancia al alcance de todos\", en \"Cr\u00f3nica\" en 1935.\n\u00c9 nesta \u00e9poca cando co\u00f1ece a Matilde Ras, introdutora da grafolox\u00eda en Espa\u00f1a, coa que se cartear\u00e1 at\u00e9 a s\u00faa morte. Ambas as d\u00faas formaron parte da primeira xeraci\u00f3n de feministas espa\u00f1olas con conciencia de grupo e comprometidas cos dereitos das mulleres. Tiveron unha relaci\u00f3n intensa que se cualificou de l\u00e9sbica xa que ambas as d\u00faas pertenceron ao C\u00edrculo S\u00e1fico creado pola escen\u00f3grafa Victorina Dur\u00e1n en Madrid neses anos.\nGuerra Civil, exilio, retorno e morte.\nAo comezar a guerra, o seu marido, xa retirado, pediu a volta ao servizo activo e conced\u00e9ronlle a direcci\u00f3n da Escola de Automobilismo de Aviaci\u00f3n de Barcelona. Ela quedou en Madrid continuando as s\u00faas colaboraci\u00f3ns en \"Cr\u00f3nica\". Nos seus artigos escribiu sobre os efectos da guerra no d\u00eda a d\u00eda da retagarda, nos nenos e as mascotas.\nA editorial Aguilar seguiu publicando os libros de Celia. Estando en 1939 en Madrid ultimando a publicaci\u00f3n do seu libro \"Celia madrecita\", as tropas de Franco conseguiron romper a resistencia da capital. Fort\u00fan non se reuniu co seu esposo at\u00e9 uns meses despois xa no exilio posto que ambos estiveran fortemente comprometidos co bando republicano e tiveron que se exiliar tras a Guerra civil. Tras m\u00faltiples peripecias instal\u00e1ronse en Buenos Aires. Na Arxentina puido empezar unha nova vida grazas \u00e1 axuda prestada por Victorina Dur\u00e1n, que traballaba como escen\u00f3grafa de Margarida Xirgu. Xirgu foi quen lles proporcionou o contacto co director do diario \"Cr\u00edtica\", onde Fort\u00fan escribiu artigos sobre a pegada de Espa\u00f1a en Am\u00e9rica. Tam\u00e9n escribiu en \"El Sol\" sobre grandes personalidades do mundo, sobre todo mulleres, e en \"La Prensa\" colaborou con contos. De 1943 data o seu libro \"Celia en la revoluci\u00f3n\" que non ver\u00e1 a luz at\u00e9 1987. En 1944 publicou \"Celia, institutriz en Am\u00e9rica\", que conta as dificultades da adaptaci\u00f3n \u00e1 vida no exilio xa que Celia acompa\u00f1ar\u00e1 o seu pai, militar republicano na s\u00faa fuxida. Este libro foi prohibido pola censura franquista. En Buenos Aires co\u00f1eceu a In\u00e9s Field, muller de profunda relixiosidade que influir\u00eda profundamente nela. Desa \u00e9poca \u00e9 o \"Cuaderno de Celia\", no cal trata da Primeira Comu\u00f1\u00f3n da protagonista. En 1948 decidiu regresar a Espa\u00f1a e instalarse en Madrid. Mentres estaba a xestionar a volta dela e do seu marido e regularizando a situaci\u00f3n de Gorbea co r\u00e9xime, este suicidouse en Buenos Aires o 16 de decembro de 1948.\nVolveu a Arxentina para solucionar a testamentar\u00eda e mentres tanto sa\u00edron publicados \"La hermana de Celia (Mila y Piol\u00edn); Mila, Piol\u00edn y el burro\" e \"Celia se casa (cuenta Mila)\". Marchou a vivir a Nova York co seu fillo mais a convivencia non foi boa e decidiu volver a Espa\u00f1a instal\u00e1ndose en Barcelona xa que lle Madrid tra\u00eda moitas lembranzas. Al\u00ed co\u00f1eceu a Carmen Laforet cando esta deu unha conferencia no Ateneo na que falaba de forma amena e divertida de como se ocupaba da literatura cando os nenos durm\u00edan e a noite estaba moi entrada. Era neses momentos cando lendo t\u00edtulos de libros empezaba a imaxinar os seus t\u00edtulos. Isto conmoveu a Fort\u00fan que nos seus primeiros anos de exilio traballara na Biblioteca de Buenos Aires grazas \u00e1 intervenci\u00f3n de Jorge Luis Borges, ao que co\u00f1ec\u00eda a trav\u00e9s da s\u00faa irm\u00e1 Norah Borges, amiga s\u00faa dos tempos do Lyceum. Comezaron unha relaci\u00f3n epistolar que durou at\u00e9 a morte de Fort\u00fan. Tam\u00e9n se relacionou epistolarmente con Carmen Conde e Esther Tusquets. Seguiu escribindo e en 1950 publicou \"Los cuentos que Celia cuenta a las ni\u00f1as\" e \"Los cuentos que Celia cuenta a los ni\u00f1os\". O seu \u00faltimo libro publicado nese ano, \"Patita y Mila, estudiantes\" foi un rotundo \u00e9xito. Xa non \u00e9 un libro de literatura infantil sen\u00f3n xuvenil. Non puido continuar a saga porque o seu editor Manuel Aguilar quixo que escribise un libro sobre \"Celia y Miguel\u00edn\" que deixou en borrador e ser\u00eda o primeiro libro dunha serie sobre a crianza. Mais gravemente enferma de cancro de pulm\u00f3n volveu a Madrid onde faleceu ao sesenta e cinco anos de idade o 8 de maio de 1952.\nTraxectoria literaria.\nComezou a escribir para a infancia en 1928, na revista \"Blanco y Negro\", na secci\u00f3n de \"Gente menuda\", co pseud\u00f3nimo de Elena Fort\u00fan. O 24 de xu\u00f1o de 1928 viron a luz as historias da nena madrile\u00f1a Celia G\u00e1lvez de Montalb\u00e1n, que cuestionaba o mundo dos adultos. Estas historias callaron entre o p\u00fablico infantil de tal maneira que a editorial Aguilar se interesou por elas. As\u00ed foron vendo a luz t\u00edtulos tan co\u00f1ecidos como \"Celia, lo que dice\", \"Celia en el colegio\", \"Celia y sus amigos\", \"Celia novelista\" ou \"Celia madrecita\". \"Celia en la revoluci\u00f3n\" permaneceu in\u00e9dito at\u00e9 1987 publicado tam\u00e9n pola editorial Aguilar, sendo o borrador de 1943. Traballou tam\u00e9n nas revistas \"Blanco y Negro\", \"Cosm\u00f3polis\", \"Cr\u00f3nica\" e \"Semana\", e nas infant\u00eds \"Macaco\", \"El Perro, el Rat\u00f3n y el Gato\" e outras de Espa\u00f1a e Am\u00e9rica.\nAdemais de Celia, o seu personaxe m\u00e1is popular, creou outros personaxes como Cuchifrit\u00edn e Matonkiki, tam\u00e9n protagonistas de ciclos novel\u00edsticos, e outros como Mila, Roenueces, o Mago Pirulo, o Profesor Bismuto, Lita e Lito e La Madrina. Elena Fort\u00fan comprend\u00eda como ningu\u00e9n at\u00e9 o momento a psicolox\u00eda infantil e acadou a simpat\u00eda da infancia, que se pod\u00edan identificar facilmente cos seus personaxes rebeldes e reco\u00f1ec\u00edbeis na r\u00faa.\nAs s\u00faas narraci\u00f3ns extensas relegaron ao esquecemento a s\u00faa narrativa curta, moi abundante e de gran calidade. A maior parte destas historias public\u00e1ronse nas p\u00e1xinas das revistas xa mencionadas (\"Gente Menuda\", \"Cr\u00f3nica\"...) e moitas delas foron recollidas despois en dous volumes titulados \"Los cuentos que Celia cuenta a las ni\u00f1as\" (1951) e \"Los cuentos que Celia cuenta a los ni\u00f1os\" (1952). Son moi interesantes os seus artigos xornal\u00edsticos e o material in\u00e9dito que conservaba a s\u00faa nora e que sa\u00edu en parte \u00e1 luz en 2015 e que forman un volume xunto a escritos de Matilde Ras e as cartas que se cruzaron.\nA saga de Celia, Bildungsroman ou novela de aprendizaxe.\nO prop\u00f3sito da novela de aprendizaxe, ou \"Bildungsroman\", \u00e9 elaborar o retrato dunha sociedade ou \u00e9poca hist\u00f3rica a trav\u00e9s dos ollos da voz que narra. As\u00ed vemos o mundo de Celia, unha nena dotada dunha grande imaxinaci\u00f3n, e como vai crecendo e desenvolv\u00e9ndose a s\u00faa personalidade. A infancia de Celia abarca os primeiros cinco libros. O seu grande acerto foi dar voz \u00e1s e aos nenos, influenciada polas directrices pedag\u00f3xicas do Instituto Escuela e a Instituci\u00f3n Libre de Ense\u00f1anza. A educaci\u00f3n era esencial para lograr a rexeneraci\u00f3n social e a modernidade. A nai de Celia \u00e9, en parte, Elena Fort\u00fan, xa que, como esta, era asidua do Lyceum Club e levaba unha vida independente. \u00c9 unha muller educada que le e que ten problemas no seu rol maternal. Morre ao dar a luz a Mila.\nA voz de Celia narra o fracaso da s\u00faa persoa ao non se converter na escritora adulta que o seu eu infantil profetizaba. As s\u00faas novelas m\u00f3strannos a involuci\u00f3n que supuxo o r\u00e9xime franquista para as mulleres. Seguimos o desenvolvemento literario do personaxe con \"Celia madrecita\" e \"Celia institutriz en Am\u00e9rica\". O baleiro argumental que hab\u00eda entre estes dous volumes encheuse en 1987 co descubrimento e publicaci\u00f3n de \"Celia en la revoluci\u00f3n\", unha fiel e intensa cr\u00f3nica do sitio de Madrid. Nestes tres libros Celia \u00e9 testemu\u00f1a-narradora. Non poder\u00e1 ir \u00e1 universidade e cumprir\u00e1 o rol de nai coas s\u00faas irm\u00e1s. \u00c9 Mila quen ser\u00e1 unha Celia renovada e modernizada.\nA nena rebelde integrouse na familia patriarcal, a\u00ednda que sen abandonar por completo as s\u00faas aspiraci\u00f3ns a chegar a ser escritora, a\u00ednda que de maneira subxugada e caseira. A s\u00faa independencia queda reprimida desde que asume o seu papel de nai coas s\u00faas irm\u00e1s. Emilia Pardo Baz\u00e1n xa vira que a concepci\u00f3n tradicional da familia era un lastre cultural para a formaci\u00f3n igualitaria dos seres humanos. Este papel de elemento inhibidor que ten para a muller asumir o papel de nai queda claro na obra de Elena Fort\u00fan quen pon claramente de manifesto nas s\u00faas narraci\u00f3ns como esta condici\u00f3n maternal cambia radicalmente a vida de Celia e \u00e9 o punto de partida dunha serie de sacrificios que conducen \u00e1 s\u00faa pasividade e ao fin da s\u00faa existencia como ser independente. Celia esqu\u00e9cese das s\u00faas ambici\u00f3ns: estudar Bacharelato, Filosof\u00eda e Letras e talvez Dereito e ser bibliotecaria ou avogada.\nCelia, clave na literatura infantil do s\u00e9culo XX.\nOs contos tradicionais para nenos e nenas caracter\u00edzanse por unha ideolox\u00eda conservadora, tanto en relaci\u00f3n cos roles sexuais como cos valores sociais e pol\u00edticos que transmiten. Con todo, Celia responde ao ar de ruptura e modernidade da Rep\u00fablica espa\u00f1ola, a\u00ednda que desenvolva tam\u00e9n a involuci\u00f3n do r\u00e9xime franquista. Mais a nena Celia reb\u00e9lase ante unha educaci\u00f3n que unicamente quere que sexa un recept\u00e1culo de informaci\u00f3n sen unha capacidade cr\u00edtica. Claramente c\u00f3ntao Fort\u00fan en \"Celia en el colegio\", onde denuncia como a relixi\u00f3n \u00e9 usada pola Igrexa cat\u00f3lica para impor a submisi\u00f3n e a pasividade \u00e1 muller. Celia querer\u00e1 ser santa, ao modo das haxiograf\u00edas que tanto se usaban na \u00e9poca como lecturas infant\u00eds. Crear\u00e1 situaci\u00f3ns hilarantes at\u00e9 o punto de que lle prohiban ese desexo. Ademais da rebeld\u00eda ante o modelo tradicional de muller, Celia comparte a preocupaci\u00f3n social. No primeiro libro, Baltasar ind\u00edcalle que s\u00f3 deixa agasallos aos nenos ricos para que estes repartan cos pobres. E iso non \u00e9 caridade, \u00e9 xustiza.\nParte da comicidade dos libros de Fort\u00fan \u00e9 polo seu achegamento \u00e1 linguaxe infantil. As transgresi\u00f3ns que fai da norma abranguen varios aspectos: o fon\u00e9tico: coa creaci\u00f3n de hom\u00f3nimos, cando un significante estra\u00f1o para a mente infantil se asocia a outro co que si est\u00e1 familiarizado, \"burra\" por \"hurra e\" o ceceo de Matonkiki; o morfosint\u00e1ctico coa conxugaci\u00f3n e a gradaci\u00f3n do adxectivo e, sobre todo, o sem\u00e1ntico, mediante as interpretaci\u00f3ns err\u00f3neas. Xoga tam\u00e9n coas modificaci\u00f3ns de frases feitas e as lexicalizaci\u00f3ns. Ademais Fort\u00fan ofrece outras variedades ling\u00fc\u00edsticas como o castel\u00e1n popular de Segovia ou a fala do pobo xitano.\nAs s\u00faas obras tras a Guerra Civil.\nO exilio foi unha dura decisi\u00f3n que tomou polo seu sentido de responsabilidade cara ao seu esposo, a pesar das presi\u00f3ns das s\u00faas amizades e do seu editor Manuel Aguilar que lle ped\u00edan que quedase en Espa\u00f1a. Reproduciu ese conflito en \"Celia en la revoluci\u00f3n\", no que a protagonista quedou soa e segue o seu pai tras a guerra. Cando volveu do exilio atopou no xornalismo o lugar apropiado para seguir publicando. As\u00ed o dir\u00e1 nunha entrevista concedida a Josefina Carabias, que fora colega s\u00faa na revista \"Cr\u00f3nica\" antes de 1939. Presentou a dous novos personaxes, Mila, a irm\u00e1 de Celia, e ao seu can Piol\u00edn, que cobrar\u00e1n o protagonismo dos seus novos relatos.\nComezou a publicar en \"Semana\", revista fundada en 1942, con ilustraci\u00f3ns de Viera Sparza. Mila percorrer\u00e1 Espa\u00f1a buscando a Piol\u00edn e isto serviralle a Fort\u00fan para describirnos lugares e xentes extravagantes e mesmo marxinais. Tivo problemas coa censura que en 1945 ordenou retirar todos os exemplares de \"Celia institutriz\" e vetou a publicaci\u00f3n e circulaci\u00f3n das s\u00faas obras. Por iso, foille tan \u00fatil a publicaci\u00f3n en prensa, que foi un \u00e9xito desde os seus comezos. \"Celia se casa\" foi publicada na revista \"Fotos\", tam\u00e9n con ilustraci\u00f3ns de Viera Sparza.\nSeguir\u00e1 publicando as aventuras de Mila e Piol\u00edn, que ser\u00e1n recollidas en volumes pola editorial Aguilar uns anos despois. En \"Celia institutriz\", Fort\u00fan describir\u00e1 o seu personaxe: o seu peiteado era con trenzas rodeando a cabeza con pinzas, \u00e1 maneira tirolesa, igual que en \"Celia madrecita\" e \"Celia en la revoluci\u00f3n\". Destaca a s\u00faa sobriedade andr\u00f3xina, que a\u00ednda que se po\u00f1a de longo ou goce dunha blusa de organd\u00ed, prefire unha c\u00f3moda saia ao uso das mulleres traballadoras, zapatos c\u00f3modos e sobrios traxes chaqueta. Segundo outros personaxes, seria para a s\u00faa idade. Coa voda de Celia culmina o progresivo silencio ao que se ve abocada a s\u00faa voz, que empezou con \"Celia madrecita\". Cumpr\u00eda Fort\u00fan o encargo do seu editor e para iso usou parte do material in\u00e9dito \"Patita en la Arxentina\" e esqueceu o iniciado \"Celia bibliotecaria\" que supor\u00eda un final distinto ao personaxe. Este libro \u00e9 o fin da muller emancipada. \"Celia casa e cala\".\nA \u00faltima obra in\u00e9dita, publicada en 2016, \u00e9 \"Oculto sendero\" en edici\u00f3n de Nuria Capdevila-Arg\u00fcelles e Mar\u00eda Jes\u00fas Fraga. Nela, de car\u00e1cter autobiogr\u00e1fico, Mar\u00eda Luisa Arroyo, a protagonista, recrea a procura da comprensi\u00f3n do seu sentirse diferente desde nena. Esta novela estaba entre os papeis que lle deu a nora de Fort\u00fan a Marisol Dorao. \u00c9 unha das d\u00faas novelas escritas a m\u00e1quina con tinta morada e encadernadas. Entre eses papeis estaba tam\u00e9n en borrador e a lapis \"Celia en la revoluci\u00f3n\". Dous son os temas desta novela que Fort\u00fan pediu a In\u00e9s Field que destru\u00edse. Un \u00e9 a exploraci\u00f3n das relaci\u00f3ns entre homosexualidade e heterosexualidade, abordando o seu propio lesbianismo, unha das partes da s\u00faa identidade que viv\u00eda como m\u00e1is problem\u00e1ticas; o outro, a situaci\u00f3n da muller creadora nas primeiras d\u00e9cadas do XX e a s\u00faa relaci\u00f3n de autor\u00eda e emancipaci\u00f3n. O libro est\u00e1 dividido en tres partes: Primavera, onde se narra a infancia da protagonista; Ver\u00e1n, que abrangue a mocidade, noivado, matrimonio, maternidade e a morte da nai coa que comeza o Outono, \u00e9poca de madurez e experiencia. Fort\u00fan asinou este libro co pseud\u00f3nimo de Rosa Mar\u00eda Casta\u00f1o. Moitas mulleres est\u00e1n presentes neste libro que ir\u00e1n axudando a protagonista a co\u00f1ecerse a si mesma. Clave neste co\u00f1ecemento \u00e9 o diagn\u00f3stico m\u00e9dico ao que acode por \"o desequilibrio da s\u00faa natureza\". Ela non estar\u00e1 de acordo co que lle recomenda o m\u00e9dico: deixar de vestir eses traxes masculinos, pintar menos e dedicarse m\u00e1is aos labores tradicionais do seu x\u00e9nero.\nAdaptaci\u00f3n televisiva.\nA serie de televisi\u00f3n \"Celia\" foi unha serie infantil espa\u00f1ola estreada en Televisi\u00f3n Espa\u00f1ola, baseada nos libros de Elena Fort\u00fan \"Celia, lo que dice\" (1929) e \"Celia en el colegio\" (1932). Foi dirixida por Jos\u00e9 Lu\u00eds Borau cos gui\u00f3ns de Carmen Mart\u00edn Gaite e supuxo o primeiro traballo da actriz Cristina Cruz M\u00ednguez no papel de Celia, unha nena rebelde de sete anos de idade, pertencente \u00e1 alta burgues\u00eda madrile\u00f1a.\nReco\u00f1ecementos.\nNo Parque do Oeste de Madrid foi erixida en 1957 unha estatua \u00e1 s\u00faa memoria polo escultor murciano Jos\u00e9 Planes. A responsable directa das homenaxes p\u00f3stumas e da devandita estatua foi a s\u00faa amiga Mar\u00eda Martos. Levan o seu nome en Madrid unha biblioteca p\u00fablica (no barrio do Retiro) e unha r\u00faa; en Segovia un Colexio de Educaci\u00f3n Infantil e Primaria."}
{"id": "468831", "revid": "83328", "url": "https://gl.wikipedia.org/wiki?curid=468831", "title": "Bibliotecaria", "text": ""}
{"id": "468840", "revid": "98629", "url": "https://gl.wikipedia.org/wiki?curid=468840", "title": "Conrotatorio e disrotatorio", "text": "Unha reacci\u00f3n electroc\u00edclica pode ser clasificada como conrotatoria ou disrotatoria base\u00e1ndose na rotaci\u00f3n que se produce en cada extremo da mol\u00e9cula. No modo contrarotatorio ambos os orbitais at\u00f3micos dos grupos terminais xiran na mesma direcci\u00f3n (como cando ambos orbitais xiran no sentido das agullas do reloxo -ou horario- ou ben en sentido contrario). No modo disrotatorio, os orbitais at\u00f3micos dos grupos terminais xiran en direcci\u00f3ns opostas (un dos orbitais en sentido horario e o outro no antihorario). A xeometr\u00eda cis/trans do produto final est\u00e1 determinada directamente polas diferenzas entre conrotaci\u00f3n e disrotaci\u00f3n.\nPara determinar se unha determinada reacci\u00f3n \u00e9 conrotatoria ou disrotatoria o que se fai \u00e9 examinar os orbitais moleculares de cada mol\u00e9cula e seguir unha serie de regras. Usando estas regras s\u00f3 se necesita informaci\u00f3n de dous aspectos para determinar se hai conrotaci\u00f3n ou disrotaci\u00f3n, que son: cantos electr\u00f3ns est\u00e1n no sistema pi (\u03c0) e se a reacci\u00f3n \u00e9 inducida pola calor ou pola luz. Este conxunto de regras poden tam\u00e9n derivarse da an\u00e1lise dos orbitais moleculares para predicir a estereoqu\u00edmica das reacci\u00f3ns electroc\u00edclicas.\nExemplo dunha reacci\u00f3n fotoqu\u00edmica.\nA an\u00e1lise dunha reacci\u00f3n electroc\u00edclica fotoqu\u00edmica implica analizar se o orbital molecular \u00e9 de tipo o HOMO ou LUMO e diagramas de correlaci\u00f3ns.\nUn electr\u00f3n \u00e9 promovido ao LUMO cambiando o orbital molecular froteirizo implicado na reacci\u00f3n.\nExemplo dunha reacci\u00f3n t\u00e9rmica.\nSupo\u00f1amos que o trans-cis-trans-2,4,6-octatrieno \u00e9 convertido en dimetilciclohexadieno en condici\u00f3ns t\u00e9rmicas. Como o substrato octatrieno \u00e9 unha mol\u00e9cula \"4n + 2\", as regras de Woodward-Hoffman pred\u00edn que a reacci\u00f3n ocorre seguindo un mecanismo disrotatorio.\nDado que as reacci\u00f3ns electroc\u00edclicas t\u00e9rmicas ocorren no HOMO, c\u00f3mpre primeiro debuxar os orbitais moleculares apropiados. Seguidamente, f\u00f3rmase o novo enlace carbono-carbono tomando dous dos orbitais p e rot\u00e1ndoos 90 graos (ver o diagrama). Como o novo enlace require un solapamento construtivo, os orbitais deben ser rotados de certa maneira. Realizar unha disrotaci\u00f3n causa que os dous lobos negros (ver diagrama) se solapen, formando un novo enlace. Por tanto, a reacci\u00f3n co octatrieno acontece por medio dun mecanismo disrotatorio.\nA diferenza do anterior, se tivo lugar unha conrotaci\u00f3n ent\u00f3n un lobo branco solapar\u00edase cun lobo negro. Isto causar\u00eda unha interferencia destrutiva e non se formar\u00eda ning\u00fan novo enlace carbono-carbono.\nAdemais, pode determinarse tam\u00e9n a xeometr\u00eda cis/trans do produto. Cando se rotan os orbitais p cara a dentro isto tam\u00e9n causa que os dous grupos metilo roten cara a arriba. Como ambos os metilos est\u00e1n apuntando cara \"ariiba\", ent\u00f3n o produto \u00e9 o cis-dimetilciclohexadieno."}
{"id": "468841", "revid": "15490", "url": "https://gl.wikipedia.org/wiki?curid=468841", "title": "Epiro (provincia romana)", "text": "Epiro foi unha provincia romana que comprend\u00eda a rexi\u00f3n sur da actual Albania e a rexi\u00f3n noroeste da actual Grecia.\nDominio romano.\nEpiro foi conquistado pola Rep\u00fablica Romana ao redor de 168 a.C., non se converteu inmediatamente en provincia aut\u00f3noma, sen\u00f3n que foi incorporado \u00e1 provincia de Macedonia, establecida no 146 a.C.. Con Augusto houbo unha reorganizaci\u00f3n provincial e Epiro dividiuse entre Macedonia e Acaia. Baixo o emperador Traxano, entre o 103 e o 114 d.C., Epiro converteuse nunha provincia separada, baixo un \"procurador Augusti\". A nova provincia estendeuse desde o Golfo de Aulon (Vlor\u00eb) e os Montes Acroceraunas no norte ata o curso inferior do r\u00edo Aqueloo no sur e inclu\u00eda as illas x\u00f3nicas do norte de Corf\u00fa, Lefkada, \u00cdtaca, Cefalonia, e Zakynthos. \nAntig\u00fcidade tard\u00eda.\nProbablemente durante a reorganizaci\u00f3n provincial de Diocleciano (284-305), a porci\u00f3n occidental da provincia de Macedonia ao longo da costa do mar Adri\u00e1tico dividiuse na provincia de Nova Epiro (). A\u00ednda que este territorio non era tradicionalmente parte do propio Epiro, tal e como o defin\u00edan os antigos xe\u00f3grafos, e historicamente estivera habitado predominantemente por tribos ilirias, o nome reflicte o feito de que baixo o dominio romano a \u00e1rea estivo suxeita a un aumento da helenizaci\u00f3n e ao asentamento das tribos epirotas do sur.\nAs d\u00faas provincias de Epiro pasaron a formar parte da diocese de Mesia, ata que foi dividida no 369 nas dioceses de Macedonia e Dacia, cando pasaron a formar parte da primeira. No s\u00e9culo IV, Epiro a\u00ednda era unha fortaleza do paganismo, e foi axudado polo emperador Xuliano (361\u2013363) e o seu prefecto pretoriano Claudio Mamertino mediante a reduci\u00f3n de impostos e da reconstruci\u00f3n da capital provincial, Nicopolis. Segundo Xordanes, no 380 os visigodos invadiron a rexi\u00f3n. Coa divisi\u00f3n do Imperio trala morte de Teodosio I no 395, Epiro pasou a formar parte do imperio romano oriental ou Imperio bizantino. No 395\u2013397, os visigodos de Alarico saquearon Grecia. Permaneceron en Epiro durante alg\u00fans anos, ata o 401, e de novo entre o 406 e o 407, durante a alianza de Alarico co xeneral\u00edsimo do Imperio Romano de Occidente, Estilic\u00f3n para arrebatar a Prefectura pretoriana de Iliria ao imperio do Oriente.\nO Synecdemus de Hierocles, escrito no ca. 527/8 d.C. pero que probablemente reflicte a situaci\u00f3n na primeira metade do s\u00e9culo V, conta 11 cidades na vella Epiro (, ), a capital Nicopolis, Dodona, Euroea, Hadrianopolis, Appon, Phoenice, Anchiasmos, Buthrotum, Photike, a illa de Corf\u00fa e a illa de Itaca. Nova Epiro, con capital en Dyrrhachium, comprende 9 cidades. A partir do 467, as Illas X\u00f3nicas e as costas de Epiro comezaron a ser atacadas polos v\u00e1ndalos, que tomaron as provincias de \u00c1frica do Norte e estableceron o seu propio reino centrado en Cartago. Os v\u00e1ndalos tomaron Nic\u00f3polis no 474 como moeda de cambio nas negociaci\u00f3ns co Emperador Zen\u00f3n, e saquearon a Zakynthos, matando a moitos dos seus habitantes e lev\u00e1ndose a outros como escravos. Nova Epiro converteuse no campo de batalla nas rebeli\u00f3ns dos Ostrogodos despois do 479. No 517, un ataque dos Getas ou Antae chegou a Grecia, inclu\u00edndo a Vella Epiro. A afirmaci\u00f3n de Procopio de Cesarea na s\u00faa \"Historia secreta\", que baixo Xustiniano I (527-565) a totalidade das provincias balc\u00e1nicas fora asaltada cada ano polos b\u00e1rbaros, \u00e9 considerada unha hip\u00e9rbole ret\u00f3rica polos eruditos modernos. S\u00f3 se documentou un \u00fanico ataque eslavo nos arredores de Dyrrhachium, no 548/9. Procopio informa ademais que no 551, nun intento de interceptar as li\u00f1as de comunicaci\u00f3n dos bizantinos con Italia durante a guerra g\u00f3tica (535-554), o rei ostrogodo T\u00f3tila enviou a s\u00faa frota para atacar as costas do Epiro. En resposta a estes ataques e para reparar o dano causado por dous destrutivos terremotos no 522, Xustiniano iniciou un amplo programa de reconstruci\u00f3n e fortificaci\u00f3n, reconstru\u00eduse Hadrianopolis, a\u00ednda que en extensi\u00f3n reducida, e renomeouna como Justinianopolis, mentres que Euroea trasladouse cara ao interior (tradicionalmente identificada coa fundaci\u00f3n de Io\u00e1nina, mentres Procopio afirma que non menos de 36 pequenas fortalezas foron reconstru\u00eddas ou constru\u00eddas de novo na Vella Epiro, a maior\u00eda delas non son identificables hoxe. \nHistoria.\nA s\u00faa posici\u00f3n xeogr\u00e1fica era importante. Con estas primeiras batallas intentouse eliminar os piratas do mar Adri\u00e1tico e ter relaci\u00f3ns comerciais e econ\u00f3micas con cidades como Apolonia e Dirr\u00e1quio.\nNos primeiros d\u00edas da conquista romana, Epiro era a fronteira do imperio. S\u00f3 despois co principado de Augusto, cando os l\u00edmites estend\u00e9ronse ata o Danubio, foi que houbo un acordo duradeiro.\nA opini\u00f3n com\u00fan sobre a creaci\u00f3n da provincia provincial de Epiro \u00e9 que foi elevada \u00e1 condici\u00f3n de provincia na ocasi\u00f3n do cambio de status de Grecia por parte de Ner\u00f3n. A parte norte da provincia de Acaia foi separada do resto da pen\u00ednsula e dotada de administraci\u00f3n aut\u00f3noma desde o ano 67 d.C."}
{"id": "468843", "revid": "23204", "url": "https://gl.wikipedia.org/wiki?curid=468843", "title": "Monique Ilboudo", "text": "Monique Ilboudo, nada en Uagadug\u00fa en 1959, \u00e9 unha escritora e activista polos dereitos humanos de Burkina Faso.\nTraxectoria.\nNaceu en Uagadug\u00fa, cando o seu pa\u00eds era Alto Volta. Estudou Dereito na Universidade de Uagadug\u00fa, obtendo o grao en 1982 e un mestrado en Dereito Privado en 1983. En 1985 obtivo un diploma de estudos avanzados de Dereito Privado na Universidade Lille 2 de Dereito e Sa\u00fade, e en 1991 doutorouse pola Universidade Par\u00eds XII. Nese ano comezou como profesora asistente na Universidade de Ouagadougou.\nEn 1994 apareceu no documental \"Femmes aux yeux ouverts\" de Anne-Laure Folly. Nel explica que no seu pa\u00eds, as\u00ed como noutras sociedades africanas, os homes mante\u00f1en o control sobre as relaci\u00f3ns sexuales, nas que a reproduci\u00f3n \u00e9 o factor principal por riba do amor. A poligamia coa meta da procreaci\u00f3n e o sexo espor\u00e1dico sen protecci\u00f3n dos homes expo\u00f1en a muller a un alto risco de contaxio de VIH/SIDA.\nEn 2000 foi nomeada secretaria de estado para a promoci\u00f3n dos dereitos humanos, e en 2002 ministra para a promoci\u00f3n dos dereitos humanos, cargo de nova creaci\u00f3n. Defende que a pobreza \u00e9 unha violaci\u00f3n dos dereitos humanos, e que non ser\u00e1 posible superar a pobreza at\u00e9 que os dereitos econ\u00f3micos, sociais e culturais acadasen o mesmo nivel que os dereitos pol\u00edticos e civ\u00eds.\nEn 2012 era embaixadora extraordinaria e plenipotenciaria do seu pa\u00eds nos pa\u00edses n\u00f3rdicos e b\u00e1lticos, con residencia en Dinamarca.\nObra.\nAutora de numerosos libros e artigos, \u00e9 unha das figuras principais da literatura franc\u00f3fona en \u00c1frica.\nEntre 1992 e 1995 escribiu a columna \"F\u00e9minin Pluriel\" no xornal \"L'Observateur Paalga\". Por ent\u00f3n estableceu \"Qui-vive\", estudando as condici\u00f3ns das mulleres do seu pa\u00eds. Foi membro fundador do Consello Supremo de Informaci\u00f3n entre 1995 e 2000. Escribiu tam\u00e9n no semanario \"Le Regard\".\nNo pr\u00f3logo ao terceiro volume de artigos escollidos de \"F\u00e9minin Pluriel\" escribiu:\nA s\u00faa novela \"Le Mal de Peau\" (1992) recibiu o premio nacional \u00e1 mellor novela. O libro conta a historia dunha muller de Burkina Faso violada por un soldado branco. A filla froito desa violaci\u00f3n viaxa a Par\u00eds \u00e1 procura do seu pai, e namora dun rapaz branco. A novela fala da experiencia colonial, os prexu\u00edzos e a mestizaxe.\nA novela \"Murekatete\", de 2001, foi escrita dentro do proxecto \"Rwanda,escribir como obriga para a memoria\". Murekatete, \"d\u00e9ixaa vivir\", \u00e9 o nome dunha muller que vive baixo o recordo do xenocidio de Ruanda. Intentando superar os seus complexos e retomar unha vida normal, ela e o seu marido visitan o memorial de Murambi, o que agrava o problema. O libro est\u00e1 escrito en primeira persoa."}
{"id": "468844", "revid": "27155", "url": "https://gl.wikipedia.org/wiki?curid=468844", "title": "Conrotatorio", "text": ""}
{"id": "468845", "revid": "27155", "url": "https://gl.wikipedia.org/wiki?curid=468845", "title": "Disrotatorio", "text": ""}
{"id": "468846", "revid": "27155", "url": "https://gl.wikipedia.org/wiki?curid=468846", "title": "Conrotatoria", "text": ""}
{"id": "468847", "revid": "27155", "url": "https://gl.wikipedia.org/wiki?curid=468847", "title": "Disrotatoria", "text": ""}
{"id": "468848", "revid": "56817", "url": "https://gl.wikipedia.org/wiki?curid=468848", "title": "HOMO, LUMO e SOMO", "text": "En qu\u00edmica, HOMO, LUMO e SOMO son tipos de orbitais moleculares. Estes acr\u00f3nimos son as siglas en ingl\u00e9s de \"highest occupied molecular orbital\" (\"orbital molecular ocupado m\u00e1is alto\" -en enerx\u00eda-), de \"lowest unoccupied molecular orbital\" (\"orbital molecular desocupado m\u00e1is baixo\") e de \"singly occupied molecular orbital\" (\"orbital molecular ocupado por un s\u00f3 electr\u00f3n\"), respectivamente.\nBrecha HOMO\u2013LUMO.\nA diferenza de enerx\u00eda entre o HOMO e o LUMO denom\u00ednase banda prohibida ou \"brecha HOMO\u2013LUMO\". O HOMO e LUMO denom\u00ednanse \u00e1s veces \"orbitais fronteirizos\" na teor\u00eda dos orbitais moleuclares fronteirizos. As diferenzas de enerx\u00eda entre estes dous orbitais fronteirizos poden utilizarse para predicir a forza e estabilidade de complexos de metais de transici\u00f3n, as\u00ed como as cores que producen en soluci\u00f3n.\nSemiconductores.\nO nivel HOMO \u00e9 en semicondutores org\u00e1nicos aproximadamente o mesmo que o m\u00e1ximo da banda de valencia en semicondutores inorg\u00e1nicos e os puntos cu\u00e1nticos. Pode facerse a mesma analox\u00eda entre o nivel LUMO e o m\u00ednimo da banda de conduci\u00f3n.\nQu\u00edmica organomet\u00e1lica.\nEn qu\u00edmica organomet\u00e1lica, o tama\u00f1o do lobo LUMO pode servir para predicir onde ocorrer\u00e1 unha adici\u00f3n a ligandos pi.\nSOMO.\nUn SOMO \u00e9 un tipo de orbital, como un HOMO medio cheo nunha mol\u00e9cula dun radical. A sigla procede do ingl\u00e9s \"singly occupied molecular orbital\" (orbital molecular ocupado por un s\u00f3 electr\u00f3n). Esta sigla pode significar tam\u00e9n orbital molecular semiocupado."}
{"id": "468849", "revid": "5863", "url": "https://gl.wikipedia.org/wiki?curid=468849", "title": "Eladio Santos", "text": "Eladio Santos, nado en Vigo, \u00e9 un compositor galego de indie pop. \u00c9 co\u00f1ecido pola colaboraci\u00f3n en grupos como Medusa, Foggy Mental ou Eladio y los seres queridos, sendo este \u00faltimo no que leva involucrado dende 2005 ata hoxe.\nTraxectoria musical.\nMedusa.\nMedusa foi un grupo galego de pop-rock de principios do 2000, con letras en castel\u00e1n. En 2003 editaron a entrega discogr\u00e1fica \"Larga duraci\u00f3n\".\nEste grupo iniciouse coa composici\u00f3n \"Que estalle una bomba\", na cal Eladio Santos quixo engadir un son. A partir disto, Eladio quixo formar un grupo que tocase canci\u00f3ns coma esa. O disco foi editado por GASA, que pertence \u00e1 multinacional Warner Music Group. Isto axudoulles a seren co\u00f1ecidos non s\u00f3 na cidade ol\u00edvica, sen\u00f3n no resto do estado. Os temas destas canci\u00f3ns xiran arredor do desamor ou da xuventude e o seu tr\u00e1nsito cara a madurez, e reflicten a vida dos compo\u00f1entes do grupo nese momento. T\u00f3dalas canci\u00f3ns est\u00e1n escritas en castel\u00e1n.\nEladio y los seres queridos.\nEn decembro de 2007 publicou o seu primeiro \u00e1lbum en formato CD como \"Eladio y los seres queridos\". Este \u00e1lbum foi \"Esto que tienes delante\", que na primeira edici\u00f3n vendeuse en cuesti\u00f3n de d\u00edas. O \u00e1lbum grabouse con Grabaciones en el mar, e foi producido por Juan de Dios en Casa de Dios en Madrid.\nO ano 2008 foi de grande importancia para este grupo \"indie pop\", xa que foi reco\u00f1ecido en primavera coma novo talento FNAC e seu videoclip \"Espanha a las 8\" obtivo o premio do p\u00fablico no [[Festival de Cans|Festival de Curtametraxes de Cans. Pasados uns anos, en 2011, lanzan o seu segundo \u00e1lbum chamado \"Est\u00e1n Ustedes Unidos\". Foi producido por Manuel Colmenero e Javibu Carretero nos estudios Sonobox de Madrid.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en Vigo]]\n[[Categor\u00eda:Compositores de Galicia]]\n[[Categor\u00eda:Personalidades da m\u00fasica de Galicia]]\n[[Categor\u00eda:Nados en ano desco\u00f1ecido]]"}
{"id": "468851", "revid": "27155", "url": "https://gl.wikipedia.org/wiki?curid=468851", "title": "HOMO", "text": ""}
{"id": "468852", "revid": "27155", "url": "https://gl.wikipedia.org/wiki?curid=468852", "title": "LUMO", "text": ""}
{"id": "468853", "revid": "27155", "url": "https://gl.wikipedia.org/wiki?curid=468853", "title": "SOMO", "text": ""}
{"id": "468854", "revid": "27155", "url": "https://gl.wikipedia.org/wiki?curid=468854", "title": "HOMO e LUMO", "text": ""}
{"id": "468855", "revid": "56817", "url": "https://gl.wikipedia.org/wiki?curid=468855", "title": "Sof\u00eda Nieto", "text": "Sof\u00eda Nieto, nada en Alcorc\u00f3n o 16 de agosto de 1984, \u00e9 unha actriz e matem\u00e1tica espa\u00f1ola co\u00f1ecida especialmente por traballar nas series \"Aqu\u00ed no hay quien viva\" e \"La que se avecina\".\nTraxectoria.\nSof\u00eda Neto empezou a s\u00faa carreira como actriz \u00f3s 16 anos, comezando \u00f3s poucos no mundo do teatro. En 2003, foi elixida para facer da filla de Juan Cuesta na serie de televisi\u00f3n espa\u00f1ola \"Aqu\u00ed no hay quien viva\". Estivo a actuar na serie at\u00e9 que acabou de emitirse, o 6 de xullo de 2006. Logo de mercar Telecinco os dereitos da serie de Antena 3, ela e a maior\u00eda de actores de \"Aqu\u00ed no hay quien viva\" pasaron a rodar en xaneiro \"La que se avecina.\" Nieto pasou a ser a bolseira da barbar\u00eda Araceli Madariaga, pero, \u00f3 separarse Araceli de Enrique Pastor, el converteu a barbar\u00eda nun bar e ela pasou a ser camareira.\nRodou un telefilme chamado \"Bichos raros\". Participou en obras de teatro como \"Entremeses\", de Miguel de Cervantes, ou \"Amor de don Perlimpl\u00edn con Belisa en su jard\u00edn\", de Federico Garc\u00eda Lorca.\nOutras actividades.\nLogo de retirarse da actuaci\u00f3n en 2008, iniciou os seus estudos na Universidade Aut\u00f3noma de Madrid onde se licenciou en matem\u00e1ticas cun premio extraordinario polo seu expediente excelente durante toda a carreira. Estuda o doutoramento na Universidade Aut\u00f3noma de Madrid ademais de ser profesora axudante en devandita universidade."}
{"id": "468857", "revid": "15490", "url": "https://gl.wikipedia.org/wiki?curid=468857", "title": "Galacia (provincia romana)", "text": "Galacia foi o nome dunha provincia romana do Imperio romano en Anatolia (moderna Turqu\u00eda central). Fundada polo primeiro emperador, Octavio Augusto (30 a.C. - 14 d.C.), no 25 a.C., cubrindo a maior parte da antiga Galacia celta, coa s\u00faa capital en Ancara.\nBaixo as reformas da tetrarqu\u00eda de Diocleciano, as s\u00faas partes norte e sur divid\u00edronse para formar a parte meridional da provincia de Paflagonia e da provincia de Licaonia, respectivamente.\nNo 398 d.C., durante o reinado de Arcadio, dividiuse nas provincias de \"Galatia Prima\" e \"Galatia Secunda\" ou \"Salutaris\". Galatia Prima cubriu a parte nord\u00e9s da antiga provincia, mantendo Ancyra como a s\u00faa capital e estaba dirixida por un consularis. Salutaris formaba a metade suroeste da antiga provincia e estaba dirixida por un praeses, con sede en Pessinus. Ambas provincias formaron parte da diocese de Pontus. As provincias reun\u00edfic\u00e1ronse brevemente no 536\u2013548 baixo Xustiniano I. A\u00ednda que a \u00e1rea foi finalmente incorporada ao novo \"thema\" de Anatolikon na segunda metade do s\u00e9culo VII, os trazos da antiga administraci\u00f3n provincial sobreviviron ata o inicio do s\u00e9culo VIII."}
{"id": "468858", "revid": "85894", "url": "https://gl.wikipedia.org/wiki?curid=468858", "title": "Jaime Rodr\u00edguez Garc\u00eda", "text": "Jaime Rodr\u00edguez Garc\u00eda, nado na Coru\u00f1a e finado na mesma cidade o 9 de agosto de 1936, foi un sindicalista e pol\u00edtico galego.\nTraxectoria.\nPresidente do Sindicato dos metal\u00farxicos da Coru\u00f1a da CNT, representou ao sindicato no Congreso da CNT celebrado en Madrid en 1931. Co golpe de Estado do 18 de xullo de 1936 foi detido canda outros dirixentes sindicais pola continuaci\u00f3n da folga xeral. Aparece como un dos asinantes dun panfleto falso difundida polas autoridades desconvocando a folga xeral. Acusado dos delitos de desobediencia e incumprimento dos bandos de guerra, foi executado no Campo da Rata da Coru\u00f1a o 9 de agosto canda Francisco Ball\u00f3n Peque\u00f1o, Cipriano Alvite Alonso, Venancio Seoane Garc\u00eda, Julio Sabio Sanmart\u00edn e Jos\u00e9 Quintas Pena."}
{"id": "468859", "revid": "89787", "url": "https://gl.wikipedia.org/wiki?curid=468859", "title": "Wally Szczerbiak", "text": "Walter Robert Szczerbiak, nado o 5 de marzo de 1977 en Madrid, \u00e9 un ex xogador estadounidense de baloncesto profesional que xogou durante toda a s\u00faa carreira na National Basketball Association (NBA).\nTraxectoria profesional.\nSzczerbiak foi elixido na 6\u00aa posici\u00f3n do Draft da NBA de 1999 polos Minnesota Timberwolves. Cos Timberwolves chegou a ser All-Star en 2002, onde xogou para a Conferencia Oeste tras ser elixido polos adestradores.\nO 26 de xaneiro de 2006, Szczerbiak foi traspasado xunto a Michael Olowokandi, Dwayne Jones e unha elecci\u00f3n da primeira rolda do Draft \u00f3s Boston Celtics, a cambio de Ricky Davis, Mark Blount, Marcus Banks, Justin Reed e d\u00faas elecci\u00f3ns da segunda rolda do Draft.\nO 28 de xu\u00f1o de 2007, na noite do Draft, Szczerbiak foi traspasado xunto a Delonte West e Jeff Green \u00f3s Seattle SuperSonics, a cambio de Ray Allen e Glen Davis.\nO 21 de febreiro de 2008, Szczerbiak foi traspasado xunto a Delonte West \u00f3s Cleveland Cavaliers nun traspaso entre tres equipos."}
{"id": "468860", "revid": "85894", "url": "https://gl.wikipedia.org/wiki?curid=468860", "title": "Jos\u00e9 Castro Soto", "text": "Jos\u00e9 Castro Soto, co\u00f1ecido como Pepe do Cristo, nado en Ortigueira e finado no mesmo concello en 1983, foi un pol\u00edtico galego.\nTraxectoria.\nVeci\u00f1o de Devesos. Na Rep\u00fablica foi concelleiro de Ortigueira en 1933. Como consecuencia da folga xeral revolucionaria de 1934 foi detido con Manuel Mart\u00ednez Blanco e Venerando Y\u00e1\u00f1ez Mart\u00ednez, acusados de pertencer ao radio comunista e de tenencia de armas. Xulgados en consello de guerra por auxilio a rebeli\u00f3n o 14 de xaneiro de 1935, Jos\u00e9 Castro e Manuel Mart\u00ednez foron condenados. Despois do triunfo electoral da Fronte Popular sa\u00edu do c\u00e1rcere ao beneficiarse dunha amnist\u00eda. Co golpe de Estado do 18 de xullo de 1936 fuxiu e botouse ao monte. Foi membro dunha partida de fuxidos. Xulgado por rebeli\u00f3n militar, foi declarado en rebeld\u00eda.\nVida persoal.\nCasou con Hermesinda L\u00f3pez Beceiro e foi pai de Alfonso e Antonio Castro L\u00f3pez."}
{"id": "468861", "revid": "89787", "url": "https://gl.wikipedia.org/wiki?curid=468861", "title": "Presidente de Cuba", "text": "O Presidente da Rep\u00fablica de Cuba, \u00e9 dende a proclamaci\u00f3n da Constituci\u00f3n de 2019, o xefe de Estado de Cuba e o xefe das Forzas Armadas Revolucionarias. \u00c9 electo, xunto co Vicepresidente e o Consello de Estado, pola Asemblea Nacional do Poder Popular por un per\u00edodo de cinco anos re-elixibles para un segundo mandato.\nHistoria do cargo.\nDende 1869 at\u00e9 1878 e desde 1895 at\u00e9 1899, nos \u00faltimos anos do dominio colonial espa\u00f1ol o presidente da Rep\u00fablica de Cuba en armas era a m\u00e1xima autoridade executiva en tempos de guerra, no conxunto dos territorios liberados polos independentistas, sen que existise o Estado independente.\nDe 1902 a 1906 e de 1909 a 1976 o \"presidente da Rep\u00fablica de Cuba\" era o xefe de Estado na rep\u00fablica presidencial, primeiro, e do goberno revolucionario, a partir de 1959 .\nDesde 1976 at\u00e9 2019, e segundo a Constituci\u00f3n de 1976, a Presidencia foi o \u00f3rgano colexiado chamado Consello de Estado (cuxo presidente era o presidente do pa\u00eds) auxiliado polo Consello de Ministros. A partir da proclamaci\u00f3n e entrada en vigor da Constituci\u00f3n cubana de 2019, ret\u00f3mase a f\u00f3rmula usada antes de 1976, onde o Xefe de Estado \u00e9 chamado Presidente da Rep\u00fablica de Cuba."}
{"id": "468862", "revid": "88215", "url": "https://gl.wikipedia.org/wiki?curid=468862", "title": "Presidente do Consello de Estado de Cuba", "text": ""}
{"id": "468863", "revid": "88215", "url": "https://gl.wikipedia.org/wiki?curid=468863", "title": "Presidente da Rep\u00fablica de Cuba", "text": ""}
{"id": "468864", "revid": "89787", "url": "https://gl.wikipedia.org/wiki?curid=468864", "title": "7-Deshidrocolesterol", "text": "O 7-deshidrocolesterol (7-DHC) \u00e9 un zoosterol que funciona no plasma sangu\u00edneo como precursor do colesterol, e conv\u00e9rtese en vitamina D3 na pel, polo que funciona como unha provitamina e denom\u00ednase tam\u00e9n provitamina-D3. A presenza deste composto na pel humana permite que poidamos formar vitamina D3 (colecalciferol) por acci\u00f3n dos raios ultravioleta da luz solar, por medio dun is\u00f3mero intermediario, a previtamina D3. Tam\u00e9n se encontra no leite de varias especies de mam\u00edferos. En insectos \u00e9 un precursor da hormona ecdisona, necesaria para a muda e alcanzar o estado adulto. Foi descuberta polo qu\u00edmico org\u00e1nico premio Nobel Adolf Windaus.\nLocalizaci\u00f3n.\nA pel consta de d\u00faas capas primarias: unha capa interna, a derme, que comprende principalmente o tecido conectivo e outra externa, m\u00e1is delgada (de 0,08 a 0,6\u00a0mm de grosor), a epiderme. A epiderme comprende cinco estratos; que do exterior ao interior son: c\u00f3rneo, l\u00facido, granuloso, espi\u00f1oso e basal. As maiores concentraci\u00f3ns de 7-deshidrocolesterol enc\u00f3ntranse nos estratos basal e espi\u00f1oso epid\u00e9rmicos. A produci\u00f3n de previtamina D3 \u00e9, xa que logo, maior nestes dous estratos.\nRadiaci\u00f3n.\nA s\u00edntese de previtamina D3 na pel necesita a exposici\u00f3n \u00e1 radiaci\u00f3n UVB, que penetra s\u00f3 nas capas epid\u00e9rmicas da pel. O 7-deshidrocolesterol absorbe luz UV de forma m\u00e1is efectiva a lonxitudes de onda entre 290 e 320 nm e, as\u00ed, a produci\u00f3n de vitamina D3 ten lugar principalmente con estas lonxitudes de onda. Os dous factores m\u00e1is importantes que determinan a xeraci\u00f3n de previtamina D3 son a cantidade (intensidade) e cualidade (lonxitudes de onda axeitadas) da irradiaci\u00f3n UVB que chega ao 7-deshidrocolesterol situado nos estatos basal e espi\u00f1oso. Outra importante consideraci\u00f3n \u00e9 a cantidade de 7-deshidrocolesterol presente na pel. En circunstancias normais, hai grandes cantidades de 7-deshidrocolesterol (uns 25\u201350 ug/cm2 de pel) dispo\u00f1ibles nos estraros basal e espi\u00f1oso da pel humana para proporcionar toda a vitamina D que o corpo precisa."}
{"id": "468865", "revid": "27155", "url": "https://gl.wikipedia.org/wiki?curid=468865", "title": "7-deshidrocolesterol", "text": ""}
{"id": "468866", "revid": "88215", "url": "https://gl.wikipedia.org/wiki?curid=468866", "title": "Presidente da Rep\u00fablica de Cuba en Armas", "text": ""}
{"id": "468867", "revid": "27155", "url": "https://gl.wikipedia.org/wiki?curid=468867", "title": "Provitamina-D3", "text": ""}
{"id": "468868", "revid": "27155", "url": "https://gl.wikipedia.org/wiki?curid=468868", "title": "Provitamina D3", "text": ""}
{"id": "468869", "revid": "27155", "url": "https://gl.wikipedia.org/wiki?curid=468869", "title": "7-DHC", "text": ""}
{"id": "468876", "revid": "15490", "url": "https://gl.wikipedia.org/wiki?curid=468876", "title": "Licia e Panfilia", "text": "Licia e Panfilia foi o nome dunha provincia romana do imperio romano, situada no sur da Anatolia. Creouna o emperador Vespasiano (reinou entre o 69 e o 79 d.C.), que fusionou Licia e Panfilia nunha soa unidade administrativa. No 43 d.C., o emperador Claudio anexionou Licia. Panfilia fora unha parte da provincia de Galacia.\nAs fronteiras trazadas por Vespasiano corr\u00edann ao oeste do r\u00edo Indus (que flu\u00eda desde o seu val superior en Caria) desde a meseta de Pisidia ata o lago Ascanius (Burdur G\u00f6l\u00fc), ao sur de Apamea. No norte e no leste formou unha li\u00f1a que segu\u00eda as marxes dos lagos Limna (Hoyran G\u00f6l\u00fc) e Caralis (Bey\u015fehir G\u00f6l\u00fc), viraba cara ao sur cara ao Golfo de Adalla (mare Pamphylium) e seguia polos Montes Taurus (Toros Da\u01e7lari) durante uns dez quil\u00f3metros cara ao leste ata Isauria. Despois seguia por Cilicia Trachea para chegar ao mar ao oeste de Iotape. As fronteiras crearonse tendo en conta factores xeogr\u00e1ficos e econ\u00f3micos. Inclu\u00edronse todas as bac\u00edas dos r\u00edos Xanthus, Cestrus (Ak Su) e Eurymedon (K\u00f6pr\u00fc Irmak). As principais cidades estaban na desembocadura dos dous \u00faltimos r\u00edos. En Pisidia e en Panfilia partian en parte as poucas calzadas cara ao interior de Anatolia. A m\u00e1is importante era a estrada de Attalea (Antalya) a Apamea. En Licia o cami\u00f1o desde Patara cara a Laodicea no Licus seguindo a costa. As cidades m\u00e1is importantes foron Side, Ptolemais, Gagae e Myra na costa, Seleucia, no interior e Cremna, Colbhasa e Comama, na meseta de Pisidia, onde Augusto fundou colonias romanas (asentamentos). Na meseta Milyas estaban Oenoanda, Tlos, Nisa, Podalia, Termessus e Trebenna. Outras cidades importantes en Licia foron Pednelissus, Ariassus e Sagalassus, ao longo do Eurimed\u00f3n, Aspendus e Perge, que ti\u00f1a un santuario de Artemisa. A cidade m\u00e1is importante da rexi\u00f3n era Patara, na desembocadura do Xanto.\nBaixo as reformas administrativas do emperador Diocleciano (reinou entre os anos 284 e 305), que duplicou o n\u00famero de provincias romanas reducindo o seu tama\u00f1o, a provincia de Licia e Panfilia dividiuse en d\u00faas provincias separadas. As provincias agrup\u00e1ronse en doce dioceses romanas que estaban baixo as catro prefecturas pretorianas do imperio. Licia e Panfilia estaban baixo a diocese de Asia (Dioecesis Asiana), da prefectura pretoriana do leste (oriente)."}
{"id": "468877", "revid": "85894", "url": "https://gl.wikipedia.org/wiki?curid=468877", "title": "Juan L\u00f3pez Lorenzo", "text": "Juan L\u00f3pez Lorenzo, nado en Ferrol e finado no mesmo concello o 23 de xullo de 1936, foi un pol\u00edtico galego.\nTraxectoria.\nXornaleiro. Foi detido pola s\u00faa participaci\u00f3n na folga xeral revolucionaria de 1934. Co golpe de Estado do 18 de xullo de 1936 foi detido e paseado. Morreu no Hospital da Mari\u00f1a de Ferrol por ferida de arma de fogo o 23 de xullo."}
{"id": "468878", "revid": "1888", "url": "https://gl.wikipedia.org/wiki?curid=468878", "title": "Constantino Su\u00e1rez Caruncho", "text": "Constantino Su\u00e1rez Caruncho, co\u00f1ecido como O Ca\u00f1oto, nado en Cedeira, foi un mari\u00f1eiro e pol\u00edtico galego.\nTraxectoria.\nMari\u00f1eiro. Militante do PCE. Foi detido pola s\u00faa participaci\u00f3n na folga xeral revolucionaria de 1934. Co golpe de Estado do 18 de xullo de 1936 foi xulgado en Ferrol por rebeli\u00f3n, e declarado en rebeld\u00eda."}
{"id": "468879", "revid": "89787", "url": "https://gl.wikipedia.org/wiki?curid=468879", "title": "Bobby Portis", "text": "Bobby Portis, nado o 10 de febreiro de 1995 en Little Rock, Arcansas, \u00e9 un xogador estadounidense de baloncesto profesional que xoga nos Milwaukee Bucks da National Basketball Association (NBA).\nTraxectoria profesional.\nO 25 de xu\u00f1o de 2015, Portis foi seleccionado na 22\u00aa posici\u00f3n do Draft da NBA de 2015 polos Chicago Bulls. O 7 de xullo de 2015, asinou o seu contrato de rookie cos Bulls.\nO 6 de febreiro de 2019, Portis foi traspasado xunto a Jabari Parker e unha elecci\u00f3n da segunda rolda do Draft de 2023 \u00f3s Washington Wizards, a cambio de Otto Porter.\nO 9 de xullo de 2019, Portis asinou cos New York Knicks. O 19 de novembro de 2020, foi cortado polos Knicks."}
{"id": "468880", "revid": "54334", "url": "https://gl.wikipedia.org/wiki?curid=468880", "title": "Willie Cauley-Stein", "text": "Willie Trill Cauley-Stein, nado coma Willie Durmond Cauley Jr. o 18 de agosto de 1993 en Spearville, Kansas, \u00e9 un xogador estadounidense de baloncesto profesional que xoga no Openjobmetis Varese da Lega Basket Serie A.\nTraxectoria profesional.\nO 25 de xu\u00f1o de 2015, Cauley-Stein foi seleccionado na 6\u00aa posici\u00f3n do Draft da NBA de 2015 polos Sacramento Kings. O 16 de xullo de 2015, asinou o seu contrato de rookie cos Kings.\nO 8 de xullo de 2019, Cauley-Stein asinou cos Golden State Warriors.\nO 25 de xaneiro de 2020, Cauley-Stein foi traspasado \u00f3s Dallas Mavericks a cambio dunha elecci\u00f3n da segunda rolda do Draft de 2020. Debutou cos Mavericks tres d\u00edas m\u00e1is tarde na derrota contra os Phoenix Suns, facendo 4 puntos e 2 rebotes en 12 minutos. Tras o remate da tempada 2019-20, Cauley-Stein decidiu non continuar nos Mavericks e convertirse en axente libre. O 1 de decembro de 2020, asinou de novo cos Mavericks."}
{"id": "468881", "revid": "15490", "url": "https://gl.wikipedia.org/wiki?curid=468881", "title": "Chipre (provincia romana)", "text": "Chipre foi unha pequena provincia senatorial dentro do Imperio romano. A\u00ednda que era unha pequena provincia, posu\u00eda varios santuarios relixiosos co\u00f1ecidos e representaba un lugar destacado no comercio do Mediterr\u00e1neo Oriental, especialmente na produci\u00f3n e comercio de cobre chipriota. Como estaba situado nunha importante posici\u00f3n estrat\u00e9xica nas rutas comerciais do Mediterr\u00e1neo Oriental, Chipre estaba controlado por potencias imperiais durante o primeiro milenio a.C. inclu\u00edndo: Asiria, Exipto, Macedonia, e en particular o Imperio romano. Chipre foi anexionado polos romanos no 58 a.C., pero ata o 22 a.C. cando Chipre converteuse nunha provincia senatorial oficial, o control da illa fluctuou entre os romanos e o imperio tolemaico. Desde a Batalla de Actium no 31 a.C. ata o s\u00e9culo VII Chipre estivo controlada polos romanos. Chipre converteuse oficialmente en parte do Imperio Romano de Oriente no 293 d.C.\nBaixo o dominio romano, Chipre dividiuse en catro distritos, Salamina, Pafos, Amathous e Lapethos. Pafos foi a capital da illa ao longo do per\u00edodo romano ata que Salamis foi refundada como Constantia no 346. O xe\u00f3grafo Ptolomeo rexistrou as seguintes cidades romanas: Pafos, Salamina, Amathous, Lapethos, Kition, Kourion, Arsinoe, Kyrenia, Chytri, Karpasia, Soli e Tamassos, as\u00ed como algunhas cidades menores espalladas por toda a illa. \nA continuaci\u00f3n descr\u00edbese un esquema cronol\u00f3xico do Chipre romano, a s\u00faa historia pol\u00edtica, econom\u00eda e comercio, relixi\u00f3n, historia social, arte e cultura e as cat\u00e1strofes naturais que afectaron a Chipre. A informaci\u00f3n sobre Chipre durante o goberno romano bas\u00e9ase principalmente en descubrimentos arqueol\u00f3xicos e epigraf\u00eda. Hai poucas evidencias literarias e textos moi raros nos que baseamos o noso co\u00f1ecemento. Neste artigo s\u00e9guese a convenci\u00f3n de ortograf\u00eda do Departamento de Antig\u00fcidades de Chipre."}
{"id": "468883", "revid": "15490", "url": "https://gl.wikipedia.org/wiki?curid=468883", "title": "Capadocia (provincia romana)", "text": "Capadocia foi unha provincia romana do Imperio romano en Anatolia (moderna zona centro-oriental de Turqu\u00eda), coa s\u00faa capital en Caesarea. Fundouse no ano 17 a.C. polo emperador Tiberio (14 - 37 d.C.), trala morte do \u00faltimo rei de Capadocia, Arquelao.\nCappadocia era unha provincia imperial, o que significa que o seu gobernador (\"legatus Augusti\") era nomeado directamente polo emperador. Durante o final do s\u00e9culo I, a provincia tam\u00e9n incorporou as rexi\u00f3ns de Bitinia e Ponto e Armenia inferior.\nHistoria.\nAliado romano.\nAntes do dominio imperial directo, Capadocia era un dos reinos sucesores do imperio de Alexandre o Grande. O reino de Capadocia foi gobernado pola dinast\u00eda Ariar\u00e1tida desde o 331 a.C. ata o 95 a.C. Baixo Ariarates IV, Capadocia entrou en contacto primeiro coa Rep\u00fablica romana como un inimigo aliado co rei sel\u00e9ucida Ant\u00edoco III o Grande durante a guerra romano-siria do 192 ao 188 a.C.\nTrala vitoria de Roma sobre Ant\u00edoco, Ariarates IV emprendeu relaci\u00f3ns amistosas coa Rep\u00fablica, ao comprometer a s\u00faa filla co rei de P\u00e9rgamo, un aliado romano. Os reis ariar\u00e1tides convert\u00e9ronse despois nun importante aliado de Roma no Oriente. O reino apoiou \u00e1 Rep\u00fablica como un contrapeso contra o Imperio sel\u00e9ucida, que reclamaba o dominio sobre o reino capadociano. Capadocia tam\u00e9n apoiar\u00eda a Roma na Terceira Guerra Maced\u00f3nica contra Perseo de Macedonia desde o 171 ao 166 a.C. A derrota dos Sele\u00facidas e Macedonia por parte de Roma converteu \u00e1 Rep\u00fablica nunha gran potencia no Mediterr\u00e1neo oriental.\nCando o rei Atalo III (138-133 a.C.) morreu sen herdeiro no 133 a.C., legou o Reino de P\u00e9rgamo a Roma. Eumenes III reclamou o trono de P\u00e9rgamo, ocupando o territorio. No 130 a.C., Ariarates V, rei capadociano, apoiou ao c\u00f3nsul romano Publio Licinio Craso Dives Muciano no seu intento fracasado de derrocar a Eumenes III. Tanto Craso como Ariarates V caeron na batalla contra Eumenes III. A morte de Ariarates V deu lugar a que o seu fillo m\u00e1is novo, Ariarates VI, ocupase o trono de Capadocia.\nO rei Mitr\u00eddates V de Ponto exerc\u00eda o control sobre Capadocia ao comprometer a s\u00faa filla, Laodice, con Ariarates VI. Mitr\u00eddates V lanzar\u00eda m\u00e1is tarde unha invasi\u00f3n militar en Capadocia, convertendo o reino nun protectorado do Reino de Ponto. A\u00ednda que foi nominalmente independente, a influencia p\u00f3ntica sobre Cappadocia foi continuada polo seu fillo Mitr\u00eddates VI de Ponto.\nNo 116 a.C., o rei capadocio Ariarates VI foi asasinado polo nobre capadociano Gordius por orde de Mitr\u00eddates VI. Mitr\u00eddates VI instalou ent\u00f3n \u00e1 s\u00faa irm\u00e1 Laodice, a vi\u00fava de Ariarates VI, como rexente do infante Ariarates VII, solidificando a\u00ednda m\u00e1is o control p\u00f3ntico sobre o reino. Despois de que o rei Nicomedes III de Bitinia casara con Laodice, intentou anexionarse Capadocia ao seu reino e depuxo a Ariarates VII. Mitr\u00eddates VI invadiuna expulsando a Nicomedes III da rexi\u00f3n, restaurando ao seu sobri\u00f1o Ariarates VII ao trono de Capadocia e devolveu Capadocia \u00e1 influencia de Ponto.\nO rei de Ponto m\u00e1is tarde far\u00eda asasinar a Ariarates VII no 101 a.C., mentres Mirtr\u00eddates VI instalou ao seu fillo de oito anos Ariarates IX no trono de Capadocia como rei monicreque. Como neno, Ariarates IX non puido manter o control do reino, e os nobres de Capadocia rebel\u00e1ndose contra o seu goberno no 97 a.C. nomeando a Ariarates VIII, fillo do asasinado Ariarates VII. Mitr\u00eddates rapidamente sufocou a rebeli\u00f3n, exiliou a Ariarates VIII, e restaurou ao seu fillo no trono de Capadocia.\nReino cliente romano (95 a.C.-14 d.C.).\nEn resposta \u00e1 confusi\u00f3n en Capadocia, no 95 a.C. o rei Nicomedes III de Bitinia enviou unha embaixada a Roma, reclamando o dominio do reino. Mitr\u00eddates VI de Ponto tam\u00e9n enviou unha embaixada a Roma, buscando a aprobaci\u00f3n romana do seu dominio sobre Capadocia. O Senado romano, con todo, tampouco asignou o reino.\nEn vez diso, o Senado esixiu que tanto Ponto coma Bitinia retir\u00e1sense de Capadocia e garantisen a s\u00faa independencia. O Senado ordenou a deposici\u00f3n de Ariarates IX. Con apoio militar do gobernador romano de Cilicia Lucius Cornelius Sulla, Ariobarzanes I, foi instalado como rei de Capadocia. Con Ariobarzanes I instalado no trono no 95 a.C., Capadocia converteuse nun reino cliente baixo a Rep\u00fablica Romana.\nNo 93 a.C., as tropas do Reino de Armenia baixo Tigranes o Grande, xenro de Mitr\u00eddates VI, invadiron Capadocia por orde do rei de Ponto. Tigranes destronou a Ariobarzanes I, que fuxiu a Roma e coroou a Gordius como novo rei cliente de Capadocia. Con Capadocia como reino cliente baixo Armenia, Tigranes creou unha zona de amortecemento entre o seu reino e a expansi\u00f3n da Rep\u00fablica Romana.\nCoa garant\u00eda de Capadocia, Mitr\u00eddates invadiu o Reino de Bitinia, derrotando ao rei Nicomedes IV no 90 a.C. Nicomedes IV viuse obrigado a fuxir a Italia. Unha delegaci\u00f3n senatorial foi enviada ao leste para restaurar a Nicomedes IV e Ariobarzanes I aos seus respectivos reinos. A\u00ednda que a Guerra Social (91\u201388 a.C.) a\u00ednda estaba en Italia, Roma conseguiu restaurar con \u00e9xito ambos reis debido \u00e1 crecente influencia da Rep\u00fablica na rexi\u00f3n.\nGuerras Mitrid\u00e1ticas (88-63 aC).\nNo 89 a.C., logo de firmar un acordo de paz con Roma e con Ariobarzanes I restaurado ao trono de Capadocia, Mitr\u00eddates VI invadiu de novo Capadocia, reinstalando ao seu fillo Ariarates IX como rei monicreque baixo o goberno de Ponto. As acci\u00f3ns de Mitr\u00eddates en Capadocia provocaron a Primeira Guerra Mitrid\u00e1tica (89-85 a.C.) entre Roma e Ponto e a s\u00faa aliada Armenia.\nLucio Cornelio Sila asumiu o mando do esforzo de guerra romano no 87 a.C. e derrotou a Mitr\u00eddates e os seus aliados no 85 a.C. Debido aos crecentes desaf\u00edos pol\u00edticos da s\u00faa atenci\u00f3n en Roma, Sila impuxo condici\u00f3ns suaves a Mitr\u00eddates VI: Mitr\u00eddates deb\u00eda renunciar ao seu control sobre Bitinia e Capadocia, reintegrando a Ariobarzanes I e Nicomedies IV como reis-clientes romanos. A cambio, Roma permitiu a Mitr\u00eddates VI manter o seu dominio sobre Ponto.\nCando Nicomedes IV morreu no 74 a.C., legou o Reino de Bitinia \u00e1 Rep\u00fablica romana. A s\u00faa morte causou un baleiro de poder en Asia Menor, permitindo a Mitr\u00eddates VI invadir e conquistar o reino sen l\u00edder. Con Mitr\u00eddates VI traz\u00e1ronse novas fronteiras dos protectorados romanos en Asia Menor, inclu\u00edda Capadocia, Roma lanzou a Terceira Guerra Mitrid\u00e1tica para acabar coa ameaza de Ponte. Env\u00edou ao c\u00f3nsul L\u00faculo a Asia, Roma expulsou a Ponto e ao seu aliado Armenia f\u00f3ra de Asia, reafirmando o dominio romano sobre os reinos dos clientes asi\u00e1ticos ata o 71 a.C. e conquistando Ponto no proceso. Cando Mitr\u00eddates VI fuxiu a Armenia, L\u00faculo invadiu o reino no 69 a.C.\nA pesar dos \u00e9xitos iniciais, Lucullus non puido terminar de xeito decisivo a guerra. No 66 a.C., Mitr\u00eddates VI e Tigranes puideron retomar os seus respectivos reinos e L\u00faculo foi chamado a Roma. O Senado enviou a Pompeio o Grande a Oriente para pechar a guerra. Trala s\u00faa derrota por Pompeio, Mitr\u00eddates VI fuxiu de novo a Armenia. Tigranes, con todo, negouse a recibilo. Mitr\u00eddates VI foi forzado a fuxir ao norte a trav\u00e9s do Mar Negro ao B\u00f3sforo baixo o goberno do seu fillo Macares, rematando efectivamente a guerra no 65 a.C.\nCando Macares negouse a lanzar unha nova guerra contra Roma, Mitr\u00eddates VI o fixo matar e asumiu o trono do B\u00f3sforo para se mesmo. Mentres Mitr\u00eddates VI estaba ansioso por loitar contra os romanos, o seu fillo m\u00e1is novo Farnaces II do Ponto non o estaba e tramaba para retirar ao seu pai do poder. Os seus plans foron descubertos, pero o ex\u00e9rcito, que non desexaba loitar contra Pompeio e os seus ex\u00e9rcitos, apoiou a Farnaces. Marcharon contra Mitr\u00eddates VI e forzaron ao seu ex rei a quitarse a s\u00faa propia vida no 63 a.C. Farnaces II rapidamente enviou unha embaixada a Pompeio con ofertas de submisi\u00f3n. Pompeio aceptou a submisi\u00f3n de Farnaces II e, en compensaci\u00f3n, nomeou a Farnaces II como rei cliente romano no Reino do B\u00f3sforo.\nCon Mitr\u00eddates VI ausente de Asia Menor, Pompeio anexionou oficialmente Bitinia, Ponto e Cilicia \u00e1 Rep\u00fablica romana como provincias. Na invasi\u00f3n de Armenia no ano 64 a.C., Tigranes rendeuse a Pompeio e converteuse nun reino cliente de Roma. Coa Armenia reducida, Pompeio viaxou despois cara ao sur e anexionou oficialmente o reino cliente Siria \u00e1 Rep\u00fablica como provincia ao depo\u00f1er ao seu rei Ant\u00edoco XIII Asi\u00e1tico. Trala morte de Ariobarzanes I, Pompeio, como un dos seus actos finais en Oriente antes de regresar a Roma, instalou ao seu fillo Ariobarzanes II como novo rei cliente de Roma en Capadocia.\nAriobarzanes II reinou como rei cliente de Roma ata o 51 a.C., cando foi asasinado por forzas leais ao veci\u00f1o Imperio Parto. O Senado romano declarou ao seu fillo Ariobarzanes III como o seu sucesor lex\u00edtimo e, con apoio militar do gobernador romano de Cilicia, Marcus Tullius Cicero instalouno sobre o trono de Capadocia. No 50 a.C., Ariobarzanes III, axudado por Cicer\u00f3n, descubriu unha trama de Athenais Philostorgos II, a nai de Ariobarzanes III, para depo\u00f1elo e instalar o seu irm\u00e1n m\u00e1is novo Ariarates X como rei. Xuntos, Cicer\u00f3n e Ariobarzanes III desterraron a Athenais, que era unha filla de Mitr\u00eddates VI, de Capadocia.\nGuerras civ\u00eds romanas.\nCapadocia converteuse nun xogador importante durante as crises civ\u00eds republicanas romanas. Cando Xulio C\u00e9sar cruzou o r\u00edo Rubic\u00f3n no 49 a.C. e comezou a guerra civil de C\u00e9sar, moitos membros do Senado romano baixo a direcci\u00f3n de Pompeio fuxiron cara ao leste. O rei de Capadocia Ariobarzanes III inicialmente apoiou a Pompeio contra C\u00e9sar, agradecido polo apoio de Pompeio ao seu pai anos antes. Non obstante, tras a vitoria de C\u00e9sar sobre Pompeio na posterior batalla de Farsulo e o asasinato de Pompeio no 48 a.C., Ariobarzanes III declarou a s\u00faa lealdade a C\u00e9sar. C\u00e9sar nomeou Cneo Domicio Calvino como gobernador romano de Asia para actuar como o seu tenente xefe en Asia Menor mentres viaxaba a Exipto.\nCos romanos distra\u00eddos pola guerra civil, Farnaces II, o rei cliente romano do Reino do B\u00f3sforo, e o fillo m\u00e1is novo de Mitr\u00eddates VI decidiron aproveitar a oportunidade e conquistaron Colchis e Armenia menor (territorios da provincia romana do Ponto). Os gobernantes de Capadocia e Galacia, Ariobarzanes III e Deiotaro respectivamente, apelaron protecci\u00f3n a Calvino e pronto as forzas romanas buscaron a batalla con Farnaces II. Enfront\u00e1ronse na batalla de Nic\u00f3polis no leste de Anatolia, onde Farnaces II derrotou ao ex\u00e9rcito romano e invadiu gran parte da Capadocia, Ponto e Bitinia.\nDespois de derrotar \u00e1s forzas Ptolomeicas na Batalla do Nilo, C\u00e9sar abandonou Exipto no 47 a.C. e viaxou a trav\u00e9s de Siria, Cilicia e Capadocia para enfrontarse a Farnaces II. Cando Farnaces II genterouse da chagada de C\u00e9sar co seu ex\u00e9rcito veterano, mandou enviados a buscar unha paz que C\u00e9sar rexeitou. C\u00e9sar encotrouse con Farnaces II na Batalla de Zela, derrotando ao rei de Ponto e reafirmando o dominio romano sobre Asia Menor. Ao seu regreso ao reino do B\u00f3sforo, Farnaces II foi asasinado polo seu xenro Asandro. A cambio, C\u00e9sar nomeou a Asandro como novo rei cliente de Roma. C\u00e9sar incorporou ent\u00f3n a Armenia menor a Capadocia para servir como amortecedor dos intereses de Roma en Asia Menor contra a futura agresi\u00f3n oriental.\nC\u00e9sar foi asasinado o 15 de marzo do 44 a.C., polos membros do Senado romano, Marco Xunio Bruto e Caio Casio Longino. Os \"Libertadores\" fuxiron de Italia, asumindo o mando das provincias orientais da Rep\u00fablica e os reinos clientes do leste, inclu\u00edndo Capadocia, no 43 a.C. Cando Ariobarzanes III opuxose ao nivel de intervenci\u00f3n romana no seu reino, Casio f\u00edxoo executar e instalou ao seu irm\u00e1n m\u00e1is novo Ariarates X no trono capadocio no 42 a.C. M\u00e1is tarde ese ano, trala derrota de Bruto e Casio polo Segundo Triunvirato na Batalla de Filipos, o Triumviro Marco Antonio asumiu o mando das provincias orientais e os reinos clientes. No 36 a.C., Antonio executou a Ariarathes X e instalou Arquelao como novo rei cliente de Capadocia.\nO segundo triunvirato expirou no 33 a.C., acabando co dereito legal de Antonio para gobernar a metade oriental da Rep\u00fablica. Cando o triunvirato caducou, a loita polo dominio entre Antonio e Octavio intensificouse. Mentres Octavio constru\u00edu o seu apoio en Occidente, Antonio achegouse cada vez m\u00e1is \u00e1 ra\u00ed\u00f1a ezipcia Cleopatra. Cando a Octavio declarou a guerra a Exipto, Antonio, apoiado polos reinos clientes orientais (inclu\u00edda a Capadocia), foi \u00e1 axuda de Exipto contra Octavio. A vitoria de Octavio sobre Antonio na Batalla de Accio no 31 a.C. asegurou a posici\u00f3n de Octavio como indiscutible amo do mundo romano. Viaxando por Asia Menor e o Levante desde Grecia a Exipto, o rei capadocio Arquelao e os outros reis clientes orientais declararonse fieis a Octavio. a cambio, Octavio permitiulles a el e aos outros reis clientes permanecer nos seus tronos.\nCando Octavio converteuse en \"Augusto\" como primeiro emperador romano no 27 a.C., Capadocia converteuse nun importante reino cliente oriental e de confianza, mantendo a s\u00faa independencia tributaria baixo o reorganizado Imperio romano. Arquelao converteuse nun importante rei cliente para a pol\u00edtica oriental de Augusto. Augusto considerou a Arquelao como un gobernante leal e non se comprometeu a converter Capadocia nunha provincia directa. Como recompensa pola s\u00faa lealdade, no 25 a.C., Augusto asignou a Arquelao os territorios da Cilicia ao longo do Mar Mediterr\u00e1neo oriental e Armenia Menor ao longo do Mar Negro. Augusto deu a Aquelao estes territorios adicionais para eliminar a pirater\u00eda no Mediterr\u00e1neo Oriental e constru\u00edr un amortecedor entre Roma e o Imperio Partia.\nProvincia romana.\nDurante o Principado.\nCapadocia permaneceu como un importante reino cliente do leste no reinado do emperador romano Octavio Augusto. A pol\u00edtica de Roma cara a Capadocia cambiou, con todo, trala morte de Augusto no 14 a.C. e no reinado do emperador Tiberio. Anos antes, Tiberio fora desprezado por Arquelao cando o rei capadocio mostrou o seu favor a Caio C\u00e9sar, un dos netos de Augusto e os seus principais herdeiros. Mentres Tiberio estaba retirado na illa grega de Rodas do 6 a.C. ata o 2 d.C., a\u00ednda que era o comandante nominal da metade oriental do Imperio, no 1 a.C. Arquelao reco\u00f1eceu a Caio, ent\u00f3n un comandante militar subordinado a Tiberio como o verdadeiro representante de Augusto. A\u00ednda que Caio C\u00e9sar era o sucesor preferido de Augusto, a s\u00faa morte no 4 d.C. mentres estaba en campa\u00f1a militar en Armenia forzou a Augusto a adoptar a Tiberio e nomealo como o seu sucesor.\nAo asumir o trono imperial no 14 d.C., Tiberio fixo un cambio na pol\u00edtica oriental de Roma. Desexando o acceso directo aos recursos de Capadocia e buscando reducir a Arquelao, Tiberio convocou a Arquelao a Roma no 17 d.C. Naquela \u00e9poca, Arquelao gobernara Capadocia como rei cliente de Roma durante m\u00e1is de cincuenta anos. Cando chegou a Roma, Tiberio acusou a Arquelao de albergar plans revolucionarios e encarcel\u00e1rono, onde morreu de causas naturais pouco despois.\nEnviando ao seu fillo adoptivo Xerm\u00e1nico para supervisar os asuntos de Roma no leste, Tiberio anexionou a Capadocia directamente ao Imperio reducindo o reino a unha provincia romana. Tiberio outorgou o goberno do reino cliente de Armenia ao fillastro de Arquelao Artaxias III e goberno do reino cliente de Roma de ciliciaao fillo de Arquelao Arquelao IIAo chegar ao leste no ano 18 d.C., Xerm\u00e1nico solidificou o control romano sobre Capadocia e a rexi\u00f3n. Baixo ordes do Emperador, Xerm\u00e1nico tam\u00e9n anexionou ao veci\u00f1o sueste de Capadocia, o cliente Reino de Commagene, ao Imperio como parte da provincia de Siria romana.\nDurante gran parte do s\u00e9culo I, Polemon II de Ponto gobernou como rei cliente de Roma sobre os restos do antigo reino de Ponto (Armenia Menor e Colchis romana). Con todo, no ano 62 d.C., o emperador romano Ner\u00f3n o depuxo e anexionou o seu reino ao goberno imperial directo, incorporando o seu antigo territorio a Capadocia.\nBordeando o r\u00edo \u00c9ufrates ao leste, Capadocia era a provincia m\u00e1is oriental do Imperio. A s\u00faa capital, Caesarea (moderna Kayseri), estaba situada no centro de Anatolia, m\u00e1is atr\u00e1s da fronteira parta. Despois da anexi\u00f3n, a provincia foi gobernada por un gobernador romano da orde ecuestre romana co t\u00edtulo \"Procurador (procurador romano)\". Os Procuradores comandaron s\u00f3 unidades auxiliares militares e parec\u00eda que o Senado Imperial mandou un Imperial Legate a Siria para dirixila.\nDespois da guerra civil romana do 69, o Emperador Vespasiano actualizou a provincia a rango senatorial, facendo que o seu gobernador tivese o mesmo rango que o de Siria. Como provincia senatorial a mediados do s\u00e9culo II d.C., Capadocia mantivo unha gornici\u00f3n militar permanente de tres lexi\u00f3ns romanas e varias unidades auxiliares romanas, m\u00e1is de 28.000 soldados. A presenza militar en Capadocia serviu como unha forza de resposta importante contra as invasi\u00f3ns do Imperio Partia e permitiu a f\u00e1cil intervenci\u00f3n dos romanos nos asuntos do seu reino cliente de Armenia.\nO primeiro capadocio que ingresou no Senado do Imperio Romano foi Tiberio Claudio Gordiano, durante o reinado de Marco Aurelio a mediados do s\u00e9culo II.\nDurante o Dominio.\nTrala reorganizaci\u00f3n provincial de Diocleciano, os territorios p\u00f3nticos e armenios foron separados, e a provincia reduciuse \u00e1 rexi\u00f3n de Capadocia propiamente dita. Foi encabezado por un c\u00f3nsul e quedou baixo a diocese de Ponto. A provincia foi o sitio dun gran n\u00famero de propiedades imperiais, como testemu\u00f1a a lexislaci\u00f3n contempor\u00e1nea. Na estrada entre Constantinopla e Antioqu\u00eda, Cesarea viu un n\u00famero significativo de visitas imperiais (Itinerarios dos emperadores romanos, 337-361), Valente (363-378) era particularmente frecuente. O futuro emperador Xuliano pasou os seus primeiros anos nunha remota herdade, Macellum. As divisi\u00f3ns de clases entre a clase terratenente e os pobres urbanos e rurais eran extremas, como o clima desta meseta do altiplano.\nA finais dos anos 330, a metade oriental da provincia separouse para formar as provincias de Armenia romana e Armenia Secunda. No 371, o emperador Valente separou a rexi\u00f3n suroeste ao redor de Tyana, que se converteu en Capadocia Secunda baixo un praeses, mentres que o resto converteuse. \"Capadocia Prima\", a\u00ednda baixo un \"consularis\".\nImperio bizantino.\nNo per\u00edodo 535-553, baixo o emperador Xustiniano I, as d\u00faas provincias reun\u00edronse nunha \u00fanica unidade baixo un proc\u00f3nsul. Durante a \u00faltima \u00e9poca dos romanos, a rexi\u00f3n estivo suxeita a ataques dos isaurianos, o que obrigoua a fortificar as cidades locais. A principios do s\u00e9culo VII, a rexi\u00f3n foi capturada brevemente polo Imperio sas\u00e1nida. Despois da erupci\u00f3n das conquistas musulm\u00e1s, as repetidas incursi\u00f3ns devastaron a rexi\u00f3n, que se converteu nunha zona de fronteira baixo as novas themas bizantinas, de Anatolia e Armenia."}
{"id": "468893", "revid": "25871", "url": "https://gl.wikipedia.org/wiki?curid=468893", "title": "Ketty Nivyabandi", "text": "Ketty Nivyabandi, nada en Uccle (Bruxelas) o 19 de xullo de 1978, \u00e9 unha poeta e activista polos dereitos humanos de Burundi. Reside exiliada en Otava (Canad\u00e1).\nTraxectoria.\nCreceu en Bujumbura, onde estudou relaci\u00f3ns internacionais e traballou como xornalista.\nA s\u00faa obra po\u00e9tica, en lingua francesa, apareceu en revistas literarias como \"World Literature Today\" e \"Words Without Borders\", e en antolox\u00edas como \"We Have Crossed Many Rivers: New Poetry from Africa\" (2012). En 2012 representou Burundi na Olimp\u00edada Cultural paralela aos Xogos Ol\u00edmpicos de 2012, celebrados en Londres.\nNivyabandi comezou o seu activismo durante a crise constitucional de 2015 de Burundi. Liderou a primeira protesta do pa\u00eds na que s\u00f3 participaron mulleres, e foi membro fundador do Movemento de Mulleres e Rapazas pola Paz e a Seguridade en Burundi. Viuse obrigada a deixar o pa\u00eds cando foi sinalada polo goberno. Testificou ante o subcomit\u00e9 para a violaci\u00f3n de dereitos humanos en Burundi na C\u00e1mara dos Com\u00fans do Canad\u00e1, e decote participa en charlas sobre dereitos humanos, especialmente os dereitos das mulleres e os efectos dos conflitos nas vidas das mulleres. En 2016 foi inclu\u00edda na obra de Kate Schatz \"Rad Women Worldwide\".\nEn 2017 uniuse \u00e1 Iniciativa de Mulleres Nobel como membro asociado. En marzo de 2019 falou na Convenci\u00f3n Anual de Xenebra polos Dereitos Humanos e a Democracia."}
{"id": "468897", "revid": "1888", "url": "https://gl.wikipedia.org/wiki?curid=468897", "title": "Jes\u00fas Lourido Arriv\u00ed", "text": "Jes\u00fas Lourido Arriv\u00ed, co\u00f1ecido como Manco de Diamantel, nado en Cedeira cara a 1909 e finado en Ferrol o 25 de agosto de 1936, foi pol\u00edtico galego.\nTraxectoria.\nLabrego. Militante do PCE, foi fundador do Sindicato de Pescadores de Cedeira e tenente de alcalde de Cedeira. Foi detido pola s\u00faa participaci\u00f3n na folga xeral revolucionaria de 1934 xunto con outros veci\u00f1os de Cedeira. Co golpe de Estado do 18 de xullo de 1936 foi detido e paseado en Ferrol o 25 de agosto de 1936."}
{"id": "468900", "revid": "1888", "url": "https://gl.wikipedia.org/wiki?curid=468900", "title": "Jos\u00e9 Bernab\u00e9 Mart\u00ednez", "text": "Jos\u00e9 Bernab\u00e9 Mart\u00ednez, nado en Murcia o 31 de maio de 1901, foi un mestre e pol\u00edtico espa\u00f1ol.\nTraxectoria.\nMestre de Cervo dende 1934. Militante do PCE. Cando aconteceu o golpe de Estado do 18 de xullo de 1936 formou parte do comit\u00e9 de resistencia cedeirense, e ao po\u00f1erse enfermo o alcalde Manuel Fern\u00e1ndez Freijeiro, tomou a direcci\u00f3n do concello, e co tenente alcalde Jos\u00e9 Vergara L\u00f3pez proclamaron nun bando a declaraci\u00f3n de Estado de Guerra. Posiblemente fuxiu por mar. Foi xulgado en Ferrol por rebeli\u00f3n na causa 296/1936 xunto con Jos\u00e9 Lago Beceiro e Francisco Rodr\u00edguez, e declarado en rebeld\u00eda. Pasou a bando leal e combatiu no ex\u00e9rcito republicano, sendo nomeado comisario-delegado de batall\u00f3n en decembro de 1937. Foi ascendido a teniente en febreiro de 1938, e a capit\u00e1n en xaneiro de 1939. Como consecuencia do expediente de depuraci\u00f3n no maxisterio, foi separado do servizo e baixa na escala en 1940. Abr\u00edronlle expediente de responsabilidades pol\u00edticas en 1941."}
{"id": "468901", "revid": "98629", "url": "https://gl.wikipedia.org/wiki?curid=468901", "title": "Norman Borlaug", "text": "Norman Ernest Borlaug, nado en Cresco (Iowa) o 25 de marzo de 1914 e finado en Dallas (Texas) o 12 de setembro de 2009, foi un enxe\u00f1eiro agr\u00f3nomo, xenetista, fitopat\u00f3logo, humanista, e \u00e9 considerado por moitos o \"pai da agricultura moderna\" e da revoluci\u00f3n verde, foi chamado \"o home que salvou mil mill\u00f3ns de vidas\". Os seus esforzos nos anos 1960 para introducir as sementes h\u00edbridas \u00e1 produci\u00f3n agr\u00edcola en M\u00e9xico, Paquist\u00e1n e a India provocaron un incremento notable da produtividade agr\u00edcola, e alg\u00fans consid\u00e9rano responsable de salvar m\u00e1is de 1000 mill\u00f3ns de vidas humanas). Segundo Jan Douglas, asistente executivo da Fundaci\u00f3n Premio Mundial, a fonte desa cualificaci\u00f3n \u00e9 o artigo de Gregg Easterbrook de 1997 \"Forgotten Benefactor of Humanity\", onde di \"a forma de agricultura que Borlaug pregoa pode previr 1000 mill\u00f3ns de perdas\".\nPremio Nobel da Paz en 1970, tam\u00e9n lle foi concedido o \"Padma Vibhushan\", o segundo maior honor civil da India.\nTraxectoria.\nBorlaug era bisneto de noruegueses emigrantes nos Estados Unidos. Ole Olson Dybevig e Solveig Thomasdotter Rinde, de Leikanger (Noruega), emigraron a Dane (Wisconsin) en 1854. Dous dos seus fillos, Ole Olson Borlaug e Nels Olson Borlaug (av\u00f3 de Norman), establec\u00e9ronse na \"Immanuel Norwegian Evangelical Lutheran Congregation\" na pequena comunidade norueguesa de Saude, preto de Cresco (Iowa) en 1889.\nEl foi o maior de catro fillos; as s\u00faas tres irm\u00e1s m\u00e1is novas eran Palma Lillian (Behrens; 1916\u20132004), Charlotte (Culbert; n. 1919) e Helen (1921\u20131921). Dende os sete aos nove anos, traballou nas 43 hect\u00e1reas da granxa familiar ao oeste de Protivin (Iowa) pescando, cazando e cultivando millo, avea e pasto, coidando gando, porcos e polos. Cursou estudos primarios e secundarios na escola da s\u00faa localidade, constru\u00edda en 1865 e hoxe dirixida pola Norman Borlaug Heritage Foundation como parte do Proxecto Legado Borlaug. M\u00e1is adiante entrou na Universidade de Minnesota, durante a Gran Depresi\u00f3n. Al\u00ed financiou a s\u00faa educaci\u00f3n desempe\u00f1ando diversos traballos. Obtivo o seu diploma en ciencias forestais en 1937 e continuou os seus estudos en Minnesota, obtendo en 1941 a s\u00faa licenciatura e en 1942 o doutoramento, ambos en fitopatolox\u00eda e adem\u00e1s en xen\u00e9tica, baixo a direcci\u00f3n do doutor E.C. Stackman, un dos creadores do programa cooperativo entre a Secretar\u00eda de Agricultura mexicana e a Fundaci\u00f3n Rockefeller.\nEn 1944 foi traballar a M\u00e9xico como fitopat\u00f3logo asociado a dito programa. Despois, en 1945, trasladouse ao estado mexicano de Sonora e especificamente ao Val do Yaqui, onde estudou trigos, Pucciniomycetes e pr\u00e1cticas agron\u00f3micas.\nNos primeiros anos do programa, Borlaug e os seus compa\u00f1eiros de traballo enfocaron os seus esforzos en controlar os Pucciniomycetes que de tarde en tarde destru\u00edan os trigais mexicanos. As primeiras variedades resistentes \u00e1s Pucciniomycetes lanz\u00e1ronse en 1948. \u00c1 vez experiment\u00e1ronse e difund\u00edronse novas pr\u00e1cticas agron\u00f3micas.\nDespois de que M\u00e9xico acadase a autosuficiencia en trigo, en 1956, o grupo de cient\u00edficos que participou con el en Sonora obtivo un logro de enorme transcendencia: o desenvolvemento de variedades ananas de trigo, de alto rendemento, ampla adaptaci\u00f3n, resistentes a doenzas e con alta calidade industrial, sementadas por primeira vez en 1962. Con estas variedades, M\u00e9xico incrementou notablemente a s\u00faa produci\u00f3n. En pouco tempo, moitos pa\u00edses como a India, Paquist\u00e1n, Turqu\u00eda, Tunisia, Espa\u00f1a, a Arxentina e a China, benefici\u00e1ronse das novas variedades e da tecnolox\u00eda desenvolvida en M\u00e9xico. Por\u00e9n, para alg\u00fans cr\u00edticos, o avance destas tecnolox\u00edas provocou graves desequilibrios ambientais. Calc\u00falase que a xente que sofre fame son m\u00e1is de mil mill\u00f3ns, que, a\u00ednda que \u00e9 unha cifra xamais alcanzada no pasado, en porcentaxe respecto \u00e1 poboaci\u00f3n total do planeta \u00e9 a menor proporci\u00f3n que se co\u00f1ece; mesmo \u00e9 inferior ao n\u00famero de seres humanos con sobrepeso/obesidade (1200 mill\u00f3ns). Pode ser considerado o responsable de que haxa tantos seres humanos con acceso suficiente a alimentos como nunca na historia, e como reco\u00f1ecemento da s\u00faa obra foille concedido o Premio Nobel da Paz, as\u00ed como as distinci\u00f3ns m\u00e1is altas que a un civil se lle pode dar nos Estados Unidos. Ga\u00f1ou tam\u00e9n o reco\u00f1ecemento m\u00e1is alto que a India outorga a civ\u00eds que non son cidad\u00e1ns desa nacionalidade, ademais doutros innumerables premios, medallas e honores en todo o mundo.\nEn reco\u00f1ecemento \u00e1 s\u00faa gran contribuci\u00f3n no campo da agricultura, unha importante avenida de Ciudad Obreg\u00f3n, no estado mexicano de Sonora, leva o seu nome. A s\u00faa estatua comparte sala con outras grandes personalidades no Capitolio dos Estados Unidos.\nEn 1981, Borlaug foi membro fundador do Consello Cultural Mundial.\nPremio Nobel.\nEn 1970 Borlaug recibiu o Premio Nobel da Paz. Colaborou na creaci\u00f3n do Centro Internacional de Mellora do Millo e do Trigo e do Centro de Investigaci\u00f3ns Agr\u00edcolas do Noroeste, actualmente Centro de Investigaci\u00f3n Rexional do Noroeste (CIRNO) dependente do Instituto Nacional de Investigaci\u00f3ns Forestales, Agr\u00edcola e Pecuarias (INIFAP), que \u00e1 s\u00faa vez depende da Secretar\u00eda de Agricultura, Desenvolvemento Rural, Gander\u00eda, Pesca e Alimentaci\u00f3n (SAGARPA).\nFalecemento.\nBorlaug faleceu aos 95 anos, o 12 de setembro de 2009, na s\u00faa propiedade de Dallas, dun linfoma. Os fillos de Borlaug dixeron:"}
{"id": "468902", "revid": "47401", "url": "https://gl.wikipedia.org/wiki?curid=468902", "title": "Norman E. Borlaug", "text": ""}
{"id": "468903", "revid": "98629", "url": "https://gl.wikipedia.org/wiki?curid=468903", "title": "Ouka Leele", "text": "B\u00e1rbara Allende Gil de Biedma, nada en Madrid o 29 de xu\u00f1o de 1957 e finada na mesma cidade o 24 de maio de 2022, foi unha artista, pintora, poeta e fot\u00f3grafa espa\u00f1ola, co\u00f1ecida como Ouka Leele. Foi unha das protagonistas principais da movida madrile\u00f1a de comezos da d\u00e9cada de 1980. De formaci\u00f3n autodidacta, destacan as s\u00faas caracter\u00edsticas fotograf\u00edas en branco e negro pintadas a man con acuarela. Mesturou as tradici\u00f3ns espa\u00f1olas cun gran colorido t\u00edpico da artista. A s\u00faa obra exp\u00faxose en cidades como Par\u00eds, Londres, Toquio, S\u00e3o Paulo, Tel Aviv, Shanghai, Pequ\u00edn, Roma, Buenos Aires, Colonia ou Nova York.\nNome art\u00edstico.\nO seu nome art\u00edstico ten a s\u00faa orixe nunha obra do pintor El Hortelano, un mapa de estrelas inventado completamente por el, en que aparec\u00eda unha estrela chamada \"Ouka Leele\". B\u00e1rbara quedou marabillada por esta expresi\u00f3n e decidiu que quer\u00eda asinar as s\u00faas obras as\u00ed. Reforzada nesta decisi\u00f3n polo seu primeiro galerista, Albert Guspi, expuxo dende ent\u00f3n a s\u00faa obra con este pseud\u00f3nimo, ao que quitou un \"e\", asinando como Ouka Lele ata 1999 en que volveu ao nome orixinal \"Ouka Leele\".\nTraxectoria.\nFamilia.\nA s\u00faa familia pertenc\u00eda \u00e1 alta burgues\u00eda bilba\u00edna. \u00c9 filla de Mar\u00eda de las Victorias Gil de Biedma e Vaillant e de Gabriel Allende Ma\u00edz, un afamado arquitecto enamorado da pintura. \u00c9 irm\u00e1 da tam\u00e9n fot\u00f3grafa Patricia Allende e sobri\u00f1a do poeta Jaime Gil de Biedma, e curm\u00e1 segunda de Esperanza Aguirre.\nPasou a s\u00faa infancia entre Madrid e San Rafael e axi\u00f1a pasou gran parte do seu tempo debuxando, pintando e lendo libros de arte. \nFormaci\u00f3n.\nNo Museo do Prado emocionouse coas cores e as pinceladas das teas nas roupas dos cadros de El Greco, a mesma emoci\u00f3n que lle evocan as coras da natureza. Pouco despois, vendeu por primeira vez os seus debuxos no rastro de Estepona, recibindo un bo agoiro dun comprador que baixou dun barco e lle dixo: \"e que saibas que chos merco porque sei que vas ser moi famosa\".\nCursou os primeiro anos de Belas Artes ao mesmo tempo que, en 1976, aconsellada por un compa\u00f1eiro da escola de pintura, integrouse en Photocentro, unha escola de fotograf\u00eda onde comezaban a sementarse as tendencias art\u00edsticas que se iniciaban na \u00e9poca. As s\u00faas primeiras fotos foron inclu\u00eddas no libro \"Principio, 9 j\u00f3venes fot\u00f3grafos espa\u00f1oles\" e dende ese momento a fotograf\u00eda que non buscaba, entrelazouse na s\u00faa vida art\u00edstica. A s\u00faa necesidade de pintar empurrouna cara \u00e1 fusi\u00f3n de pintura e fotograf\u00eda, desenvolvendo as\u00ed a s\u00faa persoal linguaxe. En contacto con outros artistas, decidiu abandonar a idea de estudar a carreira de Belas Artes e avanzar na s\u00faa busca art\u00edstica de xeito autodidacta, ao mesmo tempo que estudaba piano.\nA\u00ednda que adoitaba empregar, nas s\u00faas fotograf\u00edas, o branco e o negro pois rexeitaba a cor, cando lle encargaron unha portada decidiu \"inventar ela mesma as cores\" e comezou a colorea-las frotograf\u00edas que tiraba en branco e negro.\nCarreira profesional.\nEducada nun colexio de monxas, a imaxiner\u00eda relixiosa e as visitas ao Museo do Prado, marcaron os primeiros momentos do seu estilo. Pero foi , sobre todo, a relaci\u00f3n con outros artistas novos do momento aos que co\u00f1eceu no rastro madrile\u00f1o, como Ceesepe, Alberto Garc\u00eda-Alix e mais El Hortelano quen a conctaron co movemento contracultura da \"movida\" que comezaba a agromar na Espa\u00f1a de finais da d\u00e9cada dos setenta.\nEn 1978 trasladouse a Barcelona, onde co\u00f1ece a Mariscal e a Nazario e onde madura o seu estilo final. Al\u00ed, realizou a serie \"Peluquer\u00eda\", na que retrata os seus amigos mesturando as formas relixiosas e o surrealismo o que foi denominado por Paloma chamorro como \"santos modernos\". A serie se expuxo en Barcelona e en Madrid, e dous anos despois marchou a Nova York, onde tomou conciencia de que o seu lugar de traballo o atopa afondando nas s\u00faas orixes. Despois de pasar por M\u00e9xico volveu a Madrid en 1981, en plena movida, e decidiu quedar debido a un cancro que superou con vinte dous anos. Realizou os dese\u00f1os dos sombreiros do filme \"Laberinto de Pasiones\", de Pedro Almod\u00f3var.\nInstalouse en Par\u00eds en 1988 para realizar unha serie de polaroids xigantes para a Fondation Cartier, e ademais pasou longas tempadas en Mallorca, onde se preparou para o nacemento da s\u00faa filla en 1990.\nRecibiu o primeiro Premio Nacional de Bibliofilia en 2003 por \"El Cantar de los Cantares\" coas s\u00faas serigraf\u00edas e debuxos. Ese mesmo ano realizou en Ceut\u00ed (Murcia) un mural ao aire libre de case 300 metros cadrados denominado pola propia artista \u00abo meu xard\u00edn metaf\u00edsico\u00bb, a s\u00faa \u00fanica obra destas caracter\u00edsticas. Foi retratada polo director de cine Rafael Gordon no filme \"La mirada de Ouka Leele\", candidato aos premios Goya en 2010 e que transcorre en gran parte en Ceut\u00ed durante a elaboraci\u00f3n do mural.\nEn 2005 foille outorgado o Premio Nacional de Fotograf\u00eda, o que a levou a retomar a fotograf\u00eda.\nEn 2022, recibiu a Medalla de Madrid, reco\u00f1ecemento ofrecido polo concello de Madrid, pero non puido acudir \u00e1 entrega o pasado 15 de maio, pois xa estaba enferma de cancro. Morreu o d\u00eda 24.\nCaracter\u00edsticas.\nSegundo as s\u00faas propias palabras, Ouka Leele entend\u00eda a fotograf\u00eda como \"poes\u00eda visual, unha forma de falar sen usar palabras\". Foi compa\u00f1eira de artistas como Javier Mariscal, Ceesepe, Alberto Garc\u00eda-Alix ou Pedro Almod\u00f3var.\nA s\u00faa obra foi reproducida en revistas como \"Diorama\", \"Photo Magazine\", \"Telos\", \"Dezine\" ou \"Reviste Actuel\". Colaborou en case todas as edici\u00f3ns do festival ARCO, que alberga parte da s\u00faa obra na s\u00faa colecci\u00f3n. Impartiu obradoiros sobre a s\u00faa especialidade en festivais, centros culturais e universidades."}
{"id": "468904", "revid": "47401", "url": "https://gl.wikipedia.org/wiki?curid=468904", "title": "Ouka Lele", "text": ""}
{"id": "468906", "revid": "1888", "url": "https://gl.wikipedia.org/wiki?curid=468906", "title": "Jos\u00e9 Vergara L\u00f3pez", "text": "Jos\u00e9 Vergara L\u00f3pez, nado en Cedeira cara a 1900 e finado en Ferrol o 25 de agosto de 1936, foi un pol\u00edtico galego.\nTraxectoria.\nPresidente da Alianza Obrera y Campesina. Tenente alcalde de Cedeira dende marzo de 1936. Cando aconteceu o golpe de Estado do 18 de xullo de 1936 formou parte do comit\u00e9 de resistencia cedeirense, e ao po\u00f1erse enfermo o alcalde Manuel Fern\u00e1ndez Freijeiro, tomou a direcci\u00f3n do concello, e con Jos\u00e9 Bernab\u00e9 Mart\u00ednez proclamaron nun bando a declaraci\u00f3n de Estado de Guerra. Detido, foi paseado en Ferrol o 25 de agosto de 1936."}
{"id": "468907", "revid": "85894", "url": "https://gl.wikipedia.org/wiki?curid=468907", "title": "Josefa Vigo Pita", "text": "Josefa Vigo Pita, nada en Cedeira e finado en Valdovi\u00f1o o 21 de marzo de 1938, foi unha pol\u00edtica galega.\nTraxectoria.\nVeci\u00f1a de Sisalde na parroquia de Esteiro, casada co home na emigraci\u00f3n. Acosada polas pretensi\u00f3ns amorosos dun garda civil, que ela rexeitara reiteradamente, en marzo do 1938 fora acusada de axudar os fuxidos. Detida pola Garda Civil, lev\u00e1rona a un pi\u00f1eiral de Valdovi\u00f1o. Atada a unha \u00e1rbore, foi violada e asasinada por disparos de fusil."}
{"id": "468908", "revid": "85894", "url": "https://gl.wikipedia.org/wiki?curid=468908", "title": "Nicasio P\u00e9rez Senra", "text": "Nicasio P\u00e9rez Senra, nado en Cedeira e finado en Cerdido o 11 de marzo de 1938, foi un pol\u00edtico galego.\nTraxectoria.\nConcelleiro de Cedeira dende marzo de 1936. Logo do golpe de Estado do 18 de xullo de 1936 foi sacado da igrexa de Esteiro cando asist\u00eda a misa. Foi paseado co seu compa\u00f1eiro de corporaci\u00f3n Jos\u00e9 L\u00f3pez Teijeiro. Os seus corpo apareceron na cuneta da estrada que vai de Cerdido a Cedeira."}
{"id": "468909", "revid": "85894", "url": "https://gl.wikipedia.org/wiki?curid=468909", "title": "Jos\u00e9 L\u00f3pez Teijeiro", "text": "Jos\u00e9 L\u00f3pez Teijeiro, nado en Cedeira e finado en Cerdido o 11 de marzo de 1938, foi un pol\u00edtico galego.\nTraxectoria.\nConcelleiro de Cedeira dende marzo de 1936. Logo do golpe de Estado do 18 de xullo de 1936 foi paseado en 1938 co seu compa\u00f1eiro de corporaci\u00f3n Nicasio P\u00e9rez Senra. Os seus corpos apareceron na cuneta da estrada que vai de Cerdido a Cedeira."}
{"id": "468912", "revid": "98629", "url": "https://gl.wikipedia.org/wiki?curid=468912", "title": "Historias que ningu\u00e9n cre", "text": "Historias que ningu\u00e9n cre \u00e9 unha obra narrativa de \u00c1nxel Fole, publicada en 1981 por Edici\u00f3ns Xerais de Galicia e reeditada en 2009 pola Editorial Galaxia.\nCaracter\u00edsticas.\nSegundo o \"Diccionario da literatura galega\" o autor compila vinte relatos breves espallados por revistas, publicados independentemente ou redactados para a ocasi\u00f3n e que presentan unha coexi\u00f3n formal menos artellada que os libros anteriores.\nNon leva introduci\u00f3n de ningunha clase. O volume comeza cun relato, sen m\u00e1is. Neste libro c\u00f3mpre salientar unha maior presenza da xeograf\u00eda urbana ca nos primeiros de Fole. Abundan os temas fant\u00e1sticos, os parasicol\u00f3xicos e os elementos autobiogr\u00e1ficos. Abrangue con total naturalidade aqueles fen\u00f3menos que hoxe consideramos \"paranormais\". Base\u00e1ndose na cultura popular, asimila e reelabora toda unha unha tradici\u00f3n, a narrativa oral, incorporando o seu co\u00f1ecemento da literatura contempor\u00e1nea.\nA edici\u00f3n de 1981 remata cuns fragmentos de cr\u00edticas, apolox\u00edas e descrici\u00f3ns:\nTrama.\nA vengaci\u00f3n.\nNa feira do San Marti\u00f1o de Quiroga o Furelo de Sequeiros come o polbo, logo coller\u00e1 o que precisa para a cantina e marchar\u00e1. F\u00e1lase do seu car\u00e1cter, de como fixo cartos co estraperlo e da s\u00faa vida amorosa. A s\u00faa muller, a se\u00f1ora Encarnaci\u00f3n, desapareceu dun d\u00eda para outro e o seu fillastro, o Ra\u00fal, seica marchou para as Am\u00e9ricas. Agora ten unha querida, que as vai buscar \u00e1 vila, e unha rapazota que din que \u00e9 a s\u00faa filla. \u00c1rmase unha partida de caza pola zona e van parar a comer na cantina do Furelo. Boa descrici\u00f3n do traballo da caza. Murm\u00farase que o Furelo matou a muller e a enterrou nalg\u00fan monte da zona, que o can \u00eda ladrar ao sitio e por iso o matou tam\u00e9n dun tiro cando desapareceu a muller. O Furelo marcha durmir e de pronto esc\u00f3itase na cantina un berro arrepiante e longo: \"Encarnaci\u00f3n, eu te matei e enterrei no monte da xesteira\". E o Furelo xa cae morto diante do esqueleto que hai na s\u00faa cama, que ten a cadea e a medadlla da Se\u00f1ora Encarnaci\u00f3n. E aparece a figura do Ra\u00fal. Remata o conto cunha carta escrita en castrapo na que se explica como foi a vinganza do Ra\u00fal.\n\"Xantamos no cimo dun monte do que xa non me acordo como se chama\": Nesta frase vemos como o narrador dubida dun dato concreto para reforzar a verosimilitude do relatado, coma no conto oral.\n\u201cLobos te coman!\".\nComeza o relato dirix\u00edndose ao auditorio para aclarar conceptos que dar\u00e1n p\u00e9 \u00e1 historia contada (t\u00e9cnica do conto oral): \"Ben sei que sabedes que, en galego, o lobo, en singular, son os lobos. \u201cBat\u00edn co lobo\u201d quer decir que lle sa\u00edron a un os lobos \u00f3 cami\u00f1o. Mais eu sent\u00edn dicir eis\u00ed as falas que tid\u00faan esta historia dos montes do Caurel.\" Vai botar unha tempada coa t\u00eda e madri\u00f1a Fernanda, vi\u00fava, que pasou moitos traballos primeiro co home (andaba tras das rapazas e perd\u00eda os cartos na xogueta) e agora cos fillos. Non fan m\u00e1is ca gastar, cazar e andar de troula. Os fillos non estudaron a\u00ednda que consumiron ben di\u00f1eiro. A muller non fai m\u00e1is ca dar queixas. Volven os fillos dunha longa partida de caza pero o m\u00e1is pequeno, o Pepi\u00f1o, non chega. Preoc\u00fapase a nai e saen buscalo nun coche polo Courel. Dar\u00e1n con el nunha taberna durmindo a bebedela. O pousadeiro c\u00f3ntalle a historia dunha cruz que ven paseando. Resulta que o Monchi\u00f1o, de casa boa, namora de Engracia, de casa pobre. Os pais del non os deixan casar mesmo quedando embarazada a rapaza, non hai maneira coa nai. El decide deixar todo e marchar \u00e1 emigraci\u00f3n, a rapaza, xa con meni\u00f1o, veo marchar e b\u00f3talle unha maldici\u00f3n: \"Covarde, que consintes en ver perdido o teu sangue! Lobos te coman!\" Anos despois el volveu con cartos decidido a casar coa Engracia. Pero ela xa casara con outro e a noite que el volve cae nun barranco e c\u00f3meno os lobos. Disque a Engracia morreu de pena pola maldici\u00f3n e a nai do Moncho arrepentiuse de non o deixar casar. No remate: \"No fondo do meu coraz\u00f3n eu agradec\u00edalle ao Pepi\u00f1o que se emborrachara. Sen\u00f3n, eu no poder\u00eda escoitar tan interesante historia...\"\nConto de ambiente da monta\u00f1a do Courel con moita toponimia e mesmo se aventura a etimolox\u00eda dalg\u00fan lugar como Goia e se fala do nacemento do Romanticismo.\nA pinga de sangue.\nNota do autor: \"Non sei si ser\u00eda millor tiduar ista historia \u201cA carta era pra ve-lo retrato\u201d, ou, outramente, \u201cUn mensaxe do al\u00e9n\u201d\". Moitas veces sentiu de neno contar a historia do home do retrato do pintor Fierros, que morrera nun duelo a espada. A el deulle por pintalo e po\u00f1\u00edalle unha pinga de sangue no peito. No ano sesenta recibiu unha misteriosa carta datada en Vigo na que lle comunica onde pode ver o cadro. Est\u00e1 nunha tenda de Ribadeo. Vai al\u00e1 e a dona tam\u00e9n recibira unha carta avisando da s\u00faa visita. Pero o curioso, di ela, \u00e9 que a pinga no peito do retrato apareceu misteriosamente hab\u00eda uns d\u00edas.\nA macabra chanza do Grilo.\nO Grilo era un dos m\u00e1is co\u00f1ecidos borrach\u00f3ns de Lugo, remataba as s\u00faas sentenzas cun \"cri, cri, cri, cri\". Mesmo lle falou nun enterro ao cadaleito. (conto moi breve)\nOs cans da Torre de Lopo.\nComeza en primeira persoa dirix\u00edndose ao auditorio: \"E, se vos interesa, direivos que eu son Xocas de Lopo\". Xocas de Lopo anda sempre cos sete cans da casa. Un d\u00eda ve como o T\u00fazaro se bota desde unha \u00e1rbore sobre a Mariqui\u00f1a para forzala. El ac\u00edrralle os cans e o T\u00fazaro volve subir \u00e1 \u00e1rbore pero rompe a p\u00f3la. Os cans b\u00f3tanse a el que se d\u00e1 un golpe na cabeza. Os cans s\u00e9gueno atacando. A moza agrad\u00e9cello ao Xocas. El marcha un tempo da casa e non pode contar nada. Anos despois estudando en Santiago o pai c\u00f3ntalle que volve de Am\u00e9rica Mariqui\u00f1a casada e con tres cativos. M\u00e1ndalle un bico.\nE dec\u00edmolo ou non o decimos.\nSobre este conto f\u00edxose unha curtametraxe co mesmo t\u00edtulo: \"\u00bfE dec\u00edmolo ou non decimos?\". Di que se morrese de repente atopar\u00edan no armario un letreiro \"E dec\u00edmolo ou non o decimos\" e un buraqui\u00f1o de bala na chaqueta. Nunha taberna de Recatelo o Cosme decl\u00e1rase providencialista, todo o marca a Divina Prividencia. O Xusto di que non \u00e9 providencialista nin fatalista a\u00ednda que o Cosme o tenta convencer cos acontecementos desgraciados que tivo. A familia do Xusto vive nas Casas Baratas luguesas fronte \u00e1 casa de don Perfeuto, o V\u00e1mpiro, porque cobra os xuros ao doce por cento. Vive co rev\u00f3lver ao lado, unha vez caeulle ao chan e disparouse polo que agora o ten cun burato do lombo baleiro, para evitar accidentes. Conv\u00eddaos a comer o Xusto e saca un rev\u00f3lver igual ao don Perfeuto. Disp\u00e1rase a arma, faille a el un buraco na chaqueta e semella que a bala sa\u00edu cara a fiestra do despacho do V\u00e1mpiro. Ao d\u00eda seguinte saben da morte do usureiro, algu\u00e9n lle comenta que o atoparon na mesa rodeado de sangue e co rev\u00f3lver sen unha bala, e a l\u00e1mpada esnaquizada. Seguro que foi a bala do Xusto. Mais o m\u00e9dico que o atendeu afirma que morreu dun derramo cerebral e non hab\u00eda ningunha bala. Tres anos despois atopouse entre uns libros a bala que rompera a l\u00e1mpada e fixera o buraco na chaqueta.\nUnha morte sen rastro.\nPode que non exista o crime perfecto, pero o asasinato do Rei dos Xam\u00f3ns en Sarria, obra do Xes de Restrepo (de Triacastela), non deixou rastro, foi un crime psicol\u00f3xico. No momento en que \u00eda dar un discurso na s\u00faa homenaxe recibe un telegrama coa nova de que a filla casa co Filiberto. O Rei dos Xam\u00f3ns xa mandara darlle unha malleira e non o pod\u00eda ver. Era un telegrama falso enviado polo Xes. O Xes faise amigo do Chumbito, un asasino que mataba por encargo. Vanse os dous para Caracas. Tempo despois chegan os dous a Sarria e citan ao contador do conto para relatarlle as s\u00faas memorias. Montaron unha axencia para facer \"\u201coperaciones resolutivas de toda clase garantizando el perpetuo sigilo\u201d\" . Traballaron en todo tipo de operaci\u00f3ns secretas das grandes potencias, menos no asasinato de Kennedy en Dallas. Ata lle entrega o bosquexo psicol\u00f3xico do Xes de Retrepo feito pola Interpol \u201c\"famoso criminal inventor del asesinato psicol\u00f3gico fulminante\"\u201d.\nPepe Troti\u00f1o.\nCumpre a d\u00e9beda con Lu\u00eds Seoane de escribir a biograf\u00eda de Pepe Troiti\u00f1o. Coincidiron naquel Santiago dos estudantes da FUE. O Birollo chega preguntando polo Troiti\u00f1o que lle quere espetar unha navalla de sete estalos. E lembra tres bromas famosas argalladas polo Troiti\u00f1o. A primeira al\u00e1 no seu Corgo natal. Ti\u00f1a unha moza que o deixou por un xastre. Indo o xastre pola estrada escoitou tal brado que se asustou, o brado repetiuse varios d\u00edas e mesmo chegou a sa\u00edr no xornal de Lugo como emitido por alg\u00fan mostro antediluviano. Outra foi en Santiago cando lle pintou a estrela de David a un estudante mentres durm\u00eda e logo fixo o rid\u00edculo ao ir correndo \u00e1s clases. Tam\u00e9n a do Birollo; convenceuno de que el era dunha loxa o mesmo que o profesor da materia que o Birollo ti\u00f1a atravesada. Se lle fac\u00eda un sinal determinado ao profesor o d\u00eda do exame, seguro que aprobaba. O enfado do profesor foi grande. Seoane xa fixo as oito ilustraci\u00f3ns para a biograf\u00eda, agora el xa fixo o texto.\nAs bebedeiras de Moncho do Grilo.\n\"Todos v\u00f3s tratades, pouco ou moito, a Xos\u00e9 Saavedra Fern\u00e1ndez, conocido por Moncho do Grilo, nome iste que lle v\u00e9n da s\u00faa casa patricia do Oural\". O Moncho colle grandes borracheiras, sobre todo polas festas, coma no San Xo\u00e1n de Sarria. Al\u00ed a muller non o d\u00e1 levado para a casa. Un d\u00eda entra a correr na consulta do m\u00e9dico don Fico e c\u00f3ntalle que de noite cando v\u00e9n b\u00e9bedo dorme s\u00f3 coa fiestra aberta. E unha noite escoitou a s\u00faa propia necrol\u00f3xica na r\u00faa sen ver a ningu\u00e9n. O m\u00e9dico dille que son alucinaci\u00f3ns da bebida, que ou se deixa do alcohol (s\u00f3 dous vasos de vi\u00f1o ao xantar e dous \u00e1 cea) ou o mete nun manicomio. Ao sa\u00edr da consulta o Grilo, don Fito d\u00e1lle ao bot\u00f3n da gravadora que lle trouxera o fillo de Londres, foi a primeira banda magnetof\u00f3nica de Sarria; a que serviu para curar o Grilo, porque o Grilo curou.\nXantamos a car\u00f3n dun esqueleto!\nO Xan de Pascasio ten un anel cun diamante que debe valer ben cartos e tam\u00e9n unha m\u00e1scara dos negros \u00f1\u00e1\u00f1igos que mete medo. Sempre lle promete que lle ha de contar a historia da m\u00e1scara. E conv\u00eddao a xantar sa\u00edndo de Chantada cara a Monforte de Lemos na fonda do Coruxo que agora \u00e9 del. Xa na sobremesa e con moita xente o Xan conta a historia. Como v\u00e9n das Am\u00e9ricas co anel e a m\u00e1scara e quedou a durmir nesta fonda. De noite d\u00e1lle por po\u00f1er a m\u00e1scara cando escoita ru\u00eddos. Pon a almofada coma se fose un corpo e entra o Coruxo cun coitelo na man e acoitela a almofada. Pelexan e o Coruxo ao ver a cara coa m\u00e1scara bota un berro estarrecedor e cae ao chan, o Xan b\u00f3talle as mans \u00e1 gorxa e rem\u00e1tao. Logo tira o corpo e o coitelo no burato aberto na terra e marcha. Anos despois volve das Am\u00e9ricas, visita a fonda e m\u00e9rcaa. Chegou o momento, di, de mirar a ver que hai a\u00ed nese sitio debaixo da terra, \"non vaiamos estar convivindo cun esqueleto\". Cavan e cavan e atopan o esqueleto co coitelo cravado nas costelas. O \"Xan de Pascasio r\u00edase coma un tolo\".\nUn caso para a parapsicolox\u00eda.\n\"Quero protestar outra vez de que Monda\u00f1edo se siga escribindo Mondo\u00f1edo. A t\u00f3dolos labregos lles sinto decir Monda\u00f1edo, non Mondo\u00f1edo. Mais reconozo que isto non v\u00e9n moito ao caso, o que se di..\". Anda por Mondo\u00f1edo, canta a fermosura do val e da vila. Tam\u00e9n \u00e9 moi afeccionado \u00e1 Metaps\u00edquica ou Parapsicolox\u00eda, mais non viviu ning\u00fan episodio en persoa. Ata que un d\u00eda paseando cun violinista da Coru\u00f1a que est\u00e1 na vila van mercar o xornal. Son d\u00faas vellas vendedoras, unha delas d\u00e1lles os xornais coll\u00e9ndoos cunha \u201ctenacilla\u201d. Marchan e ao pouco notan os dous coma unha presi\u00f3n na caluga, algo raro. Volven a cabeza ao mesmo tempo e con rapidez e ven as d\u00faas vellas mirando para eles fixamente. Remata: \"Veleiqu\u00ed un flagante caso de telepat\u00eda... ou non hai telepat\u00eda...\"\nTracatr\u00e1, tacatr\u00e1, tacatr\u00e1.\nSendo estudante en Santiago foi a unha librar\u00eda ver a caixa do movemento continuo, obra de don El\u00edas de Andia e Campuzano. Estaba pechada con selos asinados polo doutor N\u00f3voa Santos e o reitor Rodr\u00edguez Cadarso. E fac\u00eda continuamente \"Tracatr\u00e1, tacatr\u00e1, tacatr\u00e1\". Po\u00f1en unha bomba nun local das dereitas e logo el so\u00f1a que o prende a polic\u00eda e o torturan po\u00f1\u00e9ndolle decote son do \"tracatr\u00e1\" cuns auriculares. Anos despois en Vilalba volve ver a don El\u00edas como preceptor dos fillos dun amigo seu. Don El\u00edas tam\u00e9n \u00e9 poeta, autor de moitos sonetos. Xa pasada a Guerra Mundial sabe da morte de don El\u00edas e como quixo ser enterrado coa caixa do movemento continuo. El e o seu amigo van ao cemiterio e por un buraco escoitan o tracatr\u00e1 no nicho. El segue so\u00f1ando nas sestas co asunto e como o escoitan falar en so\u00f1os ten que contar a historia.\nO medo.\nFala do seu museo de cousas curiosas. Conta de cando foi cobrar un cheque en Sarria e viu na sa\u00edda do banco un home con mala pinta e botas ferradas de protectores. \u00c1 noite queda s\u00f3 na casa, escoita ru\u00eddos raros, met\u00e1licos, e pensa no home que o viu e igual o quere roubar. Bota man do rev\u00f3lver e do foco. Dispara d\u00faas veces e d\u00e1lle \u00e1 lata e o gato que a levaba colgada. \"Condenados de pequenos, xa pod\u00edan enredar con outra cousa,\" remata.\n\u201dEsporretar\u201d.\n\"Inantes de nada deben saberen os leutores o si\u00f1ificado da palabra \u201cesporretar\u201d. Por iso nos vemos na obriga de contar un conti\u00f1o inantes de empricipiar a historia\". Uns cazadores en Vilarbac\u00fa piden sopas de cazador, preg\u00fantanlles se as queren esporretadas e din que si, sen saberen o que \u00e9. E a coci\u00f1eira mete uns allos na boca, morde e logo cospe os restos por enriba da sopa. Iso era esporretar. Mais esporretar tam\u00e9n \u00e9 ceibar ventos da barriga polo sitio por onde lles empeza o rabo aos cans. E conta o caso do Mingos de Sind\u00edn cando no cuartel de San Fernando en Lugo lle fixeron as probas para poder librar do servizo militar por curto de o\u00eddo. Foron varias e a todas sobreviviu sen ning\u00fan problema coma se non o\u00edse case nada. A \u00faltima foi a explosi\u00f3n dunha bomba de dez estalos, que os veci\u00f1os mesmo pensaron que estoupara o almac\u00e9n, e Mingos afeoulle ao oficial a conduta por \u201cesporretar\u201d en p\u00fablico, que ademais cheiraba a p\u00f3lvora por ser nun cuartel.\n\u00c9 este un conto con moito humor.\nDe como o Xocas deu o timo do sobre a dous atracadores.\nO suceso aconteceu en Sarria onde o Xocas ga\u00f1aba moitos cartos xogando. Tra\u00eda canda el no peto un sobre lacrado a asinado que po\u00f1\u00eda -cheo de recortes de xornal-: \"contiene billetes de banco\". Morre o seu amigo Crisanto de Aspai e vai ao velorio. Saca de sobre, \u00e1breo e d\u00e1lle \u00e1 vi\u00fava vinte mil reais (ou cinco mil pesetas, ou mil pesos) dos sete mil pesos (trinta e cinco mil pesetas) que acababa de ga\u00f1ar ao xogo. E c\u00f3ntalle a outro dos presentes como ga\u00f1ou os cartos, meteunos nun sobre e lacrouno \u00e1 vista de todos os da xogueta. Ao sa\u00edr segu\u00edrono dous tipos e pux\u00e9ronlle as navallas no pescozo esixindo o sobre. E el deulles o sobre. Remata: \"Ter\u00eda preparado o sobre dos recortes pra timar a quen n\u00f3s sabemos? Far\u00eda aquelo por si acaso? Non o soupen. Endexamais o volv\u00edn vere. E il levar\u00eda moito medo cando sintiu carraquea-las navallas e lostrega-las follas diante dos ollos?\"\nUn queixo de San Sim\u00f3n.\nCea en Lugo na casa do seu amigo o Cosme de Reiriz que se confesa moi amante dos queixos de San Sim\u00f3n. M\u00f3stralle algo brillante que pode ser un diamante e c\u00f3ntalle a historia del. Resulta que foi ao San Ram\u00f3n a Vilalba e quedou na hospedaxe no mesmo cuarto que ocupara un tal m\u00edster Golpe, un ingl\u00e9s que non \u00e9 ingl\u00e9s, ten unha tatuaxe e estivo na Cidade do Cabo. E merca cinco queixos que deixou esquecidos un carpinteiro que marchou sen pagar. Nun deses queixos estaba escondido o diamante. Ao d\u00eda seguinte le no xornal que morreu don Pedro Golpe que estivera en Sur\u00e1frica. Volveu a Vilalba \u00e1 fonda onde lle contan que estivo por al\u00ed o que esquecera os queixos para recuperalos pero non lle dixeron nada. Se quere saber m\u00e1is que vaia a Rinlo. Al\u00ed sabe que Pedro Golpe foi vixiante das minas de diamantes e debeu roubar a peza, que logo lle debeu roubar a el un carpinteiro. O Cosme vai a Madrid vender o diamante, viaxa a Italia coa familia e ao volveren en avi\u00f3n este caeu ao mar e ningu\u00e9n se salvou. Remata: \"E ter\u00eda ou non maleficio o diamante arroubado polo menos d\u00faas veces?\"\nO galo de Monforte.\nNunhas festas de Monforte dos anos vinte tira fotos e pinta. Na casa onde vive unha noite de moita calor deixa grans de millo polo chan e tres ali\u00f1ados na mesa porque dan sorte. E entra un galo de catro patas que lle tira co tinteiro e deixa marcadas as patas, ata consegue tirarlle unha foto. Tam\u00e9n lle merca o galo ao dono, que llo cobra ben. Pasados os anos xa vive el en Monforte e o seu amigo Edelmiro, que estivo vinte anos en M\u00e9xico, ens\u00ednalle o seu museo de curiosidades: que se isto de Pepa a Loba, aquilo dun fillo de Montero R\u00edos, estoutro de De Gaulle. El l\u00e9vaos \u00e1 s\u00faa casa ver as pegadas e a foto do galo de catro patas, dubidan, din que pode ser unha fotomontaxe. E ter\u00e1 que lles mostrar o galo disecado.\nMedo e m\u00e1is medo.\n\"Todo aquelo veu por sere eu un rom\u00e1ntico. Por te-lo costume est\u00e9tico \u2013perd\u00f3n, leutor- de dar longas paseadas de noite por sitios isolados. E lin ou sent\u00edn decir que \u00f3 grand\u00edsimo Beethoven pas\u00e1balle outro tanto cando viv\u00eda en Viena. Perd\u00f3n, meu leutor, outra vez...\" Cando le en El Progreso que don Valeriano morrera, p\u00faxose a escribir a historia nun restaurante da Pontenova. A\u00ednda xogara \u00e1s cartas co tal se\u00f1or aquela tarde no Lugo-Bar. O se\u00f1or viv\u00eda en Bocamaos, cerca de Ombreiro. Cara a al\u00ed sae dar o paseo longo desde Lugo. E ve\u00f1en uns tronos moi fortes e l\u00f3stregos. Nunha desas luces ve o corpo dun aforcado, mesmo a punta da bota lle bate nos foci\u00f1os. Volve a Lugo. Ve o xornal que fala da treboada e que en Bocamaos unha centella carbonizara o corpo dun home desaparecido o d\u00eda antes. El garada o segredo, mais sabe que o home se aforcara, ou tam\u00e9n o puideron matar e levar al\u00ed o corpo e guindalo. Anos despois escoita que o Valeriano lle dera unha tunda a un se\u00f1or maior e que este lle dixera: \"Oxal\u00e1 te abrase unha centella! E abrasouno\". \nO milagre de Ribadeo.\nVai a Ribadeo co seu amigo Pepi\u00f1o o Xaropes, que \u00e9 moi amigo de facer bromas de todo tipo e algo dado \u00e1s desgrazas coma cando para se alumar queimou un d\u00e9cimo de lotar\u00eda premiado. E van escoitar como recita no Mercantil o poeta L\u00edas de Moxenas. Antes de entrar o Pepi\u00f1o m\u00e9rcalle unha ra a uns rapaces e logo m\u00e9tella no peto (sen el se decatar) ao poeta. Xa no recital a ra croa, salta \u00e1 mesa e m\u00e9tese no vaso da auga. O auditorio pensa que \u00e9 unha burla do poeta e protesta. Mais L\u00edas aproveita a ocasi\u00f3n para improvisar uns versos nos que fala dos poetas ras e conv\u00e9nceos de est\u00e1n diante do Milagre de Ribadeo.\nA m\u00e1scara antig\u00e1s.\nDon Fabul\u00f3n mercou en Madrid no rastro unha m\u00e1scara antig\u00e1s en 1919. En 1929 sacouna \u00e1 r\u00faa no Entroido de Lugo. Nun d\u00eda de maio de 1930 estaba el probando diante do espello a m\u00e1scara cando chaman \u00e1 porta e coas pr\u00e9sas foi abrir sen sacala. Era a leiteira Micaela de Meil\u00e1n que papou un bo susto e pensou que era o Demo. Ela fixera testamento para o seu sobri\u00f1o Bieito. Este mercou a m\u00e1scara, puxo unha sotana e collue un foco. E de noite aparec\u00e9uselle \u00e1 t\u00eda que de novo cre volver ver o Demo. E quedaron os dous tatexos. Contaba ela que a primeira vez que vira o Demo quedara coxa e a segunda tatexa.\nNarraci\u00f3n.\nTodos os relatos est\u00e1n narrados en primeira persoa por narradores diferentes. Seguen a t\u00e9cnica da literatura oral, do conto contado. C\u00edtanse moitos top\u00f3nimos e nomes de persoa e dub\u00eddase sobre alg\u00fans datos, sobre todo referencias temporais. Dir\u00edxese bastantes veces ao lector, como se fose un o\u00ednte presente.\nA maior\u00eda dos espazos son urbanos, destacando Lugo e as vilas luguesas coma Chantada, Monforte, Ribadeo. Tam\u00e9n hai contos ambientados na monta\u00f1a luguesa e alg\u00fan en Santiago.\nCanto ao tempo, moitas veces propositadamente inconcreto, poden encadrarse na primeira metade do s\u00e9culo XX, ata os anos sesenta.\nSobre o relato Pepe Troiti\u00f1o, comenta Xos\u00e9 Ram\u00f3n Pena que hai unha \u00edntima relaci\u00f3n entre o medo, o elemento mist\u00e9rico e mais o humor."}
{"id": "468914", "revid": "5863", "url": "https://gl.wikipedia.org/wiki?curid=468914", "title": "Editorial Laiovento", "text": ""}
{"id": "468915", "revid": "27155", "url": "https://gl.wikipedia.org/wiki?curid=468915", "title": "Conrotaci\u00f3n", "text": ""}
{"id": "468916", "revid": "27155", "url": "https://gl.wikipedia.org/wiki?curid=468916", "title": "Disrotaci\u00f3n", "text": ""}
{"id": "468917", "revid": "27155", "url": "https://gl.wikipedia.org/wiki?curid=468917", "title": "Prohormona", "text": ""}
{"id": "468920", "revid": "27155", "url": "https://gl.wikipedia.org/wiki?curid=468920", "title": "Receptor bioqu\u00edmico", "text": ""}
{"id": "468921", "revid": "56817", "url": "https://gl.wikipedia.org/wiki?curid=468921", "title": "Domenico Cotugno", "text": "Domenico Cotugno, nado en Ruvo di Puglia o 29 de xaneiro de 1736 e finado en N\u00e1poles o 6 de outubro de 1822, foi un m\u00e9dico e anatomista italiano.\nTraxectoria.\nFillo de Michele e Chiara Assalemi, labregos de Puglia, acolleuno unha irm\u00e1 da nai en Molfetta e entrou en contacto cun frade capuchino que o axudou nos seus primeiros anos de formaci\u00f3n no seminario. Logo de volver \u00e1 casa dedicouse de xeito autodidacta a estudar matem\u00e1tica e filosof\u00eda pero tam\u00e9n se interesou polas ciencias naturais e a medicina, realizando observaci\u00f3ns directas en cad\u00e1veres e estudaba a anatom\u00eda en animais que el mesmo disecaba.\nCon dezaseis anos marchou a N\u00e1poles para estudar f\u00edsica e medicina, entre as principais influencias que recibiu est\u00e1 a do fil\u00f3sofo Antonio Genovesi, que o instou a recuperar o valor pr\u00e1ctico da ciencia. Dende 1754 foi, primeiro axudante, e despois, m\u00e9dico do Ospedale degli Incurabili, que foi a s\u00faa verdadeira palestra de experimentaci\u00f3n m\u00e9dico-cient\u00edfica e onde substitu\u00edu ao cirurxi\u00e1n ao caer enfermo.\nEn 1756 rematou os seus estudos na Escola M\u00e9dica Salernitana e principiou a impartir lecci\u00f3ns privadas de medicina, e logo pasou a dar clase no ateneo de N\u00e1poles para a pasar como profesor asociado en 1758 \u00e1 c\u00e1tedra de anatom\u00eda descritiva e patol\u00f3xica, logrando a s\u00faa titularidade en 1766. Un ano antes relizou unha viaxe de tres meses percorrendo Italia na que deixou testemu\u00f1o en \"Iter Italicum Patavinum\", un diario con descrici\u00f3ns paisaxist\u00edcas e costumistas.\nFoi un dos homes de ciencia que en 1782 integraron a formar a Accademia dei XL, fundada a iniciativa de Anton Mario Lorgna. En 1789 viaxou por Austria e Alema\u00f1a como m\u00e9dico de Fernando IV de N\u00e1poles. Foi decano da facultade de medicina e reitor da universidade partenopea, introducindo o exame de f\u00edsica e establecendo a incompatibilidade entre as profesi\u00f3ns de m\u00e9dico e a de farmac\u00e9utico. Foi tam\u00e9n protom\u00e9dico xeral do Reino das D\u00faas Sicilias.\nActividade cient\u00edfica.\nEn \"De aquaeductibus auris humanae internae\" (1761) describiu por primeira volta o aparello vestibular e a c\u00f3clea do o\u00eddo interno, demostrando tam\u00e9n que o labirinto estaba cheo de l\u00edquido e privado de aire, ao contrario do que establec\u00eda unha teor\u00eda secular que se remontaba a Arist\u00f3teles. Cotugno amosou que se pod\u00eda propagar o son nos l\u00edquidos, no humor do vest\u00edbulo, co\u00f1ecido como l\u00edquido endolaber\u00edntico, formulando as\u00ed os fundamentos da teor\u00eda da resonancia.\nEn \"De ischiade nervosa commentarius\" (1764) describiu as causas e a localizaci\u00f3n da ci\u00e1tica, ocasionada por unha inflamaci\u00f3n do nervio ci\u00e1tico por unha substancia \u00e1cida procedente da cavidade cranial ou espi\u00f1al, e m\u00e1is do l\u00edquido cefalorraqu\u00eddeo; reco\u00f1eceu tam\u00e9n a presenza de albumina nos ouri\u00f1os dos nefr\u00edticos. A segunda parte da obra dedicouna principalmente \u00e1s soluci\u00f3ns terap\u00e9uticas, como incisi\u00f3ns e sangr\u00edas.\nRm 1769 publicou a s\u00faa terceira obra fundamental, \"De sedibus variolarum syntagma\", unha investigaci\u00f3n sobre a var\u00edola, na que sosti\u00f1a que se localizaba na pel exposta ao aire e que era necesario atopar soluci\u00f3ns espec\u00edficas, rexeitando a curaci\u00f3n tradicional por medio de ba\u00f1os quentes. A parte m\u00e1is importante da obra ded\u00edcaa \u00e1 inoculaci\u00f3n, e que o levar\u00eda m\u00e1is tarde a apoiar a vacina contra da variola de Edward Jenner.\nEn 1778 publicou \"De animorum ad optimum disciplinam praeparatione\" no que bosquexaba as relaci\u00f3ns entre a moral e o co\u00f1ecemento nun momento no que o Estado estaba a revolucionar as instituci\u00f3ns culturais."}
{"id": "468929", "revid": "89787", "url": "https://gl.wikipedia.org/wiki?curid=468929", "title": "Vera Duarte", "text": "Vera Valentina Benr\u00f3s de Melo Duarte Lobo de Pina, nada en Mindelo o 2 de outubro de 1952, \u00e9 unha xurista e escritora de Cabo Verde.\nTraxectoria.\nEstudou Dereito na Universidade Cl\u00e1sica de Lisboa. De volta a Cabo Verde, foi xu\u00edza conselleira do Tribunal Supremo de Xustiza e Conselleira do Presidente da Rep\u00fablica. En 1995 recibiu o Premio Norte-Sur do Consello de Europa, en reco\u00f1ecemento \u00e1 s\u00faa loita na defensa dos dereitos humanos. Integrou a Comisi\u00f3n Africana dos Dereitos do Home e dos Pobos e a Comisi\u00f3n Internacional de Xuristas.\nEstreouse na literatura en 1993 co libro de poemas \"Amanh\u00e3 Amadrugada\". A s\u00faa primeira novela, \"A Candidata\" (2003), recibiu o Premio Sonangol de Literatura. En 2019 participou na Coru\u00f1a no ciclo Poetas Di(n)versos."}
{"id": "468930", "revid": "56817", "url": "https://gl.wikipedia.org/wiki?curid=468930", "title": "Mindelo", "text": "O top\u00f3nimo portugu\u00e9s Mindelo pode referirse a:"}
{"id": "468931", "revid": "23204", "url": "https://gl.wikipedia.org/wiki?curid=468931", "title": "Wang Yangming", "text": "Wang Shouren, nado en Yuyao o 26 de outubro de 1472 e finado en Ganzhou o 9 de xaneiro de 1529, de nome de cortes\u00eda Bo'an, foi un fil\u00f3sofo neoconfucianista, oficial, educador, cal\u00edgrafo e xeneral chin\u00e9s durante a dinast\u00eda Ming. Despois de Zhu Xi, \u00e9 habitualmente considerado o m\u00e1is importante pensador neoconfucianista, con interpretaci\u00f3ns do confucianismo que negan o dualismo racionalista da filosof\u00eda ortodoxa de Zhu Xi. Wang foi co\u00f1ecido en c\u00edrculos literarios como Yangming Xiansheng e Yangming Zi, que significan \"mestre Yangming\".\nNa China, o Xap\u00f3n e os pa\u00edses occidentais, \u00e9 m\u00e1is co\u00f1ecido polo seu nome honor\u00edfico que polo seu nome persoal.\nTraxectoria.\nWang naceu como Wang Shouren (\u738b\u5b88\u4ec1) en Yuyao, provincia de Zhejiang, nunha familia de estudosos cunha tradici\u00f3n no servizo burocr\u00e1tico. O seu pai, Wang Hua, foi primeiro (\"Zhuangyuan\", \u72c0\u5143) no Exame Imperial de 1481, e ascendeu ata chegar a ser viceministro no Ministerio de Ritos, mais logo degrad\u00e1rono e finalmente foi expulsado do servizo gobernamental debido a que ofendeu o eunuco Liu Jin.\nWang ga\u00f1ou o grao de \"juren\" en 1492 e o de \"jinshi\" en 1499. M\u00e1is adiante serviu como axudante executivo en varios departamentos do goberno ata o seu exilio por ofender o eunuco en 1506. Non obstante, a s\u00faa carreira profesional recuperouse, convert\u00e9ndose en gobernador de Jiangxi.\nProezas militrares.\nWang converteuse nun xeneral de \u00e9xito e foi co\u00f1ecido pola estrita disciplina que impu\u00f1a \u00e1s s\u00faas tropas. En 1517 e 1518, foi enviado en resposta \u00e1s petici\u00f3ns de suprimir as revoltas campesi\u00f1as en Jiangxi, Fujian e Guangdong. Preocupado pola destruci\u00f3n que veu coa guerra, pediu \u00e1 corte que permitise unha amnist\u00eda, e destru\u00edu con \u00e9xito as forzas rebeldes militares.\nSupresi\u00f3n do pr\u00edncipe de Ning.\nEn 1519, mentres era gobernador da provincia de Jiangxi e no seu cami\u00f1o para suprimir as revoltas en Fujian, Wang atopouse de s\u00fapeto coa rebeli\u00f3n do pr\u00edncipe Ning, liderada por Zhu Chenhao, cuarto pr\u00edncipe de Ning. Dado que a base do pr\u00edncipe en Nanchang lle permit\u00eda baixar polo r\u00edo Yangtze e capturar a capital sure\u00f1a de Nanjing, Wang preparou activamente a batalla para previr esa posibilidade, mentres enga\u00f1aba o pr\u00edncipe para convencelo de que os ex\u00e9rcitos se estaban movendo para rodealo. O pr\u00edncipe, crendo isto, dubidou e deu tempo a que Nanjing fose reforzada. Finalmente, obrigado a enfrontarse \u00e1s forzas gobernamentais, o pr\u00edncipe de Ning foi derrotado e capturado.\nNesta campa\u00f1a, Wang tam\u00e9n fixo as primeiras referencias ao uso do \"fo-lang-ji\" na batalla, un can\u00f3n culebrina importado dos portugueses que acababan de chegar \u00e1 China. Como gobernador de Jiangxi tam\u00e9n constru\u00edu escolas, rehabilitou os rebeldes e reconstru\u00edu o que se perdera polo inimigo durante a revolta. A\u00ednda que foi nomeado conde, foi desterrado por oporse a Zhu Xi.\nTrinta e oito anos despois da s\u00faa morte, recibiu os t\u00edtulos de marqu\u00e9s e finalizador da cultura. En 1584 ofrec\u00e9ronlle un sacrificio no templo de Confucio, a maior honra para un estudoso.\nFilosof\u00eda.\nWang foi a figura l\u00edder da Escola do Coraz\u00f3n neoconfucianista, fundada por \u9678\u4e5d\u6df5 Lu Jiuyuan. Esta escola defend\u00eda unha interpretaci\u00f3n de Mencio, confucianista cl\u00e1sico que se converteu no centro da interpretaci\u00f3n posterior, que unificou o co\u00f1ecemento coa acci\u00f3n. A s\u00faa escola rival, a Escola do Principio (\"Li\") trataba de ga\u00f1ar co\u00f1ecemento como un xeito de preparaci\u00f3n que, cando se completase, pod\u00eda guiar a acci\u00f3n.\nCo\u00f1ecemento innato.\nWang Yangming desenvolveu a idea do \"co\u00f1ecemento innato\", sostendo que cada persoa co\u00f1ece dende o seu nacemento a diferenza entre o ben e o mal. Tal co\u00f1ecemento \u00e9 intuitivo e non racional. Estas ideas revolucionarias naquel momento inspiraron m\u00e1is tarde pensadores xaponeses prominentes como Motoori Norinaga, quen argumentaba que polas deidades do xinto\u00edsmo, os xaponeses ti\u00f1an a habilidade intuitiva para distinguir entre o ben e o mal sen unha racionalizaci\u00f3n complexa. Aquela escola de pensamento (\u014cy\u014dmei-gaku) tam\u00e9n influ\u00edu en gran medida a \u00e9tica samurai.\nO co\u00f1ecemento como acci\u00f3n.\nO rexeitamento da investigaci\u00f3n do co\u00f1ecemento por parte de Wang d\u00e9bese ao feito de que, nesa \u00e9poca, a visi\u00f3n tradicional do pensamento chin\u00e9s declaraba que unha vez que unha persoa obti\u00f1a co\u00f1ecemento, ti\u00f1a o deber de p\u00f3r ese co\u00f1ecemento en acci\u00f3n.\nIsto presupu\u00f1a d\u00faas posibilidades:\nWang rexeitou ambos os presupostos, raz\u00f3n pola cal puido desenvolver a s\u00faa propia filosof\u00eda da acci\u00f3n. Cr\u00eda que s\u00f3 por medio da acci\u00f3n simult\u00e1nea pod\u00eda obterse co\u00f1ecemento e negou calquera outro medio para conseguilo. Segundo a s\u00faa opini\u00f3n, era imposible empregar o co\u00f1ecemento despois de obterlo, porque cr\u00eda que o co\u00f1ecemento e a acci\u00f3n estaban unificados, que eran un s\u00f3. Calquera co\u00f1ecemento que se obtivese e despois se puxese en acci\u00f3n era considerado unha ilusi\u00f3n ou unha falsidade.\nA mente e os obxectos.\nWang Yangming afirmaba que os obxectos non existen por completo f\u00f3ra da mente, porque a mente lles d\u00e1 forma. Cr\u00eda que non \u00e9 o mundo o que d\u00e1 forma \u00e1 mente, sen\u00f3n que \u00e9 a mente \u00e1 que d\u00e1 raz\u00f3n ao mundo, antecedendo nisto a Inmanuel Kant. En consecuencia, cada mente por ela mesma \u00e9 a fonte de toda raz\u00f3n. Entend\u00eda a mente como unha luz interior, unha bondade moral e co\u00f1ecemento do que \u00e9 bo, innatos. Este pensamento \u00e9 bastante similar ao do grego S\u00f3crates, quen argumentaba que o co\u00f1ecemento \u00e9 virtude."}
{"id": "468932", "revid": "138085", "url": "https://gl.wikipedia.org/wiki?curid=468932", "title": "Ida Kami\u0144ska", "text": "Ida Kami\u0144ska, nada en Odesa o 18 de setembro de 1899 e finada en Nova York o 21 de maio de 1980, foi unha actriz e directora polaca xud\u00eda. Co\u00f1ecida principalmente polo seu traballo no teatro, era filla de Ester Rachel Kami\u0144ska, que foi chamada \"Nai da Escena Xud\u00eda\". O Teatro Xudeu de Varsovia recibe o seu nome.\nDurante a s\u00faa longa carreira, Kami\u0144ska produciu m\u00e1is de setenta obras e interpretou m\u00e1is de 150 produci\u00f3ns. Tam\u00e9n escribiu d\u00faas obras e traduciu moitas obras ao yiddish. A segunda guerra mundial interrompeu a s\u00faa carreira, e logo emigrou aos Estados Unidos para continuar a actuar. En 1967 dirixiuse no papel principal de \"Nai Coraxe e mais os seus fillos\" en Broadway. En 1973, publicou a s\u00faa autobiograf\u00eda, titulada \"My Life, My Theater\".\nProtagonizou o filme de 1965 \"Obchod na korze\", que ga\u00f1ou o \u00d3scar ao mellor filme en lingua non inglesa. Pola s\u00faa interpretaci\u00f3n recibiu unha menci\u00f3n especial do Festival de Cannes, ademais de candidaturas ao Globo de Ouro e ao \u00d3scar \u00e1 mellor actriz.\nTraxectoria.\nPrimeiros anos e carreira.\nKami\u0144ska naceu en Odesa, Imperio Ruso, actual Ucra\u00edna, filla da actriz teatral yiddish Ester Rachel Kami\u0144ska (1870\u20131925) e do actor, director e produtor teatral Abraham Kaminsky (1867\u20131918). A s\u00faa irm\u00e1 foi a tam\u00e9n actriz Regina Kami\u0144ska e o seu irm\u00e1n o compositor Joseph Kaminski. A s\u00faa nai foi descrita como a \"Eleanor Duse xud\u00eda\".\nIda Kami\u0144ska comezou a s\u00faa carreira teatral aos seis anos de idade. Un dos seus primeiros papeis foi na obra de Jakob Gordin \"Mirele Efros\", como neta da protagonista, que estaba interpretada pola s\u00faa nai. Actuou tanto en traxedias como en comedias, ademais de dirixir obras na compa\u00f1\u00eda do seu pai cando ti\u00f1a dezaoito anos.\nEn 1918 casou co actor e director yiddish Zygmunt Turkow (1896-1970), membro da compa\u00f1\u00eda dos seus pais. Ela e Turkow tiveron unha filla, Ruth Kami\u0144ska-Turkow, que naceu en 1919. Despois dunha xira de tres anos do teatro Kami\u0144ski na Uni\u00f3n Sovi\u00e9tica, a parella estableceuse en Varsovia, e xuntos estableceron o Teatro de Arte Xud\u00eda de Varsovia, en 1922, con Ida Kami\u0144ska como actriz principal. Divorci\u00e1ronse en 1932 e o mesmo ano Kami\u0144ska organizou a s\u00faa propia compa\u00f1\u00eda en Varsovia, o Teatro Dram\u00e1tico de Ida Kami\u0144ska, que continuou a dirixir ata 1939. En xullo de 1936 Kami\u0144ska casou co actor yiddish Marian (Meir) Melman (1900-1978).\nEn outubro de 1939, no principio da segunda guerra mundial, Kami\u0144ska e membros da s\u00faa familia, inclu\u00eddos o seu marido, Melman, e a s\u00faa filla, Ruth, voaron a Lw\u00f3w (Ucra\u00edna), que estaba baixo a ocupaci\u00f3n sovi\u00e9tica. Al\u00ed puido dirixir o teatro yiddish fundado polas autoridades sovi\u00e9ticas. Ela e a s\u00faa familia establec\u00e9ronse cuns amigos. Posteriormente emigraron a varias localidades da Uni\u00f3n Sovi\u00e9tica, acabando na Rep\u00fablica Socialista Sovi\u00e9tica de Kirguizist\u00e1n. O seu fillo Victor naceu en Frunze en outono de 1941. En 1944 chegaron a Moscova, onde Kami\u0144ska actuou de novo en produci\u00f3ns yiddish.\nCarreira de posguerra.\nTrala guerra, Kami\u0144ska e a s\u00faa familia volveron a Varsovia. A poboaci\u00f3n xud\u00eda polaca fora decimada no holocausto. Non obstante, Kami\u0144ska e Melman tomaron a decisi\u00f3n de tratar de restablecer o teatro xudeu. Un teatro yiddish foi reaberto en Varsovia en novembro de 1946. En 1949 o goberno polaco garantiu un subsidio para o establecemento do Teatro Estatal Xudeu de Polonia, no que Kami\u0144ska foi directora art\u00edstica. Na primeira parte da s\u00faa existencia, o teatro xirou polas cidades de \u0141\u00f3d\u017a (1949-1953) e Wroc\u0142aw (1953-1955). En 1955 estableceuse permanentemente en Varsovia, como o Teatro Estatal Xudeu, que despois recibiu o nome de Ida e a s\u00faa nai (Teatro Estatal Xudeu Ester Rachel Kami\u0144ska e Ida Kami\u0144ska). Ida Kami\u0144ska continuou a dirixir o teatro ata 1968.\nEn 1957, foi de xira a Israel por primeira vez, actuando para a primeira ministra Golda Meir. En 1965, interpretou a Mrs. Lautmann no filme checoslovaco \"Obchod na korze\", dirixido por J\u00e1n Kad\u00e1r e Elmar Klos, polo que logrou unha candidatura ao \u00d3scar \u00e1 mellor actriz na 39\u00aa edici\u00f3n dos \u00d3scar.\nEn protesta contra a campa\u00f1a antisemita do goberno durante os sucesos de marzo de 1968 abandonou Polonia para sempre en xullo de 1968, primeiro a Israel e finalmente a Nova York.\nO seu \u00faltimo papel foi en \"The Angel Levine\" (1970), dirixido por J\u00e1n Kad\u00e1r.\nFalecemento.\nIda Kami\u0144ska faleceu dunha enfermidade cardiovascular en 1980, aos 80 anos. O seu marido, Meir Melman, morrera en 1978. Foi enterrada na secci\u00f3n do teatro yiddidh do cemiterio Mount Hebron en Flushing, Nova York.\nLegado.\nEn 2014, o Teatro Xudeu de Varsovia realizou unha exposici\u00f3n especial na s\u00faa honra. A exposici\u00f3n inclu\u00eda vestidos levados por Kami\u0144ska, ademais de fotograf\u00edas e recordos da s\u00faa carreira."}
{"id": "468933", "revid": "47401", "url": "https://gl.wikipedia.org/wiki?curid=468933", "title": "Ida Kaminska", "text": ""}
{"id": "468937", "revid": "27155", "url": "https://gl.wikipedia.org/wiki?curid=468937", "title": "ARNr 16S", "text": "O ARNr 16S, \u00e9 dicir, \u00e1cido ribonucleico ribos\u00f3mico 16S (en ingl\u00e9s 16S rRNA) \u00e9 o compo\u00f1ente da subunidade menor de 30S (S son as unidades svedberg) do ribosoma procariota, o cal se une \u00e1 secuencia Shine-Dalgarno. Os xenes que o codifican denom\u00ednanse xene do ARNr 16S e util\u00edzanse para reconstru\u00edr filoxenias, debido \u00e1s lentas taxas de evoluci\u00f3n desta rexi\u00f3n x\u00e9nica. Carl Woese e George E. Fox foron os dous investigadores pioneiros no uso do ARNr 16S en filoxen\u00e9tica en 1977.\nNunha soa bacteria poden existir m\u00faltiples secuencias do xene de ARNr 16S.\nFunci\u00f3ns.\nTen varias funci\u00f3ns:\nEstrutura.\nA s\u00faa estrutura pode dividirse en catro dominios, tal como se mostra na imaxe.\nCebadores universais.\nO xene do ARNr 16S util\u00edzase para estudos filoxen\u00e9ticos xa que est\u00e1 altamente conservado entre diferentes especies de bacterias e arqueas. Carl Woese foi o pioneiro neste uso do ARNr 16S. Suxeriuse que o xene do ARNr 16S pode utilizarse como un reloxo molecular fiable porque as s\u00faas secuencias en distintas li\u00f1axes bacterianas relacionadas distantemente te\u00f1en funcionalidades similares. Algunhas arqueas (hiper)term\u00f3filas (por exemplo, as da orde Thermoproteales) conte\u00f1en intr\u00f3ns no xene do ARNr 16S que est\u00e1n localizados en rexi\u00f3ns altamente conservadas e poden causar un impacto no \"annealing\" de cebadores \"universais\". Os ARNr mitocondriais e cloropl\u00e1sticos est\u00e1n tam\u00e9n amplificados.\nO par cebador ou \"primer\" m\u00e1is com\u00fan foi concibido por Weisburg \"et al.\" e denom\u00ednase actualmente 27F e 1492R; por\u00e9n, para algunhas aplicaci\u00f3ns poden ser necesarios amplic\u00f3ns m\u00e1is curtos, como por exemplo o par cebador 27F-534R que cobre de V1 a V3 para a secuenciaci\u00f3n 454 con qu\u00edmica do titanio (as lecturas de 500 son ideais).\nA mi\u00fado util\u00edzase o 8F en vez do 27F. Ambos os cebadores son case id\u00e9nticos, pero o 27F ten un M en vez dun C. AGAGTTTGATCMTGGCTCAG comparado co 8F.\nAplicaci\u00f3ns en PCR e secuenciaci\u00f3n.\nAdemais de sitios de uni\u00f3n de cebadores altamente conservados, as secuencias do xene do ARNr 16S conte\u00f1en rexi\u00f3ns hipervariables que poden proporcionar secuencias sinatura espec\u00edficas de especies \u00fatiles para a identiicaci\u00f3n de bacterias.\nComo resultado, a secuenciaci\u00f3n do xene do ARNr 16S converteuse en algo com\u00fan en microbiolox\u00eda m\u00e9dica como unha alternativa barata e r\u00e1pida aos m\u00e9todos fenot\u00edpicos de identificaci\u00f3n bacteriana. A\u00ednda que a secuenciaci\u00f3n do 16S se usou orixinalmente para identificar bacterias, viuse despois que serv\u00eda para facer unha reclasificaci\u00f3n das bacterias en especies completamente novas, ou mesmo en x\u00e9neros.\nForon tam\u00e9n usadas para describir novas especies que nunca se puideran cultivar con \u00e9xito.\nCoa chegada a moitos laboratorios de t\u00e9cnicas de secuenciaci\u00f3n de terceira xeraci\u00f3n, \u00e9 posible a identificaci\u00f3n simult\u00e1nea de miles de secuencias de ARNr 16S en cuesti\u00f3n de horas, o que permite facer estudos metaxen\u00f3micos, como por exemplo da flora intestinal.\nRexi\u00f3ns hipervariables.\nO xene do ARNr 16S bacteriano cont\u00e9n nove rexi\u00f3ns hipervariables (V1-V9) que oscilan entre unha lonxitude de 30 a 100 pares de bases e que est\u00e1n implicadas na estutura secundaria da subunidade ribos\u00f3mica menor. O grao de conservaci\u00f3n var\u00eda amplamente entre as rexi\u00f3ns hipervaribles, e as rexi\u00f3ns m\u00e1is conservadas correlaci\u00f3nanse coa taxonom\u00eda de maior nivel (grandes grupos) e as rexi\u00f3ns menos conservadas coa de menor nivel, como x\u00e9neros e especies. A\u00ednda que as secuencias 16S completas permiten unha comparaci\u00f3n de todas as rexi\u00f3ns hipervariables, cando estas son de 1500 pares de bases de longo a s\u00faa an\u00e1lise pode ser prohibitivamente cara para estudos que tratan de identificar ou caracterizar diversas comunidades bacterianas. Estes estudos utilizan habitualmente a plataforma Illumina, que produce lecturas de 50 a 12000 veces m\u00e1is baratas que a pirosecuenciaci\u00f3n 454 ou a secuenciaci\u00f3n de Sanger, respectivamente. A\u00ednda que \u00e9 m\u00e1is barata e axeitada para cubrir m\u00e1is profundmente unha comunidade,a secuenciaci\u00f3n de Illumina s\u00f3 produce lecturas de 75 a 250 pares de bases de longo (ata 300 pares de bases con Illumina MiSeq), e non ten un protocolo establecido para a ensamblaxe fiable do xene completo en mostras da comunidade bacteriana. Por\u00e9n, as rexi\u00f3ns completamente hipervariables poden ser ensambladas a partir dunha soa execuci\u00f3n de Illumina, o que as fai dianas ideais para a plataforma.\nA\u00ednda que as rexi\u00f3ns hipervariables do 16S poden variar drasticamente entre bacterias, o xene do 16S en conxunto mant\u00e9n unha maior homoxeneidade na lonxitude que o seu equivalente eucariota de 18S, o cal pode facer que os ali\u00f1amentos sexan m\u00e1is doados. Ademais, o xene do 16S cont\u00e9n secuencias altamente conservadas entre rexi\u00f3ns hipervariables, o que permite o dese\u00f1o de cebadores universais que poden producir fiablemente as mesmas secci\u00f3ns da secuencia do 16S en diferentes taxons. A\u00ednda que ningunha rexi\u00f3n hipedrvariable pode clasificar con exctitude todas as bacterias desde a categor\u00eda de dominio \u00e1 de especie, algunhas poden predicir con fiabilidade niveis taxon\u00f3micos espec\u00edficos. Por esta raz\u00f3n, moitos estudos de comunidade seleccionan as rexi\u00f3ns hipervariables semiconservadas como a V4, xa que pode proporcionar unha resoluci\u00f3n a nivel de filo de maneira tan precisa coma o xene 16S completo. A\u00ednda que as rexi\u00f3ns menos conservadas te\u00f1en dificultade para clasificar novas especies cando o nivel taxon\u00f3mico superior se desco\u00f1ece, util\u00edzanse a mi\u00fado para detectar a presenza de pat\u00f3xenos espec\u00edficos. Nun estudo feito por Chakravorty et al. en 2007, caracteriz\u00e1ronse as rexi\u00f3ns V1-V8 de varios pat\u00f3xenos para determinar que rexi\u00f3ns hipervariables ser\u00eda m\u00e1is \u00fatil inclu\u00edr para probas espec\u00edficas de especie ou de espectro m\u00e1is amplo. Entre outros descubrimentos, estes investigadores atoparon que a rexi\u00f3n V3 era mellor para identificar o x\u00e9nero de todos os pat\u00f3xenos probados e que a V6 era a m\u00e1is axeitada para diferenciar especies entre todos os pat\u00f3xenos probados das listas da CDC estadounidense, inclu\u00edndo o \u00e1ntrax.\nA\u00ednda que a an\u00e1lise de rexi\u00f3ns hipervariables 16S \u00e9 unha poderosa ferramenta para os estudos de taxonom\u00eda bacteriana, ten dificultades \u00e1 hora de diferenciar entre especies moi estreitmente emparentadas. Nas familias Enterobacteriaceae, Clostridiaceae e Peptostreptococcaceae, as especies poden compartir ata o 99% en similitude de secuencia no xene 16S completo. Como resultado, as secuencias V4 poden diferir en s\u00f3 uns poucos nucle\u00f3tidos, o que fai que as bases de datos de referencia non poidan clasificar con fiabilidade estas bacterias nos niveis taxon\u00f3micos inferiores. Limitando a an\u00e1lise do 16S a rexi\u00f3ns hipervariables seleccionadas, estes estudos poden fracasar ao non observr diferenzas en tax\u00f3ns estreitamente relacionados e agrupalos nunha soa unidade taxon\u00f3mica, subestimando a diversidade total da mostra. Ademais, os xenomas bacterianos poden conter m\u00faltiples xenes de ARNr 16S, e as rexi\u00f3ns V1, V2 e V6 son as que conte\u00f1en a maior diversidade intraespec\u00edfica. A\u00ednda que non \u00e9 o m\u00e9todo m\u00e1is preciso para clasificar as especies bacterianas, a an\u00e1lise de rexi\u00f3ns hipervariables segue sendo unha das ferramentas m\u00e1is \u00fatiles de que se disp\u00f3n para estudos de comunidades bacterianas.\nBases de datos de ARNr 16S.\nO xene do ARNr 16S util\u00edzase como un est\u00e1ndar na clasificaci\u00f3n e identificaci\u00f3n de microbios, porque est\u00e1 presente na maior\u00eda dos microbios e presenta os cambios adecuados. Disponse de cepas tipo de secuencias do xene do ARNr 16S da maior\u00eda das bacterias e arqueas en bases de datos p\u00fablicas como as do NCBI. Por\u00e9n, con frecuencia a calidade das secuencias que se encontran nesas bases de datos non est\u00e1 validada. Por tanto, util\u00edzanse moito bases de datos secundarias que recollen s\u00f3 secuencias de ARNr 16S. As bases de datos m\u00e1is usadas son as seguintes:\nEzBioCloud.\nA base de datos EzBioCloud, antes chamada EzTaxon, consta dun sistema taxon\u00f3mico xer\u00e1rquico que cont\u00e9n 62988 especies/filotipos de bacterias e arqueas, que incl\u00fae 15290 nomes publicados validamente ata setembro de 2018. Base\u00e1ndose nas relaci\u00f3ns filoxen\u00e9ticas como as de \"m\u00e1xima probabilidade\" e OrthoANI, todas as especies/subespecies est\u00e1n representadas por polo menos unha secuencia do xene de ARNr 16S. A base de datos EzBioCloud est\u00e1 revisada sistematicamente e posta ao d\u00eda regularmente, o que tam\u00e9n incl\u00fae novas especies candidatas. Ademais, a p\u00e1xina web ofrece ferramentas bioinform\u00e1ticas como unha calculadora ANI, ContEst16S e 16S rRNA DB para as pipeline Mothur e QIIME.\nThe Ribosomal Database Project.\nThe Ribosomal Database Project (RDP) \u00e9 unha base de datos revisados que ofrece datos de ribosomas xunto con programas relacionados e servizos. As ofertas incl\u00faen ali\u00f1amentos ordenados filoxeneticamente de secuencias de ARNr, \u00e1rbores filoxen\u00e9ticas derivadas, diagramas da estrutura secundaria do ARNr e varios paquetes de software para manexar, analizar e mostrar os ali\u00f1amentos e \u00e1rbores. Os datos est\u00e1n dispo\u00f1ibles por ftp e correo electr\u00f3nico. Tam\u00e9n se proporcionan certos servizos anal\u00edticos por servidor de correo electr\u00f3nco.\nSILVA.\nSILVA proporciona conxuntos de datos completos de calidade comprobada e postos ao d\u00eda regularmente de secuencias ali\u00f1adas de ARNr das subunidades ribos\u00f3micas menor (16S/18S, SSU) e maior (23S/28S, LSU) dos tres dominios da vida, as\u00ed como unha suite de ferramentas de investigaci\u00f3n, dese\u00f1o de cebadores e ali\u00f1amento para Bacteria, Archaea e Eukarya.\nGreenGenes.\nGreengenes \u00e9 unha base de datos de referencia de 16S completa e de calidade controlada, baseada na taxonom\u00eda dunha filoxenia \"de novo\", que proporciona conxuntos de unidades taxon\u00f3micas operacionais est\u00e1ndar. A p\u00e1xina oficial deste sitio \u00e9 http://greengenes.secondgenome.com, e ten licenza Creative Commons BY-SA 3.0."}
{"id": "468938", "revid": "27155", "url": "https://gl.wikipedia.org/wiki?curid=468938", "title": "16S rRNA", "text": ""}
{"id": "468939", "revid": "27155", "url": "https://gl.wikipedia.org/wiki?curid=468939", "title": "ARN ribos\u00f3mico 16S", "text": ""}
{"id": "468940", "revid": "27155", "url": "https://gl.wikipedia.org/wiki?curid=468940", "title": "ARNr de 16S", "text": ""}
{"id": "468941", "revid": "27155", "url": "https://gl.wikipedia.org/wiki?curid=468941", "title": "ARNr de 16 S", "text": ""}
{"id": "468942", "revid": "27155", "url": "https://gl.wikipedia.org/wiki?curid=468942", "title": "ARNr 16 S", "text": ""}
{"id": "468943", "revid": "23204", "url": "https://gl.wikipedia.org/wiki?curid=468943", "title": "Cu\u00ed\u00f1a dos Pardais", "text": "A cu\u00ed\u00f1a dos Pardais (en ruso: \u0412\u043e\u0440\u043e\u0431\u044c\u0451\u0432\u044b \u0433\u043e\u0440\u044b, \"Vorobiovy Gory\"), chamada de Lenin entre 1935 e 1999, \u00e9 un outeiro na marxe dereita do r\u00edo Moscova e un dos puntos m\u00e1is altos da capital rusa, cunha altitude de 220 metros por riba do nivel do mar.\nConta cun miradoiro dende o que se contempla unha ampla vista panor\u00e1mica da cidade, situado nunha chaela sobre un arboredo corgueiro cun desnivel de 85 metros sobre a superficie do r\u00edo. Baixo a cu\u00ed\u00f1a, e da outra banda do r\u00edo, at\u00f3pase o estadio Luzhniki (antigo Estadio Lenin), onde se celebraron as cerimonias de apertura e peche dos Xogos Ol\u00edmpicos de ver\u00e1n de 1980. Preto del est\u00e1 o mosteiro de Novodevichi, exemplo sobranceiro do barroco Naryshkin.\nNon moi lonxe do miradoiro est\u00e1 a ponte de Luzhniki, que atravesa o r\u00edo para ligar a avenida Komsomolsky e a avenida Vernadsky. \u00c9 unha ponte de dous niveis, o superior est\u00e1 aberto ao tr\u00e1fico rodado e o inferior \u00e1 circulaci\u00f3n do metro, cunha pasaxe peonil. Neste nivel est\u00e1 a estaci\u00f3n de metro Vorobiovy Gory, constru\u00edda con paredes de vidro que permiten aos pasaxeiros apreciar a s\u00faa localizaci\u00f3n sobor do r\u00edo.\nAlexandre I de Rusia quixo constru\u00edr a catedral de Cristo Redentor nesta lomba, mais o seu sucesor Nicolao I paralizou as obras e a catedral foi levantada preto do Kremlin, no seu lugar actual.\nNa actualidade, o principal edificio da cu\u00ed\u00f1a dos Pardais \u00e9 a Universidade Lomonosov, o m\u00e1is alto dos sete ra\u00f1aceos mandados constru\u00edr por Stalin na d\u00e9cada de 1940 en Moscova. Cunha altura de 240 metros contando a antena, foi o edificio m\u00e1is alto de Europa dende a s\u00faa inauguraci\u00f3n en 1953 ata 1990. A poucos metros do miradoiro p\u00f3dese visitar a pequena igrexa da Trindade.\nDurante o Mundial de f\u00fatbol de 2018, a cu\u00ed\u00f1a dos Pardais acolleu o maior \"fan fest\" do torneo, un espazo de entremento para os seareiros asistentes \u00e1 competici\u00f3n.\nTelef\u00e9rico.\nO 27 de novembro de 2018 abriu un telef\u00e9rico entre o cume e o complexo deportivo Luzhniki. Ata 2016 houbo nesa zona un trampol\u00edn de salto de esqu\u00ed, data na que se desmontou con vistas a constru\u00edr unha \u00e1rea de lecer con instalaci\u00f3ns para deportes de neve, cun novo trampol\u00edn, pistas de esqu\u00ed e snowboard e un escorregadoiro para zorras."}
{"id": "468944", "revid": "23204", "url": "https://gl.wikipedia.org/wiki?curid=468944", "title": "Gran Premio de Austria de 2000", "text": "O Gran Premio de Austria de 2000 (oficialmente o XXIV Gro\u00dfer A1 Preis von \u00d6sterreich) foi unha carreira do Campionato do Mundo de F\u00f3rmula 1 celebrada no Circu\u00edto de \u00d6sterreichring o 16 de xullo de 2000. Foi a d\u00e9cima rolda da tempada de F\u00f3rmula Un de , o 24\u00ba Gran Premio de Austria o vix\u00e9simo segundo que se celebrou en \u00d6sterreichring. A carreira disputouse sobre 71 voltas. O piloto de McLaren Mika H\u00e4kkinen ga\u00f1ou a carreira logo de comezar desde a pole position, o seu compa\u00f1eiro de equipo David Coulthard terminou segundo con Rubens Barrichello no terceiro posto para o equipo Ferrari.\nMichael Schumacher, l\u00edder do campionato partiu da cuarta posici\u00f3n xunto a Barrichello. Na primeira curva, Ricardo Zonta, de BAR, atopouse coa parte traseira de Michael Schumacher. O incidente obrigou ao alem\u00e1n a retirarse e causou a sa\u00edda do coche de seguridade. Despois de que o coche de seguridade entrase tras unha volta, H\u00e4kkinen e Coulthard lograron unha c\u00f3moda vantaxe sobre o resto da pista. Cando H\u00e4kkinen fixo a s\u00faa parada en boxes na volta 38, volveu atr\u00e1s de Coulthard, pero por diante de Barrichello. Coulthard fixo unha parada en boxes na volta 41, permitindo que H\u00e4kkinen volvese \u00e1 cabeza o que permit\u00edulle conseguir a s\u00faa segunda vitoria na tempada 2000.\nClasificaci\u00f3n.\nCarreira.\n\u2020 Luciano Burti partiu do pit lane."}
{"id": "468945", "revid": "85894", "url": "https://gl.wikipedia.org/wiki?curid=468945", "title": "Alfredo Rojo Fajardo", "text": "Alfredo Rojo Fajardo, nado na Coru\u00f1a e finado na mesma cidade o 17 de xu\u00f1o de 2003, foi un mari\u00f1eiro e pol\u00edtico galego.\nTraxectoria.\nMari\u00f1eiro de substituci\u00f3n no destrutor Almirante Vald\u00e9s. Co golpe de Estado do 18 de xullo de 1936 foi detido e xulgado en Ferrol por rebeli\u00f3n militar (contra tripulantes do \"Almirante Vald\u00e9s\") e foi condenado a doce anos e un d\u00eda de prisi\u00f3n. Preso no Lazareto de San Sim\u00f3n, f\u00f3ille concedida a liberdade provisional en febreiro de 1943. Licenciamento en 1951. Morreu na Coru\u00f1a aos 88 anos."}
{"id": "468958", "revid": "1576", "url": "https://gl.wikipedia.org/wiki?curid=468958", "title": "Eazy e", "text": ""}
{"id": "468959", "revid": "23204", "url": "https://gl.wikipedia.org/wiki?curid=468959", "title": "Eric Lynn Wright", "text": ""}
{"id": "468960", "revid": "7523", "url": "https://gl.wikipedia.org/wiki?curid=468960", "title": "Jordan Bell", "text": "Jordan Trennie Bell, nado o 7 de xaneiro de 1995 nos \u00c1nxeles, California, \u00e9 un xogador estadounidense de baloncesto profesional que xoga nos Guangzhou Loong Lions da Chinese Basketball Association (CBA).\nTraxectoria profesional.\nO 22 de xu\u00f1o de 2017, Bell foi seleccionado na 38\u00aa posici\u00f3n do Draft da NBA de 2017 polos Chicago Bulls, e foi traspasado \u00f3s Golden State Warriors a cambio de 3.5 mill\u00f3ns de d\u00f3lares. Nas s\u00faas d\u00faas tempadas nos Warriors, chegou a d\u00faas Finais da NBA, conseguindo o anel na primeira delas, na tempad 2017-18.\nO 28 de xu\u00f1o de 2019, os Warriors fixeron axente libre restrinxido a Bell. O 11 de xullo de 2019, asinou cos Minnesota Timberwolves.\nO 5 de febreiro de 2020, Bell e Robert Covington foron traspasados \u00f3s Houston Rockets nun traspaso entre catro equipos. O d\u00eda seguinte, Bell foi traspasado de novo, desta vez \u00f3s Memphis Grizzlies a cambio de Bruno Caboclo e un intercambio de elecci\u00f3ns da segunda rolda do Draft de 2023. O 2 de marzo de 2020, foi cortado polos Grizzlies.\nO 29 de xu\u00f1o de 2020, Bell asinou cos Cleveland Cavaliers un contrato por dous anos. O 22 de novembro 2020, Bell foi traspasado xunto a Alfonzo McKinnie \u00f3s Los Angeles Lakers a cambio de JaVale McGee, pero foi cortado o d\u00eda seguinte."}
{"id": "468961", "revid": "5863", "url": "https://gl.wikipedia.org/wiki?curid=468961", "title": "MSDOS", "text": ""}
{"id": "468964", "revid": "85894", "url": "https://gl.wikipedia.org/wiki?curid=468964", "title": "Jos\u00e9 Viturro Ozores", "text": "Jos\u00e9 Viturro Ozores, nado en Boiro, foi un mari\u00f1eiro e sindicalista galego.\nTraxectoria.\nMari\u00f1eiro de Cabo da Cruz, foi presidente da UGT de Castro. Co golpe de Estado do 18 de xullo de 1936 fuxiu na lancha San Jos\u00e9 n\u00ba 2 do Cabo de Cruz en xullo. Declarado fuxido e en rebeld\u00eda. Foi capturado en 1939 e xulgado por adhesi\u00f3n \u00e1 rebeli\u00f3n en Ferrol na causa 8/1939. A sentenza do consello de Guerra foi cadea perpetua en 1941. Estivo preso na Illa de san Sim\u00f3n. Conced\u00e9ronlle a liberdade provisional en xaneiro de 1943."}
{"id": "468965", "revid": "54334", "url": "https://gl.wikipedia.org/wiki?curid=468965", "title": "Claude Njik\u00e9-Bergeret", "text": "Claude Njik\u00e9-Bergeret, nada en Douala o 5 de xu\u00f1o de 1943, \u00e9 unha escritora, granxeira e coordinadora local camerunesa.\nTraxectoria.\nO seu av\u00f3 \u00c9tienne Bergeret foi misioneiro protestante en Nova Caledonia e o Camer\u00fan entre 1917 e o 1921. O seu pai, Charles Bergeret, f\u00edxose pastor despois de que o seu propio pai, \u00c9tienne, casase en Francia en 1937 con Yvette Guiton, unha traballadora social.\nClaude naceu no Hospital Europeo de Douala. O seu pai foi mobilizado para participar na liberaci\u00f3n de Francia durante a segunda guerra mundial. En 1946 naceu a s\u00faa irm\u00e1 Mireille, e a familia regresou ao Camer\u00fan. A familia asentouse en Bangangt\u00e9, onde constru\u00edron a escola p\u00fablica feminina de Mfetom, na que estudou a propia Claude Njik\u00e9-Bergeret. A car\u00f3n das comunidades locais do pobo bamileke aprendeu a falar o idioma local, das linguas bamileke.\nEn 1956 a familia regresou a Francia. Claude rematou o instituto e casou e tivo dous fillos, Serge (1966) e Laurent (1968). Estudou Xeograf\u00eda na Universidade de Aix-Marsella, onde participou nas protestas do Maio do 68.\nEn 1972 separouse e regresou ao Camer\u00fan. En 1974 asinou un contrato coa mesma sociedade misioneira para a que traballara o seu pai, co prop\u00f3sito de ser mestra, e dirixiu a escola de Mfetom.Reformou a educaci\u00f3n en Mfetom, inclu\u00edndo m\u00e1is historia local nas s\u00faas lecci\u00f3ns, e procurando comprender os costumes locais. Amais, implicouse na vida social local. En 1978 o seu matrimonio co \"fon\" (xefe local) Njik\u00e9 Pokam Fran\u00e7ois, que xa viv\u00eda en poligamia con case trinta mulleres, provocou certo esc\u00e1ndalo, ao ser unha muller branca, formada e protestante. Tivo dous rapaces con el: Sophia (1978) e Rudolf (1980), e pasou a ser co\u00f1ecida co alcume da Ra\u00ed\u00f1a Branca. Logo da morte do xefe en 1987, Claude adquiriu unha pequena parcela agr\u00edcola e pasou a vivir como labrega en Nkoutchoup, a car\u00f3n do r\u00edo Noun, coa s\u00faa familia e as s\u00faas amizades a uns 20\u00a0km de Bangangte.\nDesde a d\u00e9cada de 1970 procurou mellorar a imaxe de \u00c1frica en Francia. En 1997 publicou a s\u00faa autobiograf\u00eda, \"Ma Passion Africaine\". Os seus libros falan dos ritos e da cultura de Bangangt\u00e9."}
{"id": "468966", "revid": "15490", "url": "https://gl.wikipedia.org/wiki?curid=468966", "title": "Armenia (provincia romana)", "text": "A Armenia romana ref\u00edrese ao dominio de partes da Grande Armenia por parte do Imperio Romano, desde o s\u00e9culo I a.C. ata o final da Antig\u00fcidade tard\u00eda. Mentres que a Armenia menor converteuse nun estado cliente e incorporouse ao Imperio romano propiamente dito durante o s\u00e9culo I d.C., a Grande Armenia seguiu sendo un reino independente baixo a dinast\u00eda ars\u00e1cida. Durante este per\u00edodo, Armenia seguiu sendo un obst\u00e1culo de discordia entre Roma e o Imperio do Partio, as\u00ed como o Imperio Sas\u00e1nida que sucedeu a este, e o casus belli para varias das Guerras romano-sas\u00e1nidas. S\u00f3 no 114\u2013118 o Emperador Traxano puido conquistala e incorporala como unha provincia romana de curta duraci\u00f3n.\nA finais do s\u00e9culo IV, Armenia dividiuse entre Roma e os sas\u00e1nidas, que tomaron o control da maior parte do reino armenio e a mediados do s\u00e9culo V aboliron a monarqu\u00eda armenia. Nos s\u00e9culos VI e VII, Armenia volveu ser un campo de batalla entre os romanos do leste (o imperio bizantino) e os sas\u00e1nidas, ata que as d\u00faas potencias foron derrotadas e substitu\u00eddas polo califato musulm\u00e1n a mediados do s\u00e9culo VII.\nHistoria.\nTrala ca\u00edda da Dinast\u00eda ars\u00e1cida de Armenia despois da campa\u00f1a de Pompeio en Armenia no 66 a.C., o Reino de Armenia foi a mi\u00fado disputado entre o Imperio Romano e o Imperio de Partia durante as guerras romano-partas. Ao longo da maior parte da s\u00faa historia durante este per\u00edodo, baixo o reinado da dinast\u00eda Ars\u00e1cida, a nobreza armenia dividiuse entre lealistas romanos, leais a Partia ou neutrais.\nArmenia serv\u00eda a mi\u00fado como un estado cliente ou vasalo na fronteira dos dous grandes imperios e os seus sucesores, os imperios bizantino e sas\u00e1nida. Durante as guerras bizantino-sas\u00e1nidas, Armenia foi finalmente dividida en Armenia bizantina e Armenia persa.\nLoita sobre a influencia con Partia.\nCoa expansi\u00f3n cara ao leste da Rep\u00fablica Romana durante as Guerras Mitrid\u00e1ticas, o Reino de Armenia, baixo a Dinast\u00eda art\u00e1xida, Pompeio converteuno nun protectorado romano no 66/65 a.C. Durante os seguintes 100 anos, Armenia permaneceu baixo influencia romana. Cara a mediados do s\u00e9culo I d.C, o nacemento do Imperio Partiano influ\u00edu na supremac\u00eda romana en disputa, que foi restablecida polas campa\u00f1as do 58-63 de Cneo Domicio Corbul\u00f3n.\nEste conflito terminou logo da Batalla de Rhandeia, nun estancamento efectivo e un compromiso formal: un pr\u00edncipe de Partia da li\u00f1a de Ars\u00e1cida sentar\u00edase no trono de Armenia, pero o seu nomeamento ti\u00f1a para ser aprobado polo emperador romano.\nProvincia romana de Armenia (114\u2013118 d.C.).\nNo 114, o Emperador Traxano incorporou Armenia ao Imperio, fac\u00e9ndoa unha provincia romana plena.\nNo 113, Traxano invadiu o Imperio Partia porque quer\u00eda reintegrar a un rei vasalo en Armenia (alg\u00fans anos antes de que caera baixo o control dos partos). No 114, Traxano desde Antioqu\u00eda en Siria romana marchou sobre Armenia e conquistou a capital Artaxata. Traxano ent\u00f3n depuxo ao rei armenio Parthamasiris e ordenou a anexi\u00f3n de Armenia ao Imperio Romano como nova provincia.\nA nova provincia chegou \u00e1s marxes do Mar Caspio e limitaba ao norte co Reino de Iberia e Albania cauc\u00e1sica, dous estados vasalos de Roma.\nComo provincia romana, Armenia foi administrada xunto con Capadocia por Catilio Severo da gens Claudia.\nO Senado romano emitiu moedas nesta ocasi\u00f3n coa seguinte inscrici\u00f3n: ARMENIA ET MESOPOTAMIA EN POTESTATEM P.R. REDACTAE, solidificando as\u00ed a posici\u00f3n de Armenia como a nova provincia romana. Unha rebeli\u00f3n por parte do pretendente parto Sanatruces, sofocouse, a\u00ednda que continuou a resistencia espor\u00e1dica e Vologases III de Partia logrou asegurar unha \u00e1rea do sueste de Armenia pouco antes da morte de Traxano en agosto do 117.\nProtectorado romano.\nTrala morte de Traxano, o seu sucesor Adriano decidiu non manter a provincia de Armenia. No 118, Adriano renunciou a Armenia e instalou a Parthamaspates como rei. Parthamaspates pronto foi derrotado polos partos, e refuxiose de novo cos romanos, que lle concederon o co-dominio de Osroene no oeste do Reino de Armenia como consolo.\nSoemo foi nomeado rei de Armenia polo emperador romano Antonino Pio no 140. Poucos anos despois, no 161, Armenia perdeuse de novo ante Vologases IV de Partia. No 163, un contraataque romano baixo Statius Priscus derrotou aos partos en Armenia e volveu instalar a Sohaemus como candidato favorecido polos romanos no trono armenio.\nArmenia era causa de frecuentes desputas entre os dous imperios e os seus candidatos para o trono armenio, unha situaci\u00f3n que durou ata a aparici\u00f3n dun novo poder, os Sas\u00e1nidas. O poder e a influencia de Roma aumentou ao longo dos anos, pero Armenia mantivo a s\u00faa independencia, a\u00ednda que s\u00f3 como un estado vasalo, a\u00ednda que era un aliado romano contra o Imperio Sas\u00e1nida. Cando o emperador romano Septimio Severo saqueou a capital partia de Ctesifonte, moitos soldados armenios estaban no seu ex\u00e9rcito. M\u00e1is tarde no s\u00e9culo IV, consist\u00edan en d\u00faas lexi\u00f3ns romanas, Legio I Armeniaca e a Legio II Armeniaca.\nNa segunda metade do s\u00e9culo III, a capital sas\u00e1nida de Ctesifonte e as \u00e1reas do sur de Armenia foron saqueadas polos romanos baixo o emperador Caro, e toda Armenia, logo de medio s\u00e9culo de goberno persa, foron cedidas a Diocleciano no 299 como un territorio vasalo.\nArmenia oriental romana.\nNo 363, asinouse un tratado entre os imperios Imperio Romano do Leste e o Imperio sas\u00e1nida, que divid\u00edu a Armenia entre os dous. Os persas retiveron a maior parte de Armenia (\"Persarmenia\") mentres os romanos recib\u00edan unha pequena parte do oeste de Armenia.\nOutro tratado seguiu entre o 384 e o 390, a Paz de Acilisene (que normalmente data sobre do 387), que estableceu unha fronteira definida, correndo desde un punto ao leste de Karin (que pasar\u00e1 a chamarse Theodosiopolis) a outro punto ao suroeste de Nisibis en Mesopotamia. A \u00e1rea baixo o control dos romanos orientais aumentou, pero a\u00ednda as\u00ed, ao redor de catro quintas partes do antigo Reino de Armenia permaneceu baixo o goberno persa.\nA diferenza de Armenia Menor ao oeste do \u00c9ufrates, que se constitu\u00edra en [provincia romana | provincias romanas] completas (\"Armenia I\" e \"Armenia II\") baixo a Diocese de Ponto xa nos tempos de Diocleciano, os novos territorios mantiveron un nivel de autonom\u00eda variable. \"Armenia Maior\", a metade norte, constitu\u00eduse como unha civitas stipendaria baixo un gobernador civil titulado \"Armeniae\", o que significa que mantivo a autonom\u00eda interna, pero era obrigada a pagar tributo e proporcionar soldados ao ex\u00e9rcito romano oriental.\nBaixo o dominio do imperio romano, Melitene era o campo base da Legio XII \"Fulminata\". Foi un dos principais centros en Armenia Menor (\"P'ok'r Hayk'\"), permanecendo as\u00ed ata o final do s\u00e9culo IV. O emperador Teodosio I dividiu a rexi\u00f3n en d\u00faas provincias. Armenia prima (Hayk'), coa s\u00faa capital en Sebasteia (moderna Sivas) e Armenia secunda, coas\u00faa capital en Melitene.\nPor outra banda, as \"satrap\u00edas\" () do sur, que estiveran baixo influencia romana desde o 298, eran un grupo de seis principados totalmente aut\u00f3nomos aliados do Imperio (\"civitates foederatae\"): Ingilene, Sofena, Antzitene, Asthianene, Sophanene e Balabitene. Os armenios locais \"nakharar\" eran plenamente soberanos nos seus territorios, e simplemente eran obrigados a proporcionar soldados a petici\u00f3n e enviar unha coroa de ouro ao emperador, como un s\u00edmbolo de submisi\u00f3n. A cambio, recibiron do seu emperador s\u00faas insignias reais, inclu\u00edndo zapatos vermellos.\nA situaci\u00f3n permaneceu inalterada durante case un s\u00e9culo, ata que unha gran revolta dos s\u00e1trapas no 485 contra o emperador Zen\u00f3n (474\u2013491). Como consecuencia, os s\u00e1trapas foron desposu\u00eddos da s\u00faa soberan\u00eda e dos seus dereitos de sucesi\u00f3n hereditaria, quedando en efecto reducidos ao status de \"civitates stipendariae\", os que pagan impostos e son administrados polo imperio.\nO emperador Xustiniano I (527-565) levou a cabo unha serie de reformas administrativas integrais. Xa logo do seu nomeamento no 527, o \"Dux Armeniae\" (responsable de Armenia Minor) e o \"Come Armeniae\" abol\u00edronse, e as forzas militares dos territorios armenios quedaron subordinadas a un novo \"magister militum per Armeniam\" en Theodosiopolis.\nNo 536, promulg\u00e1ronse novas reformas que aboliron a autonom\u00eda dos territorios do trans-\u00c9ufrates e formaron catro novas provincias regulares. \"Armenia Interior\" uniuse con partes de \"Pontus Polemoniacus\" e \"Armenia I\" para formar unha nova provincia, \"Armenia I Magna\", a antiga \"Armenia I\" e \"Armenia II\" foron re-divididas en \"Armenia II\" e \"Armenia III\", e as antigas satrap\u00edas formaron a nova provincia \"Armenia IV\". No 538, os nobres armenios levant\u00e1ronse contra os pesados \u200b\u200bimpostos, pero foron derrotados e forzados a atopar refuxio en Persia.\nNo 591, o tratado entre Cosroes II e Mauricio cedeu a maior parte de Persarmenia ao Imperio Romano de Oriente.\nHistoria posterior.\nA rexi\u00f3n foi o foco dunha guerra prolongada Guerra bizantino-sas\u00e1nida (602-628). Despois do inicio das conquistas musulm\u00e1s e da conquista \u00e1rabe de Armenia, s\u00f3 as partes occidentais de Armenia permaneceron en mans bizantinas, formando parte do thema de Armeniakon. Armenia seguiu dominada polos \u00e1rabes a partir de ent\u00f3n, e foi gobernada por unha sucesi\u00f3n de emires nomeados polo Califato as\u00ed como por pr\u00edncipes locais.\nCoa diminuci\u00f3n do poder do califato e a fractura dos seus territorios perif\u00e9ricos en estados aut\u00f3nomos, os bizantinos puideron reafirmar a s\u00faa influencia sobre os principados armenios durante as campa\u00f1as de Xo\u00e1n Curcuas a principios do s\u00e9culo X. Na primeira metade do s\u00e9culo XI, baixo Basilio II e os seus sucesores, a maior\u00eda de Armenia estivo baixo o control bizantino directo, que durou ata a Batalla de Manzikert no 1071, cando toda Armenia caeu baixo o Imperio Selx\u00facida."}
{"id": "468968", "revid": "85894", "url": "https://gl.wikipedia.org/wiki?curid=468968", "title": "Semarang", "text": "Semarang \u00e9 a capital e cidade m\u00e1is grande da provincia de Xava Central en Indonesia. Foi un importante porto durante a \u00e9poca colonial holandesa, e hoxe \u00e9 un importante centro rexional.\nA poboaci\u00f3n da cidade \u00e9 de aproximadamente 1,8 mill\u00f3ns de persoas, convert\u00e9ndoa na s\u00e9tima cidade m\u00e1is poboada de Indonesia logo de Iacarta, Surabaia, Bandung, Bekasi, Medan e Tangerang. A \u00e1rea metropolitana contaba con 3.183.516 habitantes no censo de 2010 repartidos en 2 cidades e 26 distritos. A Gran Semarang (tam\u00e9n co\u00f1ecida como \"Kedungsapur\") ten unha poboaci\u00f3n pr\u00f3xima aos 6 mill\u00f3ns. A poboaci\u00f3n da cidade \u00e9 predominantemente xavaesa con significativa poboaci\u00f3n chinesa.\nHistoria.\nA historia de Semarang rem\u00f3ntase ao s\u00e9culo IX, cando era co\u00f1ecida como Bergota. A finais do s\u00e9culo XV, un \u00e1rabe chamado Kyai Pandan Arang fundou unha vila e unha escola isl\u00e1mica nesta vila pesqueira. O 2 de maio de 1547, o sult\u00e1n Hadiwijaya de Pajang Kyai declarou a Pandan Arang o primeiro bupati (alcalde) de Semarang, creando as\u00ed cultural e politicamente a Semarang.\nEn 1678, o \"susuhunan\" Amangkurat II prometeu ceder o control de Semarang \u00e1 Compa\u00f1\u00eda Holandesa das Indias Orientais (VOC) como parte dun pagamento da d\u00e9beda. En 1682, o estado de Semarang foi fundado polo poder colonial holand\u00e9s. O 5 de outubro de 1705 tras anos de ocupaci\u00f3ns, Semarang converteuse oficialmente nunha cidade VOC cando o \"susuhunan\" Pakubuwono fixo un acordo para outorgar amplos dereitos comerciais \u00e1 VOC a cambio de acabar coa d\u00e9beda de Mataram. A VOC, e m\u00e1is tarde o goberno das Indias Orientais Neerlandesas, estableceron plantaci\u00f3ns de tabaco na rexi\u00f3n e constru\u00edron estradas e ferrocarr\u00eds, convertendo Semarang nun importante centro comercial colonial. \u00a0 \nA presenza hist\u00f3rica dunha gran comunidade indo-euroasi\u00e1tica na \u00e1rea de Semarang refl\u00edctese tam\u00e9n no feito de que exist\u00eda unha linguaxe de mestura crioula chamado xavindo.\nCidade india cl\u00e1sica (1678\u20131870).\nSemarang foi entregada polo sult\u00e1n de Mataram \u00e1s Indias Orientais Holandesas en 1678. A cidade foi retratada como un pequeno poboado cunha zona musulm\u00e1 piadosa chamada \"Kauman\", un barrio chin\u00e9s e unha fortaleza holandesa. A fortaleza ten unha forma pentagonal con s\u00f3 unha porta no sur e cinco torres de seguimento para protexer o asentamento holand\u00e9s das acci\u00f3ns de rebeli\u00f3n, segregando os espazos entre o asentamento holand\u00e9s e outras \u00e1reas. De feito, a cidade de Semarang refer\u00edase s\u00f3 ao barrio holand\u00e9s mentres que os outros asentamentos \u00e9tnicos eran considerados como aldeas f\u00f3ra do l\u00edmite da cidade. A cidade, co\u00f1ecida como \"de Europeesche Buurt\", foi constru\u00edda ao estilo cl\u00e1sico europeo cunha igrexa situada no centro, amplas avenidas, r\u00faas e vivendas.\nA cidade moderna (1870\u20131922).\nA mellora das comunicaci\u00f3ns, resultado dos proxectos de correos e ferrocarr\u00eds ocasionou un \"boom\" econ\u00f3mico \u00e1 cidade na d\u00e9cada de 1870. Constru\u00edronse hospitais, igrexas, hoteis e grandes casas ao longo das novas estradas principais; \"Bojongscheweg\", \"Pontjolscheweg\" e a r\u00faa Mataram, densificaron a poboaci\u00f3n nos asentamentos \u00e9tnicos e crearon a kampong urbana (vila).\nO crecemento urbano densificou a kampong urbana, alcanzando os 1.000 habitantes por hect\u00e1rea e degradando a calidade das condici\u00f3ns de vida. A principios do s\u00e9culo XX, a taxa de mortalidade era alta debido \u00e1 superpoboaci\u00f3n e \u00e1 falta de hixiene que provocaban gromos de c\u00f3lera e tuberculose.\nEn 1917, implantouse un proxecto de vivendas na parte sur de Semarang chamado Candi Baru. Thomas Karsten, o conselleiro de planificaci\u00f3n da cidade, transformou o concepto de segregaci\u00f3n \u00e9tnica que divid\u00eda os asentamentos urbanos anteriores nun novo plan de distrito habitacional baseado en clases econ\u00f3micas. A\u00ednda que na pr\u00e1ctica os tres grupos \u00e9tnicos tam\u00e9n se dividiron en tres clases econ\u00f3micas onde os chineses e os holandeses ricos ocupaban os lotes m\u00e1is grandes nos barrios de vivendas, Karsten puxo en funcionamento con \u00e9xito o desenvolvemento do distrito integrando a rede de estradas, introducindo ba\u00f1os p\u00fablicos recentemente mellorados, prazas e instalaci\u00f3ns deportivas que se poder\u00edan usar en comunidade. Despois de Candi Baru, houbo outros tres plans de vivenda entre 1916-1919 para acomodar un aumento do 55% da poboaci\u00f3n en Semarang, 45.000 xavaneses, 8500 chineses e 7000 europeos. Karsten marcou un novo enfoque da planificaci\u00f3n urbana con \u00e9nfase nas necesidades est\u00e9ticas, pr\u00e1cticas e sociais, articuladas non en termos de raza sen\u00f3n de zonas econ\u00f3micas.\nImpulsado polo crecemento econ\u00f3mico e o planeamento urbano espacial, a cidade duplicouse e expandeuse ao sur nos anos 20, creando un n\u00facleo dunha metr\u00f3pole onde viv\u00edan e comerciaban grupos multi\u00e9tnicos na cidade. As aldeas dos suburbios como Jomblang e Jatingaleh fix\u00e9ronse constantemente as cidades sat\u00e9lites de Semarang, m\u00e1is poboadas cunha maior \u00e1rea de mercado. Antes da invasi\u00f3n do Xap\u00f3n en 1942, Semarang xa se converteu na capital da provincia de Xava Central, como resultado do \u00e9xito comercial e industrial e da planificaci\u00f3n espacial. \nOcupaci\u00f3n xaponesa e independencia precoz.\nOs militares xaponeses ocuparon a cidade, xunto co resto de Xava, en 1942, durante a Guerra do Pac\u00edfico da segunda guerra mundial . Durante ese tempo, Semarang estaba dirixida por un gobernador militar chamado Shiko, e dous vice-gobernadores co\u00f1ecidos como Fuku Shiko. Un dos vice-gobernadores foi nomeado do Xap\u00f3n e o outro foi elixido entre a poboaci\u00f3n local. \u00a0\nLogo da independencia de Indonesia en 1945, Semarang converteuse no lugar dunha batalla entre soldados indonesios e xaponeses en outubro de 1945. Tam\u00e9n se converteu na capital da provincia de Xava Central . \u00a0\nAdministraci\u00f3n.\nA administraci\u00f3n da cidade de Semarang est\u00e1 presidida por un alcalde, cunha asemblea lexislativa. Tanto o alcalde como os membros da asemblea lexislativa son elixidos por votaci\u00f3n directa. O goberno da cidade de Semarang implantou o concepto de \"cidade intelixente\" desde 2013.\nXeograf\u00eda.\nA cidade de Semarang \u00e9 unha das cidades m\u00e1is importantes situadas na costa norte de Xava e o principal n\u00facleo que conecta a Iacarta e Surabaia e as cidades do interior meridional de Xava Surakarta e Yogyakarta. Ten unha altitude que vai dos 2 metros baixo o nivel do mar ata os 340 metros sobre o nivel do mar cunha pendente do 0% ao 45%. Ten unha condici\u00f3n topogr\u00e1fica \u00fanica na forma dunha estreita zona de terras baixas e \u00e1reas monta\u00f1osas que se estenden desde o lado oeste ata o lado leste da cidade de Semarang. A cidade est\u00e1 situada a uns 558\u00a0km ao leste de Iacarta, ou 312\u00a0km ao oeste de Surabaia\nDemograf\u00eda.\nA etnia m\u00e1is grande de Semarang son os xavaneses, seguidos de minor\u00edas de chineses, indios, \u00e1rabes e outros (inclu\u00edndo etnias locais como sundaneses, batak, madura etc.). A relixi\u00f3n dominante \u00e9 o islam.\nSemarang ten unha gran comunidade chinesa. Como noutras rexi\u00f3ns de Java, especialmente en Xava Central, mestur\u00e1ronse estreitamente coa poboaci\u00f3n local e usan o xavan\u00e9s para comunicarse desde hai centos de anos. Aproximadamente o 4-5% da poboaci\u00f3n da cidade son chineses \u00e9tnicos, moitos residentes nun barrio chin\u00e9s nas proximidades de Gang Pinggir. O zona chinesa ch\u00e1mase \"Kampong Pecinan Semawis\" e incl\u00fae moitos aspectos da cultura tradicional chinesa, inclu\u00edndo alimentos, rituais e casas de culto.\nCultura.\nHai 593 escolas primarias, 220 escolas secundarias, 106 institutos e 88 escolas de ensino medio, p\u00fablicas e privadas en Semarang.\nHai 20 universidades en Semarang, 12 delas privadas e 8 p\u00fablicas. As universidades m\u00e1is reco\u00f1ecidas de Semarang son a Universidade Diponegoro e a Universidade Soegijapranata.\nDeportes.\nHai varios centros deportivos en Semarang. O centro deportivo Jatidiri ou estadio Jatidiri \u00e9 un dos centros deportivos m\u00e1is grandes de Semarang, situado en Karangrejo, Gajahmungkur. O centro comprende un campo de f\u00fatbol, pista de patinaxe en li\u00f1a, campo de tenis, parede de escalada, piscina e moitos outros deportes. A capacidade do centro \u00e9 de aproximadamente 21.000 persoas.\nKnight Stadium \u00e9 un centro de f\u00fatbol sala e baloncesto en Semarang, situado no complexo Grand Marina. Hai un caf\u00e9 e un centro de fitness no Knight Stadium.\nActualmente cel\u00e9brase na cidade un Gran Premio do Campionato Mundial de Motocr\u00f3s. \nSemarang \u00e9 amplamente co\u00f1ecida por comidas como bandeng presto (un peixe cocido a presi\u00f3n), Lumpia, wingko, tahu gimbal e ganjel rel . Semarang tam\u00e9n se chamou 'A cidade de Jamu' porque \u00e9 un importante centro para a produci\u00f3n de \"jamu\", que son unha serie de medicamentos a base de plantas indonesias populares en toda Indonesia. O mercado de Semawis, tam\u00e9n co\u00f1ecido como Pecinan Semarang (barrio chin\u00e9s de Semarang), alberga unha gran cantidade de vendedores de comida na r\u00faa, ofrecendo unha ampla variedade de pratos.\nCidades irmandadas.\nSemarang est\u00e1 irmanada con: "}
{"id": "468969", "revid": "7523", "url": "https://gl.wikipedia.org/wiki?curid=468969", "title": "Club de F\u00fatbol Salmantino UDS", "text": ""}
{"id": "468970", "revid": "7523", "url": "https://gl.wikipedia.org/wiki?curid=468970", "title": "Salamanca CF UDS", "text": ""}
{"id": "468971", "revid": "7523", "url": "https://gl.wikipedia.org/wiki?curid=468971", "title": "Real Valladolid Club de F\u00fatbol B", "text": ""}
{"id": "468972", "revid": "7523", "url": "https://gl.wikipedia.org/wiki?curid=468972", "title": "Real Valladolid CF Promesas", "text": ""}
{"id": "468973", "revid": "85894", "url": "https://gl.wikipedia.org/wiki?curid=468973", "title": "Rogelio Alonso Chao", "text": "Rogelio Alonso Chao, nado no Souto (Fre\u00e1s, Punx\u00edn) o 30 de agosto de 1909 e finado na Arxentina, foi un pol\u00edtico galego.\nTraxectoria.\nFoi o fundador do Sindicato de Oficios Varios da Casti\u00f1eira (Punx\u00edn) da CNT, con Manuel L\u00f3pez Lamas, a principios da d\u00e9cada de 1930. Detido en xullo de 1934 con Manuel Amil e Jos\u00e9 Moreno despois dunha xira de propaganda pola Limia e Monterrei, foi novamente maltratado pola Garda Civil en agosto e marchou traballar na construci\u00f3n do ferrocarril en Requeixo de Seabra, onde participou na organizaci\u00f3n de sindicatos da CNT. Logo do golpe de Estado do 18 de xullo de 1936 fuxiu a Portugal e despois pasou a Madrid, onde participou na Agrupaci\u00f3n de Gallegos Libertarios, da que foi nomeado delegado de Trabajo y Solidaridad en 1938. Ao final da guerra, regresou a Punx\u00edn, onde foi arrestado e condenado a 20 anos de prisi\u00f3n en maio de 1943, posteriormente conmutada por 12 anos. Estivo na Prisi\u00f3n Provincial de Ourense ata que obtivo a liberdade condicional en xu\u00f1o de 1943. En outubro de 1946 resid\u00eda en Punx\u00edn e solicitou a liberdade definitiva, para ir \u00e1s feiras a vender gando. Para escapar da represi\u00f3n, marchou a Arxentina."}
{"id": "468974", "revid": "98629", "url": "https://gl.wikipedia.org/wiki?curid=468974", "title": "Uthman ibn Affan", "text": "\u02bfUthm\u0101n ibn \u02bfAff\u0101n (), nado en Taif en 576 e finado en Medina ou 17 de xu\u00f1o de 656, \u00e9 o \u02bfUthman por excelencia dentro da cultura \u00e1rabe e isl\u00e1mica, tam\u00e9n co\u00f1ecido como Utm\u00e1n, Uzm\u00e1n, Otm\u00e1n, Othm\u00e1n ou Osman. Foi o terceiro dos chamados califas ortodoxos, a primeira serie de califas que gobernou o Imperio isl\u00e1mico entre a morte de Mahoma e a divisi\u00f3n que deu lugar ao califato omeia. Sucedeu ao califa Umar e gobernou entre os anos 644 e 656.\nTraxectoria.\nFamilia.\nPertenc\u00eda \u00e1 tribo dos Qurays\u00edes, era fillo de Affan ibn Abi al-'As, neto de Abu al-'As ibn Umayyah e bisneto de Abd Shams, t\u00edo bisav\u00f3 de Mahoma. Polo seu irm\u00e1n m\u00e1is vello Abu Sufyan era t\u00edo de Muawiya ibn Abi Sufyan.\nAs s\u00faas relaci\u00f3ns co profeta eran excelentes, xa que casou sucesivamente con d\u00faas ds s\u00faas fillas, Rukayya e Umm Kulthum.\nCalifato.\nO califa Omar non designou sucesor, mais instaurou a shura (consello) formada por seis compa\u00f1eiros do Profeta, dos que sair\u00eda o novo califa, pois estes formaban parte das dez persoas \u00e1s que o Profeta en vida lles asegurou o Para\u00edso. O elixido para ser o novo califa foi Uthman, que pertenc\u00eda \u00e1 rica familia dos Omeias.\nCor\u00e1n.\nNa balanza relixiosa, fixo unha recompilaci\u00f3n e redactou a versi\u00f3n oficial do Cor\u00e1n, que \u00e9 a que persiste na actualidade, declarando a invariabilidade do texto pois era o aut\u00e9ntico Cor\u00e1n, a palabra de Deus dada ao Profeta, en 114 suras, sendo a primeira \"Al Fatiha\".\nMorte.\nMorreu asasinado o 17 de xu\u00f1o de 656, con 79 ou 80 anos, mentres ard\u00eda a s\u00faa casa.\nEntre os seus inimigos atop\u00e1base Abdullah ibn Saba. A pol\u00e9mica ocasionada pola s\u00faa morte, desconformes coas s\u00faas decisi\u00f3ns, foi a orixe do primeiro gran cisma do islam e a primeira guerra civil ou Primeira Fitna."}
{"id": "468975", "revid": "47401", "url": "https://gl.wikipedia.org/wiki?curid=468975", "title": "Osman", "text": ""}
{"id": "468976", "revid": "47401", "url": "https://gl.wikipedia.org/wiki?curid=468976", "title": "Omar ibn al-Khattab", "text": ""}
{"id": "468977", "revid": "47401", "url": "https://gl.wikipedia.org/wiki?curid=468977", "title": "Uthman", "text": ""}
{"id": "468981", "revid": "98629", "url": "https://gl.wikipedia.org/wiki?curid=468981", "title": "Oro (filme)", "text": "Oro \u00e9 un filme espa\u00f1ol de 2017 dirixido por Agust\u00edn D\u00edaz Yanes. O filme bas\u00e9ase nunha historia curta de Arturo P\u00e9rez-Reverte e describe unha expedici\u00f3n espa\u00f1ola do s\u00e9culo XVI durante a colonizaci\u00f3n das Am\u00e9ricas na procura de El Dorado. Est\u00e1 vagamente inspirado nas expedici\u00f3ns dos conquistadores Lope de Aguirre e Nu\u00f1ez de Balboa."}
{"id": "468983", "revid": "1131", "url": "https://gl.wikipedia.org/wiki?curid=468983", "title": "Pozo do Pego", "text": "O Pozo do Pego \u00e9 un ancheamento do r\u00edo Deza situado entre as parroquias de Noceda (Lal\u00edn) e Vilar (Silleda).\nCaracter\u00edsticas.\nO Pozo do Pego ten unha lonxitude de 40 metros na parte m\u00e1is ancha entre ambas as beiras. No seu estreitamento hai unha pequena fervenza. Na beira oeste hai unha \u00e1rea recreativa, e a 300 metros hai unha ponte que cruza o r\u00edo.\nEst\u00e1 situada preto da autoestrada AP-53, na zona de Noceda de Abaixo, e da li\u00f1a de ferrocarril entre Ourense e Santiago de Compostela.\nTradici\u00f3n oral.\nAntes da existencia da ponte, a xente de aldeas pr\u00f3ximas ao Pozo do Pego coll\u00eda unha pequena embarcaci\u00f3n para ir co gando \u00e1 outra costa, para logo vender este na feira de Silleda. Un d\u00eda, un home prop\u00faxolle ao barqueiro pasar de balde a cambio de contarlle as tres verdades do mundo e o barqueiro aceptou por curiosidade.\nCando a barca se separou da costa dixo: \"Se chove para nunca escampar, o mundo hase acabar\". Cando se atopaban no medio do traxecto dixo: \"Se escampa para nunca chover, o mundo hase perder\". E ao chegaren d\u00edxolle: \"E se todos pasan de balde coma min, que fas ti aqu\u00ed, galop\u00edn!\""}
{"id": "468986", "revid": "23204", "url": "https://gl.wikipedia.org/wiki?curid=468986", "title": "Ewa K\u0142obukowska", "text": "Ewa Janina K\u0142obukowska, nada en Varsovia o 1 de outubro de 1946, \u00e9 unha economista e ex atleta polaca, especializada na proba de 4\u00d7100\u00a0m, na que chegou a ser campioa ol\u00edmpica en 1964.\nTodos os seus t\u00edtulos e r\u00e9cords foron anulados pola Asociaci\u00f3n Internacional de Federaci\u00f3ns de Atletismo (IAAF) en 1967, cando foi sometida a unha proba de x\u00e9nero en que se decidiu que deb\u00eda ser considerada xeneticamente como un var\u00f3n. Posteriormente se descubriu que os procedimentos da proba eran inadecuados.\nTraxectoria.\nPrimeiros anos.\nK\u0142obukowska nacu nunha familia de intelectuais. En 1965 graduouse na Escola T\u00e9cnica de Econom\u00eda e en 1972 da Escola de Econom\u00eda de Varsovia.\n\u00c9xitos deportivos.\nCompetiu nos Xogos Ol\u00edmpicos de Tokio, nos que obtivo unha medalla de ouro e un r\u00e9cord ol\u00edmpico no relevo de 4\u00d7100\u00a0m cun tempo de 43,6\u00a0segundos. O equipo polaco, formado tam\u00e9n por Irena Kirszenstein, Halina G\u00f3recka e Teresa Cieply, chegou \u00e1 meta por diante dos Estados Unidos e do Reino Unido. Tam\u00e9n obtivo unha medalla de bronce pola proba de velocidade dos 100\u00a0m.\nNo Campionato Europeo de Atletismo de 1966 ga\u00f1ou d\u00faas medallas de ouro e unha de prata.\nK\u0142obukowska estableceu tres r\u00e9cords mundiais, un nos 100\u00a0m (11,1\u00a0s) o 9 de xullo de 1965 en Praga e dous no relevo de 4\u00d7100\u00a0m (44,2\u00a0s e 43,6\u00a0s) o 13 de setembro de 1964 en Lodz e o 21 de outubro de 1964 en Tokio.\nAnulaci\u00f3n por proba de x\u00e9nero.\nDurante o Campionato Europeo de Atletismo de 1967, celebrado en K\u00ediv, K\u0142obukowska non pasou unha proba de x\u00e9nero tradicional para a competeci\u00f3n feminina. De acordo \u00e1 IAAF, ti\u00f1a un mosaico xen\u00e9tico de XX/XXY. Por esa raz\u00f3n foille prohibido competir en competici\u00f3ns deportivas profesionais femininas.\nAdemais de prohibirlle competir, a IAAF borrou os tres r\u00e9cords mundiais establecidos por K\u0142obukowska, inclu\u00eddos os dous r\u00e9cords do equipo no relevo de 4\u00d7100\u00a0m.\nPosteriormente modific\u00e1ronse as an\u00e1lises m\u00e9dicas, e se competise nos Xogos Ol\u00edmpicos de 1968 en M\u00e9xico pasar\u00eda a proba, xa que se demostrou que, a pesar do seu mosaico xen\u00e9tico era positiva a an\u00e1lise de corpos de Barr, \u00e9 dicir, K\u0142obukowska \u00e9 xenotipicamente unha muller. Neses xogos ol\u00edmpicos, as atletas suspendidas para as probas femininas foron exclusivamente as que non presentaban corp\u00fasculo de Barr. De feito, K\u0142obukowska deu a luz o seu primeiro fillo en 1968.\nA humillaci\u00f3n p\u00fablica \u00e1 que fora sometida K\u0142obukowska, sumada ao posterior reco\u00f1ecemento do erro en que incorrera a IAAF, levaron a un cambio nas pol\u00edticas de verificaci\u00f3n de x\u00e9nero por parte do Comit\u00e9 Ol\u00edmpico Internacional, que dende ent\u00f3n mantivo os resultados das probas en segredo."}
{"id": "468987", "revid": "47401", "url": "https://gl.wikipedia.org/wiki?curid=468987", "title": "International Olympic Committee", "text": ""}
{"id": "468988", "revid": "89787", "url": "https://gl.wikipedia.org/wiki?curid=468988", "title": "Esteman", "text": "Esteban Mateus Williamson, nado en Bogot\u00e1, Colombia o 4 de maio de 1984, co\u00f1ecido profesionalmente como Esteman, \u00e9 un cantante e compositor colombiano.\nTraxectoria.\nEsteman deuse a co\u00f1ecer na escena musical colombiana co v\u00eddeoclip da canci\u00f3n \"No te metas a mi Facebook\", que se volveu viral en YouTube, xerando m\u00e1is dun mill\u00f3n de visitas en pouco tempo. O seu \u00e1lbum debut, \"1er Acto\", foi publicado o 28 de abril de 2012. Contou coa colaboraci\u00f3n da cantante Andrea Echeverri na canci\u00f3n \"Aqu\u00ed Estoy Yo\". A s\u00faa segunda produci\u00f3n, Ca\u00f3tica Belleza, foi publicada o 28 de agosto de 2015 con colaboraci\u00f3ns de Natalia Lafourcade na canci\u00f3n \"Ca\u00f3tica Belleza\" que d\u00e1 nome \u00f3 \u00e1lbum, Jos\u00e9 Qui\u00f1onez na canci\u00f3n \"La Noche Es Corta\", Li Saumet na canci\u00f3n \"Todo Lo Que Soy\" e Carla Morrison na canci\u00f3n \"Adelante\".\nEn 2016, Esteman foi un dos artistas seleccionados para facer parte da primeira edici\u00f3n do festival Lollapalooza en Colombia antes da s\u00faa cancelaci\u00f3n. Nos Premios Grammy Latinos de 2016, Esteman foi nomeado na categor\u00eda de mellor novo artista, perdendo ante o seu compatriota Manuel Medrano. O seu \u00e1lbum \"Ca\u00f3tica Belleza\" foi un do cinco discos nomeados a mellor \u00e1lbum de m\u00fasica alternativa nos mesmos premios, categor\u00eda que ga\u00f1ou o disco L.H.O.N de Illya Kuryaki and the Valderramas.\nEsteman e a s\u00faa banda, \"A Esteband\", sa\u00edu de xira por Colombia, a Arxentina, o Per\u00fa, Chile, M\u00e9xico e os Estados Unidos."}
{"id": "468990", "revid": "23204", "url": "https://gl.wikipedia.org/wiki?curid=468990", "title": "Esteban Mateus Williamson", "text": ""}
{"id": "468991", "revid": "25871", "url": "https://gl.wikipedia.org/wiki?curid=468991", "title": "Megan Rapinoe", "text": "Megan Anna Rapinoe, nada en Redding, California, o 5 de xullo de 1985, tam\u00e9n co\u00f1ecida como Pinoe, \u00e9 unha futbolista profesional estadounidense que xoga como centrocampista ou extremo no Reign FC da National Women's Soccer League. Como membro da selecci\u00f3n feminina de f\u00fatbol dos Estados Unidos, axudou a ga\u00f1ar a Copa Mundial Feminina de F\u00fatbol de 2015, os Xogos Ol\u00edmpicos de 2012 e a medalla de prata na Copa Mundial Feminina de F\u00fatbol de 2011. No Mundial de 2019 ga\u00f1ou o ouro co equipo e ademais foi Bal\u00f3n de Ouro, Bota de Ouro e MVP en tres partidos da competici\u00f3n, inclu\u00edda a final.\nRapinoe \u00e9 co\u00f1ecida internacionalmente polo seu elaborado e t\u00e9cnico estilo de xogo, e polo seu preciso pase a Abby Wambach no minuto 122 dos cuartos de final da Copa Mundial Feminina de F\u00fatbol de 2011 contra o Brasil, que acabou en gol e igualou o marcador, posteriormente os Estados Unidos ga\u00f1ar\u00eda o partido na quenda de penais. Durante os Xogos Ol\u00edmpicos de 2012 marcou tres goles e foi a m\u00e1xima asistente do equipo con catro asistencias conseguindo a medalla de ouro para os Estados Unidos. \u00c9 a primeira xogadora de f\u00fatbol, feminino ou masculino, en marcar un gol ol\u00edmpico nos Xogos Ol\u00edmpicos.\nRapinoe \u00e9 unha defensora de numerosas organizaci\u00f3ns LGBT, inclu\u00edndo \"Gay, Lesbian and Straight Education Network\" (GLSEN) e \"Athlete Ally\". Tam\u00e9n \u00e9 activista pola igualdade de trato e a visibilidade cara \u00f3 f\u00faltbol feminino.\n\u00c9 patrocinada por Nike, Samsung e DJO Global, e apareceu en varios promocionais para as compa\u00f1\u00edas de roupa Wildfang e Nike. Anteriormente xogou para Chicago Rede Stars, Philadelphia Independence e MagicJack na Women's Professional Soccer e no Olympique de Lyon na Division 1 F\u00e9minine."}
{"id": "468992", "revid": "23204", "url": "https://gl.wikipedia.org/wiki?curid=468992", "title": "Megan Anna Rapinoe", "text": ""}
{"id": "468998", "revid": "17467", "url": "https://gl.wikipedia.org/wiki?curid=468998", "title": "Polvor\u00edn F.C.", "text": ""}
{"id": "468999", "revid": "17467", "url": "https://gl.wikipedia.org/wiki?curid=468999", "title": "Polvor\u00edn FC", "text": ""}
{"id": "469001", "revid": "72012", "url": "https://gl.wikipedia.org/wiki?curid=469001", "title": "Historiadora", "text": ""}
{"id": "469003", "revid": "1131", "url": "https://gl.wikipedia.org/wiki?curid=469003", "title": "Eino Leino", "text": "Eino Leino, nado en Paltamo o 6 de xullo de 1878 e finado en Tuusula o 10 de xaneiro de 1926 foi un poeta e xornalista finland\u00e9s, considerado un dos pioneiros da poes\u00eda finesa. Os seus poemas combinas a modernidade con elementos do folclore fin\u00e9s. O estilo de gran parte da s\u00faa obra \u00e9 similar ao \"Kalevala\" e a canci\u00f3ns tradicionais. A natureza, o amor e a desesperaci\u00f3n son temas frecuentes na s\u00faa obra.\nTraxectoria.\nPrimeiros anos.\nEino Leino naceu como Armas Einar Leopold L\u00f6nnbohm en Paltamo, s\u00e9timo e m\u00e1is novo fillo dunha familia de dez nenos. O pai de Leino cambiara o seu apelido de \"Mustonen\" a \"L\u00f6nnbohm\" para avanzar na s\u00faa carreira. Kasimir Leino, irm\u00e1n de Eino foi unha importante figura da cultura finlandesa, como poeta, cr\u00edtico e director teatral. Eino e Kasimir Leino fundaron un xornal literario xuntos en 1898.\nLeino publicou o seu primeiro poema aos doce anos, e aos 18 unha colecci\u00f3n de poemas, \"Maaliskuun lauluja\".\nOs pais de Leino faleceron mentres el estaba a\u00ednda na escola. Comezou a s\u00faa educaci\u00f3n en Kajaani e continuouna en Oulu e H\u00e4meenlinna onde foi acollido por uns parentes. Leino graduouse na Escola de Gram\u00e1tica de H\u00e4meenlinna e comezou na universidade en Helsinqui.\nCarreira literaria.\nNo principio da s\u00faa carreira Eino Leino foi moi adorado e eloxiado polos cr\u00edticos. Uniuse aos c\u00edrculos literarios e xornalistas e f\u00edxose membro dos Mozos Fineses. Entre os seus amigos estaban o artista Pekka Halonen e Otto Manninen, que ga\u00f1ou fama como poeta e tradutor.\nTrala Guerra Civil Finlandesa, a fe idealista de Leino na unidade nacional colapsou e a s\u00faa influencia como xornalista e polemista debilitouse. Garant\u00eduselle unha pensi\u00f3n estatal como escritor en 1918 aos corenta anos. A\u00ednda que publicou prolificamente, tivo problemas financeiros e a s\u00faa sa\u00fade deteriorouse. \"A vida \u00e9 sempre unha loita coas forzas eternas\", escribiu Leino nunca carta de 1925 ao seu amigo Bertel Gripenberg.\nLeino publicou m\u00e1is de setenta libros de poemas e contos. Os m\u00e1is famosos foron as d\u00faas colecci\u00f3ns de poemas \"Helkavirsi\u00e4\" (1903 e 1916), en que emprega extensamente a mitolox\u00eda e o folclore fineses.\nAdemais de escribir poes\u00eda, Eino Leino escribiu en xornais sobre teatro e cultura en xeral, e traduciu obras de importantes escritores como Runeberg e Goethe. Fixo a primeira traduci\u00f3n da \"Divina Comedia\" de Dante ao fin\u00e9s.\nLeino casou tres veces e tivo unha filla, Helka. Morreu en 1926 aos 47 anos e foi enterrado no cemiterio Hietaniemi de Helsinqui.\nA biograf\u00eda m\u00e1is detallada de Leino foi escrita na d\u00e9cada de 1930 pola s\u00faa amante e colega L. Onerva. Na dram\u00e1tica historia, Onerva tam\u00e9n escribe sobre a s\u00faa propia vida.\nEstilo literario e importancia.\nLeino \u00e9 reco\u00f1ecido como o primeiro e m\u00e1is importante formador do romanticismo nacional na literatura finlandesa. Realmente, Leino cu\u00f1ou a expresi\u00f3n \"neorromanticismo nacional\" para caracterizar as obras de mozos finlandeses con talento como o compositor Jean Sibelius, o pintor Akseli Gallen-Kallela e o arquitecto Eliel Saarinen.\nO estilo de Leino desenvolveuse durante os 35 anos da s\u00faa carrira. Nos seus primeiro traballos, inclu\u00edda a c\u00e9lebre colecci\u00f3n \"Helkavirsi\u00e4\" (1903), \u00e9 visible a influencia do \u00e9pico \"Kalevala\".\nNa metade da s\u00faa carreira, Leino traduciu os cl\u00e1sicos da literatura mundial ao fin\u00e9s. Na mesma \u00e9poca escribiu a s\u00faa propia obra en varios x\u00e9neros: poes\u00eda, teatro, ensaios, cr\u00edticas e outras pezas de xornalismo. A s\u00faa obra abrangue un amplo rango emoconal, dende o amor profundo ata \u00e1 misantrop\u00eda e a cr\u00edtica mordaz.\nNos seus \u00faltimos anos, logo de problemas na s\u00faa vida persoal, Leino volveu aos temas nacionais rom\u00e1nticos da s\u00faa mocidade."}
{"id": "469006", "revid": "98629", "url": "https://gl.wikipedia.org/wiki?curid=469006", "title": "Teresa Teng", "text": "Teresa Teng (, simplificado: \u9093\u4e3d\u541b, Wade-Giles:Teng Li-chun, pinyin:D\u00e8ng L\u00ecj\u016bn, Pe\u030dh-\u014de-j\u012b:T\u0113ng L\u0113-kun, ), nada en Baojhong o 29 de xaneiro de 1953 e finada en Chiang Mai o 8 de maio de 1995 foi unha cantante pop taiwanesa, unha das m\u00e1is famosas e con maior \u00e9xito das orixinadas no mundo mandar\u00edn. \u00c9 co\u00f1ecida nas comunidades chinesas de todo o mundo, especialmente nos pa\u00edses da Asia Oriental, mesmo en grupos que non falan mandar\u00edn como primeira lingua. A popularidade de Teng chegou ao seu cumio nas d\u00e9cadas de 1970 e 1980, e continuou a ser popular ata a s\u00faa morte en 1995. Teng foi co\u00f1ecida polas s\u00faas canci\u00f3ns de m\u00fasica folcl\u00f3rica e polas s\u00faas baladas rom\u00e1nticas, como \"When Will You Return?\", \"As Sweet as Honey\" e \"The Moon Represents My Heart\".\nGravou canci\u00f3ns non s\u00f3 en mandar\u00edn, sen\u00f3n tam\u00e9n en taiwan\u00e9s, canton\u00e9s, xapon\u00e9s, indonesio e ingl\u00e9s. Tam\u00e9n falaba franc\u00e9s con fluidez.\nTraxectoria.\nInicios.\nTeresa Teng naceu en Baojhong (Condado de Yunlin) unha familia da China continental proveniente da provincia de Hebei. Foi educada na escola de nenas Ginling.\nCando era nova, Teng ga\u00f1ou concursos de talento debido \u00e1 s\u00faa voz. O seu primeiro premio de importancia obt\u00edvoo en 1964 cando cantou \"Visiting Yingtai\" do filme \"The Love Eterne\" (\u6881\u5c71\u4f2f\u8207\u795d\u82f1\u81fa) dos Shaw Brothers, nun evento organizado pola Broadcasting Corporation of China e en pouco tempo estivo en condici\u00f3ns de manter a s\u00faa familia como cantante. O crecemento da industria manufactureira en Taiw\u00e1n durante a d\u00e9cada de 1960 facilitou o acceso da poboaci\u00f3n \u00e1s gravaci\u00f3ns musicais. Co consentimento do seu pai, Teresa Teng abandonou os seus estudos para dedicarse \u00e1 s\u00faa carreira de cantante profesional.\nCarreira.\nEn 1974 a canci\u00f3n \"Airport\" (\u7a7a\u6e2f, K\u016bk\u014d), versionada en mandar\u00edn como \"Lover's Care\" () en 1976, converteuse nun \u00e9xito no Xap\u00f3n. A popularidade de Teng al\u00ed continuou a pesar de ser vetada brevemente no pa\u00eds en 1979 por empregar un pasaporte indonesio falso que comprara por 20\u00a0000 d\u00f3lares. O subterfuxio parec\u00eda necesario debido \u00e1 ruptura de relaci\u00f3ns entre a Rep\u00fablica da China e o Xap\u00f3n que tivo lugar pouco despois de que a Rep\u00fablica Popular da China substitu\u00edse a Taiw\u00e1n nas Naci\u00f3ns Unidas.\nA s\u00faa popularidade estalou na d\u00e9cada de 1970 tralo \u00e9xito no Xap\u00f3n. Cantando en mandar\u00edn, canton\u00e9s, xapon\u00e9s e indonesio e ingl\u00e9s, a s\u00faa influencia estendeuse por Malaisia e Indonesia. En Taiw\u00e1n era co\u00f1ecida non s\u00f3 como a m\u00e1is popular exportaci\u00f3n da illa, sen\u00f3n como \"o amor do soldado\", polas s\u00faas frecuentes actuaci\u00f3ns para os militares. A propia Teng provi\u00f1a dunha familia militar. Os seus concertos para as tropas inclu\u00edan canci\u00f3ns folcl\u00f3ricas taiwanesas atra\u00edan os nativos da illa ademais de canci\u00f3ns folcl\u00f3ricas chinesas que gustaban aos morri\u00f1entos refuxiados da guerra civil.\nA principios dos anos oitenta, a tensi\u00f3n pol\u00edtica continua entre a China continental e Taiw\u00e1n provocou que a s\u00faa m\u00fasica, xunto coa doutros cantantes de Taiw\u00e1n e Hong Kong, fose prohibida durante varios anos na China por ser demasiado \"burguesa\". Non obstante, a s\u00faa popularidade na China continuou a medrar grazas ao mercado negro. Como as canci\u00f3ns de Teng continuaban a ser tocadas en todas as partes, dende os clubs nocturnos aos edificios gobernamentais, a prohibici\u00f3n da s\u00faa m\u00fasica axi\u00f1a foi levantada. Os seus seguidores alcum\u00e1rona \"Pequena Deng\" porque ti\u00f1a o mesmo nome de famlia que Deng Xiaoping; dic\u00edase que \"Deng o l\u00edder goberna polo d\u00eda, mais Deng a cantante goberna pola noite\"t.\nTeng cantou en Par\u00eds durante as protestas da Praza Tian'anmen en 1989, como forma de expresar o seu apoio aos estudantes. O 27 de maio dese ano, m\u00e1is de 300\u00a0000 persoas asistiron ao concerto chamado \"Canci\u00f3ns democr\u00e1ticas dedicadas \u00e1 China\" () no Happy Valley Racecourse de Hong Kong. Un dos momentos clave foi a s\u00faa interpretaci\u00f3n de \"My Home Is on the Other Side of the Mountain\".\nA\u00ednda que Teng actuou en moitos pa\u00edses do mundo, nunca cantou na China continental. O PCCh finalmente invitouna a facelo na d\u00e9cada de 1990, mais faleceu antes de poder facelo.\nMorte.\nTeng faleceu dun ataque agudo de asma, a\u00ednda que os m\u00e9dicos e a s\u00faa parella Paul Quilery especularon que morrera dun ataque card\u00edaco como consecuencia dun efecto secundario dunha sobredose de anfetaminas sen especificar mentres estaba de vacaci\u00f3ns en Chiang Mai (Tailandia) aos corenta anos o 8 de maio de 1995. Quilery estaba a comprar comida cando ocorreu o ataque. El era consciente de que Teng depend\u00eda do mesmo medicamento nos dous meses antes da morte en que tivo pequenos ataques. Teng foi asm\u00e1tica durante a s\u00faa vida adulta.\nTeng recibiu honras de estado no seu funeral en Taiw\u00e1n. O presidente Lee Teng-hui estaba entre os miles de asistentes. Foi enterrada en Chin Pao San, un cemiterio de New Taipei City que mira \u00e1 costa de Taiw\u00e1n. A tumba ten unha estatua de Teng e un gran piano electr\u00f3nico no chan que pode ser tocado polos visitantes. O memorial adoita ser visitado polos seus seguidores."}
{"id": "469009", "revid": "1410", "url": "https://gl.wikipedia.org/wiki?curid=469009", "title": "Partido Comunista de Cuba", "text": "O Partido Comunista de Cuba (PCC) \u00e9 un partido pol\u00edtico de Cuba, fundado o 3 de outubro de 1965 e que se atopa no poder dende o triunfo da Revoluci\u00f3n cubana.\nGu\u00eda da Revoluci\u00f3n cubana, \u00e9 considerado o continuador das tradici\u00f3ns revolucionarias do pobo cubano, contra o colonialismo espa\u00f1ol e contra o neocolonialismo imperialista dos Estados Unidos, e procl\u00e1mase herdeiro do Partido Revolucionario Cubano, que fundou Jos\u00e9 Mart\u00ed en 1892 para loitar pola independencia de Cuba ante Espa\u00f1a e do Primeiro Partido Comunista, fundado por Jullo Antonio Mella e Carlos Bali\u00f1o.\nUsa a bandeira nacional como emblema e o seu logotipo encadrado nun rect\u00e1ngulo de \u00e1ngulos ovalados en li\u00f1a vermella, ten d\u00faas bandeiras que se destacan entre os brazos e as armas en alto do pobo, representados aqu\u00ed en negro: unha \u00e9 a bandeira vermella, s\u00edmbolo do proletariado e o car\u00e1cter revolucionario do partido, e outra a bandeira cubana, s\u00edmbolo da patria. Ademais, sobre a cor negra, o acr\u00f3nimo PCC (Partido Comunista de Cuba) est\u00e1 embutido en vermello en con contornos en branco.\nHistoria.\nO Primeiro Partido Comunista Cubano, o antecesor do PCC actual, foi fundado en 1925 polo dirixente estudantil Julio Antonio Mella e o veterano compa\u00f1eiro independentista de Jos\u00e9 Mart\u00ed, Carlos Bali\u00f1o, entre outros. Participaron tam\u00e9n Jos\u00e9 Miguel P\u00e9rez, Alfonso Bernal del Riesgo, Jos\u00e9 Rego L\u00f3pez e exiliados venezolanos como Pio Tamayo e Gustavo Machado. O seu primeiro secretario xeral foi o profesor canario Jos\u00e9 Miguel P\u00e9rez, que anos despois tam\u00e9n fundou o Partido Comunista das Canarias. O PCC permaneceu escondido ata 1938, en 1939 tomou o nome de Uni\u00f3n Revolucionaria Comunista e en 1944 o Partido Socialista Popular (PSP). Vinculado \u00e1 Confederaci\u00f3n de Traballadores de Cuba. A direcci\u00f3n estalinista da PSP apoiou a candidatura presidencial de Fulgencio Batista para o per\u00edodo 1940-1944, e dous dos seus m\u00e1is notorios l\u00edderes, Juan Marinello e Carlos Rafael Rodr\u00edguez, foron ministros seus.\nPosteriormente Batista deu un golpe de Estado e gobernou o pa\u00eds de xeito ditatorial, e en 1953 o PSP foi prohibido. Ese mesmo ano, o PSP condenou como \"actividades \"golpistas e aventuristas da oposici\u00f3n burguesa\" o ataque ao cuartel Moncada levado a cabo por Fidel Castro e os seus seguidores. Como parte da oposici\u00f3n \u00e1 ditadura de Batista desde mediados de 1958, mostrou unha actitude ambigua cara ao Movemento do 26 de xullo ata decembro de 1958, cando o Che Guevara se reuniu cos principais l\u00edderes do partido. En 1961 o PSP fusionouse co Movemento do 26 de xullo e outras organizaci\u00f3ns para formar as Organizaci\u00f3ns Revolucionarias Integradas (ORI).\nO PCC actual ten a s\u00faa orixe neste momento, coa formaci\u00f3n da ORI, que foron depuradas \"dos erros de sectarismo\" cometidos por alg\u00fans l\u00edderes e, o 26 de marzo de 1962, unific\u00e1ronse como o Partido Unido da Revoluci\u00f3n. Socialista de Cuba (PURSC), sendo finalmente establecido o 3 de outubro de 1965 como Partido Comunista de Cuba (PCC).\nDende a depuraci\u00f3n da ORI, o PCC s\u00f3 reco\u00f1eceu a Fidel Castro como o seu l\u00edder. O acceso \u00e1s filas do PCC base\u00e1ronse nos principios de patriotismo, antiimperialismo e fidelidade ao socialismo e ao comunismo como un xeito de lograr a plena igualdade da sociedade. A idade m\u00ednima \u00e9 de 21 anos, pero en casos excepcionais e por m\u00e9ritos, poden formar parte das s\u00faas filas menores de 21 anos que tam\u00e9n sexan militantes da Uni\u00f3n de Mozos Comunistas .\nO 4 de outubro de 1965 p\u00faxose en circulaci\u00f3n o primeiro n\u00famero de \"Granma\", que \u00e9 o \u00f3rgano oficial do Comit\u00e9 Central do PCC.\nOrganizaci\u00f3n do PCC.\nCongresos.\nSegundo os seus estatutos, o Congreso \u00e9 o organismo supremo do Partido. Define e dar as orientaci\u00f3ns pol\u00edticas do PCC e da s\u00faa actividade en xeral. Re\u00fanese regularmente cada 5 anos e cando o Pleno do Comit\u00e9 Central o convoca extraordinariamente. Elixe o Comit\u00e9 Central, aproba as directrices do programa ou ali\u00f1amentos program\u00e1ticos e os Estatutos do partido. O primeiro Congreso, celebrado 10 anos despois da fundaci\u00f3n do PCC, celebrouse en 1975 na Habana . Desde ent\u00f3n celebr\u00e1onse o II Congreso en 1980, o III Congreso en 1985, o IV Congreso en 1991, o V Congreso en 1997, o VI Congreso en 2011 e o VII Congreso en 2016.\nO VI Congreso, tras catorce anos, varios intentos e despois dun longo proceso de preparaci\u00f3n, celebrouse do 16 ao 19 de abril de 2011 . A s\u00faa axenda central foi a aprobaci\u00f3n das Directrices para a Pol\u00edtica Econ\u00f3mica e Social, un documento que cont\u00e9n unha reforma econ\u00f3mica definida como a adaptaci\u00f3n do socialismo aos novos tempos. Este Congreso \u00e9 hist\u00f3rico por supo\u00f1er o cesamento de Fidel Castro como primeiro secretario e definirse a si mesmo como o \u00faltimo congreso da xeraci\u00f3n que impulsou a Revoluci\u00f3n.\nO VII Congreso celebrouse entre o 16 e o 19 de abril de 2016 . Nesta reuni\u00f3n aprobouse a actualizaci\u00f3n Directrices para a Pol\u00edtica Econ\u00f3mica e Social, as\u00ed como a conceptualizaci\u00f3n do modelo socialista e o plan de desenvolvemento estrat\u00e9xico ata o 2030. Reelixiuse a Ra\u00fal Castro e Jos\u00e9 Ram\u00f3n Machado Ventura na cabeza da organizaci\u00f3n.\nConferencia Nacional.\nA Conferencia Nacional que se re\u00fane entre os congresos debe ser convocada polo propio Congreso ou polo Comit\u00e9 Central para tratar as cuesti\u00f3ns estrat\u00e9xicas do Partido e elixir o propio Comit\u00e9 Central e os demais \u00f3rganos de goberno. Foi realizado s\u00f3 unha vez en xaneiro de 2012.\nComit\u00e9 Central.\nO Comit\u00e9 Central, constitu\u00eddo por primeira vez en 1965, def\u00ednese como o m\u00e1is alto organismo do Partido entre cada Congreso. Decide o n\u00famero de membros do Bur\u00f3 Pol\u00edtico e da Secretar\u00eda, elixe os seus membros e, entre eles, o Primeiro e Segundo Secretario. \u00c9 o encargado de aplicar as resoluci\u00f3ns, pol\u00edticas e programas aprobados polo Congreso. Re\u00fanese en Pleno polo menos d\u00faas veces ao ano e cando sexa convocado polo Bur\u00f3 Pol\u00edtico.\nBur\u00f3 pol\u00edtico.\nO Bur\u00f3 Pol\u00edtico \u00e9 o \u00f3rgano de alta direcci\u00f3n do PCC e o corpo ideol\u00f3xico m\u00e1is alto do pa\u00eds. Executa as resoluci\u00f3ns dos congresos e do Comit\u00e9 Central. Est\u00e1 integrado neste momento polo Primeiro e Segundo Secretario e 13 membros m\u00e1is. Ten iniciativa lexislativa e prop\u00f3n ao Consello de Estado as acci\u00f3ns pol\u00edticas que deben executarse en materia de disposici\u00f3ns legais e nomeamentos.\nNo VI Congreso, celebrado en abril de 2011, foi elixido tras 14 anos un novo Bur\u00f3 Pol\u00edtico de 15 membros, encabezado por Ra\u00fal Castro Ruz e Jos\u00e9 Ram\u00f3n Machado Ventura como primeiro e segundo secretario. En setembro de 2011 faleceu o xeneral Julio Casas Regueiro, membro dese \u00f3rgano. En decembro de 2012 foi promovido o chanceler Bruno Rodr\u00edguez Parrilla. En xullo de 2013 a renuncia do veterano pol\u00edtico Ricardo Alarc\u00f3n de Quesada foi aceptada e en outubro de 2015 o xeneral Abelardo Colom\u00e9 Ibarra solicitou a s\u00faa dimisi\u00f3n por problemas de sa\u00fade, a\u00ednda que a\u00ednda non se aprobou oficialmente.\nSecretariado.\nO Secretariado do Comit\u00e9 Central do Partido \u00e9 o \u00f3rgano que axuda ao Bur\u00f3 Pol\u00edtico no seu traballo cos seus cadros e militantes. Existiu de 1965 a 1991 (as s\u00faas funci\u00f3ns foron asumidas pola Oficina Pol\u00edtica ampliando o n\u00famero dos seus membros) e foi restaurada en 2006. Os seus membros son os xefes das comisi\u00f3ns permanentes do Comit\u00e9 Central (entidades creadas en 2008 e agrupando os departamentos do Comit\u00e9 Central). Os l\u00edderes da Secretar\u00eda e dos departamentos constit\u00faen un aparello pol\u00edtico paralelo ao Goberno da naci\u00f3n, intervindo no desenvolvemento e control das pol\u00edticas das axencias da administraci\u00f3n central do Estado e dos gobernos provincial e municipal.\nA Secretar\u00eda est\u00e1 presidida polo Primeiro Secretario do Comit\u00e9 Central. No VI Congreso do PCC, celebrado en abril de 2011, decidiuse que Jos\u00e9 Ram\u00f3n Machado Ventura, segundo secretario, presidir\u00eda este \u00f3rgano por delegaci\u00f3n permanente do primeiro secretario Ra\u00fal Castro Ruz, feito que ocorreu por primeira vez na historia do PCC.\nDepartamentos e outras estruturas auxiliares.\nPara o seu funcionamento interno o Comit\u00e9 Central organ\u00edzase en departamentos, cuxa actividade subordina ao Secretariado do Comit\u00e9 Central. Hai tam\u00e9n outras estruturas subordinadas ao Comit\u00e9 Central como a Oficina de Asuntos Relixiosos, a Escola Superior do Partido ou o xornal Granma. As s\u00faas m\u00e1ximas autoridades poden ser membros do Comit\u00e9 Central ou militantes simples do partido designados para estas funci\u00f3ns administrativas.\nOrganizaci\u00f3n territorial.\nOs militantes e as estruturas do PCC te\u00f1en a s\u00faa organizaci\u00f3n territorial de acordo coa organizaci\u00f3n pol\u00edtico-administrativa do pa\u00eds. Nas provincias, o seu \u00f3rgano m\u00e1is alto \u00e9 o Comit\u00e9 Provincial, encabezado polo Bur\u00f3 Provincial. Nos municipios \u00e9 o Comit\u00e9 Municipal. As autoridades m\u00e1is altas tam\u00e9n son os Primeiros Secretarios.\nO sistema pol\u00edtico cubano.\nO artigo 5\u00b0 da Constituci\u00f3n define o Partido Comunista como \"\u00fanico, martiano, fidelista, marxista e leninista, vangarda organizada da naci\u00f3n cubana, sustentado no seu car\u00e1cter democr\u00e1tico e a permanente vinculaci\u00f3n co pobo, \u00e9 a forza pol\u00edtica dirixente superior da sociedade e o Estado\".\nSegundo as s\u00faas propias afirmaci\u00f3ns, \"no Partido todos os cargos son electivos, sen excepci\u00f3n e dende a base ata o Comit\u00e9 Central, pasan, antes da s\u00faa elecci\u00f3n, por consulta coas masas, tanto no centro de traballo onde traballan os candidatos. como no seu lugar de residencia, para o que se utilizan as asembleas do colectivo laboral ou outras reuni\u00f3ns convocadas para ese efecto; os datos e a traxectoria revolucionaria destes compa\u00f1eiros publ\u00edcanse en murais ou en xornais locais ou doutras formas, para que calquera traballador ou cidad\u00e1n do lugar en cuesti\u00f3n poida expresar \u00e1s organizaci\u00f3ns de base ou organismos do Partido calquera tipo de opini\u00f3n ou obxecci\u00f3n, que se ten en conta ao aprobar finalmente as correspondentes candidaturas\".\n\"Finalmente, despois de feitas todas as consultas nun ambiente plenamente democr\u00e1tico, as elecci\u00f3ns real\u00edzanse mediante votaci\u00f3ns directas e secretas\"."}
{"id": "469013", "revid": "55340", "url": "https://gl.wikipedia.org/wiki?curid=469013", "title": "Correxemento", "text": ""}
{"id": "469015", "revid": "5863", "url": "https://gl.wikipedia.org/wiki?curid=469015", "title": "A xente na Barreira", "text": ""}
{"id": "469023", "revid": "15490", "url": "https://gl.wikipedia.org/wiki?curid=469023", "title": "Xudea (provincia romana)", "text": "A provincia romana de Xudea (; , ' '; '; ) \u00e1s veces escrito nas s\u00faas formas latinas orixinais de Iud\u00e6a ou Judea\"' para distinguilo da rexi\u00f3n xeogr\u00e1fica de Xudea, incorporou as rexi\u00f3ns de Xudea, Samaria e Idumea, e estendeuse por partes das antigas rexi\u00f3ns da dinast\u00eda asmonea e Reino herodiano de Xudea. Foi nomeada despois da tetrarqu\u00eda Herodiana de Herodes Arquelao, pero a provincia romana abarcou un territorio moito m\u00e1is grande. O nome \"\"Judea\"\" deriva do Reino de Xud\u00e1 do s\u00e9culo VI a. C.\nSegundo o historiador Josephus, inmediatamente logo da deposici\u00f3n de Herodes Archelaus, Xudea converteuse nunha provincia romana, durante a cal o procurador romano recibiu autoridade para castigar con execuci\u00f3ns. A poboaci\u00f3n xeral tam\u00e9n comezou a ser gravada por Roma. A provincia de Xudea foi escenario de disturbios na s\u00faa fundaci\u00f3n no 6 d.C. durante o censo de Quirinius, e na s\u00faa historia se desenvolveron varias guerras, co\u00f1ecidas como as Guerras xudeu-romanas, as\u00ed como a Crucifixi\u00f3n de Xes\u00fas ao redor de 30-33 d.C.. Os romanos destruiron o Segundo Templo de Xerusal\u00e9n no 70 d.C. como parte da Primeira guerra xudeu-romana, resultando na instituci\u00f3n do \"Fiscus Judaicus\", e despois da revolta de Bar Kokhba (132-135), o emperador romano Adriano cambiou o nome da provincia a Siria Palaestina e Xerusal\u00e9n a Aelia Capitolina, que alg\u00fans estudosos concl\u00faen foi un intento de eliminar a relaci\u00f3n do pobo xudeu coa rexi\u00f3n.\nAntecedentes.\nA primeira intervenci\u00f3n de Roma na rexi\u00f3n data do 63 a.C., despois do fin da Terceira Guerra Mitrid\u00e1tica, cando Roma fixo unha provincia de Siria. Despois da derrota de Mitr\u00eddates VI de Ponto, Pompeio o Grande saqueou Xerusal\u00e9n e estableceu ao pr\u00edncipe hasmoneano Hircano II como Etnarca e Sumo Sacerdote, pero negouselle o t\u00edtulo de rei. Unha cita posterior de Xulio C\u00e9sar foi Ant\u00edpatro de Idumea, tam\u00e9n co\u00f1ecido como Antipas, como o primeiro Procurador. Herodes o Grande, fillo de Ant\u00edpatro, foi designado \"Rei dos xudeus\" polo Senado romano no 40 a.C. pero non conseguiu o control militar ata o 37 a.C. Durante o seu reinado, os \u00faltimos representantes dos hasmoneanos foron eliminados, e constru\u00eduse o gran porto de Caesarea Maritima.\nMorreu no 4 d.C., e o seu reino dividiuse entre tres dos seus fillos, dous dos cales (Herodes Filipo II e Herodes Antipas) convert\u00e9ndose en tetrarcas (\"gobernantes dunha cuarta parte\"), e un deles (Arquelao) converteuse nun etnarca que gobernou m\u00e1is da metade do reino do seu pai. Un destes principados foi Xudea, correspondente ao territorio da hist\u00f3rica Xudea, m\u00e1is Samaria e Idumea. O fillo de Herodes Arquelao gobernou Xudea tan mal foi despedido no 6 d.C. polo emperador romano Augusto, tras unha solicitude da s\u00faa propia poboaci\u00f3n. Herodes Antipas, gobernou como tetrarca de Galilea e Perea desde o 4 d.C. ata o ano 39, sendo ent\u00f3n despedido por Cal\u00edgula. O fillo de Herodes, Felipe o Tetrarca, gobernou a parte nord\u00e9ste reino do seu pai.\nXudea como provincia romana.\nNo 6 d.C. a tetrarquia de Arquelao (Xudea, m\u00e1is Samaria e Idumea) estivo baixo administraci\u00f3n directa romana. A provincia de Xudea non inclu\u00eda inicialmente Galilea, Gaulanitis (o Golan), nin Peraea nin Dec\u00e1polis. Os seus ingresos ti\u00f1an pouca importancia para o tesouro romano, pero controlaba as rutas terrestres e costeiras do mar ata o graneiro exipcioo e era un tap\u00f3n contra o Imperio Partia. A capital estaba en Cesarea Mar\u00edtima, non en Xerusal\u00e9n. Quirinius converteuse en legado (gobernador) de Siria e realizou o primeiro Censo de impostos romano de Siria e Xudea, ao que se opuxeron os Celotes. Xudea non era unha provincia senatorial, nin unha provincia imperial, pero era un \"sat\u00e9lite de Siria\". gobernada por un prefecto que era un cabaleiro ecuestre (tal como o Exipto romano, no un ex c\u00f3nsul ou pretor de rango senatorial. Con todo, os xudeus que viven na provincia mantiveron algunha forma de independencia e pod\u00edan xulgar aos infractores coas s\u00faas propias leis, inclu\u00eddas as infracci\u00f3ns de capital, ata o ano 28. A provincia de Xudea durante o per\u00edodo helen\u00edstico e o per\u00edodo romano inicial tam\u00e9n se dividiu en cinco conclaves ou distritos administrativos: Xerusalen (\u05d9\u05e8\u05d5\u05e9\u05dc\u05d9\u05dd), Gadara (\u05d2\u05d3\u05e8\u05d4), Amathus (\u05e2\u05de\u05ea\u05d5), Xeric\u00f3 (\u05d9\u05e8\u05d9\u05d7\u05d5), e S\u00e9foris (\u05e6\u05d9\u05e4\u05d5\u05e8\u05d9\u05df).\nA 'Crise baixo Caligula' (37\u201341) prop\u00faxose como a primeira ruptura aberta entre Roma e os xudeus.\nEntre o 41 e o 44 d.C., Xudea recuperou a s\u00faa entidade aut\u00f3noma cando Herodes Agripa I converteuse en rei dos xudeus nomeado polo emperador Claudio. Restaurando a dinast\u00eda herodiana, a\u00ednda que non hai indicaci\u00f3n que Xudea deixara de ser unha provincia romana simplemente porque xa non ti\u00f1a un prefecto. Claudio decidira que, en todo o imperio, que os procuradores foran axentes persoais do emperador, servisen a mi\u00fado como ministros de impostos e finanzas provinciais, pasaran a ser maxistrados gobernantes con plena autoridade estatal para manter a paz. Elevou ao procurador de Xudea, ao que confiou o status de goberno imperial, porque o legado imperial de Siria non era simp\u00e1tico cos xudeus.\nTrala morte de Agripa no 44 d.C., a provincia volveu ao control romano, incorporando os territorios persoais de Agripa de Galilea e Peraea, baixo unha fila de procuradores. Con todo, o fillo de Agripa, Agripa II, foi designado rei dos xudeus no 48. Foi o s\u00e9timo e \u00faltimo dos Herodianos.\nDesde o 70 a.C. ata o 135 d.C., a rebeld\u00eda de Xudea requir\u00eda un legado romano gobernante capaz de comandar as lexi\u00f3ns. Debido a que Agripa II mantivo a s\u00faa lealdade ao Imperio, o reino foi retido ata que morreu, xa fora no 93/94 ou no 100, cando a \u00e1rea volveu ao control do Imperio romano.\nXudea foi o escenario de d\u00faas, posiblemente tres, grandes guerras xudeu-romanas:\nBaixo Diocleciano (284-305) a rexi\u00f3n dividiuse en tres provincias: "}
{"id": "469032", "revid": "90260", "url": "https://gl.wikipedia.org/wiki?curid=469032", "title": "Spintria", "text": "Spintria (voz latina; plural: \"spintriae\"; do grego \"\u03c3\u03c6\u03b9\u03b3\u03ba\u03c4\u03ae\u03c1\" -\"sphinkt\u1e17r\"-, \"esf\u00ednter\") \u00e9 unha ficha monetiforme de bronce, lat\u00f3n ou chumbo e de pequeno tama\u00f1o utilizada no Imperio Romano probablemente nos prost\u00edbulos, malia non existir constataci\u00f3n fidedigna deste uso.\nEstas fichas amosan adoito entre os seus motivos dos seus anversos actos sexuais de moi diversa \u00edndole ou outra simbolox\u00eda sexual, e nos reversos numerais entre o I e o XVI.\nDenominaci\u00f3n.\nA forma \"spintria\" foi utilizada por Suetonio para se referir aos rapaces novos que exerc\u00edan a prostituci\u00f3n. No s\u00e9culo XVI, o nome ter\u00eda pasado do antigo significado de persoa que comet\u00eda actos sexuais extravagantes ou f\u00f3ra da norma (e tam\u00e9n o lugar onde ocorr\u00edan estes actos, como os xard\u00edns de Tiberio na illa de Capri) \u00e1s fichas que se utilizaban para estes mesteres. Bette Talvacchia indica que a primeira vez que se testemu\u00f1a este uso de \"spintria\" como \"ficha\" \u00e9 no tratado de Sebastiano Erizzo titulado \"Discorso Sopra le Medaglie Antiche\" (\"Discurso sobre a medalla antiga\"), publicado en Venecia en 1559.\nUso.\nAlg\u00fans estudosos, seguindo a tese defendida por Friedlander (1886) nos comentarios \u00e1 s\u00faa edici\u00f3n de Marcial de que estas fichas se utilizaban \"para poder entrar nos bordeis\" (\"auf die man in Bordelle Einlass erheilt\"), argumentaron que as spintriae se utilizaban para pagar os servizos de prostituci\u00f3n, malia non achegaren evidencias para tal aseveraci\u00f3n. \nButtrey disente da teor\u00eda que relaciona as sprintia coa prostituci\u00f3n, ante a inexistencia de evidencias, en tanto que Simonetta e Riva son os \u00fanicos que defenden tal relaci\u00f3n, que \u00e9, por outra banda, a m\u00e1is difundida polos medios de comunicaci\u00f3n.\nOutros acad\u00e9micos seguen li\u00f1as de investigaci\u00f3n alternativas. \nBaixo Caracalla, un \u00e9quites foi sentenciado a morte por levar a un bordel unha destas pezas que reproduc\u00eda un busto semellante ao do emperador, a\u00ednda que finalmente se salvou polo falecemento do propio emperador. \nNon hai ningunha evidencia antiga directa, por\u00e9n, que apoie a teor\u00eda de que as spintriae fosen creadas como moedas privadas para seren trocadas nos bordeis por moeda oficial. O numism\u00e1tico Theodore V. Buttrey suxeriu que foron utilizadas como pezas de xogo, a\u00ednda que Duggan apuntou que non hai datos arqueol\u00f3xicos para o confirmar. Por outra banda, o economista Geoffrey Fishburn, seguindo a postura de Jacobelli, suxeriu que poder\u00edan ser utilizadas nos lupanares como fichas para o uso dos armarios."}
{"id": "469033", "revid": "1131", "url": "https://gl.wikipedia.org/wiki?curid=469033", "title": "Fervenza de J\u00e4gala", "text": "A fervenza de J\u00e4gala (en ) \u00e9 a maior fervenza natural de Estonia, (a m\u00e1is alta \u00e9 a fervenza de Valaste que pos\u00fae 30,5 metros).\nA fervenza de J\u00e4gala at\u00f3pase no curso inferior do r\u00edo J\u00e4gala, \u00e1 altura do municipio de J\u00f5el\u00e4htme, xunto \u00e1 aldea de J\u00e4gala-Joa, a 25 quil\u00f3metros \u00f3 leste de Tal\u00edn. A fervenza sit\u00faase a tres quil\u00f3metros da desembocadura do r\u00edo na ba\u00eda de Ihasalu, no golfo de Finlandia.\nA fervenza pos\u00fae unha altura de entre 7,8 a 8,1 metros e un ancho de 50 metros. Debido \u00e1 forza da auga o bordo de pedra calcaria retrocede 3\u00a0cm \u00f3 ano, por isto creouse un val de 300 metros de longo e unha profundidade de 12 a 14 metros. O m\u00e1ximo volume de auga alc\u00e1nzase na primavera e ver\u00e1n, mentres que no inverno a fervenza x\u00e9ase.\nNa lingua nativa a fervenza era chamada \"Joar\u00fcngas\". Probablemente foi un sitio de ritos pre-cristi\u00e1ns. Arredor de 1240 xa se atopa instalado no lugar un mu\u00ed\u00f1o de auga do cal existen referencias at\u00e9 1688. En 1917 instalouse preto da fervenza unha planta de enerx\u00eda el\u00e9ctrica e unha planta de celulosa que deixaron de funcionar a finais da segunda guerra mundial.\nA fervenza salva o paso do r\u00edo dende a meseta de Harju \u00f3 norte da chaira costeira do norte de Estonia. A meseta de Harju formada no c\u00e1mbrico est\u00e1 composta por rochas sedimentarias calcarias a chaira en cambio est\u00e1 formada no ordov\u00edcico. Este desnivel forma parte do escarpe chamado Klint B\u00e1ltico que vai dende a illa de \u00d6land en Suecia at\u00e9 o \u00d3blast de Leningrado en Rusia. Nos arredores da fervenza p\u00f3dense atopar alg\u00fans f\u00f3siles como os cefal\u00f3podos."}
{"id": "469036", "revid": "56817", "url": "https://gl.wikipedia.org/wiki?curid=469036", "title": "The Fifth Element (videoxogo)", "text": "The Fifth Element \u00e9 unha videoxogo de aventuras e acci\u00f3n que est\u00e1 baseado no filme do mesmo nome desenvolvido por Kalisto Entertainment e distribu\u00eddo para PlayStation e Microsoft Windows.\nModo de xogo.\nNo xogo, o xogador controla as personaxes de Leeloo e Korben, loitando contra a polic\u00eda e o Mangalores, as\u00ed como Zorg e os seus mat\u00f3ns. O xogo ten 16 niveis, ou misi\u00f3ns. Despois de certos niveis do xogo, reprod\u00facense algunhas escenas curtas do filme."}
{"id": "469037", "revid": "1131", "url": "https://gl.wikipedia.org/wiki?curid=469037", "title": "Fervenza de Keila", "text": "A fervenza de Keila (en ) \u00e9 unha fervenza do norte de Estonia que se atopa no r\u00edo Keila. \u00c9 a terceira fervenza m\u00e1is importante de Estonia despois de Narva e J\u00e4gala. Ten 6 metros de altura e entre 60 e 70 metros de ancho."}
{"id": "469041", "revid": "23204", "url": "https://gl.wikipedia.org/wiki?curid=469041", "title": "Marie-Christine Koundja", "text": "Marie-Christine Koundja, nada en Iriba o 30 de marzo de 1957, \u00e9 unha escritora e diplom\u00e1tica do Chad. Traballou en varios departamentos ministerios e embaixadas do seu pa\u00eds. \u00c9 primeira autora publicada do seu pa\u00eds, e escribiu d\u00faas novelas en lingua francesa: \"Al-Istifakh, ou, L'idylle de mes amis\" (2001) e \"Kam-Ndjaha, la d\u00e9voreuse\" (2009).\nTraxectoria.\nDespois de rematar a educaci\u00f3n secundaria estudou Dereito durante un ano na Universidade de N'Djamena, pero deixouno e comezou na escola de secretariado de Yaound\u00e9 (Camer\u00fan). Traballou para varias axencias estatais do Chad no Camer\u00fan, inclu\u00eddo o servizo civil, e despois foi nomeada encargada de asuntos exteriores na embaixada do Chad. Despois foi nomeada primeira secretaria da embaixada do Chad en Abuja (Nixeria).\nO seu primeiro libro, \"Al-Istifakh ou l'idylle de mes amis\", editado en Yaound\u00e9 en 2001 por Editions Cl\u00e9, foi a primeira obra publicada dunha muller do Chad. A novela conta a historia dunha parella nova que decide casar sen o consentimento das s\u00faas familias polas diferenzas relixiosas e tribais. A novela remata cun final feliz, coa parella vivindo en Francia. Koundja usa o matrimonio para simbolizar os temas sociais da sociedade do seu pa\u00eds desde 1979, e para avogar pola cultura do perd\u00f3n. A s\u00faa segunda novela, \"Kam-Ndjaha, la d\u00e9voreuse\", foi publicada en 2009 en Par\u00eds por \u00c9ditions Menaibuc. O libro incl\u00fae temas como a pobreza, a infidelidade e a amizade.\nKoundja \u00e9 nai de catro rapaces."}
{"id": "469042", "revid": "65337", "url": "https://gl.wikipedia.org/wiki?curid=469042", "title": "Spintriae", "text": ""}
{"id": "469044", "revid": "89787", "url": "https://gl.wikipedia.org/wiki?curid=469044", "title": "Jordan Mickey", "text": "Jordan Grayson Mickey, nado o 9 de xullo de 1994 nos Dallas, Texas, \u00e9 un xogador estadounidense de baloncesto profesional que xoga no Virtus Bologna da Lega Basket Serie A.\nTraxectoria profesional.\nO 25 de xu\u00f1o de 2015, Mickey foi seleccionado na 33\u00aa posici\u00f3n do Draft da NBA de 2015 polos Boston Celtics. O 20 de xullo asinou o seu contrato de rookie cos Celtics.\nO 20 de agosto de 2017, Mickey asinou cos Miami Heat.\nO 26 de xullo de 2018, Mickey asinou un contrato dun ano co Khimki BC da VTB United League.\nO 15 de xullo de 2019, Mickey asinou un contrato de dous anos co Real Madrid da Liga ACB."}
{"id": "469045", "revid": "5312", "url": "https://gl.wikipedia.org/wiki?curid=469045", "title": "Partido Socialista Popular (Cuba)", "text": "O Partido Socialista Popular (PSP) foi un partido pol\u00edtico cubano. Foi fundado o 16 de agosto de 1925 como Primer Partido Comunista de Cuba por Carlos Bali\u00f1o, Jos\u00e9 Miguel P\u00e9rez, Alfonso Bernal del Riesgo, Julio Antonio Mella e Jos\u00e9 Rego L\u00f3pez entre outros. Foi o predecesor do actual Partido Comunista de Cuba.\nHistoria.\nFoi creado por un grupo de revolucionarios o 16 de agosto de 1925 nunha casa da r\u00faa Calzada, no habaneiro barrio de El Vedado. Carlos Bali\u00f1o, anteriormente fundador xunto a Jos\u00e9 Mart\u00ed do Partido Revo\u00adlucionario Cubano, recibiu as credenciais dos delegados. Entre os asistentes estaban o dirixente estudantil Julio Antonio Mella, o sindicalista cigarreiro Alejandro Barreiro, o profesor canario Jos\u00e9 Miguel P\u00e9rez, o dirixente sindical Jos\u00e9 Pe\u00f1a Vilaboa e o sindicalista galego Jos\u00e9 Rego L\u00f3pez.\nA\u00ednda que comunistas, a maior\u00eda dos seus fundadores carec\u00edan dunha gran formaci\u00f3n marxista, polo que un dos puntos principais do congreso de fundaci\u00f3n do partido, foi a creaci\u00f3n dunha comisi\u00f3n educativa para os seus membros, formada por Mella, Jos\u00e9 Miguel P\u00e9rez e Alfonso Bernal del Riesgo. Tam\u00e9n adoptaron un programa de reivindicaci\u00f3ns para os obreiros, campesi\u00f1os, polos dereitos da muller e contra o traballo infantil.\nO Primeiro Partido Comunista de Cuba permaneceu na clandestinidade ata finais dos anos trinta. Pouco despois da fundaci\u00f3n, Jos\u00e9 Miguel P\u00e9rez, primeiro secretario xeral, foi detido e expulsado do pa\u00eds. Xunto con el, foron detidos varios membros do partido.\nEn 1939, o partido foi legalizado, tomou o nome de Uni\u00f3n Revolucionaria Comunista e comezou a estenderse entre os membros da Confederaci\u00f3n Nacional Obreira de Cuba (CNOC). O d\u00eda 22 de xaneiro de 1944 tomou o nome definitivo de Partido Socialista Popular (PSP). En gran parte da s\u00faa historia, o seu secretario xeral foi Blas Roca (de 1934 a 1962).\nO PSP apoiou a candidatura presidencial do pro-americano Fulgencio Batista para o per\u00edodo 1940-1944, e dous dos seus l\u00edderes, Juan Marinello Vidaurreta e Carlos Rafael Rodr\u00edguez, foron sucesivamente ministros sen carteira do gabinete. Nas elecci\u00f3ns de 1944 presentaron a candidatura de Carlos Saladrigas Zayas, un dos seus l\u00edderes, que obtivo 150.000 votos.\nEn 1953 o PSP foi ilegalizado pola ditadura de Fulgencio Batista, a\u00ednda que a s\u00faa prensa seguiu circulando libremente, ag\u00e1s o \u00f3rgano do partido \"Hoy.\" Ese mesmo ano, o PSP condenou como \"actividades aventureiras da oposici\u00f3n burguesa\" o ataque ao cuartel Moncada levado a cabo por Fidel Castro e os seus seguidores.\nComo parte da oposici\u00f3n \u00e1 ditadura de Batista en 1957, mostrou unha actitude ambigua cara ao Movemento do 26 de xullo, xa que en varias reuni\u00f3ns anteriores clandestinas entre o liderado do PSP e a direcci\u00f3n do movemento, destac\u00e1ronse as diferenzas de criterio de opini\u00f3n de se se deb\u00eda chegar ao poder (para levar a cabo os programas sociais que ambas organizaci\u00f3ns pretend\u00edan), a trav\u00e9s de elecci\u00f3ns ou da loita armada, na que o PSP non consideraba posible a vitoria. Non foi ata finais de 1957 cando Fidel Castro se entrevistou de madrugada na Comandancia Xeral en Sierra Maestra con Ursinio Rojas, un dos l\u00edderes do PSP e membro do seu gabinete pol\u00edtico, e acordaron mutuamente plans conxuntos para levar adiante a loita. O PSP introduciu as modificaci\u00f3ns necesarias para combinar as formas de loita, autorizando aos seus membros a unirse \u00e1s filas do ex\u00e9rcito rebelde.\nAs\u00ed, ao regresar \u00e1 Sierra Maestra, seguindo as directrices do Xefe da Revoluci\u00f3n, o comandante Fidel Castro, Ursinio, a finais de 1957 e principios de 1958, deu os primeiros pasos cara \u00e1 creaci\u00f3n da Fronte Obreira Nacional do Movemento do 26 de xullo. Moitos membros do PSP integr\u00e1ronse nas filas do ex\u00e9rcito rebelde en Sierra Maestra, e na loita revolucionaria e o apoio lox\u00edstico e clandestino dende as cidades. Creouse tam\u00e9n unha fronte guerrilleiras composta por militantes do PSP, nas monta\u00f1as do Escambray (en Las Villas, actual Villa Clara).\nTriunfo da Revoluci\u00f3n Cubana.\nCo triunfo da revoluci\u00f3n cubana en xaneiro de 1959, o PSP integrouse nas Organizaci\u00f3ns Revolucionarias Integradas (ORI) en 1961, e en 1962 fusionouse co Movemento 26 de xullo e o Directorio Revolucionario 13 de Marzo para formar o posteriormente nomeado Partido Unido da Revoluci\u00f3n Socialista de Cuba (PURS), declarado como partido \u00fanico, tras pasar por momentos dif\u00edciles dentro das filas da PSP, cando alg\u00fans dos seus membros asumen actitudes \"sectarias\" cara \u00e1 nova estratexia e direcci\u00f3n do partido. As\u00ed, o 26 de marzo de 1962 levouse a cabo o chamado primeiro proceso Escalante, un proceso xudicial no que se acusou a An\u00edbal Escalante (secretario de organizaci\u00f3n de ORI) de \"sectarismo\". O proceso culminou coa disoluci\u00f3n da ORI, desacreditando severamente a alg\u00fans dos veteranos militantes comunistas do PSP.\nCando o novo Partido Comunista de Cuba (PCC) xurdiu o 3 de outubro de 1965, moitos dos militantes do antigo Partido Socialista Popular (PSP) formaron o novo Comit\u00e9 Central (de 114 membros), o Bur\u00f3 Pol\u00edtico e o Secretariado, ocupando importantes posici\u00f3ns dentro da direcci\u00f3n pol\u00edtica, administrativa, sindical e masivo do pobo cubano, moitos deles convert\u00e9ndose en figuras clave da nova direcci\u00f3n do pa\u00eds e do novo PCC, como Blas Roca Calder\u00edo, Carlos Rafael Rodr\u00edguez, L\u00e1zaro Pe\u00f1a, Juan Marinello Vidaurreta, Zoilo Marinello, Flavio Bravo, Ursinio Rojas, Juan Taquechel, Severo Aguirre, Agapito Figueroa e moitos outros.\nDende moi novo, Ra\u00fal Castro estivo activo na Xuventude Socialista do Partido Socialista Popular (PSP), moito antes do ataque ao cuartel Moncada e \u00e1 loita guerrilleira na Sierra Maestra. As estratexias da direcci\u00f3n do Movemento do 26 de xullo e a direcci\u00f3n do PSP mantiveron a discreci\u00f3n durante moito tempo, polo que non foron de co\u00f1ecemento absoluto de todos os seus membros ou militantes. "}
{"id": "469046", "revid": "15490", "url": "https://gl.wikipedia.org/wiki?curid=469046", "title": "PSR (UI)", "text": ""}
{"id": "469047", "revid": "88215", "url": "https://gl.wikipedia.org/wiki?curid=469047", "title": "Primeiro Partido Comunista", "text": ""}
{"id": "469048", "revid": "88215", "url": "https://gl.wikipedia.org/wiki?curid=469048", "title": "Primeiro Partido Comunista de Cuba", "text": ""}
{"id": "469049", "revid": "88215", "url": "https://gl.wikipedia.org/wiki?curid=469049", "title": "Uni\u00f3n Revolucionaria Comunista", "text": ""}
{"id": "469051", "revid": "1131", "url": "https://gl.wikipedia.org/wiki?curid=469051", "title": "Fervenza de Valaste", "text": "A fervenza de Valaste (en ) \u00e9 unha fervenza que se atopa no norte de Estonia. Con 30,5 metros \u00e9 a fervenza artificial m\u00e1is alta dos pa\u00edses b\u00e1lticos. Est\u00e1 situada entre as aldeas de Ontika e Valaste, no concello de Kohtla, no Condado de Ida-Viru. A fervenza f\u00f3rmase cando as augas do regato Valaste se precipitan polos cant\u00eds que forman o Klint B\u00e1ltico, a escasos metros da fervenza o regato desemboca no golfo de Finlandia. At\u00f3pase a 7\u00a0km \u00f3 nord\u00e9s de Kohtla-Jarve.\nA fervenza apareceu da d\u00e9cada de 1970 como resultado dunhas obras de drenaxe. A auga a\u00ednda segue erosionando a base da fervenza polo que esta \u00e9 cada vez m\u00e1is alta. At\u00e9 as \u00faltimas medici\u00f3ns realizadas en 2003 a altura estabelecida era de 25,6 metros. O maior caudal alc\u00e1nzase na primavera co desxeo, e no outono. No ver\u00e1n dimin\u00fae considerablemente. En 1996 a Academia de Ciencias de Estonia declarou a fervenza patrimonio natural e s\u00edmbolo nacional. O lugar \u00e9 un popular destino tur\u00edstico que \u00e9 visitado sobre todo no inverno cando as augas conxeladas forman unha paisaxe de t\u00e9mpanos de xeo. Xusto enfronte da fervenza levantouse un miradoiro \u00f3 que se accede por unhas escaleiras de caracol met\u00e1licas constru\u00eddas en 1999."}
{"id": "469052", "revid": "1505", "url": "https://gl.wikipedia.org/wiki?curid=469052", "title": "An\u00e1lise clad\u00edstico", "text": ""}
{"id": "469056", "revid": "23204", "url": "https://gl.wikipedia.org/wiki?curid=469056", "title": "Suur Munam\u00e4gi", "text": "Suur Munam\u00e4gi \u00e9 o punto m\u00e1is alto de Estonia e dos pa\u00edses B\u00e1lticos, malia ter unha altitude de 318 metros sobre o nivel do mar. At\u00f3pase no sueste do pa\u00eds, \u00f3 sur do concello de Haanja, no condado de V\u00f5ru. O seu nome quere dicir 'o grande outeiro do ovo'. A paisaxe arredor do cumio est\u00e1 composta por outeiros. Preto do cumio a rocha inferior v\u00f3lvese impermeable dando lugar a pequenos lagos.\nSobre o pico foi constru\u00eddo unha torre de observaci\u00f3n de 29,1 m. \u00e1 que se pode subir pagando un importe. A primeira torre de observaci\u00f3n foi constru\u00edda arredor do ano 1816 por Friedrich Georg Wilhelm von Struve como un v\u00e9rtice xeod\u00e9sico. Dende o seu cumio p\u00f3dense observar panor\u00e1micas de rexi\u00f3ns rusas e letoas."}
{"id": "469058", "revid": "120266", "url": "https://gl.wikipedia.org/wiki?curid=469058", "title": "Kersti Kaljulaid", "text": "Kersti Kaljulaid nada en Tartu o 30 de decembro de 1969, \u00e9 unha pol\u00edtica estoniana e a quinta presidenta de Estonia, no cargo dende o 10 de outubro de 2016. \u00c9 a primeira muller xefa do estado de Estonia dende que o pa\u00eds declarou a s\u00faa independencia en 1918, as\u00ed como o presidente m\u00e1is novo da s\u00faa historia, con 46 anos no momento da s\u00faa elecci\u00f3n.\nKaljulaid serviu como representante de Estonia no Tribunal de Contas Europeo dende o ano 2004 at\u00e9 o 2016. Despois de varias roldas sen \u00e9xito elecci\u00f3ns presidenciais de 2016, Kaljulaid foi presentada como un \"candidata sorpresa\", e o 30 de setembro de 2016 foi nomeada pola maior\u00eda dos partidos parlamentarios como candidata conxunta para Presidenta de Estonia, e como candidata \u00fanica para esa rolda. Kaljulaid foi votada como Presidenta de Estonia o 3 de outubro de 2016, con 81 votos a prol e 17 abstenci\u00f3ns."}
{"id": "469059", "revid": "89787", "url": "https://gl.wikipedia.org/wiki?curid=469059", "title": "Behati Prinsloo", "text": "Behati Prinsloo, nada en Vanderbijlpark (Sur\u00e1frica) o 16 de maio de 1988, \u00e9 unha supermodelo e activista namibia. En 2008, converteuse en modelo contratada por Pink, e pasou a ser un dos \"Anxos\" de Victoria's Secret en 2009. Desfilou en nove Victoria's Secret Fashion Show (2007\u20132015; 2018\u2013presente). Abriu os espect\u00e1culos Victoria's Secret Fashion de 2014 e 2015.\nTraxectoria.\nNaceu en 1988 en Vanderbijlpark, Sur\u00e1frica, e medrou na cidade namibia de Grootfontein dende os tres anos de idade. \u00c9 filla de Louis Fran\u00e7ois \"Boet\" Prinsloo, que \u00e9 ministro do cristianismo protestante, e de Magda Rossouw, que atend\u00eda un \"bed and breakfast\".\nA s\u00faa familia \u00e9 afric\u00e1ner e Prinsloo criouse co afrikaans como lingua materna, a\u00ednda que estudou en ingl\u00e9s.\nCon 16 anos foi descuberta por un fot\u00f3grafo nun supermercado de Cidade do Cabo. O fot\u00f3grafo deulle unha tarxeta da axencia Storm para que ela a visitase. Unha semana m\u00e1is tarde, Prinsloo visitou a axencia e creou o seu primeiro portafolio. A fundadora da axencia, Sarah Doukas viu as s\u00faas fotos e levouna a traballar como modelo en Londres."}
{"id": "469101", "revid": "15490", "url": "https://gl.wikipedia.org/wiki?curid=469101", "title": "Arabia P\u00e9trea", "text": "Arabia Petraea ou Petrea, tam\u00e9n co\u00f1ecida como Provincia \u00c1rabe de Roma (; ) ou simplemente Arabia, foi unha provincia romana fronteiriza do Imperio romano a partir do s\u00e9culo II. Consist\u00eda no antigo Reino nabateo en Xordania, o sur do Levante, na Pen\u00ednsula do Sina\u00ed e o noroeste da Pen\u00ednsula Ar\u00e1biga. As\u00faa capital era Petra. Fronteiriza ao norte con Siria, ao oeste con Xudea (fusionada con Siria desde o ano 135) e Exipto, e ao sur e ao leste polo resto de Arabia, co\u00f1ecido como Arabia Deserta e Arabia Felix.\nO territorio foi anexionado polo emperador Traxano, como moitas outras provincias de fronteira oriental do Imperio romano, pero mant\u00edvose, a diferenza da Armenia romana, Mesopotamia e Asiria, moito despois do goberno de Traxano, a s\u00faa fronteira do deserto chamouse Limes Arabicus. Produciu a Filipo o \u00c1rabe, nado ao redor do 204. Como provincia fronteiriza, inclu\u00eda un deserto poboado por tribos \u00e1rabes e fronteira co interior de Partia.\nA\u00ednda que suxeito a un eventual ataque por parte dos partos e Palmirenses, non ti\u00f1a nada que ver coas incursi\u00f3ns constantes que se enfrontaron noutras \u00e1reas da fronteira romana, como Alema\u00f1a e o norte de \u00c1frica, nin a presenza cultural arraigada que defin\u00eda \u00e1s outras provincias orientais m\u00e1is helenizadas.\nXeograf\u00eda.\nA composici\u00f3n xeogr\u00e1fica de Arabia ten algunha variaci\u00f3n. Incl\u00fae a meseta relativamente f\u00e9rtil de Moab, que recibe 200\u00a0mm de precipitaci\u00f3n anual, no extremo sur da cal at\u00f3pase Petra, que xunto con Bostra (ou Busra) xuntas constit\u00faen os focos pol\u00edticos da provincia.\nA inhospitabilidade \u00e9 a norma, e xunto co propio deserto do Sina\u00ed, o \u00e1rido Negev, que se estende ao norte do Sina\u00ed, \u00e9 practicamente outro deserto. Xunto a isto est\u00e1n as \u00e1reas costeiras ao redor do Mar Vermello, as malas terras co\u00f1ecidas como Hism\u0101 que se desenvolven ao norte desa costa, e o sempre presente terreo rochoso.\nGrandes cidades.\nA maior parte de Arabia estaba escasamente poboada e as s\u00faas cidades p\u00f3dense atopar concentradas ao norte, cara ao r\u00edo Xord\u00e1n. O \u00fanico gran porto era Aqaba, que se pode atopar na punta dun amplo golfo do Mar Vermello co mesmo nome. Hai algunha discrepancia sobre a que era a capital da provincia, con reclamaci\u00f3ns de que era Bostra, preto da fronteira da provincia de Siria, a \u00fanica capital e outros afirman que tanto Petra como Bostra serviron a ese prop\u00f3sito.\nPetra serviu como base para a Legio III Cirenaica, e o gobernador da provincia pasar\u00eda tempo en ambas cidades, emitindo edictos en ambas. Despois da anexi\u00f3n da provincia, Bostra ga\u00f1ou o apelativo \"Traiane\" cando Traxano declarouna capital mentres que Adriano realizou o mesmo acto cerimonial para Petra cando se converteu en emperador.\nHistoria.\nConquista romana.\nAntes do control romano no 106 d.C., a \u00e1rea fora gobernada por Rabbel II, \u00faltimo rei dos Nabateos, que gobernara desde o 70 d.C Cando morreu, a Terceira lexi\u00f3n Cirenaica trasladouse ao norte de Exipto a Petra, mentres que a Sexta lexi\u00f3n Ferrata, unha unidade de gornici\u00f3n Siria, trasladouse ao sur para ocupar Bostra. A conquista de Nabataea p\u00f3dese describir mellor como casual, un acto de Traxano para consolidar o control da zona antes de actuar nos seus dese\u00f1os de territorio a trav\u00e9s do Tigris e finalmente en Mesopotamia propiamente dita.\nNon hai evidencia de ning\u00fan pretexto para a anexi\u00f3n: Rabbel II ti\u00f1a un herdeiro co nome de Obodas e a\u00ednda que houbo poucos enfrontamentos (testemu\u00f1ado polo feito de que Traxano non adoptou a denominaci\u00f3n \"Arabicus\"), parece que houbo unha derrota suficiente para humillar aos Nabateos. As d\u00faas cohortes que eventualmente atop\u00e1ronse en Arabia navegaron desde Exipto a Siria para preparar a acci\u00f3n. Ag\u00e1s dalgunhas unidades da garda real de Nabateo, parece que non houbo unha forte resistencia, como suxire o feito de que algunhas tropas nabateas serviron como tropas romanas auxiliares pouco despois da conquista.\nA conquista de Arabia non se celebrou oficialmente ata a conclusi\u00f3n da V\u00eda Traxana Nova. Esta estrada estend\u00edase polo centro da provincia de Bostra ata Aqaba. Non foi ata que finalizou o proxecto que apareceron as moedas, co busto de Traxano no anverso e un camelo no reverso, aparec\u00edan conmemorando a adquisici\u00f3n de Arabia. Estas moedas foron acu\u00f1adas ata o 115, momento no que o enfoque imperial romano estaba a virar m\u00e1is cara ao leste.\nA estrada non s\u00f3 uniu Bostra e Aqaba, que non \u00e9 o mesmo que o goberno imperial, sen\u00f3n tam\u00e9n Petra, que est\u00e1 no centro da provincia, entre os dous extremos da estrada. A\u00ednda que Traxano declarou a Bostra como a capital da provincia, tam\u00e9n outorgou a Petra a condici\u00f3n de metr\u00f3pole, como sinal de que estaba de acordo coa s\u00faa importancia co seu sucesor, Adriano, que a consideraba digna e hist\u00f3rica.\nRecentemente, descubriuse que as lexi\u00f3ns romanas ocuparon Madain Salih baixo Traxano na zona monta\u00f1osa de Hijaz do nordeste de Arabia, aumentando a extensi\u00f3n da provincia de Arabia Petraea ao sur.\nRomanizaci\u00f3n.\nCoa conquista romana chegou a imposici\u00f3n do lat\u00edn e do grego no discurso oficial. isto era norma para unha provincia do leste de Roma, pero Arabia ti\u00f1a moito menos historia de helenizaci\u00f3n e romanizaci\u00f3n que os seus veci\u00f1os, e a lingua grega era pouco usada antes da s\u00faa introduci\u00f3n polos romanos. Despois da conquista, por\u00e9n, o grego adoptouse popularmente, as\u00ed como oficialmente, practicamente suplantando ao nabateo e ao arameo, como evidencian as inscrici\u00f3ns de Umm al Quttain. A aparici\u00f3n do lat\u00edn na provincia foi rara e limitada a casos como a inscrici\u00f3n no t\u00famulo de T. Aninius Sextius Florentinus, gobernador no 127 e, paradoxicamente, en nomes persoais.\nMillar avoaga por unha helenizaci\u00f3n greco-romana en Arabia. \u00c9 unha \u00e1rea, que non fora significativamente helenizada durante o goberno de Alexandre, e os habitantes locais orixinalmente falaban a s\u00faa lingua nativa, non o grego. As\u00ed, coa introduci\u00f3n do dominio romano, xunto con moitos aspectos da socializaci\u00f3n romana cl\u00e1sica, como as obras p\u00fablicas e a glorificaci\u00f3n dos militares, introdux\u00e9ronse alg\u00fans valores culturais e sociais gregos. Arabia aclimatouse \u00e1 nova cultura tan plenamente que parece que os grupos ling\u00fc\u00edsticos orixinais desapareceron. Durante o per\u00edodo do imperio romano imperial houbo inscrici\u00f3ns dispersas dos nabateos.\nArabia durante o Imperio romano tard\u00edo.\nCando Avidio Cassio se rebelou contra o que el cr\u00eda que foi un falecido Marco Aurelio, non recibiu apoio da provincia de Arabia, ignorado por alg\u00fans historiadores debido probablemente ao feito de que Arabia non a ti\u00f1a riqueza nin o poder pol\u00edtica de Siria. Arabia respondeu de xeito similar cando o gobernador de Siria, Pescenio N\u00edger, proclamouse emperador no 193.\nCando Septimio Severo chegou ao poder e desposu\u00edu \u00e1 cidade siria de Antioqu\u00eda da s\u00faa condici\u00f3n de metr\u00f3pole pola s\u00faa participaci\u00f3n na rebeli\u00f3n e outorgou castigos a calquera outro que tivese a mala sorte de elixir o lado equivocado. A Terceira Cirenaica recibiu o t\u00edtulo honor\u00edfico de \"Severiana\". Ademais, ao gobernador de Arabia, Publio Aelius Severianus Maximus, permit\u00eduselle continuar no seu posto en recompensa pola s\u00faa lealdade. M\u00e1is tarde Siria dividiuse en d\u00faas e Arabia ampliouse para inclu\u00edr o Lajat e Jebel Dr\u016bz, un terreo accidentado ao sur de Damasco, e tam\u00e9n o lugar de nacemento de M. Julius Phillipus, m\u00e1is co\u00f1ecido como Filipo o \u00c1rabe.\nSevero ampliou unha provincia que xa era enorme. Logo procedeu a ampliar o imperio mediante a conquista de Mesopotamia. O traslado de Leja e Jebel Dr\u016bz parec\u00eda formar parte dunha serie de astutos de actos pol\u00edticos por parte do emperador para consolidar o control da zona antes desta conquista. Arabia converteuse na base de poder ideol\u00f3xico de Septemio Severo no pr\u00f3ximo Oriente romano. A evidente necesidade de mitigar e domar o poder da provincia de Siria, que se mostrou unha e outra vez como un foco de rebeld\u00eda, realizouse ent\u00f3n en tres partes: a reorganizaci\u00f3n de Siria en d\u00faas unidades pol\u00edticas, a reduci\u00f3n do seu territorio a favor de Arabia e o matrimonio do emperador coa astuta Julia Domna.\nArabia converteuse nun s\u00edmbolo de lealdade a Severo e ao imperio que durante a s\u00faa guerra contra Clodio Albino, na Galia, os opositores sirios propagaron un rumor de que a Terceira Cirenaica desertara. O feito de que na Gallia importara que unha soa lexi\u00f3n se rebelara nunha provincia do outro lado do imperio indica a influencia pol\u00edtica que Arabia acumulara. Non unha terra cunha poboaci\u00f3n significativa, nin recursos nin sequera cunha posici\u00f3n estrat\u00e9xica, convert\u00e9rase na base da cultura romana. Que fora unha cultura romana oriental non parec\u00eda dilu\u00edr esta importancia no oeste. \u00c9 precisamente porque Arabia ti\u00f1a tan pouco que foi capaz de definirse como romana e iso estimulou a s\u00faa lealdade \u00e1 Roma imperial.\nCoa reestruturaci\u00f3n do Imperio por Diocleciano no 284-305, a provincia de Arabia ampliouse para inclu\u00edr partes do actual Israel. Arabia logo de que Diocleciano a convertira en parte da Diocese de Oriente, que era parte da prefectura pretoriana do Oriente.\nDominio bizantino.\nComo parte da diocese de Oriente, Arabia converteuse na primeira li\u00f1a da fronte nas guerras bizantino-sas\u00e1nidas. No s\u00e9culo V ou VI transformouse en Palaestina Salutaris."}
{"id": "469108", "revid": "23204", "url": "https://gl.wikipedia.org/wiki?curid=469108", "title": "Wallace Carothers", "text": "Wallace Hume Carothers, nado en Burlington (Iowa) o 27 de abril de 1896 e finado en Filadelfia o 29 de abril de 1937, foi un qu\u00edmico estadounidense, inventor e xefe do departamento de qu\u00edmica org\u00e1nica de DuPont, ao que se atrib\u00fae a invenci\u00f3n do nailon.\nCarothers era o l\u00edder do grupo nos laboratorios da estaci\u00f3n experimental DuPont, preto de Wilmington, Delaware, onde tiveron lugar a maior\u00eda de investigaci\u00f3n sobre pol\u00edmeros. Carothers foi un qu\u00edmico org\u00e1nico que ademais de ser o primeiro en desenvolver o nailon, tam\u00e9n axudou a sentar as bases para o desenvolvemento do neopreno. Despois de recibir o seu doutoramento, foi profesor en diversas universidades antes de ser contratado pola DuPont para traballar fundamentalmente en desenvolvemento.\nCasou con Helen Sweetman o 21 de febreiro de 1936. Carothers padeceu problemas de depresi\u00f3n dende a s\u00faa mocidade. A pesar do seu \u00e9xito co nailon, sentiu que non lograra moito e que quedara sen ideas. A s\u00faa infelicidade agravouse coa morte da s\u00faa irm\u00e1 Isobel, e na tarde do 28 de abril de 1937 rexistrouse nun cuarto de hotel de Filadelfia e suicidouse bebendo zume de lim\u00f3n mesturado con cianuro de potasio. A s\u00faa filla, Jane, naceu sete meses despois, o 27 de novembro de 1937.\nTraxectoria.\nPrimeiros anos.\nCarothers naceu en Burlington, Iowa, fillo de Ira e Mary Evalina Carothers. Foi o m\u00e1is vello de catro fillos. Tivo un irm\u00e1n e d\u00faas irm\u00e1s, John, Isobel e Mary. Na s\u00faa mocidade, Carothers estaba fascinado coas ferramentas e os artefactos mec\u00e1nicos e gastaba os seus cartos e o seu tempo en experimentos. Asistiu \u00e1 escola p\u00fablica en Des Moines, onde foi un estudante concienzudo. Despois da graduaci\u00f3n, e baixo a presi\u00f3n dos seus pais, Carothers inscribiuse nun \"college\" da cidade, o City Commercial College de Des Moines, do que o seu pai era vicepresidente, completando o plan de contabilidade e secretariado en xullo de 1915.\nEn setembro de 1915, entrou na Universidade de Tarkio, en Missouri. A\u00ednda que ao principio se especializou en ingl\u00e9s, cambiou \u00e1 qu\u00edmica pola influencia de Arthur Pardee, xefe dese departamento.\nObtivo o grao pola universidade de Illinois en 1924. Especializouse en qu\u00edmica org\u00e1nica con materias de f\u00edsica qu\u00edmica e matem\u00e1ticas.\nCarreira.\nTras recibir o doutoramento, Carothers permaneceu na universidade de Illionois durante dous anos como profesor de qu\u00edmica org\u00e1nica.\nEn 1927, DuPont decidiu financiar a investigaci\u00f3n pura fundamental, a non dirixida deliberadamente contra o desenvolvemento dun produto para facer di\u00f1eiro. Carothers viaxou a Wilmington, Delaware, para discutir a posibilidade de dirixir a secci\u00f3n de qu\u00edmica org\u00e1nica no novo laboratorio da investigaci\u00f3n fundamental de DuPont.\nCarothers comezou a traballar na Estaci\u00f3n Experimental de DuPont o 6 de febreiro de 1928. A s\u00edntese dun pol\u00edmero cunha masa molecular de m\u00e1is de 4200, a obtida por Emil Fischer, foi o seu obxectivo primario.\n\u00daltimos anos.\nO 21 de febreiro de 1936, Carothers casou con Helen Sweetman, coa que estivera sa\u00edndo dende 1934. Sweetman ti\u00f1a un grao superior en qu\u00edmica e traballaba para DuPont na preparaci\u00f3n de aplicaci\u00f3ns de patentes.\nPouco despois, o 30 de abril de 1936, Carothers foi elixido para a Academia Nacional de Ciencias. Carothers foi o primeiro qu\u00edmico industrial org\u00e1nico que recibiu o honor. A pesar de que esta honra certificaba as s\u00faas contribuci\u00f3ns \u00e1 ciencia, Carothers non puido soportar a depresi\u00f3n. A principios de xu\u00f1o, foi admitido de xeito involuntario no Hospital de Pensilvania, unha prestixiosa instituci\u00f3n mental, onde tivo como psiquiatra ao doutor Kenneth Appel. Un mes m\u00e1is tarde, d\u00e9ronlle permiso para abandonar o instituto para ir a facer sendeirismo no Alpes tiroleses cuns amigos. O plan fora organizado polos doutores Roger Adams e John Flack para d\u00faas semanas. Despois de sa\u00edr do centro, quedou para cami\u00f1ar el s\u00f3, sen dicir nada a ningu\u00e9n, nin \u00e1 s\u00faa esposa. O 14 de setembro, apareceu de s\u00fapeto no seu despacho da estaci\u00f3n espacial. Nese momento, non se esperaba que Carothers realizase ning\u00fan traballo al\u00ed, mais \u00eda habitualmente a visitalos. Comezou a vivir en Whiskey Acres despois de que a s\u00faa esposa acordase co doutor Appel en que ela non era suficientemente forte para vixialo.\nO 8 de xaneiro de 1937, a irm\u00e1 de Carothers, Isobel, faleceu de pneumon\u00eda. Wallace e Helen Carothers viaxaron a Chicago para asistir ao funeral e logo Des Moines para o enterro. A\u00ednda viaxou a Filadelfia para visitar o seu psiquiatra, Dr. Appel, e este dixo a un amigo de Carothers que pensaba que o suicidio era o resultado probable no caso de Carothers.\nO 28 de abril de 1937, Carothers foi \u00e1 estaci\u00f3n experimental a traballar. Suicidouse nun cuarto de hotel de Filadelfia o d\u00eda seguinte tomando cianuro disolto en zume de lim\u00f3n, sabendo que a inxesti\u00f3n de cianuro nunha soluci\u00f3n \u00e1cida intensificar\u00eda a velocidade e o efecto do veleno. Non deixou ningunha nota."}
{"id": "469117", "revid": "15490", "url": "https://gl.wikipedia.org/wiki?curid=469117", "title": "Bit\u00ednia e Ponto (provincia romana)", "text": ""}
{"id": "469119", "revid": "5132", "url": "https://gl.wikipedia.org/wiki?curid=469119", "title": "Kolossos Rodou", "text": ""}
{"id": "469120", "revid": "25871", "url": "https://gl.wikipedia.org/wiki?curid=469120", "title": "Roope Ahonen", "text": "Roope Aleksi Ahonen, nado o 12 de xu\u00f1o de 1990 en Salo \u00e9 un xogador profesional de baloncesto fin\u00e9s. Cunha altura de 1,88 m xoga na posici\u00f3n de base. Actualmente xoga para o Vilpas Vikings.\nTraxectoria.\nAhonen foi considerado desde os seus comezos como unha das grandes promesas escandinavas. Con esa fama debutou no Salon Vilpas do seu pa\u00eds natal, paso previo a xogar na liga sueca, onde disputou as temporadas de 2012 a 2014 entre Solna Vikings e Bor\u00e5s Basket. Ao ano seguinte regresou \u00e1 Korisliiga para xogar no Bisons Loimaa. Tras esta experiencia, deu un salto de nivel para xogar no Kolossos Rodou da A1 Ethniki grega. Militou no equipo de Rodas durante d\u00faas temporadas cunha media de 7 puntos e cunha porcentaxe en tiros de tres do 40%. Ademais, repartiu 2,6 asistencias por xogo. Na temporada 2016\u221217 foi titular de forma regular e xogou moitos minutos no posto de base nun equipo que disputou as eliminatorias polo t\u00edtulo. En setembro de 2017 chega a Galiza concretamente ao Club Ourense Baloncesto da Liga LEB. Ao ano seguinte asina polo Oviedo, onde consegue 11,5 puntos por encontro (15,7 en playoffs), unha porcentaxe de triplas do 50,3% (55,6% en playoffs) e unha valoraci\u00f3n media de 11,7 (20 en playoffs). O 16 de xullo de 2019 an\u00fanciase a s\u00faa incorporaci\u00f3n ao Leite R\u00edo Breog\u00e1n."}
{"id": "469122", "revid": "23204", "url": "https://gl.wikipedia.org/wiki?curid=469122", "title": "Augustin de Saint-Aubin", "text": "Augustin de Saint-Aubin, nado o 3 de xaneiro de 1736 en Par\u00eds e finado na mesma cidade o 9 de novembro de 1807, foi un ilustrador e gravador franc\u00e9s.\nTraxectoria.\nFillo de Gabriel-Germain de Saint-Aubin (1696-1756), bordador da corte real, tam\u00e9n os seus irm\u00e1ns Gabriel-Jacques de Saint-Aubin, Charles-Germain de Saint-Aubin e Louis-Michel de Saint-Aubin foron igualmente respectados artistas.\nAprendeu gravado co seu irm\u00e1n e logo estudou con Etienne Fessard, Nicolas-Henri Tardieu e Laurent Cars. Realizou m\u00faltiples ilustraci\u00f3ns para o \"Journal de musique\" de M. Lagarde, para representaci\u00f3ns de teatro, cat\u00e1logos de venda, libros ou mesmo o gabinete de historia natural do duque de Chevreuse. Foi un artista moi prol\u00edfico, con arredor de 3000 obras , moitos retratos debuxados; dos seus gravados salientan os baseados en retratos de Charles-Nicolas Cochin o Novo.\nEntrou na Real Academia de Pintura en 1775. En 1777 recibiu o nomeamento de gravador do rei e da s\u00faa biblioteca.\nSeguindo os criterios da Asemblea Nacional, con Pierre-Joseph Lorthior e Nicolas-Marie Gatteaux realizou as emisi\u00f3ns de asignados de 200, 300 e 1000 libras creados polas leis do 16 e 17 de abril de 1790."}
{"id": "469124", "revid": "1505", "url": "https://gl.wikipedia.org/wiki?curid=469124", "title": "Xos\u00e9 Manuel Villanueva Prieto", "text": ""}
{"id": "469125", "revid": "23204", "url": "https://gl.wikipedia.org/wiki?curid=469125", "title": "John N. Green", "text": "John N. Green \u00e9 un ling\u00fcista brit\u00e1nico. Foi catedr\u00e1tico de Ling\u00fc\u00edstica Rom\u00e1nica na Universidade de Bradford.\nTraxectoria.\n\u00c9 co\u00f1ecido dentro da Roman\u00edstica por ser o coeditor con Rebecca Posner dos cinco volumes monogr\u00e1ficos de \"Trends in Romance Linguistics and Philology\" publicados entre 1980 e 1993 polo selo editorial holand\u00e9s Mouton, adquirido pola xermana De Gruyter.\nEn 1975 revisou e editou cunha introduci\u00f3n un dos manuais en ingl\u00e9s de referencia da filolox\u00eda rom\u00e1nica, a do profesor da Universidade de Londres W.D. Elcock (1910-1960), publicado orixinariamente en 1960, uns meses antes da s\u00faa morte.\nFoi o responsable da secci\u00f3n de \u201cLing\u00fc\u00edstica Rom\u00e1nica\u201d do anuario \"The Year\u2019s Work in Modern Language Studies\" entre 1969 e 2012 e ocupouse tam\u00e9n entre 1973 e 1980 da secci\u00f3n de \u201cLing\u00fc\u00edstica Xeral\u201d no mesmo repertorio bibliogr\u00e1fico que rerensiona* a produci\u00f3n cient\u00edfica destacada do ano.\n\u00c9 autor, dende unha posici\u00f3n gramatical xenerativista, de numerosos artigos acad\u00e9micos e de innumerables recensi\u00f3ns das m\u00e1is importantes contribuci\u00f3ns \u00e1s varias disciplinas da ling\u00fc\u00edstica do \u00faltimo terzo do s\u00e9culo XX. Destacan as relativas \u00e1 fon\u00e9tica (\"Suprasegmentals\" de Ilse Lehiste), morfolox\u00eda (\"Nominalizations in Spanish\" de Julia S. Falk), sintaxe (\"The Syntax of Spanish Reflexive Verb\" de Sandra Babcock e a obra colectiva editada por Guillermo Araya \"Los cl\u00edticos en el espa\u00f1ol actual\"), dialectolox\u00eda (\"Phonological Rules and Dialect Variation\" de Gillian Brown, e \"The Generative Interpretation of Dialect\" de Brian Newton), socioling\u00fc\u00edstica (\"Spanish in the United States\") e teor\u00eda ling\u00fc\u00edstica (\"The Role of Theory in Linguistic Analysis: The Spanish Pronoun System\" de Erica C. Garc\u00eda, e \"Structures and Transformations\" de Christopher J. Pountain) inclu\u00eddas nas m\u00e1is diversas publicaci\u00f3ns cient\u00edficas brit\u00e1nicas e americanas coma \"York Papers in linguistics\", \"Romance Philology\", \"Journal of Linguistics\", \"Linguistics\", \"Bulletin of Hispanic Studies\", \"French Studies\", \"Vida Hisp\u00e1nica\" e \"Modern Language Review\".\nSon tam\u00e9n co\u00f1ecidas as s\u00faas contribuci\u00f3ns a obras enciclop\u00e9dicas de renome dentro do \u00e1mbito da ling\u00fc\u00edstica a nivel internacional: \"The Major Languages of Western Europe\", editada por Bernard Comrie (Londres: Routledge), \"International Encyclop\u00e6dia of Linguistics\", de William J Frawley (Nova York: OUP) e \"Lexicon Grammaticorum. A Bio-Bibliographical Companion to the History of Linguistics\" (T\u00fcbingen: Niemeyer)."}
{"id": "469126", "revid": "1505", "url": "https://gl.wikipedia.org/wiki?curid=469126", "title": "Valeriano Villanueva Rodr\u00edguez", "text": ""}
{"id": "469127", "revid": "98629", "url": "https://gl.wikipedia.org/wiki?curid=469127", "title": "Contos de lobos", "text": "Contos de lobos \u00e9 unha obra narrativa de \u00c1nxel Fole, publicada en 1985 por Edici\u00f3ns Xerais de Galicia e reeditada en 1986 (ISBN 8475073700) e 1996 (ISBN 978-8475073705) pola mesma editorial como Contos de lobos e outros relatos, dentro da colecci\u00f3n Biblioteca das Letras Galegas.\nA selecci\u00f3n dos contos, a introduci\u00f3n e as notas son obra de Claudio Rodr\u00edguez Fer.\nCaracter\u00edsticas.\nClaudio Rodr\u00edguez Fer escolleu tres contos relacionados cos lobos.\nIntroduci\u00f3n.\n1. Aproximaci\u00f3n a \u00c1nxel Fole\n2. O lobo nos contos de Fole\n3. Comentario do conto \"Os lobos\"\nContos.\nOs lobos.\nComeza cunha afirmaci\u00f3n \"Moitas veces ouv\u00edn decir que os lobos non atacan as persoas. E iso non \u00e9 certo.\" Como o caso do secretario de Caldas que foi comido por eles e iso que levaba un rev\u00f3lver de seis cartuchos. \"O lobo se non se lle fire de norte \u00e9 pior. Eu matei un con dous tiros de postas\u2026 Cecais non se me arrepuxo porque era de d\u00eda\u2026 De noite m\u00e9dralles o coraz\u00f3n e son moi valentes.\" O se\u00f1or cura de Peites tam\u00e9n matou un lobic\u00e1n. Describe como os lobos \u201ctraballan\u201d \u00e1 xente, como a acompa\u00f1an, as\u00ed lle pasou ao Pastr\u00e1n de Visu\u00f1a. E logo conta o caso principal do relato:Era pola Santa Luc\u00eda (13 de decembro), nunha noite de moita n\u00e9boa b\u00f3tase ao cami\u00f1o deso\u00edndo os consellos de que quedase a durmir. Os lobos vanse achegando aos poucos e vano traballando. Remata as pedras e os f\u00f3sforos, aos lobos rel\u00f3cenlles os ollos, un deles arr\u00edncalle o caxato, danlle cos rabos nas pernas. Cando sa xe ve perdido escoita voces, son os seus tres cu\u00f1ados e os cans que o andaban buscando. Cae desmaiado. Remata:\nO morto entrara coa xistra.\nTrata da morte do se\u00f1or Enrique-Mar\u00eda. O se\u00f1or sa\u00edra nunha noite de neve e fr\u00edo. Chega \u00e1 casa o seu can lai\u00e1ndose. S\u00e9gueno un grupo de homes con fach\u00f3ns de palla acesos. Atopar\u00e1n o corpo do se\u00f1or xa morto na neve. Volven tal que unha Santa Compa\u00f1a. A se\u00f1ora Mercedes, que nada sab\u00eda, xa o sospeita e agarda polo cad\u00e1ver.\n\u201cLobos te coman!\".\nComeza o relato dirix\u00edndose ao auditorio para aclarar conceptos que dar\u00e1n p\u00e9 \u00e1 historia contada (t\u00e9cnica do conto oral): \"Ben sei que sabedes que, en galego, o lobo, en singular, son os lobos. \u201cBat\u00edn co lobo\u201d quer decir que lle sa\u00edron a un os lobos \u00f3 cami\u00f1o. Mais eu sent\u00edn dicir eis\u00ed as falas que tid\u00faan esta historia dos montes do Caurel.\" Vai botar unha tempada coa t\u00eda e madri\u00f1a Fernanda, vi\u00fava, que pasou moitos traballos primeiro co home (andaba tras das rapazas e perd\u00eda os cartos na xogueta) e agora cos fillos. Non fan m\u00e1is ca gastar, cazar e andar de troula. Os fillos non estudaron a\u00ednda que consumiron ben di\u00f1eiro. A muller non fai m\u00e1is ca dar queixas. Volven os fillos dunha longa partida de caza pero o m\u00e1is pequeno, o Pepi\u00f1o, non chega. Preoc\u00fapase a nai e saen buscalo nun coche polo Courel. Dar\u00e1n con el nunha taberna durmindo a bebedela. O pousadeiro c\u00f3ntalle a historia dunha cruz que ven paseando. Resulta que o Monchi\u00f1o, de casa boa, namora de Engracia, de casa pobre. Os pais del non os deixan casar mesmo quedando embarazada a rapaza, non hai maneira coa nai. El decide deixar todo e marchar \u00e1 emigraci\u00f3n, a rapaza, xa con meni\u00f1o, veo marchar e b\u00f3talle unha maldici\u00f3n: \"Covarde, que consintes en ver perdido o teu sangue! Lobos te coman!\" Anos despois el volveu con cartos decidido a casar coa Engracia. Pero ela xa casara con outro e a noite que el volve cae nun barranco e c\u00f3meno os lobos. Disque a Engracia morreu de pena pola maldici\u00f3n e a nai do Moncho arrepentiuse de non o deixar casar. No remate: \"No fondo do meu coraz\u00f3n eu agradec\u00edalle ao Pepi\u00f1o que se emborrachara. Sen\u00f3n, eu no poder\u00eda escoitar tan interesante historia...\" \nConto de ambiente da monta\u00f1a do Courel con moita toponimia e mesmo se aventura a etimolox\u00eda dalg\u00fan lugar como Goia e se fala do nacemento do Romanticismo."}
{"id": "469129", "revid": "5863", "url": "https://gl.wikipedia.org/wiki?curid=469129", "title": "John Nigel Green", "text": ""}
{"id": "469130", "revid": "1505", "url": "https://gl.wikipedia.org/wiki?curid=469130", "title": "Jos\u00e9 Ram\u00f3n V\u00e1zquez Sandes", "text": ""}
{"id": "469131", "revid": "5863", "url": "https://gl.wikipedia.org/wiki?curid=469131", "title": "Luis Vi\u00f1as Cortegoso", "text": ""}
{"id": "469132", "revid": "1505", "url": "https://gl.wikipedia.org/wiki?curid=469132", "title": "Ram\u00f3n del Valle-Incl\u00e1n y Berm\u00fadez", "text": ""}
{"id": "469133", "revid": "1505", "url": "https://gl.wikipedia.org/wiki?curid=469133", "title": "Frei Jos\u00e9 de Vaquedano", "text": ""}
{"id": "469134", "revid": "98629", "url": "https://gl.wikipedia.org/wiki?curid=469134", "title": "Mesopotamia (provincia romana)", "text": "Mesopotamia foi o nome de d\u00faas provincias romanas distintas, unha de curta duraci\u00f3n creada polo emperador romano Traxano no 116\u2013117 e outra establecida por Emperador Septimio Severo ca. 198, que se extend\u00eda entre o imperio romano e o imperios sas\u00e1nida, ata as conquistas musulm\u00e1s do s\u00e9culo VII.\nA provincia de Traxano.\nNo 113, o emperador Traxano (98\u2013117) lanzou unha guerra contra o por longo tempo rival de Roma, o Imperio de Partia. No 114, conquistou a Armenia romana, convertida nunha provincia, e ao final do 115, conquistar\u00eda o norte de Mesopotamia. Tam\u00e9n a organizou como provincia a principios do 116, cando se acu\u00f1aron moedas para celebrar o feito.\nM\u00e1is tarde, o mesmo ano, Traxano marchou cara a Mesopotamia central e meridional (ampliando e completando a provincia de Mesopotamia) e cruzando o r\u00edo Tigris a Adiabene, que anexou a outra provincia romana Asiria. Pero non se detivo al\u00ed. Nos \u00faltimos meses do 116, capturou a gran cidade persa de Susa. Derrocou ao rei partio Osroes I e puxo ao seu propio gobernante monicreque Partamaspates no trono do Partia. Nunca m\u00e1is o Imperio romano avanzar\u00eda tan ao leste.\nCando morreu Tracano, o seu sucesor Adriano (117-138) renunciou \u00e1s s\u00faas conquistas ao leste do r\u00edo \u00c9ufrates, que volveu ser o l\u00edmite oriental do Imperio romano.\nA provincia de Severo.\nA campa\u00f1a de Lucio Vero.\nA Mesopotamia do Norte, inclu\u00edndo Osroene, volveu a estar baixo control romano na expedici\u00f3n de Lucio Vero no 161\u2013166, pero non foron organizadas formalmente en provincias, no seu lugar, quedaron baixo gobernantes vasalos locais, a\u00ednda que se mantiveron guarnici\u00f3ns romanas, especialmente en Nisibis.\nAno dos cinco emperadores.\nEste control resultou ameazado no 1956, durante a guerra civil entre Septimio Severo (193-211) e o usurpador Pescennio N\u00edxer, cando estalaron rebeli\u00f3ns na zona e Nisibis foi sitiada. Severo restaurou rapidamente a orde e organizou a Osroene como unha provincia plena.\nReconquista por Severo.\nSeguidamente, Severo iniciou unha guerra contra Partia, que conclu\u00edu con \u00e9xito co Saqueo da capital dos Partos Ctesiphon. Emulando a Traxano, restableceu a provincia de Mesopotamia no 198, con Nisibis, elevada ao status de \"colonia (completa)\", como capital.\nA diferenza da provincia de Traxano, que abarcaba toda a Mesopotamia ocupada polos romanos entre os r\u00edos \u00c9ufrates e Tigris, a nova provincia estaba limitada entre a provincia de Osroene ao sur, o \u00c9ufrates e o Tigris ao norte e o r\u00edo Chaboras (moderno Khabur) ao leste.\nZona de guerra.\nDurante o resto da s\u00faa existencia, a nova provincia seguir\u00eda sendo un \u00f3so de discordia entre os romanos e os seus veci\u00f1os orientais, que sufrir\u00edan moito nas recorrentes guerras romanas. No tumulto que seguiu ao Ano dos Seis Emperadores, entre 239 e 243, Ardashir I (224-241), o fundador do novo Imperio sas\u00e1nida que substitu\u00edu ao moribundo. Os partos atacaron e invadiron a zona, pero foi recuperada por Gaius Furius Sabinius Aquila Timesitheus antes da s\u00faa morte no 243. Nos anos 250, o shah persa Shapur I atacou Mesopotamia e loitou co emperador romano Valeriano (253-260), a quen capturou en Edessa no 260. No ano seguinte, con todo, Shapur foi fuertemente derrotado por Odaenathus de Palmira e expulsado de Mesopotamia.\nReorganizaci\u00f3n.\nBaixo as reformas de Diocleciano (284-305) e Constantino I (306\u2013337), pasou a formar parte da Diocese de Oriente, que \u00e1 s\u00faa vez estaba subordinada \u00e1 prefectura pretoriana do Oriente.\nNisibis e Singara, xunto co territorio de Adiabene conquistado por Diocleciano, perderonse despois da debacle do emperador Xuliano na expedici\u00f3n persa no 363, e a capital trasladouse a Amida, mentres que a sede do comandante militar, o dux Mesopotamiae, estaba situada en Constantina. Outras cidades eran Martiropolis e Kephas.\nDespois dos problemas que se enfrontaron as forzas romanas na Guerra Anast\u00e1cia do 502-506, o emperador romano oriental Anastasio I constru\u00edu a fortaleza de Dara como auxilar de Nisibis e como nova base do dux Mesopotamiae.\nDurante as reformas de Xustiniano I (527-565), a provincia dividiuse: os distritos do norte con Martiropolis foron \u00e1 nova provincia de Armenia IV, mentres que o resto dividiuse en dous distritos eclesi\u00e1sticos, un (a rexi\u00f3n ao sur do Tigris) con capital en Amida e outro (a rexi\u00f3n de Tur Abdin con capital en Dara. A provincia sufriu moito durante as guerras case constantes con Persia no s\u00e9culo VI. No 573, os persas ata tomaron Dara, a\u00ednda que os romanos do leste recuper\u00e1rona baixo a paz do 591. A perderon de novo na gran guerra de 602\u2013628, e logo a recuperaron s\u00f3 para perder toda a rexi\u00f3n permanentemente ante \u00e1s conquistas musulm\u00e1s no 633-640."}
{"id": "469135", "revid": "1505", "url": "https://gl.wikipedia.org/wiki?curid=469135", "title": "Jacobo Varela de Limia y Men\u00e9ndez", "text": ""}
{"id": "469136", "revid": "5132", "url": "https://gl.wikipedia.org/wiki?curid=469136", "title": "Thomas de Thaey", "text": "Thomas de Thaey, nado o 4 de marzo de 1993 en Dendermonde, Flandres Oriental, \u00e9 un xogador profesional de baloncesto belga. Formado na universidade de North Carolina State, cunha altura de 2,03 m xoga na posici\u00f3n de ala-pivote para o Imortal LuziG\u00e1s da Liga Portuguesa de Basquetebol.\nTraxectoria.\nNado en Dendermonde, Flandres Oriental, De Thaey formouse na Canarias Basketball Academy e na Universidade de North Carolina State, onde competiu cos Wolfpack da NCAA. Con experiencia no baloncesto belga, roman\u00e9s e franc\u00e9s, na campa\u00f1a 2018\u22122019 asinou co Oliveirense. No equipo de Oliveira de Azem\u00e9is conseguiu ga\u00f1ar a Liga, onde fixo unha media de 14,8 puntos, 7,8 rebotes, cun 70% en tiros de campo e un 86% en tiros libres en 36 partidos, a Copa (onde foi nomeado mellor xogador) e a Supercopa. O 13 de xullo de 2019 an\u00fanciase a s\u00faa incorporaci\u00f3n ao Leite R\u00edo Breog\u00e1n."}
{"id": "469137", "revid": "1505", "url": "https://gl.wikipedia.org/wiki?curid=469137", "title": "Vasco Fernandez Praga de Sandin", "text": ""}
{"id": "469139", "revid": "1505", "url": "https://gl.wikipedia.org/wiki?curid=469139", "title": "Manuel Vilanova Rodr\u00edguez", "text": ""}
{"id": "469166", "revid": "98629", "url": "https://gl.wikipedia.org/wiki?curid=469166", "title": "Goal! Goal! Goal!", "text": "Goal! Goal! Goal! \u00e9 un videoxogo de f\u00fatbol desenvolvido por Visco e editado por SNK en 1995 para Neo-Geo MVS.\nDesenvolvemento da partida.\nO xogo representa un mundial de f\u00fatbol simplificado, que consiste en eliminar a sete selecci\u00f3ns para acadar a vitoria final. Os tres primeiros son anunciados simulando unha etapa de grupos previa \u00e1s eliminatorias. Os outros catro, como parte desa eliminatoria. Nesa segunda etapa am\u00f3sanse todas as selecci\u00f3ns clasificadas e vase descubrindo cales avanzan e cales van quedando polo cami\u00f1o.\nCada encontro dura dous minutos, det\u00e9ndose o tempo cada vez que o bal\u00f3n non est\u00e1 en xogo, \u00e1 contra das regras oficiais deste deporte. Cando o reloxo chega a cero, haber\u00e1 doce segundos extra non amosados en pantalla, a modo de tempo de desconto.\nComo ocorre en moitos xogos de f\u00fatbol que non son simuladores, ao empatar haber\u00e1 que continuar cun cr\u00e9dito adicional, para ent\u00f3n decidir se se repite o partido ou se opta por unha quenda de penaltis.\nEquipos.\nO xogo presenta a vinte e oito selecci\u00f3ns nacionais, que pos\u00faen tres caracter\u00edsticas que as diferencian entre elas e que son amosadas \u00e1 hora de elixir cada unha: \"Disparo\", \"Defensa\" e \"Velocidade\". Os pa\u00edses representados coas s\u00faas bandeiras son, por orde de posici\u00f3n na pantalla de selecci\u00f3n:\nFormaci\u00f3ns.\nDisp\u00f3\u00f1ense seis tipos de formaci\u00f3ns para elixir, non poidendo ser cambiada a escollida ao longo da partida. Aparecen do seguinte xeito en pantalla:\nControis.\nO xogo man\u00e9xase coa adoitada panca ou control de oito direcci\u00f3ns, para dirixir aos futbolistas do noso equipo (o control do porteiro \u00e9 autom\u00e1tico, salvo nos penaltis) e con tres bot\u00f3ns de acci\u00f3n, que realizan as seguintes funci\u00f3ns:\nCando o xogador recibe un pase alto, este bot\u00f3n serve para rematar a porta de xeito potente e chamativo (patadas estilizadas, chilenas...).\nCando o xogador recibe un pase alto, este bot\u00f3n serve para golpear o bal\u00f3n coa cabeza. Xa sexa para realizar pases combinados ou para rematar a porta.\nGoles especiais.\nAlgo moi popular, entre xogadores deste t\u00edtulo, \u00e9 o anuncio en pantalla dunha mensaxe tras un gol acadado de xeito concreto. Son os seguintes:"}
{"id": "469167", "revid": "1505", "url": "https://gl.wikipedia.org/wiki?curid=469167", "title": "Zigod\u00e1ctilo", "text": ""}
{"id": "469169", "revid": "88215", "url": "https://gl.wikipedia.org/wiki?curid=469169", "title": "Primeiro Partido Comunista Cubano", "text": ""}
{"id": "469170", "revid": "1505", "url": "https://gl.wikipedia.org/wiki?curid=469170", "title": "Heterod\u00e1ctilo", "text": ""}
{"id": "469171", "revid": "1505", "url": "https://gl.wikipedia.org/wiki?curid=469171", "title": "Sind\u00e1ctilo", "text": ""}
{"id": "469172", "revid": "1505", "url": "https://gl.wikipedia.org/wiki?curid=469172", "title": "Pamprod\u00e1ctilo", "text": ""}
{"id": "469173", "revid": "1505", "url": "https://gl.wikipedia.org/wiki?curid=469173", "title": "Circulaci\u00f3n sist\u00e9mica", "text": ""}
{"id": "469174", "revid": "1505", "url": "https://gl.wikipedia.org/wiki?curid=469174", "title": "Cintura p\u00e9lvica", "text": ""}
{"id": "469175", "revid": "89787", "url": "https://gl.wikipedia.org/wiki?curid=469175", "title": "NoViolet Bulawayo", "text": "Elizabeth Zandile Tshele, nada en Tsholotsho o 12 de outubro de 1981 \u00e9 unha escritora de Cimbabue, co\u00f1ecida polo nome art\u00edstico de NoViolet Bulawayo.\nTraxectoria.\nFixo a educaci\u00f3n secundaria nos institutos de Njube, Mzilikazi e nos Estados Unidos no Kalamazoo Valley Community College. Estudou Lingua e Literatura inglesa na Texas A&amp;M University-Commerce e na Universidade Metodista do Sur. En 2010 rematou un mestrado de Escritura creativa na Universidade de Cornell, onde foi premiada pola Truman Capote Literary Trust.\nEn 2011 ga\u00f1ou o Premio Caine co seu relato \"Hitting Budapest\", publicado no \"Boston Review\" en 2010 e que se converter\u00eda no cap\u00edtulo inicial da s\u00faa primeira novela, \"We Need New Names\", publicada en 2013. A obra foi seleccionada para o Premio Booker, co que Bulawayo se converteu na primeira muller negra africana e a primeira persoa de Cimbabue en ser seleccionada para dito premio. A obra recibiu tam\u00e9n o Premio Etisalat e o Hemingway Foundation/PEN Award."}
{"id": "469188", "revid": "88215", "url": "https://gl.wikipedia.org/wiki?curid=469188", "title": "Consello de Arag\u00f3n", "text": ""}
{"id": "469195", "revid": "89787", "url": "https://gl.wikipedia.org/wiki?curid=469195", "title": "Sylvia Earle", "text": "Sylvia Alice Earle, nada en Gibbstown (Nova Jersey) o 30 de agosto de 1935, \u00e9 unha bi\u00f3loga mari\u00f1a, exploradora e escritora estadounidense. \u00c9 a autora de numerosos documentais para National Geographic dende 1998. Earle foi a primeira cient\u00edfica xefa da Administraci\u00f3n Nacional Oce\u00e1nica e Atmosf\u00e9rica e foi nomeada pola revista Time como o primeiro \"Heroe do planeta\" en 1998. Dedicou a s\u00faa vida a estudar a situaci\u00f3n dos oc\u00e9anos. Tam\u00e9n colaborou no estudo dos danos causados por varias verteduras de petr\u00f3leo producidos durante a primeira guerra do Golfo ou os provocados por petroleiros como o \"Exxon Valdez\" ou a plataforma petrol\u00edfera \"Deepwater Horizon\". En 2018 recibiu o Premio Princesa de Asturias da Concordia\nTraxectoria.\nDespois de recibir o seu doutoramento en 1966, Earle pasou un ano como investigadora en Harvard, e logo regresou a Florida como directora residente do laboratorio Cape Haze Marine. En 1969 solicitou incorporarse ao Proxecto Tektite, unha instalaci\u00f3n a quince metros debaixo da superficie do mar fronte \u00e1 costa das illas Virxes que permitiu aos cient\u00edficos vivir mergullados na s\u00faa \u00e1rea de estudo durante varias semanas. A pesar de que rexistrara m\u00e1is de 1000 horas de investigaci\u00f3n baixo a auga, Earle foi exclu\u00edda do programa. O ano seguinte, foi seleccionada para dirixir o primeiro equipo feminino de acuanautas en Tektite II.\nEn 1992, Earle estableceu a compa\u00f1\u00eda Deep Ocean Exploration and Research para avanzar en temas de enxe\u00f1ar\u00eda mari\u00f1a. A compa\u00f1\u00eda, posteriormente dirixida por Elizabeth, filla de Earle, dese\u00f1a, constr\u00fae e opera equipos para ambientes de augas profundas.\nExperta no impacto dos derramamentos de petr\u00f3leo, Earle foi convocada para dirixir varias viaxes de investigaci\u00f3n durante a Guerra do Golfo en 1991 para determinar o dano ambiental causado pola destruci\u00f3n dos pozos petrol\u00edferos kuwait\u00eds por parte de Iraq. Dada a s\u00faa experiencia pasada cos derramamentos de petr\u00f3leo do \"Exxon Valdez\" e \"Mega Borg\", Earle foi convocada como consultora durante o desastre da \"Deepwater Horizon\" no golfo de M\u00e9xico en 2010.\nEn 2010, na Conferencia Internacional Modelo das Naci\u00f3ns Unidas da Haia, Earle pronunciou un discurso de 14 minutos fronte a 3500 delegados e embaixadores das Naci\u00f3ns Unidas. En xullo de 2012, Earle dirixiu unha expedici\u00f3n ao laboratorio submarino Aquarius de NOAA, situado preto de Key Largo, Florida. A expedici\u00f3n, chamada \"Celebrando 50 anos de vida baixo o mar\", conmemorou o quincuax\u00e9simo aniversario do proxecto Conshelf I de Jacques Cousteau e investigou os arrecifes de coral e a sa\u00fade dos oc\u00e9anos. Mark Patterson codirixiu a expedici\u00f3n con Earle. O seu equipo de acuanautas tam\u00e9n inclu\u00edu o cineasta submarino D.J. Rodillo e o ocean\u00f3grafo M. Dale Stokes."}
{"id": "469196", "revid": "55340", "url": "https://gl.wikipedia.org/wiki?curid=469196", "title": "Juan Mayr", "text": "Juan Mayr Maldonado, nado en Bogot\u00e1 en 1952, \u00e9 un fot\u00f3grafo, activista ecoloxista e pol\u00edtico colombiano.\nTraxectoria.\nEn 1986, tras vivir 2 anos cos indios kogui, fundou a \"Fundaci\u00f3n Pro-Sierra Nevada de Santa Marta\", na que logrou reunir o goberno, tribos amerindias, cient\u00edficos, granxeiros, conservacionistas locais e internacionais e diferentes grupos paramilitares que operaban na \u00e1rea. Tras 4 anos de traballo, a fundaci\u00f3n desenvolveu un proxecto de conservaci\u00f3n e desenvolvemento para a zona.\nEntre os logros conseguidos pola asociaci\u00f3n, destaca a devoluci\u00f3n de 19\u00a0500 hect\u00e1reas devoltas en xu\u00f1o de 1994 \u00e1s tribos ind\u00edxenas polo goberno colombiano.\nDe 1993 a 1996, Mayr foi vicepresidente da Uni\u00f3n Internacional para a Conservaci\u00f3n da Natureza (IUCN). En 1993 obtivo as\u00ed mesmo o Premio Medioambiental Goldman para o medio ambiente polo seu labor na protecci\u00f3n da biodiversidade da Serra Nevada de Santa Marta\nEn 1998, Mayr foi convocado polo presidente Andr\u00e9s Pastrana para ser ministro do Medio Ambiente de Colombia, cargo que ocupou nos 4 anos seguintes.\nO 23 de maio de 2011, a trav\u00e9s de Twitter, o presidente Juan Manuel Santos informou do nomeamento de Mayr como embaixador en Alema\u00f1a, cargo que exerceu at\u00e9 o ano 2016. Nese mesmo ano, foi designado como integrante do equipo negociador do goberno nos di\u00e1logos de paz coa guerrilla do ELN, desempe\u00f1\u00e1ndose nesta funci\u00f3n at\u00e9 o 3 de agosto de 2018 por ordes de goberno de Iv\u00e1n Duque.\nAdemais, \u00e9 integrante da Comisi\u00f3n de Conciliaci\u00f3n Nacional, \u00f3rgano asesor da Conferencia Episcopal de Colombia."}
{"id": "469198", "revid": "23204", "url": "https://gl.wikipedia.org/wiki?curid=469198", "title": "Juan Mayr Maldonado", "text": ""}
{"id": "469199", "revid": "23204", "url": "https://gl.wikipedia.org/wiki?curid=469199", "title": "Libia Grueso", "text": "Libia Grueso, nada en Buenaventura o 4 de xu\u00f1o de 1965, \u00e9 unha traballadora social e activista dos dereitos humanos colombiana que loita polos dereitos civ\u00eds das comunidades afrocolombianas.\n\u00c9 tam\u00e9n cofundadora de \"Procesos das Comunidades de Negros\" (PCN). Manexou con seguridade m\u00e1is de 24\u00a0000\u00a0km\u00b2 nos dereitos territoriais das comunidades rurais negras do pa\u00eds, e centrouse na protecci\u00f3n da selva do Pac\u00edfico de Colombia."}
{"id": "469200", "revid": "22570", "url": "https://gl.wikipedia.org/wiki?curid=469200", "title": "Jos\u00e9 Hilario L\u00f3pez", "text": "Jos\u00e9 Hilario L\u00f3pez Vald\u00e9s, nado en Popay\u00e1n o 18 de febreiro de 1798 e finado en Campoalegre o 27 de novembro de 1869, foi un militar e pol\u00edtico colombiano, presidente da Rep\u00fablica entre 1849 e 1853.\nTraxectoria.\nJos\u00e9 Hilario L\u00f3pez foi fillo de Jos\u00e9 Casimiro L\u00f3pez Hurtado, oficial de cruzada, e de Rafaela Vald\u00e9s y Fern\u00e1ndez de C\u00f3rdoba. Estudou en Popay\u00e1n, baixo a tutela de Jos\u00e9 F\u00e9lix Restrepo.\nTras a morte do seu pai, a s\u00faa nai toleou, polo que Jos\u00e9 Hilario e os seus irm\u00e1ns quedaron \u00f3 coidado dun titor.\nTraxectoria pol\u00edtico-militar.\nA Gran Colombia.\nLogo dos sucesos que seguiron \u00e1 \"Conspiraci\u00f3n Septembrina\" en 1828, na s\u00faa calidade de xefe do Estado Maior Xeral e comandante xeral do departamento de Azuay, levantouse en armas contra o Libertador Sim\u00f3n Bol\u00edvar xunto co coronel Jos\u00e9 Mar\u00eda Obando. En momentos nos que se iniciaron as hostilidades entre a Gran Colombia e o goberno do Per\u00fa a finais de decembro de 1828, Bol\u00edvar dirixiuse cara \u00f3 sur pola guerra co Per\u00fa e da rebeli\u00f3n de Obando e L\u00f3pez. Al\u00ed buscou superar os obst\u00e1culos que o alzamento destes xefes lle colocaban para poder reunirse co mariscal Antonio Jos\u00e9 de Sucre e enfrontar a agresi\u00f3n exposta dende o Per\u00fa. Para o efecto, a finais de xaneiro de 1829 expediu un indulto en favor dos comprometidos no alzamento e enviou comisionados a Obando e a L\u00f3pez con propostas para un convenio, que se concretou no tratado de Juanamb\u00fa, asinado o 2 de marzo de 1829. Bol\u00edvar explicou \u00f3s rebeldes as raz\u00f3ns que tivo para desco\u00f1ecer a Constituci\u00f3n de C\u00facuta, despois do ocorrido en Venezuela co movemento separatista da Cosiata dirixido por Jos\u00e9 Antonio P\u00e1ez.\nBaixo o goberno militar do xeneral Rafael Urdaneta, en setembro de 1830, L\u00f3pez e Obando rebel\u00e1ronse novamente. Rapidamente a s\u00faa posici\u00f3n fortaleceuse. Logo de dominar o sur, unha vez tomado o control de Popay\u00e1n, L\u00f3pez avanzou at\u00e9 Tocaima, ante o cal Urdaneta propuxo o cesamento de hostilidades e, despois de negociaci\u00f3ns, asinou o Convenio de Apulo, o 28 de abril de 1831.\nRep\u00fablica da Nova Granada.\nTrala disoluci\u00f3n da Gran Colombia, en 1832 durante o goberno de Francisco de Paula Santander, L\u00f3pez foi nomeado xefe militar de Bogot\u00e1, e en 1834, gobernador de Cartaxena. Posteriormente ocupou as carteiras de Guerra e Mari\u00f1a e foi embaixador ante a Santa S\u00e9, secretario de Relaci\u00f3ns Exteriores, conselleiro de Estado e senador.\nGoberno.\nO 7 de marzo de 1849 L\u00f3pez foi elixido presidente da Rep\u00fablica, aproveitando a divisi\u00f3n dos conservadores e co apoio dos artes\u00e1ns e as s\u00faas Sociedades Democr\u00e1ticas quen, segundo a versi\u00f3n conservadora, ameazaron de morte \u00f3s lexisladores que deb\u00edan dirimir a elecci\u00f3n, se non o elix\u00edan. Salvador Camacho Rold\u00e1n, un mozo daquela, dedicou varios artigos a desmentir esa historia. O seu goberno distinguiuse por unha serie de reformas pol\u00edticas, econ\u00f3micas e sociais: a Manumisi\u00f3n dos escravos, a lei agraria, a separaci\u00f3n da Igrexa e o Estado, a liberdade de prensa e a federalizaci\u00f3n.\nA resistencia contra a abolici\u00f3n da escravitude (especialmente no Cauca) provocou unha rebeli\u00f3n armada conservadora dirixida por Julio Arboleda Pombo, a cal foi derrotada por L\u00f3pez. No sur os enfrontamentos foron particularmente violentos, en especial en Cali, onde o conflito entre os terratenentes e a poboaci\u00f3n municipal arredor dos \"ejidos2, era explosivo. A derrota escravista provocou en Valle del Cauca un alzamento dos antigos escravos e os campesi\u00f1os, que aproveitaron para botar abaixo as cercas das facendas e azoutar \u00f3s seus antigos amos. O esc\u00e1ndalo que isto provocou na prensa e os medios pol\u00edticos foi contestado por L\u00f3pez, quen afirmou que se trataba de retozos democr\u00e1ticos.\nDurante a s\u00faa administraci\u00f3n deuse v\u00eda libre \u00f3 proceso de disoluci\u00f3n dos Resgardos Ind\u00edxenas, todas as prohibici\u00f3ns para a venda dos resgardos e axudou \u00e1 pol\u00edtica, a ter recursos pol\u00edticos. A medida que foi a primeira que puxo en contradici\u00f3n a L\u00f3pez coas Sociedades democr\u00e1ticas, beneficiou \u00e1 elite agro exportadora, xa que favoreceu o desprazamento de man de obra ind\u00edxena cara \u00e1s \u00e1reas produtoras de tabaco, cuxo comercio fora sacado do monopolio estatal. Significou, igualmente, o aumento no prezo dos produtos agr\u00edcolas para o consumo interno, por canto boa parte da produci\u00f3n ind\u00edxena nos resgardos alimentara este mercado a baixos custos."}
{"id": "469201", "revid": "89787", "url": "https://gl.wikipedia.org/wiki?curid=469201", "title": "Ernst Cassirer", "text": "Ernst Cassirer, nado en Breslau o 28 de xullo de 1874 e finado en Nova York o 13 de abril de 1945, foi un fil\u00f3sofo de orixe prusiana, cidad\u00e1n sueco dende 1939. Exerceu a docencia na Universidade de Hamburgo. Ali\u00f1ado na direcci\u00f3n neokantiana da escola de Marburgo, tratou os problemas gnoseol\u00f3xicos e epistemol\u00f3xicos no sentido do idealismo cr\u00edtico.\nFoi co\u00f1ecido pola s\u00faa obra \"Filosof\u00eda das formas simb\u00f3licas\" do campo da filosof\u00eda da cultura. Tam\u00e9n realizou contribuci\u00f3ns \u00e1 epistemolox\u00eda, \u00e1 filosof\u00eda da ciencia e \u00e1 historia da filosof\u00eda.\nTraxectoria.\nCassirer naceu en Breslau, Silesia. Fillo do comerciante xudeu alem\u00e1n Eduard Cassirer, pertenc\u00eda a unha das xeraci\u00f3ns m\u00e1is brillantes do pensamento europeo. En 1892 comezou a estudar dereito, mais axi\u00f1a pasou a estudar literatura alem\u00e1 e filosof\u00eda na Universidade de Berl\u00edn. A partir de 1896 cambiouse \u00e1 Universidade de Marburgo, onde se adscribiu ao neokantismo. En 1899 doutorouse baixo a tutela de Paul Natorp cun traballo sobre Descartes titulado \"Kritik der mathematischen und naturwissenschaftlichen Erkenntnis\".\nEn 1902 casou coa s\u00faa prima Toni Bony, coa que tivo tres fillos. O seu traballo sobre o sistema de Leibniz foi premiado d\u00faas veces, mais en moitas universidades non foi aceptado como \"Habilitation\" (m\u00e1ximo grao acad\u00e9mico que se pode lograr en moitos pa\u00edses europeos). En 1906 alcanzou este grao en Berl\u00edn co seu estudo sobre o problema do co\u00f1ecemento: \"Das Erkenntnisproblem in der Philosophie und Wissenschaft der neueren Zeit\". Durante os seguintes trece anos foi profesor en Berl\u00edn e asentou as bases da s\u00faa teor\u00eda do co\u00f1ecemento.\nTivo que exiliarse coa chegada ao poder de Hitler. Entre 1933 e 1935 traballou como profesor na universidade de Oxford, e entre 1935 e 1941 pasou \u00e1 universidade de G\u00f6teborg en Suecia, aproveitando a neutralidade dese pa\u00eds na guerra. Mentres a guerra se desenvolv\u00eda, considerou con bo criterio que Suecia deixaba de ser un refuxio seguro, e exiliouse nos Estados Unidos. Foi rexeitado pola universidade Harvard, mais finalmente puido traballar en Yale entre 1941 e 1943, e na universidade de Columbia, en Nova York, dende 1943 ata o seu falecemento.\nFilosof\u00eda.\nColaborou na famosa edici\u00f3n kantiana a principios de s\u00e9culo, cunha introduci\u00f3n que se converteu nunha referencia (\"Kant\"). Logo centrouse en dous momentos fundamentais da civilizaci\u00f3n europea, o Renacemento e a Ilustraci\u00f3n, con d\u00faas monograf\u00edas que son cl\u00e1sicas, e colaborou co Instituto Warburg. Tivo unha pol\u00e9mica p\u00fablica, en Davos, con Heidegger, a\u00ednda que a familia deste non deixou que se publicase a controversia. Para Cassirer, o home \u00e9 un \u201canimal simb\u00f3lico\u201d que emprega s\u00edmbolos para configurar o mundo cultural. Neste sistema de s\u00edmbolos \u00e9 onde se manifesta o esp\u00edrito humano expres\u00e1ndose na linguaxe, o mito, a relixi\u00f3n e a ciencia. En Cassirer a Cr\u00edtica da raz\u00f3n (que xa realizara Kant) conv\u00e9rtese nunha Cr\u00edtica da cultura."}
{"id": "469202", "revid": "75491", "url": "https://gl.wikipedia.org/wiki?curid=469202", "title": "Wade Baldwin IV", "text": "Wade Manson Baldwin IV, nado o 29 de marzo de 1996 en Belle Mead, Nova Jersey, \u00e9 un xogador estadounidense de baloncesto profesional que xoga no Maccabi Tel Aviv BC da Ligat HaAl.\nTraxectoria.\nO 23 de xu\u00f1o de 2016, Baldwin foi seleccionado na 17\u00aa posici\u00f3n do Draft da NBA de 2016 polos Memphis Grizzlies. O 16 de xullo de 2016, asinou o seu contrato de rookie cos Grizzlies.\nO 19 de outubro de 2017, Baldwin asinou cos Portland Trail Blazers.\nO 4 de febreiro de 2019, Baldwin foi traspasado xunto a Nik Stauskas e d\u00faas elecci\u00f3ns da segunda rolda do Draft \u00f3s Cleveland Cavaliers, a cambio de Rodney Hood. Tres d\u00edas m\u00e1is tarde, o 7 de febreiro de 2019, Baldwin foi traspasado xunto a Iman Shumpert, Nik Stauskas e unha elecci\u00f3n da segunda rolda do Draft de 2021 \u00f3s Houston Rockets, nun traspaso entre tres equipos que tam\u00e9n mandou a Brandon Knight, Marquese Chriss e d\u00faas futuras elecci\u00f3ns do Draft \u00f3s Cleveland Cavaliers, e a Alec Burks e unha elecci\u00f3n da segunda rolda do Draft de 2020 \u00f3s Sacramento Kings. Horas m\u00e1is tarde foi traspasado de novo xunto a Stauskas e unha elecci\u00f3n da segunda rolda do Draft de 2021 e os dereitos de Maarty Leunen, desta vez \u00f3s Indiana Pacers. O 8 de febreiro, foi cortado polos Pacers.\nO 17 de xullo de 2019, Baldwin asinou co Olympiacos BC grego. O 27 de xullo de 2020, f\u00edxose oficial a fichaxe de Baldwin polo FC Bayern M\u00fcnchen da Basketball Bundesliga. O 10 de xullo de 2021, Baldwin asinou co Saski Baskonia da Liga ACB."}
{"id": "469204", "revid": "23204", "url": "https://gl.wikipedia.org/wiki?curid=469204", "title": "Jos\u00e9 Hilario L\u00f3pez Vald\u00e9s", "text": ""}
{"id": "469205", "revid": "27155", "url": "https://gl.wikipedia.org/wiki?curid=469205", "title": "ARNr 23S", "text": "O ARNr 23S (ou 23S rRNA) \u00e9 un ARNr de 2904 nucle\u00f3tidos de longo que \u00e9 un compo\u00f1ente da subunidade maior (50S) do ribosoma de bacterias e arqueas como \"Escherichia coli\". A acividade de peptidil transferase do ribosoma reside no dominio V deste ARNr, e este dominio \u00e9 o stio de uni\u00f3n m\u00e1is com\u00fan dos antibi\u00f3ticos que inhiben a traduci\u00f3n de prote\u00ednas. Un exemplo destes antibi\u00f3ticos \u00e9 o cloranfenicol, que act\u00faa inhibindo a formaci\u00f3n do enlace pept\u00eddico, que segundo recentres estudos estruturais tridimensionais ten dous sitios de uni\u00f3n diferentes dependendo da especie da que sexa o ribosoma. O linezolid e a quinupristina-dalfopristina tam\u00e9n se unen ao ARNr 23S e demostrouse a existencia de resistencia cruzada entre estes antibi\u00f3ticos. Comparado cos xenes do ARNr 16S, os xenes do ARNr 23S tipicamente te\u00f1en unha maior variaci\u00f3n nas secuencias, inclu\u00edndo inserci\u00f3ns ou deleci\u00f3ns.\nFunci\u00f3ns do ARNr 23S.\nEn xeral, o ARNr ten unha funci\u00f3n esencial, funcionar como peptidil transferase, que \u00e9 o n\u00facleo estimulador do ribosoma que desempe\u00f1a un papel na configuraci\u00f3n do enlace pept\u00eddico. Tanto o peptidil-ARNt coma o aminoacil-ARNt son impotantes para sintetizar prote\u00ednas e na transpeptidaci\u00f3n. Por\u00e9n, as posici\u00f3ns do ARNr 23S G2252, A2451, U2506 e U2585 te\u00f1en unha significativa funci\u00f3n na uni\u00f3n do ARNt no sitio P da subunidade maior do ribosoma. As modificci\u00f3ns en nucle\u00f3tidos no sitio P poden inhibir a uni\u00f3n do peptidil-ARNt e tam\u00e9n a modificaci\u00f3n U2555 interfire na transferencia de peptidil-ARNt puromicina. Ademais, a modificaci\u00f3n qu\u00edmica da metade destas posici\u00f3ns G2251, G2253, A2439 e U2584 pode non impedir a uni\u00f3n do ARNt. O peptidil-ARNt da subunidade de 50S, que se une ao sitio P preserva oito posici\u00f3ns do ARNr 23S da modificaci\u00f3n qu\u00edmica. Por outra parte, as mutaci\u00f3ns no ARNr 23S te\u00f1en un impacto nas c\u00e9lulas en crecemento. As mutaci\u00f3ns A1912G, A1919G e \u03a81917C orixinan un potente fenotipo de crecemento e impiden a traduci\u00f3n, mentres que a mutaci\u00f3n A1916G ten un fenotipo de crecemento simple e orixina un defecto nas subunidades de 50S ribos\u00f3micas."}
{"id": "469206", "revid": "27155", "url": "https://gl.wikipedia.org/wiki?curid=469206", "title": "ARN ribos\u00f3mico 23S", "text": ""}
{"id": "469207", "revid": "27155", "url": "https://gl.wikipedia.org/wiki?curid=469207", "title": "ARNr de 23S", "text": ""}
{"id": "469208", "revid": "27155", "url": "https://gl.wikipedia.org/wiki?curid=469208", "title": "ARNr de 23 S", "text": ""}
{"id": "469209", "revid": "27155", "url": "https://gl.wikipedia.org/wiki?curid=469209", "title": "23S rRNA", "text": ""}
{"id": "469210", "revid": "1505", "url": "https://gl.wikipedia.org/wiki?curid=469210", "title": "Sentido (percepci\u00f3n)", "text": ""}
{"id": "469211", "revid": "27155", "url": "https://gl.wikipedia.org/wiki?curid=469211", "title": "Xene do ARNr 16S", "text": ""}
{"id": "469221", "revid": "1131", "url": "https://gl.wikipedia.org/wiki?curid=469221", "title": "Te\u00f3filo Forero", "text": "Te\u00f3filo Forero Castro, nado en Natagaima, Tolima en 1937 e finado en Bogot\u00e1 o 27 de febreiro de 1989, foi un obreiro metal\u00farxico, dirixente sindical e comunista colombiano, fundador da Confederaci\u00f3n Sindical de Traballadores de Colombia (CSTC). Foi asasinado en 1989.\nTraxectoria.\nNaceu en Natagaima, Tolima, nunha familia labrega. Tivo tres fillos. Marchou a Bogot\u00e1 fuxindo da violencia e converteuse en obreiro, posteriormente dirixente do sindicato de Talleres Centrais.\nMilitante do Partido Comunista Colombiano (PCC) dende a d\u00e9cada de 1950, ingresou durante a ditadura de Gustavo Rojas Pinilla, na cal o Partido actuaba na clandestinidade.\nEn 1964 foi fundador da Confederaci\u00f3n Sindical de Traballadores de Colombia (CSTC) formando parte do seu primeiro comit\u00e9 confederal.\nContribu\u00edu \u00e1 fundaci\u00f3n da Federaci\u00f3n Sindical de Traballadores de Cundinamarca (Festrac), da cal foi o seu presidente.\nFoi concelleiro de Bogot\u00e1 durante varios per\u00edodos, posici\u00f3n \u00e1 que o levou o movemento sindical e popular. Tam\u00e9n exerceu en varias ocasi\u00f3ns como deputado da Asemblea Departamental de Cundinamarca.\nMorte.\nTe\u00f3filo Forero foi asasinado o 27 de febreiro de 1989 en compa\u00f1a da s\u00faa esposa Leonilde Moura, do dirixente do PCC Antonio Sotelo e do condutor do veh\u00edculo no que se desprazaban, Jos\u00e9 Antonio Toscano.\nTrala s\u00faa morte foi fundado a Fronte 55 \"Te\u00f3filo Forero\" do Bloque Oriental das FARC-EP."}
{"id": "469222", "revid": "23204", "url": "https://gl.wikipedia.org/wiki?curid=469222", "title": "Te\u00f3filo Forero Castro", "text": ""}
{"id": "469224", "revid": "1505", "url": "https://gl.wikipedia.org/wiki?curid=469224", "title": "Cono (biolox\u00eda)", "text": ""}
{"id": "469225", "revid": "1505", "url": "https://gl.wikipedia.org/wiki?curid=469225", "title": "C\u00e9lula cono", "text": ""}
{"id": "469227", "revid": "5132", "url": "https://gl.wikipedia.org/wiki?curid=469227", "title": "Sporting Basquetebol", "text": ""}
{"id": "469229", "revid": "1505", "url": "https://gl.wikipedia.org/wiki?curid=469229", "title": "Sentido do olfacto", "text": ""}
{"id": "469232", "revid": "98629", "url": "https://gl.wikipedia.org/wiki?curid=469232", "title": "Asiria (provincia romana)", "text": "Asiria () foi unha provincia romana que durou s\u00f3 dous anos (116\u2013118 d.C.).\nHistoria.\nSegundo Eutropio e Festo, historiadores da segunda metade do s\u00e9culo IV, nun momento no que o emperador romano Traxano era percibido como \"un valioso paradigma para os acontecementos e figuras contempor\u00e1neas\", escribiu baixo a direcci\u00f3n do Emperador Valente, Asiria era unha das tres provincias romanas (con Armenia e Mesopotamia creada por Traxano no ano 116 logo dunha exitosa campa\u00f1a militar contra Partia que nese ano o viu cruzar o r\u00edo Tigris desde Mesopotamia e tomar posesi\u00f3n, a pesar de resistencia, do territorio de Adiabene e despois marchar cara ao sur ata a capital de Partia de Seleucia-Ctesiphon e cara a Babilonia. Hai evidencias numism\u00e1ticas para as provincias traxanas de Armenia e Mesopotamia, pero ningunha para a de Asiria, cuxa existencia \u00e9 cuestionada por C.S. Lightfoot e F. Miller.\nA pesar da vitoria militar de Roma, a conquista de Traxano do 116 estivo chea de dificultades. Dende o principio, un pr\u00edncipe de Partia chamado Santruces organizou unha revolta armada dos pobos nativos, durante a cal as guarnici\u00f3ns romanas foron expulsadas dos seus postos e un xeneral romano foi asasinado cando as s\u00faas tropas intentaron deter a rebeli\u00f3n. Traxano venceu a revolta, capturando e queimando Seleucia e Edesa, e ata estableceu un rei monicreque partio. Pero despois, durante a s\u00faa viaxe de regreso a casa, caeu doente e morreu o 8 de agosto do 117.\nO sucesor de Traxano, Adriano, aplicou unha nova pol\u00edtica con respecto aos territorios recentemente conquistados no leste. Crendo que se sobre extend\u00eda o imperio romano, retirouse a fronteiras m\u00e1is doadamente defendibles. Deixou inacabado o traballo de vencer aos partos, porque viu que esixir\u00eda un aumento excesivo do gasto militar. Enviou ao monarca monicreque a outro lugar e restaurou ao antigo gobernante as terras ao leste do \u00c9ufrates, xunto coa s\u00faa filla que fora capturada, preferindo vivir con el en paz e amizade.\nLocalizaci\u00f3n.\nOs historiadores do s\u00e9culo IV Eutropio e Festo asumen que a suposta provincia romana de Asiria estaba situada ao leste do Tigris e polo tanto f\u00f3ra de Mesopotamia.\nTheodor Mommsen escribiu que estaba situada ao norte da provincia romana de Mesopotamia, na Mesopotamia Superior, estend\u00e9ndose cara ao oeste de Persia (nunha zona chamada Media Atropatene) no que agora \u00e9 o noroeste de Ir\u00e1n.\nPero alg\u00fans eruditos modernos argumentan que a \"Provincia de Asiria\" estaba situada entre os r\u00edos Tigris e \u00c9ufrates, no actual Iraq central, un lugar que \u00e9 corroborado polo texto do s\u00e9culo IV do historiador romano Festo. Con todo, outras fontes afirman que a provincia estaba situada preto de Armenia e ao leste do Tigris, nunha rexi\u00f3n anteriormente co\u00f1ecida como Adiabene, que era un reino neo-asirio.\nM\u00e1is actividade romana en Mesopotamia.\nA retirada de Adriano no 118 non marcou o fin do dominio romano en Mesopotamia. Unha segunda campa\u00f1a Partia lanzouse desde o 161 ao 165 baixo o mando de Lucio Vero, co ex\u00e9rcito romano unha vez m\u00e1is conquistando o territorio ao leste do \u00c9ufrates. Roma seguiu unha acci\u00f3n militar contra os partos de novo no 197-8 baixo o mando do emperador Septimio Severo.\nTrala s\u00faa exitosa campa\u00f1a, Septimio Severo institu\u00edu d\u00faas novas provincias romanas: Mesopotamia e Osroene, un reino Neo-Assirio ou, de acordo con Matthew Bunson, un reino que comezou s\u00f3 no s\u00e9culo II a.C., centrado en Edesa. Tam\u00e9n estacionou d\u00faas lexi\u00f3ns romanas nas novas provincias para asegurar a estabilidade e previr contra os ataques primeiro dos partos, e m\u00e1is tarde dos sas\u00e1nidas. A influencia romana na rexi\u00f3n acabou baixo Xoviano no 363, que abandonou a rexi\u00f3n tras firmar un apresurado acordo de paz cos Sas\u00e1nidas e retir\u00e1ndose a Constantinopla para consolidar o seu poder pol\u00edtico.\nA pesar da continua actividade romana na rexi\u00f3n, non se fai ningunha referencia a unha provincia romana de Asiria tras a evacuaci\u00f3n de Adriano np 118 Cando Septimio Severo creou as provincias de Osroene e Mesopotamia a finais do s\u00e9culo II, non se fai ningunha menci\u00f3n dunha provincia romana de Asiria.\nO historiador romano Amiano Marcelino (c. 330 - c. 391) di que o distrito de Adiabene cham\u00b4base anteriormente Asiria, sen ningunha indicaci\u00f3n de que algunha vez fora unha provincia romana. Di que Asiria foi a m\u00e1is pr\u00f3xima de Roma das principais provincias persas e que na s\u00faa \u00e9poca era co\u00f1ecida por un \u00fanico nome, a\u00ednda que anteriormente estaba dividida entre varios pobos e tribos. Enumera entre as cidades de asiria Babilonia, Seleucia e Ctesifonte. Fala do Emperador Xuliano como, na s\u00faa campa\u00f1a contra o Imperio Sas\u00e1nida, atacando aos asirios pouco antes de cruzar o r\u00edo \u00c9ufrates en Osroene, vivindo preto do \u00c9ufrates ao sur de Carrhae,\nAs\u00ed, parece que a provincia de Asiria s\u00f3 existiu durante o reinado de Traxano. A \u00e1rea xeral coincidiu coa antiga Asiria; con todo, os Medos, os persas aquem\u00e9nidas, os gregos sel\u00e9ucidas, os sas\u00e1nidas e os partos ti\u00f1an nomes semellantes para a \u00e1rea (Ashur, Athura, Assuristan).\nO pobo asirio da rexi\u00f3n xa comezara a adoptar o cristianismo na \u00e9poca de Traxano, e a\u00ednda conservou o acadio fundido co arameo oriental como lingua falada e literaria, como o fan hoxe."}
{"id": "469242", "revid": "82922", "url": "https://gl.wikipedia.org/wiki?curid=469242", "title": "Castelo de Ferreira de Pant\u00f3n", "text": ""}
{"id": "469243", "revid": "98629", "url": "https://gl.wikipedia.org/wiki?curid=469243", "title": "O Barrio, Figueiro\u00e1, Sober", "text": "O Barrio \u00e9 un lugar na parroquia de Figueiro\u00e1 no concello de Sober, na comarca de Terra de Lemos, na provincia de Lugo. Segundo o IGE en 2018 ti\u00f1a dezaseis habitantes (oito homes e oito mulleres)."}
{"id": "469244", "revid": "12452", "url": "https://gl.wikipedia.org/wiki?curid=469244", "title": "Castelo de ferreira de pant\u00f3n", "text": ""}
{"id": "469249", "revid": "89787", "url": "https://gl.wikipedia.org/wiki?curid=469249", "title": "Blanca In\u00e9s Dur\u00e1n", "text": "Blanca In\u00e9s Dur\u00e1n Hern\u00e1ndez, nada en Bogot\u00e1 o 16 de xu\u00f1o de 1971, \u00e9 unha enxe\u00f1eira industrial, activista polos dereitos LGTB e pol\u00edtica colombiana. At\u00e9 outubro do 2014 traballou como directora do Departamento Administrativo da Defensor\u00eda do Espazo P\u00fablico de Colombia (DADEP).\nTraxectoria.\nRealizou os seus estudos superiores na Universidade dos Andes, gradu\u00e1ndose en enxe\u00f1ar\u00eda industrial. Estudou unha Mestr\u00eda en Gobernanza e Comunicaci\u00f3n Pol\u00edtica na Universidade George Washington nos Estados Unidos e realizou diferentes cursos en formulaci\u00f3n e avaliaci\u00f3n de proxectos.\nO 19 de abril de 2008 asumiu como Alcaldesa Local de Chapinero, cargo que exerceu at\u00e9 o 20 de xaneiro de 2012, convert\u00e9ndose na primeira pol\u00edtica abertamente lesbiana en ostentar devandito cargo en Bogot\u00e1 e no pa\u00eds.\nEn outubro de 2010 foi a primeira muller lesbiana en contraer matrimonio, grazas \u00e1 aprobaci\u00f3n da Corte Constitucional. F\u00edxoo en Notar\u00eda 28 de Bogot\u00e1 xerando gran pol\u00e9mica, especialmente co Procurador Nacional quen cualificou o feito como vergo\u00f1oso.\nDentro das s\u00faas actividades salienta a s\u00faa labor como activista a prol dos dereitos do colectivo LGTB e dos dereitos humanos en Colombia, foi unha das fundadoras de Polo de Rosa, a organizaci\u00f3n LGTB do partido Polo Democr\u00e1tico Alternativo. Exerceu como consultora e asesora en diversas instituci\u00f3ns para o desenvolvemento social e comunitario.\nComo Directora da Defensor\u00eda do Espazo P\u00fablico, lanzou o primeiro corredor ecourban\u00edstico da cidade, coa instalaci\u00f3n de paradoiros con teitos verdes ou teitos con material vexetal, que prestan servizos ambientais como a descontaminaci\u00f3n de material particulado e a absorci\u00f3n do excedente de auga de choiva."}
{"id": "469251", "revid": "1131", "url": "https://gl.wikipedia.org/wiki?curid=469251", "title": "J\u00fcri Ratas", "text": "J\u00fcri Ratas, nado\u00a0en Tal\u00edn o 2 de xullo de 1978, \u00e9 un pol\u00edtico estoniano que ocupou o cargo de Primeiro Ministro de Estonia entre 2016 e 2021.\nTraxectoria.\n\u00c9 membro do Partido do Centro de Estonia. Ocupou o seu primeiro cargo pol\u00edtico como Vicepresidente do Parlamento Nacional, o Riigikogu, e seguidamente dende 2005 at\u00e9 2007 foi o Alcalde de Tal\u00edn. Como alcalde c\u00f3mpre salientar que iniciou o Programa de Capital Verde Europea na cidade.\nNas Elecci\u00f3ns Parlamentarias de 2015 foi reelixido para o parlamento cun total de 7932 votos individuais. No mes de marzo dese mesmo ano foi elixido como o segundo vicepresidente da c\u00e1mara.\nO 5 de novembro de 2016 foi elixido para suceder a Edgar Savisaar como novo l\u00edder do partido do centro.\nDespois de que o segundo gabinete do daquela primeiro ministro Taavi R\u00f5ivas se dividise no mes de novembro debido a unha loita interna, comezaron as conversaci\u00f3ns para formar unha coalici\u00f3n para gobernar entre o Partido do Centro, o Partido Socialdem\u00f3crata e a Uni\u00f3n Prol Patria e Res P\u00fablica. O 19 de novembro os tres partidos acordaron as condici\u00f3ns e finalmente lograron formala, con J\u00fcri Ratas como principal l\u00edder.\nTras liderar esta coalici\u00f3n, o d\u00eda 23 de novembro foi xuramentado como 17.\u00ba primeiro ministro de Estonia, en substituci\u00f3n de R\u00f5ivas."}
{"id": "469252", "revid": "27155", "url": "https://gl.wikipedia.org/wiki?curid=469252", "title": "ARNr 5S", "text": "O ARNr 5S (ou 5S rRNA) \u00e9 un ARN ribos\u00f3mico de aproximadamente 120 nucle\u00f3tidos de longo cunha masa de 40 kDa, que \u00e9 un compo\u00f1ente estrutural e funcional da subunidade maior (de 50S) dos ribosomas de bacterias, arqueas e eucariotas, coa excepci\u00f3n dos ribosomas mitocondriais de fungos e animais. A denominaci\u00f3n 5S d\u00e9bese a que esa \u00e9 a velocidade de sedimentaci\u00f3n da mol\u00e9cula nunha ultracentr\u00edfuga, medida en unidades svedberg (S).\nBios\u00edntese.\nEn procariotas, o xene do ARNr 5S est\u00e1 localizado nos oper\u00f3ns de ARNr e est\u00e1 situado augas abaixo dos xenes dos ARNr das subunidades ribos\u00f3micas maior e menor e \u00e9 cotranscrito formando un precursor policistr\u00f3nico. Unha particularidade dos xenomas nucleares eucariotas \u00e9 a presenza de m\u00faltiples copias do xene do ARNr 5S (ADNr 5S) agrupados en repetici\u00f3ns en t\u00e1ndem, cuxo n\u00famero de copias var\u00eda entre especies.\nO ARNr 5S eucariota \u00e9 sintetizado pola ARN polimerase III, mentres que outros ARNr eucariotas son escindidos a partir dun precursor de 45S transcrito pola ARN polimerase I. En ovocitos de \"Xenopus\" observouse que os \"dedos\" 4-7 do factor de transcrici\u00f3n de nove dedos de cinc TFIIIA poden unirse \u00e1 rexi\u00f3n central do ARNr 5S. A uni\u00f3n entre o ARNr 5S e o TFIIIA serve tanto para reprimir m\u00e1is transcrici\u00f3n do xene de ARNr 5S como para estabilizar o transcrito de ARNr 5S ata que se require para a ensamblaxe do ribosoma.\nEstrutura.\nA estrutura secundaria do ARNr 5S consiste en cinco h\u00e9lices (denominadas do I ao V en n\u00fameros romanos), catro bucles (B-E) e unha bisagra (A), que xuntos forman unha estrutura con forma de Y. Os bucles C e D son forquitas terminais e os bucles B e E son internos. Segundo estudos filoxen\u00e9ticos, as h\u00e9lices I e III son probablemente ancestrais. A h\u00e9lice III comprende d\u00faas adenosinas conservadas. A h\u00e9lice V, coa s\u00faa estrutura en forquita, crese que interacciona co TFIIIA.\nLocalizaci\u00f3n no ribosoma.\nUsando diversas t\u00e9cnicas moleculares, como a microscopia inmunoelectr\u00f3nica, enlaces cruzados qu\u00edmicos intermoleculares e cristalograf\u00eda de raios X, determinouse con gran precisi\u00f3n a localizaci\u00f3n do ARNr 5S dentro da subunidade ribos\u00f3mica maior. En bacterias e arqueas, a propia subunidade ribos\u00f3mica maior (LSU) est\u00e1 composta por d\u00faas mol\u00e9culas de ARNr, o ARNr 5S e o ARNr 23S, xunto con numerosas prote\u00ednas asociadas. En eucariotas, a subunidade ribos\u00f3mica maior cont\u00e9n os ARNr 5S, 5,8S e 28S e a\u00ednda m\u00e1is prote\u00ednas.\nA estrutura tridimensional da subunidade ribos\u00f3mica maior mostra unha superficie relativamente lisa por un lado e unha superficie oposta con tres proxecci\u00f3ns, especialmente a protberancia L1, a protuberancia central (CP) e o talo L7/L12. A protuberancia L1 e o talo L7/L12 est\u00e1n dispostos rodeando laterlmente a protuberancia central. O ARNr 5S est\u00e1 localizado na protuberancia central e participa na formaci\u00f3n e na estrutura desta proxecci\u00f3n. Os outros constitu\u00edntes principais da protuberancia central son o ARNr 23S (ou alternativamente o 28S en eucariotas) e varias proteinas como L5, L18, L25 e L27.\nFunci\u00f3ns ribos\u00f3micas.\nA funci\u00f3n exacta desempe\u00f1ada polo ARNr 5S non est\u00e1 a\u00ednda clara. En \"Escherichia coli\", as deleci\u00f3ns no xene do ARNr 5S reducen a taxa de s\u00edntese proteica e te\u00f1en un efecto negativo m\u00e1is profundo sobre as condici\u00f3ns reinantes na c\u00e9lula que as deleci\u00f3ns dun n\u00famero comparable de copias doutros xenes de ARNr (16S e 23S). \nOs estudos cristalogr\u00e1ficos indican que as prote\u00ednas que se unen ao ARNr 5S e outras prote\u00ednas da protuberancia central da subunidade ribos\u00f3mica maior xogan un papel na uni\u00f3n dos ARNt. Ademais, a proximidade topogr\u00e1fica e f\u00edsica entre o ARNr 5S e o 23S, que forma a peptidil trnasferase e o centro de asociaci\u00f3n da GTPase, suxire que o ARNr 5S act\u00faa como un mediador entre os dous centros funcionais do ribosoma ao formar, xunto coas prote\u00ednas que se unen ao ARNr 5S e outros compo\u00f1entes da protuberancia central, pontes intersubunidades e sitios de uni\u00f3n do ARNt.\nPapel na ensamblaxe dos ribosomas.\nEn eucariotas, o ribosoma citos\u00f3lico ens\u00e1mblase a partir de catro ARNr e unhas 80 prote\u00ednas. Unha vez transcrito, os extremos 3' do ARNr 5S son procesados polas exonucleases Rex1p, Rex2p e Rex3p. As subunidades ribos\u00f3micas de 60S e 40S son exportadas desde o n\u00facleo ao citoplasma, onde se unen para formar o ribosoma de 80S maduro e competente para facer a traduci\u00f3n de prote\u00ednas. Segue sendo moi discutido cal \u00e9 o momento en que O ARNr 5S se integra no ribosoma, pero ac\u00e9ptase en xeral que o ARNr 5S se incorpora \u00e1 particula de 90S, que \u00e9 a precursora da part\u00edcula de 60S, como parte dun complexo ribonucleoprote\u00ednico independente do ribosoma formado polo ARNr 5S e a prote\u00edna ribos\u00f3mica L5.\nInteracci\u00f3ns con prote\u00ednas.\nVarias prote\u00ednas importantes que interaccionan co ARNr 5S son as seguintes:\nProte\u00edna La.\nA interacci\u00f3n do ARNr 5S coa prote\u00edna La impide a degradaci\u00f3n do ARN por exonucleases na c\u00e9lula. A prote\u00edna La enc\u00f3ntrase no n\u00facleo de todos os organismos eucariotas e as\u00f3ciase con varios tipos de ARNr transcritos pola ARN pol III. A prote\u00edna La interacciona con estes ARN (inclu\u00edndo o ARNr 5S) por medio do seu tracto de 3' oligo-uridina, colaborando na estabilidade e pregamento do ARN.\nProte\u00edna L5.\nEn c\u00e9lulas eucariotas, a prote\u00edna ribos\u00f3mica L5 as\u00f3ciase e estabiliza o ARNr 5S formando unha part\u00edcula ribonuleoproteica prerribos\u00f3mica (RNP) que se encontra tanto no citosol coma no n\u00facleo. A deficiencia de L5 impide o transporte do ARNr 5S co n\u00facleo e ten como resultado unha diminuci\u00f3n na ensamblaxe ribos\u00f3mica.\nOutras prote\u00ednas ribos\u00f3micas.\nEn procariotas o ARNr 5S \u00fanese \u00e1s prote\u00ednas ribos\u00f3micas L5, L18 e L25, mentres que nos eucariotas o ARNr 5S \u00e9 s\u00f3 se sabe que se une \u00e1 prote\u00edna ribos\u00f3mica L5. En \"Trypanosoma brucei\", o axente causante da tripanosom\u00edase africana (enfermidade do sono), o ARNr 5S interacciona con d\u00faas prote\u00ednas que se unen ao ARN estreitamente relacionadas, a P34 e a P37, cuxa perda ten como resultado un menor nivel global de ARNr 5S.\nPresenza en ribosomas.\nAs maquinarias de traduci\u00f3n de prote\u00ednas das mitocondrias e plastidios (org\u00e1nulos de orixe bacteriana endosimbi\u00f3tica) e os seus correspondentes bacterianos comparten moitas caracter\u00edsticas, mais tam\u00e9n ta\u00f1en marcadas diferenzas. Os xenomas dos org\u00e1nulos codifican os ARNr das subunidades menor e maior do ribosoma sen excepci\u00f3n, a\u00ednda que a distribuci\u00f3n dos xenes do ARNr 5S (\"rrn5\") \u00e9 m\u00e1is desigual. O \"rrn5\" identif\u00edcase doadamente e \u00e9 com\u00fan nos xenomas da maior\u00eda dos plastidios. En contraste, o \"rrn5\" mitocondrial parec\u00eda que inicialmente estaba restrinxido a plantas e un pequeno n\u00famero de protistas. Ademais, poden identificarse alg\u00fans ARNr 5S organulares m\u00e1is diverxentes s\u00f3 con modelos de covarianza especializada que incorporan informaci\u00f3n sobre o nesgo pronunciado na composici\u00f3n de secuencia e variaci\u00f3n estrutural. Esta an\u00e1lise localiza xenes de ARNr 5S adicionais non s\u00f3 en xenomas de mitocondrias da maior\u00eda das li\u00f1axes de protistas, sen\u00f3n tam\u00e9n en xenomas de certos apicoplastos (plastidios non fotosint\u00e9ticos de protozoos pat\u00f3xenos como \"Toxoplasma gondii\" e \"Eimeria tenella\").\nOs ARNr 5S mitocondriais da maior\u00eda das estramenopiles comprenden a maior diversidade de estruturas secundarias. Os ARNr 5S mitocondriais permutados das algas pardas representan o caso menos convencional, no que a h\u00e9lice I de peche, que normalmente une os extremos 5' e 3' da mol\u00e9cula, \u00e9 substitu\u00edda por unha forquita (pechada) que orixina como resultado unha uni\u00f3n de tres v\u00edas aberta.\nAs probas existentes actualmente indican que o ADN mitocondrial de s\u00f3 uns poucos grupos, singularmente os animais, fungos, alveolados e euglenozoos carece do xene. A protuberancia central, que normalmente est\u00e1 ocupada polo ARNr 5S e as s\u00faas proteinas asociadas (ver Figura 2), foi remodelado de varios xeitos. Nos ribosomas mitocondriais f\u00fanxicos, o ARNr 5S \u00e9 substitu\u00eddo por secuencias de expansi\u00f3n do ARNr da subunidade maior. En cinetopl\u00e1stidos (euglenozoos), a protuberancia central est\u00e1 formada enteiramente por prote\u00ednas do ribosoma mitocondrial evolutivamente novas. Finalmente, os ribosomas mitocondriais animais incorporaron un ARNt mitocondrial espec\u00edfico para substitu\u00edr o ARNr 5S perdido."}
{"id": "469254", "revid": "27155", "url": "https://gl.wikipedia.org/wiki?curid=469254", "title": "ARNr de 5S", "text": ""}
{"id": "469255", "revid": "27155", "url": "https://gl.wikipedia.org/wiki?curid=469255", "title": "ARNr de 5 S", "text": ""}
{"id": "469256", "revid": "27155", "url": "https://gl.wikipedia.org/wiki?curid=469256", "title": "ARN ribos\u00f3mico 5S", "text": ""}
{"id": "469257", "revid": "27155", "url": "https://gl.wikipedia.org/wiki?curid=469257", "title": "5S rRNA", "text": ""}
{"id": "469258", "revid": "1888", "url": "https://gl.wikipedia.org/wiki?curid=469258", "title": "Jacinto M\u00e9ndez Esporr\u00edn", "text": ""}
{"id": "469263", "revid": "1888", "url": "https://gl.wikipedia.org/wiki?curid=469263", "title": "Intersindical Nacional de Traballadores Galegos", "text": ""}
{"id": "469264", "revid": "56817", "url": "https://gl.wikipedia.org/wiki?curid=469264", "title": "Oliveirense Basquetebol", "text": "O Oliveirense Basquetebol \u00e9 un equipo profesional de baloncesto da cidade de Oliveira de Azem\u00e9is, Portugal. O equipo xoga na Liga Portuguesa de Basquetebol (LPB), a m\u00e1xima categor\u00eda do baloncesto luso. Os seus maiores \u00e9xitos son os t\u00edtulos de Liga de 2018 e 2019, a Ta\u00e7a de 2003 e as Superta\u00e7as de 2003 e 2018. \u00c9 a secci\u00f3n de baloncesto da Uni\u00e3o Desportiva Oliveirense."}
{"id": "469265", "revid": "5132", "url": "https://gl.wikipedia.org/wiki?curid=469265", "title": "U.D. Oliveirense (baloncesto)", "text": ""}
{"id": "469268", "revid": "1131", "url": "https://gl.wikipedia.org/wiki?curid=469268", "title": "Rauno Nurger", "text": "Rauno Nurger, nado o 24 de novembro de 1993 en Keila, Harju, \u00e9 un xogador profesional internacional de baloncesto estoniano. Formado na universidade de Wichita State, cunha altura de 2,08 m xoga nas posici\u00f3ns de pivote e ala-pivote.\nTraxectoria.\nNado en Keila, no Condado de Harju, Nurger comezou a s\u00faa carreira no baloncesto no Tallinna Kalev e no TYCO Rapla da Korvpalli Meistriliiga, m\u00e1xima categor\u00eda do baloncesto estoniano. Posteriormente foi aos Estados Unidos, onde acudiu \u00e1 Sunrise Christian Academy e \u00e1 Universidade de Wichita State, onde competiu cos Shockers da NCAA. Na liga universitaria estadounidense fixo unha media de 3,5 puntos e 2,1 rebotes por partido en catro anos. Para a temporada 2018\u221219 asina co Pe\u00f1as Huesca da Liga LEB, sendo un dos xogadores destacados da competici\u00f3n cunha media de 13,3 puntos (61,2% en tiros de dous e 78,4 % tiros libres), 6,3 rebotes, 1 asistencia, 1 tap\u00f3n e 1 mate por encontro en 26 minutos sobre a cancha. Tras finalizar a temporada, o 11 de xullo de 2019 anunciouse a s\u00faa fichaxe polo Leite R\u00edo Breog\u00e1n, club onde permaneceu unha temporada. Posteriormente regresou durante d\u00faas temporadas a Estonia, ao BC Kalev/Cramo. O 18 de xullo de 2022 anunciouse a s\u00faa incoporaci\u00f3n polo Acunsa Gipuzkoa Basket da LEB Ouro. "}
{"id": "469270", "revid": "5863", "url": "https://gl.wikipedia.org/wiki?curid=469270", "title": "Ana Dom\u00ednguez", "text": ""}
{"id": "469273", "revid": "7523", "url": "https://gl.wikipedia.org/wiki?curid=469273", "title": "Brandon Davies", "text": "Brandon Davies, nado o 25 de xullo de 1991 en Filadelfia, Pensilvania, \u00e9 un xogador profesional de baloncesto estadounidense que actualmente xoga para o Valencia Basket da Liga ACB.\nTraxectoria.\nTras non ser elixido no Draft da NBA de 2013, Davies uniuse \u00f3s Los Angeles Clippers para a Liga de Ver\u00e1n da NBA de 2013. O 5 de setembro de 2013 asinou cos Clippers, pero foi cortado o 21 de outubro.\nO 28 de outubro de 2013, Davies asinou cos Philadelphia 76ers. Xogou o seu primeiro partido na NBA o 2 de novembro de 2013 contra os Chicago Bulls.\nO 11 de decembro de 2014, Davies foi traspasado \u00f3s Brooklyn Nets a cambio de Andrei Kirilenko, Jorge Guti\u00e9rrez e unha elecci\u00f3n da segunda rolda do Draft de 2020.\nO 4 de xullo de 2019, Davies asinou un contrato de dous anos co FC Barcelona da Liga ACB."}
{"id": "469276", "revid": "55340", "url": "https://gl.wikipedia.org/wiki?curid=469276", "title": "Mauretania Cesariense", "text": "Mauretania Caesariensis (Lat\u00edn para \"Caesareaian\") foi unha provincia romana situada no que agora \u00e9 Alxeria, no Magreb. O nome completo ref\u00edrese \u00e1 s\u00faa capital Caesarea Mauretaniae (moderna Cherchell), para distinguilo da veci\u00f1a Mauretania Tingitana, que era gobernada desde Tingis (agora T\u00e1nxer en Marrocos).\nA provincia formou parte do Reino de Mauretania e foi nomeada polo pobo Mouro que viv\u00eda al\u00ed. Anteriormente un reino independente, e m\u00e1is tarde un estado cliente de Roma, foi anexionado formalmente ao Imperio durante o reinado de Claudio e dividido en d\u00faas provincias ao redor do 42 d.C. Unha terceira provincia, chamada Mauretania Sitifensis, foi separada posteriormente da porci\u00f3n oriental durante o reinado de Diocleciano no 293 d.C. Durante e despois da ca\u00edda do Imperio Romano de Occidente no s\u00e9culo V, a maior parte da zona do interior perdeuse, primeiro no Reino V\u00e1ndalo e m\u00e1is tarde no Reino Mouro-Romano, coa administraci\u00f3n romana limitada \u00e1 capital de Cesarea. O territorio reconquistouno Roma durante o reinado de Xustiniano. A finais dos anos cincuenta, baixo o emperador Mauricio, todo o Magreb foi concedido ao Exarcado de \u00c1frica, e Mauretania Caesariensis pasou a formar parte dunha nova provincia \"Mauretania Prima\". A conquista musulm\u00e1 do Magreb puxo fin ao goberno romano en Mauretania, que foi gobernada polo califato omeia como parte da Alxeria musulm\u00e1 medieval.\nHistoria.\nA mediados do s\u00e9culo I a.C., o emperador romano Claudio dividiu a provincia romana m\u00e1is occidental en \u00c1frica, chamada Mauretania (terra do pobo Mouro, de a\u00ed a palabra Mouros), en Mauretania Caesariensis (chamada as\u00ed pola s\u00faa capital, unha das moitas cidades simplemente chamada simplemente Caesarea polo nome imperial que se convertera en t\u00edtulo) e Mauretania Tingitana.\nMauretania Caesariensis inclu\u00eda oito colonias fundadas polo Emperador Augusto: Cartennas, Gunugu, Igilgili, Rusguniae, Rusazu, Saldae, Zuccabar, Tubusuctu, d\u00faas polo emperador Claudio, Caesarea antiga capital de Juba, que lle deu este nome en honor do seu mecenas Augusto e Oppidum Novum, un polo Emperador Nerva, Setifis e en tempos posteriores, Arsenaria, Bida, Siga, Aquae Calidae, Quiza Xenitana, Rusucurru, Auzia, Gilva, Icosium e Tipasa as 21 colonias ben co\u00f1ecidas, ademais de varios \"municipia\" e \"oppida Latina\".\nBaixo a reforma da Tetrarqu\u00eda de Diocleciano, a parte m\u00e1is oriental foi separada de Mauretania Caesariensis como unha pequena provincia separada, Mauretania Sitifensis, chamada a\u00ed pola s\u00faa capital interior Sitifis (agora S\u00e9tif) cun gran porto en Saldae (actulmente B\u00e9ja\u00efa).\nNa \u00e9poca de Diocleciano e Constantino o Grande, ambos Sitifensis e Caesariensis foron asignados \u00e1 diocese administrativa de \u00c1frica, na prefectura pretoriana de Italia, mentres que Tingitana era un posto avanzado da diocese de Hispania.\nDespois da ca\u00edda da parte do Imperio Romano de Occidente, fundouse un Reino V\u00e1ndalo xerm\u00e1nico, pero o resto do Imperio Oriental (agora co\u00f1ecido polos historiadores como o Imperio Bizantino) recapturou a \u00e1rea ao redor do 533, pero a maior\u00eda de Mauretania Caesariensis permaneceu baixo o control de gobernantes mouros locais como Mastigas, e non foi ata os anos 560 e 570 que o control bizantino estableceuse cara ao interior.\nDurante o reinado de Mauricio, o imperio reorganizouse e fund\u00e1ronse unha serie de exarcados, entre eles o Exarcado de \u00c1frica, que inclu\u00eda Mauretania, entre outros territorios. Mauretania Sitifensis volveuse a fundir nesta provincia e recibiu o nome de \"Mauretania Prima\".\nA conquista musulm\u00e1 do Magreb para o califato baixo a dinast\u00eda omeia significou o fin do exarcado bizantino de \u00c1frica e da cultura romana tard\u00eda e Mauretania Caesariensis pasou a formar parte da provincia isl\u00e1mica m\u00e1is occidental chamada Maghreb.\nRelixi\u00f3n.\nCesarea foi un dos principais centros do xuda\u00edsmo antes do 330 e Sitifis foi un dos centros do culto mitraico dos soldados romanos. O cristianismo estendeuse nos s\u00e9culos IV e V.\nEntre a clase dominante, o cristianismo trinitario foi substitu\u00eddo polo arianismo baixo o reino xerm\u00e1nico dos V\u00e1ndalos, que se estableceu no 430, cundo os v\u00e1ndalos cruzaron o estreito de Xibraltar.\nSedes episcopais.\nAntigas sedes episcopais de Mauretania Caesariensis enumeradas no \"Annuario Pontificio\" como sede titulars:\nEconom\u00eda.\nAs principais exportaci\u00f3ns dos Caesariensis eran tinturas roxas e madeiras valiosas e os B\u00e9rberes ou Mouros foron considerados bos soldados polos romanos, especialmente na cabaler\u00eda lixeira. Produciron un dos mellores xenerais de Traxano, Lusio Quieto e o emperador Macrino."}
{"id": "469277", "revid": "23204", "url": "https://gl.wikipedia.org/wiki?curid=469277", "title": "Mauretania Tingitana", "text": "Mauretania Tingitana foi unha provincia romana situada no Magreb, coincidindo aproximadamente coa parte norte do actual Marrocos. O territorio estend\u00edase desde a pen\u00ednsula norte oposta a Xibraltar, ata Sala Colonia (ou Chellah) e Volubilis ao sur; e ao leste tan lonxe como o r\u00edo Mulucha (ou Malva). A s\u00faa capital era Tingis, que \u00e9 o moderno T\u00e1nxer. Outras cidades importantes da provincia eran Iulia Valentia Banasa, Septem, Rusadir, Lixus e Tamuda.\nHistoria.\nDespois da morte no 40 d.C. de Ptolomeo de Mauretania, o \u00faltimo gobernante tolemaico do Reino de Mauretania, ao redor do 44 d.C., o emperador romano Claudio anexionou o reino ao Imperio romano e dividiuno en d\u00faas provincias romanas, Mauretania Tingitana e Mauretania Cesariense. O r\u00edo Mulucha (r\u00edo Moulouya), situado ao redor de 60\u00a0km ao oeste da moderna Or\u00e1n, Alxeria, converteuse na fronteira que as separaba.\nA ocupaci\u00f3n romana non se estendeu moi lonxe no continente. No extremo oeste, o l\u00edmite sur do dominio imperial era Volubilis, que estaba rodeado de campamentos militares como Tocolosida ao sur e Ain Chkour ao noroeste, e un \"fossatum\" ou gabia defensiva. Na costa atl\u00e1ntica, a Sala Colonia estaba protexida por outra gabia e unha muralla e unha li\u00f1a de torres de vixilancia. Esta non era unha li\u00f1a continua de fortificaci\u00f3ns, non hai evidencia dun muro defensivo como a que protex\u00eda a turbulenta fronteira de Britannia no outro extremo do Imperio romano. M\u00e1is ben, era unha rede de fortes e gabias que parec\u00edan funcionar como un filtro. Os \"limes\", a palabra da que deriva a palabra \"l\u00edmite\", protexeron as \u00e1reas que estaban baixo o control directo dos romanos enviando contactos co interior a trav\u00e9s dos principais asentamentos, regulando as conexi\u00f3ns entre os n\u00f3mades e os transhumantes coas cidades e granxas das zonas ocupadas.\nAs mesmas persoas viv\u00edan a ambos os dous lados destes l\u00edmites, a\u00ednda que a poboaci\u00f3n era bastante pequena. Volubilis ti\u00f1a case vinte mil habitantes no s\u00e9culo II. Nas probas de inscrici\u00f3ns, s\u00f3 entre o dez e o vinte por cento delas eran de orixe europea, principalmente espa\u00f1ol; o resto eran locais.\nOs historiadores romanos (como Ptolomeo) consideraron todo Marrocos ao norte das Monta\u00f1as do Atlas como parte do Imperio Romano, porque nos tempos de Augusto, Mauretania era un estado vasalo e os seus gobernantes (como Juba II) controlaban todas as \u00e1reas ao sur de Volubilis. Con todo, o control efectivo dos lexionarios romanos foi ata a zona da Sala Colonia (a castra \"Exploratio Ad Mercurios\", ao sur da Sala Colonia, \u00e9 o asentamento romano m\u00e1is meridional descuberto ata agora). Alg\u00fans historiadores, como Le\u00f3n o Africano, cren que a fronteira romana chegou \u00e1 zona de Casablanca, fundada polos romanos como un porto chamado \"Anfa\". De feito, a moderna cidade de Azemmour no Marrocos central at\u00f3pase nas antigas orixes de Azama, un porto comercial de Fenicia e despois do Imperio romano. A\u00ednda hoxe podemos ver os restos dun dep\u00f3sito romano de cereal nas chamadas \"cisternas portuguesas\".\nPlinio o Vello describiu con detalle a zona ao sur das monta\u00f1as do Atlas, cando Caio Suetonio Paulino realizou unha expedici\u00f3n militar no 41:\nProvincia romana.\nDurante o reinado do rei Xuba II, o emperador Augusto xa fundara tres colonias (con cidad\u00e1ns romanos) en Mauretania preto da rexi\u00f3n da costa atl\u00e1ntica: Iulia Constantia Zilil, Iulia Valentia Banasa e Iulia Campestris Babba. Esta parte occidental de Mauretania \u00eda converterse na provincia chamada Mauretania Tingitana pouco despois. A rexi\u00f3n permaneceu como parte do Imperio Romano ata o 429, cando os v\u00e1ndalos invadiron a zona e a presenza administrativa romana chegou ao seu fin.\nA cidade m\u00e1is importante de Mauretania Tingitana foi Volubilis. Esta cidade foi o centro administrativo e econ\u00f3mico da provincia na \u00c1frica romana occidental. As terras f\u00e9rtiles da provincia produciron moitas mercanc\u00edas como o gran e o aceite de oliva, que foron exportadas a Roma, contribu\u00edndo \u00e1 riqueza e \u00e1 prosperidade da provincia. A arqueolox\u00eda documentou a presenza dunha comunidade xud\u00eda no per\u00edodo romano.\nAs principais exportaci\u00f3ns de Mauretania Tingitana eran tinturas roxos e madeiras valiosas. Tingitana tam\u00e9n subministrou a Roma bens agr\u00edcolas e animais, as\u00ed como le\u00f3ns e leopardos. Os Mouros nativos, eran altamente considerados e recrutados polos romanos como soldados, especialmente como cabaler\u00eda lixeira. Clementius Valerio Marcellino est\u00e1 rexistrado como o gobernador (praeses) entre o 24 de outubro do 277 e o 13 de abril do 280.\nSegundo a tradici\u00f3n, o martirio de San Marcelo tivo lugar o 28 de xullo do 298 en Tingis (T\u00e1nxer). Durante a Tetrarqu\u00eda \n(reforma do emperador Diocleciano das estruturas gobernamentais romanas no 297), Mauretania Tingitana pasou a formar parte da diocese de Hispaniae, \"as Espa\u00f1as\" e, por extensi\u00f3n, parte da prefectura pretoriana da Galia. Mauretania Cesariense estaba na diocese de \u00c1frica. Lucilio Constancio est\u00e1 rexistrado como gobernador (praeses) a finais do s\u00e9culo IV. O \"Notitia Dignitatum\" mostra tam\u00e9n, na s\u00faa organizaci\u00f3n militar, un \"Comes Tingitaniae\" cun ex\u00e9rcito de campo composto de d\u00faas lexi\u00f3ns romanas, tres Vexillatios, e d\u00faas Auxilia palatina. Flavio \u200b\u200bMemorio ocupou este cargo (comes) nalg\u00fan momento durante a metade do s\u00e9culo IV. Non obstante, est\u00e1 impl\u00edcito no material de orixe que houbo un mando militar \u00fanico para as d\u00faas provincias de Mauretania, cun \"Dux Mauretaniae\" (un rango inferior) que controlaba sete cohortes e unha ala.\nOs v\u00e1ndalos xerm\u00e1nicos establec\u00e9ronse na provincia de B\u00e9tica no 422 baixo o seu rei, Gunderico, e a partir de a\u00ed levaron a cabo incursi\u00f3ns contra Mauretania Tingitana. No 427, o \"Comes Africae\", Bonifacio, rexeitou unha orde de retirada do emperador Valentiniano III, e derrotou a un ex\u00e9rcito enviado contra el. Foi menos afortunado cando unha segunda forza foi enviada no 428. Nese ano, Gunderico foi sucedido por Xenserico e Bonifacio invitou a Xenserico a \u00c1frica, proporcionando unha frota para lle permitir o paso dos v\u00e1ndalos a Tingis e Septem (Ceuta). Bonifacio ti\u00f1a a intenci\u00f3n de confinar aos v\u00e1ndalos en Mauretania, pero unha vez que cruzaron o estreito, rexeitaron calquera control e marcharon cara a Cartago.\nBizantinos.\nNo 533 d.C., o xeneral bizantino Belisario reconquistou a Diocese de \u00c1frica dos v\u00e1ndalos en nome do Emperador Xustiniano I. Os v\u00e1ndalos perderan todo o territorio ao oeste de Caesarea cos mouros b\u00e9rberes, pero un restablecido \"Dux Mauretaniae\" mantivo unha unidade militar en Septem (moderna Ceuta). Este foi o \u00faltimo posto bizantino en Mauretania Tingitana, o resto da provincia romana uniuse coa parte bizantina de Andaluc\u00eda baixo o nome de prefectura pretoriana de \u00c1frica, con Septem como capital administrativa.\nA maior parte do litoral do Magreb foi posteriormente organizado como o Exarcado civil de \u00c1frica, un status especial en vista das necesidades de defensa.\nCando o Califato omeia conquistou todo o norte de \u00c1frica, trouxo o islam aos adeptos locais da relixi\u00f3n tradicional b\u00e9rber e do cristianismo. As d\u00faas provincias de Mauretania consolid\u00e1ronse como o territorio de \"al-Maghrib\" (en \u00e1rabe, \"o Occidente\"), e a\u00ednda o nome oficial de Sharifian Reino de Marrocos. Esta gran provincia tam\u00e9n inclu\u00eda m\u00e1is da metade da moderna Alxeria.\nAs ru\u00ednas de pedra que datan da \u00e9poca romana existen en varios sitios arqueol\u00f3xicos, inclu\u00edndo o Templo do Capitolio en Volubilis, o palacio de Gordio, Sala Colonia, Tingis e Iulia Constantia Zilil."}
{"id": "469283", "revid": "22570", "url": "https://gl.wikipedia.org/wiki?curid=469283", "title": "Festival de Eurovisi\u00f3n J\u00fanior 2019", "text": "O XVII Festival de Eurovisi\u00f3n J\u00fanior (Junior Eurovision Song Contest 2019 en ingl\u00e9s, franc\u00e9s: Concours Eurovision de la chanson junior 2019 polaco: Konkurs Piosenki Eurowizji dla Dzieci 2019 e silesiano: Ojrowizyj\u014f Junior 2019) e celebrarase en Polonia, na cidade de Gliwice o 24 de novembro de 2019 e a televisi\u00f3n polaca revelou que ser\u00edan os presentadores desta edici\u00f3n\nAleksander Sikora, o presentador e xornalista, Ida Nowakowska, a actriz, bailarina e presentadora, e Roksana W\u0119giel, a ga\u00f1adora da edici\u00f3n anterior. Dezanove pa\u00edses confirmaron a s\u00faa participaci\u00f3n. Espa\u00f1a voltar\u00e1 ao festival trece anos despois sen participar, e por outra banda, Acerbaix\u00e1n e Israel deixan de participar (a pesar de que inicialmente confirmaran a s\u00faa participaci\u00f3n).\nSlogan e escenario.\nO slogan desta edici\u00f3n ser\u00e1 Share the Joy (en galego: Comparte a alegr\u00eda), que se presentou o 13 de maio de 2019 nunha conferencia de prensa previa ao Festival da Canci\u00f3n de Eurovisi\u00f3n 2019 en Tel Aviv.\nParticipantes.\nComentaristas.\nPa\u00edses que non participan\nOutros pa\u00edses.\nPara que un pa\u00eds poida optar a unha posible participaci\u00f3n no Festival de Eurovisi\u00f3n J\u00fanior, debe ser un membro activo de EBU. [9]"}
{"id": "469287", "revid": "23204", "url": "https://gl.wikipedia.org/wiki?curid=469287", "title": "Brolin (filme)", "text": ""}
{"id": "469288", "revid": "22570", "url": "https://gl.wikipedia.org/wiki?curid=469288", "title": "O enfermo imaxinario", "text": "O enfermo imaxinario (en ) \u00e9 a \u00faltima comedia escrita polo dramaturgo franc\u00e9s Moli\u00e8re. \u00c9 unha comedia-ballet en tres actos (cada un con oito, nove e quince escenas, respectivamente), escrita en verso que foi representada no Teatro do Palacio Real o 10 de febreiro de 1673 pola \"troupe\" de Moli\u00e8re. Insp\u00edrase na comedia da arte. A m\u00fasica \u00e9 de Marc-Antoine Charpentier e os ballets de Pierre Beauchamp.\nFoi traducida \u00f3 galego por Manuel Guede e Eduardo Alonso e foi publicada pola Editorial Galaxia no ano 1986. No ano 1987, foi publicado de novo con traduci\u00f3n de Guede e Alonso por Edici\u00f3ns Xerais na colecci\u00f3n \"Os libros do Centro Dram\u00e1tico\". No ano 2005, foi publicado de novo cunha traduci\u00f3n de Guede e Alonso dentro da colecci\u00f3n Biblioteca Galega de Cl\u00e1sicos Universais.\nA m\u00fasica na obra.\nA obra concibiuse nun principio con intermedios musicais \u00f3 final de cada acto, inclu\u00edda a entronizaci\u00f3n final de Argan como m\u00e9dico. Ademais, Cl\u00e9ante e Ang\u00e9lique cantan unha pequena peza \u00f3 comezo do segundo acto. O autor recorreu a Marc-Antoine Charpentier para a composici\u00f3n.\nA partitura, que se cr\u00eda perdida, foi atopada nos arquivos da Com\u00e9die-Fran\u00e7aise por William Christie, quen a interpretou integralmente con Les Arts Florissants durante unha representaci\u00f3n no teatro de Ch\u00e2telet, o 16 de marzo de 1990.\nAt\u00e9 ese momento, outros compositores trataron de ilustrar musicalmente a obra. Entre eles destaca Jacques Offenbach, en 1851."}
{"id": "469289", "revid": "23204", "url": "https://gl.wikipedia.org/wiki?curid=469289", "title": "Le Malade imaginaire", "text": ""}
{"id": "469291", "revid": "89787", "url": "https://gl.wikipedia.org/wiki?curid=469291", "title": "C\u00e1ndido ou o optimismo", "text": "C\u00e1ndido ou o optimismo (en ) \u00e9 un conto filos\u00f3fico publicado polo fil\u00f3sofo ilustrado Voltaire en 1759. Voltaire nunca admitiu abertamente ser o autor da controvertida novela, a cal est\u00e1 asinada co pseud\u00f3nimo \"\u00abMonsieur le docteur Ralph\u00bb\" (literalmente, \u00abo se\u00f1or doutor Ralph\u00bb).\nFoi traducida \u00f3 galego por Henrique Harguindey e foi publicada por Edici\u00f3ns Xerais no ano 1999, con introduci\u00f3n de Herminio Barreiro. No ano 2005, foi publicado de novo cunha traduci\u00f3n de Harguindey dentro da colecci\u00f3n Biblioteca Galega de Cl\u00e1sicos Universais.\nIdeas da obra.\nA obra narra, dende un punto de vista sard\u00f3nico, as peripecias do protagonista C\u00e1ndido no seu primeiro encontro co precepto do optimismo leibniziano de que \u00abtodo sucede para ben neste, o mellor dos mundos posibles\u00bb e nunha serie de aventuras subsecuentes que refutan de forma dram\u00e1tica o famoso precepto malia a obstinaci\u00f3n coa que o personaxe se aferra a este.\nA novela satiriza a filosof\u00eda de Leibniz, e \u00e9 un mostrario dos horrores do mundo do s\u00e9culo XVIII. En \"C\u00e1ndido\", Leibniz est\u00e1 representado polo fil\u00f3sofo Pangloss, titor do protagonista. A pesar de observar e experimentar unha serie de infortunios, Pangloss afirma repetidamente que \"\u00abtout est au mieux\u00bb\" (\u00abtodo sucede para ben\u00bb) e que vive en \"\u00able meilleur des mondes possibles\u00bb\" (\u00abo mellor dos mundos posibles\u00bb)."}
{"id": "469292", "revid": "23204", "url": "https://gl.wikipedia.org/wiki?curid=469292", "title": "Candide, ou l'Optimisme", "text": ""}
{"id": "469294", "revid": "22570", "url": "https://gl.wikipedia.org/wiki?curid=469294", "title": "Coralie Frei", "text": "Coralie Frei, nada en Ouani o 12 de outubro de 1951, \u00e9 unha enfermeira e escritora comoriana.\nTraxectoria.\nComezou os estudos na s\u00faa vila local, e seguiunos en Mutsamudu e despois no Lyc\u00e9e Sa\u00efd Mohamed Cheik de Moroni. Despois de obter un \"baccalaur\u00e9at\" en Filosof\u00eda en 1973, casou, mais a relaci\u00f3n non prosperou e viaxou a Francia para seguir estudando e para lograr o divorcio. Estudou Lingua Inglesa e Lingua Castel\u00e1 na Universidade de Tolosa e a Universidade de Pau e Pays de l'Adour, e casou de novo. Despois de graduarse en Pau, estudou para ser enfermeira.\nEscribe tanto en lingua francesa como en lingua alem\u00e1. Publicou seis libros e dous CDs, e parte da s\u00faa obra po\u00e9tica foi musicada.\nTen cinco fillos, e \u00e9 avoa. Actualmente vive en Su\u00edza."}
{"id": "469295", "revid": "22570", "url": "https://gl.wikipedia.org/wiki?curid=469295", "title": "O corvo", "text": "O corvo (en ) \u00e9 un poema narrativo escrito polo estadounidense Edgar Allan Poe. Publicado por vez primeira en xaneiro de 1845, o poema caracter\u00edzase pola s\u00faa musicalidade, linguaxe estilizada e atmosfera sobrenatural. Conta a misteriosa visita dun corvo parlante a un amante angustiado, trazando a lenta ca\u00edda do home cara a tolemia. O amante, a mi\u00fado identificado como un estudante, l\u00e1iase pola morte do seu amor, Lenore. Sentado no busto de Palas, o corvo semella angustiar a\u00ednda m\u00e1is \u00f3 protagonista coa s\u00faa constante repetici\u00f3n da palabra \"Nevermore\" (\"Nunca m\u00e1is\"). O poema emprega referencias folcl\u00f3ricas, mitol\u00f3xicas, relixiosas e cl\u00e1sicas.\nPoe afirmou ter escrito o poema de xeito l\u00f3xico e met\u00f3dico, coa intenci\u00f3n de crear un poema que atraese os gustos cr\u00edticos e populares, como explicou nun ensaio de 1846, \"The Philosophy of Composition\". O poema foi inspirado en parte polo corvo parlante da novela \"Barnaby Rudge: A Tale of the Riots of 'Eighty\" de Charles Dickens. Poe usa o ritmo complexo e a m\u00e9trica do poema de Elizabeth Barrett \"Lady Geraldine's Courtship\", e usa a rima interna e a aliteraci\u00f3n.\n\"O corvo\" foi atribu\u00eddo a Poe de maneira impresa en \"New York Evening Mirror\" o 29 de xaneiro de 1845. A s\u00faa publicaci\u00f3n deulle popularidade a Poe na s\u00faa vida, a\u00ednda que non lle retribu\u00edu moito \u00e9xito financeiro. O poema axi\u00f1a foi reimpreso, parodiado e ilustrado. A opini\u00f3n cr\u00edtica est\u00e1 dividida en canto \u00f3 status literario do poema, a\u00ednda que segue a ser un dos poemas m\u00e1is famosos xamais escritos.\nFoi traducido \u00f3 galego por Tom\u00e1s Gonz\u00e1lez Ahola e foi publicado por Urco Editora no ano 2008."}
{"id": "469296", "revid": "23204", "url": "https://gl.wikipedia.org/wiki?curid=469296", "title": "The Raven", "text": ""}
{"id": "469297", "revid": "55340", "url": "https://gl.wikipedia.org/wiki?curid=469297", "title": "Ionikos Nikaias B.C.", "text": "O Ionikos Nikaias B.C. (en grego: I\u03c9\u03bd\u03b9\u03ba\u03cc\u03c2 \u039d\u03b9\u03ba\u03b1\u03af\u03b1\u03c2 K.A.E.), \u00e9 un equipo de baloncesto grego en Nikaia, no Pireo. Actualmente xoga na A1 Ethniki, a m\u00e1xima categor\u00eda do baloncesto heleno, tras conseguir o ascenso na temporada 2018\u221219. Disputa os seus partidos como local no \"Platonas Gymnasium\", un pavill\u00f3n con capacidade para 1.200 espectadores.\nHistoria.\nO club polideportivo Ionikos foi fundado en 1965 con secci\u00f3n de f\u00fatbol e de baloncesto. O equipo xogou o seu primeiro xogo o 9 de agosto de 1966 contra o \u0391.\u039f. Zografou participando no campionato da Clase A de Atenas-O Pireo. Xogou en categor\u00edas inferiores at\u00e9 que na temporada 1972\u221273 logrou o ascenso \u00e1 segunda divisi\u00f3n nacional. En 1975, con Panagiotis Giannakis liderando ao equipo, logrou o ascenso \u00e1 A1 Ethniki, a primeira divisi\u00f3n helena. En 1979 logran acceder por vez primeira a unha competici\u00f3n europea, a Copa Kora\u0107, caendo na primeira rolda.\nPermaneceu na primeira divisi\u00f3n at\u00e9 a temporada 1986-87, na que descenderon \u00e1 A2 Ethniki, comezando un longo per\u00edodo no que se mover\u00edan en diferentes niveis inferiores do baloncesto grego, chegando mesmo a descender at\u00e9 a quinta divisi\u00f3n. Xa na tempada 2017-18 fix\u00e9ronse co campionato da B Ethniki, a terceira divisi\u00f3n, regresando \u00e1 segunda categor\u00eda. No seu primeiro ano na A2 o equipo consegue facerse co campionato e regresar \u00e1 elite do baloncesto heleno.\nV\u00e9xase tam\u00e9n.\nLigaz\u00f3ns externas.\nSitio web oficial"}
{"id": "469298", "revid": "5132", "url": "https://gl.wikipedia.org/wiki?curid=469298", "title": "Ionikos Nikaias BC", "text": ""}
{"id": "469299", "revid": "5132", "url": "https://gl.wikipedia.org/wiki?curid=469299", "title": "Faros Larissas", "text": ""}
{"id": "469300", "revid": "15490", "url": "https://gl.wikipedia.org/wiki?curid=469300", "title": "Maitena", "text": "Maitena In\u00e9s Burundarena Streb, nada en Buenos Aires o 19 de maio de 1962, \u00e9 unha historietista arxentina. A s\u00faa obra c\u00e9ntrase nos sentimentos interiores do mundo feminino.\nTraxectoria.\nPrimeiros anos.\nMaitena Burundarena naceu en Buenos Aires e criouse no conurbano bonaerense, na localidade de Bella Vista, xunto aos seus seis irm\u00e1ns. O seu pai, Carlos Burundarena, foi ministro de educaci\u00f3n durante a ditadura arxentina na d\u00e9cada de 1980 e a s\u00faa nai, Janina Streb, era arquitecta.\nMaitena debuxou tiras er\u00f3ticas para varias publicaci\u00f3ns europeas, como \"Makoki\", en Barcelona. Na Arxentina, traballou en \"Sex Humor\", \"Fierro\", \"Hum\u00ae\" e \"Cerdos y Peces\".\nTraballou tam\u00e9n como ilustradora gr\u00e1fica en revistas e xornais arxentinos, ademais de editoriais especializadas en libros de texto. Foi tam\u00e9n guionista televisiva e propietaria de bar e de restaurante.\nA s\u00faa primeira tira, \"Flo\", foi publicada en \"Tiempo Argentino\", xornal de Buenos Aires. A s\u00faa obra foi recompilada nun libro titulado \"Y en este rinc\u00f3n, las mujeres\".\n\"Mujeres Alteradas\".\nEn 1993, a revista feminina arxentina \"Para Ti\" prop\u00faxolle que fixese unha p\u00e1xina de humor semanal. Esta foi a orixe de \"Mujeres Alteradas\", que foi traducida a diversas linguas. Foi posteriormente recompilada en cinco libros, que venderon 150\u00a0000 exemplares s\u00f3 na Arxentina.\n\"Superadas\".\nEntre 1998 e 2003, Maitena tam\u00e9n publicou unha serie diaria na secci\u00f3n de humor de \"La Naci\u00f3n\" baixo o nome de \"Superadas\". A banda foi publicada en varios xornais internacionais. Contra finais de 2002 recompil\u00e1ronse nun libro titulado \"Superadas 1\".\nEn xu\u00f1o de 2003, Maitena comezou a publicar a banda dominical \"Curvas peligrosas\" en \"La Naci\u00f3n\".\nVida privada.\nMaitena \u00e9 de orixe vasca (\"maitena\" significa \"a m\u00e1is querida\" en \u00e9uscaro) por parte de pai e polaca por parte de nai.\nMaitena casou en d\u00faas ocasi\u00f3ns e ten tres fillos, dous co seu primeiro marido e un co segundo, Daniel Kon: Amaya Bouquet (1979), Juan Pablo Bouquet (1982) e Antonia Kon (2000). Entre os anos 2000 e 2012 residiu en La Pedrera (Uruguai), mais posteriormente regresou \u00e1 Arxentina."}
{"id": "469302", "revid": "47401", "url": "https://gl.wikipedia.org/wiki?curid=469302", "title": "Maitena Burundarena", "text": ""}
{"id": "469304", "revid": "5863", "url": "https://gl.wikipedia.org/wiki?curid=469304", "title": "O escaravello de ouro", "text": "O escaravello de ouro (en ) \u00e9 unha historia curta escrita por Edgar Allan Poe e publicada en 1843. Conta a historia de William Legrand, que \u00e9 trabado por un insecto de cor dourada. O seu servo Jupiter teme que Legrand estea volv\u00e9ndose tolo e acode \u00f3 amigo de Legrand, un narrador sen nome, que accede a visitar \u00f3 seu vello amigo. Legrand conduce \u00f3s outros dous a unha aventura despois de descifrar unha mensaxe oculta que conduce a un tesouro soterrado.\n\"O escarabello de ouro e outros contos\" foi inclu\u00eddo co n\u00famero 8 na Colecci\u00f3n Xabar\u00edn de Edici\u00f3ns Xerais de Galicia, en 1985, con introduci\u00f3n, traduci\u00f3n e notas de Alberto Avenda\u00f1o.\nOutra traduci\u00f3n \u00f3 galego, por Susana Rodr\u00edguez Barcia, foi publicada por Edici\u00f3ns do Cumio no ano 2009."}
{"id": "469305", "revid": "23204", "url": "https://gl.wikipedia.org/wiki?curid=469305", "title": "The Gold-Bug", "text": ""}
{"id": "469306", "revid": "89787", "url": "https://gl.wikipedia.org/wiki?curid=469306", "title": "Yan Fu", "text": "Yan Fu (; simplificado: \u4e25\u590d; pinyin: Y\u00e1n F\u00f9; Wade-Giles: Yen\u00b2 Fu\u2074; nome de cortes\u00eda: Ji Dao, \u5e7e\u9053), nado en Fuzhou o 8 de xaneiro de 1854 e finado Guanhang o 27 de outubro de 1921, foi un estudoso e tradutor chin\u00e9s, co\u00f1ecido por introducir ideas occidentais, inclu\u00edda a selecci\u00f3n natural de Darwin na China de finais do s\u00e9culo XIX.\nTraxectoria.\nYan Fu naceu na moderna Fuzhou (provincia de Fujian) nunha respectada familia dedicada \u00e1 medicina chinesa. Nos seus primeiros anos, o pai de Yan Fu animouno a obter unha maior educaci\u00f3n e prepararse para o exame imperial. Non obstante, a morte do seu pai en 1866 provocou un cambio brusco nos plans. Un ano m\u00e1is tarde, Yan Fu entrou na Academia do Arsenal de Fujian (\u798f\u5dde\u8239\u653f\u5b78\u5802) de Fuzhou, escola occidental en que estudou unha variedade de materias, como ingl\u00e9s, aritm\u00e9tica, xeometr\u00eda, f\u00edsica, qu\u00edmica, astrolox\u00eda e navegaci\u00f3n. Este foi o punto decisivo na vida do mozo Yan Fu xa que puido experimentar un contacto de primeira man coas ciencias occidentais, punto de inspiraci\u00f3n do entusiasmo que obtivo no resto da s\u00faa carreira.\nTras graduarse con altos honores en 1871, Yan Fu continuou a pasar os seguintes cinco anos no mar. Primeiro serviu a bordo do buque escola Jianwei (\u5efa\u5a01) e despois no cruceiro de batalla \"Yangwu\" (\u967d\u6b66). en 1877\u201379 estudou no Royal Naval College, Greenwich. Durante os seus anos al\u00ed, co\u00f1eceu o primeiro embaixador da China, Guo Songtao, e a pesar da s\u00faa diferenza de idade e status estableceron unha forte amizade. Benjamin Schwartz menciona na s\u00faa biograf\u00eda que \"adoitaban pasar d\u00edas e noites enteiras discutindo diferenzas e semellanzas no pensamento e instituci\u00f3ns pol\u00edticas chinesas e occidentais\".\nA s\u00faa volta \u00e1 China, con todo, non trouxo o \u00e9xito inmediato que agardaba. A pesar de que non puido aprobar o Exame Imperial do Servizo Civil, logrou obter un posto como profesor na Academia Arsenal de Fujian e despois na Escola Naval de Oficiais de Beiyang (\u5317\u6d0b\u6c34\u5e2b\u5b78\u5802) en Tianjin. Durante este tempo, Yan Fu sucumbiu \u00e1 adici\u00f3n ao opio que brotara na China.\nNon foi ata despois da derrota chinesa na primeira guerra sino-xaponesa (1894\u201395) polo control de Corea, que Yan Fu se fixo c\u00e9lebre. \u00c9 lembrado polas s\u00faas traduci\u00f3ns, inclu\u00eddas \"Evolution and Ethics\", de Thomas Huxley, \"A riqueza das naci\u00f3ns\" de Adam Smith e \"study of Sociology\", de Herbert Spencer. Yan criticou as ideas de Darwin e doutros, ofrecendo as s\u00faas propias interpretaci\u00f3ns. As ideas de \"selecci\u00f3n natural\" e \"supervivencia do m\u00e1is apto\" foron introducidas aos lectores chineses a trav\u00e9s da obra de Huxley. A idea de selecci\u00f3n natural foi traducida por Yan Fu como \"ti\u0101nz\u00e9\" (\u5929\u64c7).\nYan Fu traballou como editor do xornal \"Guowen Bao\". Involucrouse politicamente e en 1895 entrou no movemento Gongche Shangshu, que se opu\u00f1a ao tratado de Shimonoseki que acabou coa primeira guerra sino-xaponesa. En 1909 d\u00e9ronlle o grao honor\u00edfico de \"Jinshi\". En 1912 converteuse no director da Universidade Nacional de Pequ\u00edn. A universidade mant\u00e9n unha conferencia acad\u00e9mica anual na s\u00faa honra.\nAo final da s\u00faa vida, Yan Fu foi un mon\u00e1rquico e conservador que apoiou a Yuan Shikai (\u8881\u4e16\u51f1) e Zhang Xun (\u5f35\u52db) para proclam\u00e1rense emperadores. Tam\u00e9n participou na fundaci\u00f3n de Chouanhui (\u7c4c\u5b89\u6703), organizaci\u00f3n que apoiou a restauraci\u00f3n mon\u00e1rquica. Riuse das \"Novas Literaturas Revolucionarias\" como a de Hu Shih (\u80e1\u9069).\nO 27 de outubro de 1921, tras marchar da s\u00faa casa de Fuzhou s\u00f3 un ano antes para recuperarse da s\u00faa asma recorrente, Yan Fu faleceu aos 67 anos.\nTeor\u00eda da traduci\u00f3n.\nYan afirmou no prefacio da s\u00faa traduci\u00f3n de \"Evolution and Ethics\" (\u5929\u6f14\u8ad6) que \"hai tres dificultades na traduci\u00f3n: fidelidade, expresividade e elegancia\" (\u8b6f\u4e8b\u4e09\u96e3\uff1a\u4fe1\u9054\u96c5). Non as estableceu como os est\u00e1ndares xerias para a traduci\u00f3n e non dixo que fosen independentes uns dos outros. Por\u00e9n, dende a publicaci\u00f3n da obra, a frase \"fidelidade, expresividade e elegancia\" foille atribu\u00edda como est\u00e1ndar para unha boa traduci\u00f3n e converteuse nun clix\u00e9 nos c\u00edrculos acad\u00e9micos chineses, provocando numerosos debates e teses. Alg\u00fans estudosos indican que a expresi\u00f3n realmente deriva do te\u00f3rico da traduci\u00f3n escoc\u00e9s Alexander Fraser Tytler.\nA\u00ednda que a prosa cl\u00e1sica de Yan Fu cumpr\u00eda os est\u00e1ndares de \"fidelidade, expresividade e elegancia\", alg\u00fans criticaron o seu traballo por non ser accesible \u00e1s novas xeraci\u00f3ns."}
{"id": "469309", "revid": "47401", "url": "https://gl.wikipedia.org/wiki?curid=469309", "title": "Katherine Anne Porter", "text": "Katherine Anne Porter, nada en Indian Creek o 15 de maio de 1890 e finada en Silver Springs o 18 de setembro de 1980, foi unha xornalista, ensa\u00edsta, escritora e activista pol\u00edtica estadounidense. A s\u00faa novela de 1962 \"Ship of Fools\" foi a m\u00e1is vendida no pa\u00eds ese ano, mais os seus relatos curtos recibiron maior atenci\u00f3n cr\u00edtica.\nTraxectoria.\nKatherine Anne Porter naceu en Indian Creek, Texas como Callie Russel Porter, filla de Harrison Boone Porter e Mary Alice (Jones) Porter. Na s\u00faa \u00e1rbore xeneal\u00f3xica est\u00e1n o explorador Daniel Boone e o escritor O. Henry (William Sydney Porter), primo segundo do seu pai.\nEn 1892, cando Porter ti\u00f1a dous anos, a s\u00faa nai morreu dous meses despois de dar a luz o seu \u00faltimo fillo. O pai de Porter levou os seus catro fillos sobreviventes (un irm\u00e1n m\u00e1is vello morreu na infancia) a vivir coa s\u00faa nai, Catherine Ann Porter, en Kyle, Texas. A profundidade da influencia da s\u00faa avoa pode inferirse pola posterior adopci\u00f3n por parte de Porter do seu nome. A s\u00faa avoa morreu mentres levaba a Callie, que ti\u00f1a once anos, a visitar uns parentes en Marfa, Texas.\nTrala morte da s\u00faa avoa, a familia viviu en varios lugares de Texas e Louisiana, quedando con familiares ou vivindo en cuartos alugados. Estudou en varias escolas dependendo de onde viv\u00eda a s\u00faa familia e durante un ano, en 1904, estudou na Thomas School, escola privada metodista en San Antonio, Texas. Foi a s\u00faa \u00fanica educaci\u00f3n formal despois da escola de gram\u00e1tica.\nEn 1906, con dezaseis anos, Porter marchou da casa e casou con John Henry Koontz en Lufkin, Texas. Ela converteuse \u00e1 s\u00faa relixi\u00f3n, o catolicismo. Koontz, fillo dunha rica familia rancheira de Texas, abusou fisicamente dela. Unha vez, estando b\u00e9bedo, tirouna polas escaleiras, romp\u00e9ndolle o nocello. Divorci\u00e1ronse oficialmente en 1915.\nEn 1914 fuxiu a Chicago, onde traballou brevemente como extra de cinema. Volveu despois a Texas e traballou no circu\u00edto do entretemento das pequenas vilas como actriz e cantante. En 1915, pediu que o seu nome fose cambiado a Katherine Anne Porter como parte da sentenza de divorcio. Ese mesmo ano diagnostic\u00e1ronlle tuberculose e pasou os seguintes dous anos en sanatorios, onde decidiu converterse en escritora. Por\u00e9n, durante esa \u00e9poca descubriuse que ti\u00f1a bronquite, non tuberculose. En 1917 comezou a escribir para o \"Critic\", de Fort Worth, facendo cr\u00edticas de obras teatrais e escribindo rumores de sociedade. En 1918, escribiu para \"Rocky Mountain News\" en Denver, Colorado. O mesmo ano, estivo a piques de morrer durante a pandemia de gripe. Cando sa\u00edu do hospital meses m\u00e1is tarde, estaba feble e completamente calva. Cando o seu pelo comezou a crecer de novo, era branco e permaneceu desa cor o resto da s\u00faa vida. A s\u00faa experiencia reflectiuna na s\u00faa trilox\u00eda de contos \"Pale Horse, Pale Rider\" (1939) -en galego, \"Cabalo baio, xinete p\u00e1lido\"-, pola que recibiu a primeira medalla de ouro de literatura da Sociedade de Bibliotecas da Universidade de Nova York (1940).\nEn 1919, Porter mudouse a Greenwich Village e comezou a escribir contos para nenos e traballos para publicidade dunha compa\u00f1\u00eda cinematogr\u00e1fica. O ano en Nova York tivo nela un efecto de radicalizaci\u00f3n pol\u00edtica e en 1920 marchou a traballar nunha editorial de M\u00e9xico, onde se involucrou coa esquerda mexicana, inclu\u00eddo Diego Rivera. Por\u00e9n, finalmente Porter desilusionouse co movemento revolucionario e os seus l\u00edderes. Na d\u00e9cada de 1920, tam\u00e9n se volveu intensamente cr\u00edtica coa relixi\u00f3n, permanecendo as\u00ed ata a \u00faltima d\u00e9cada da s\u00faa vida, en que volveu \u00e1 Igrexa Cat\u00f3lica.\nEntre 1920 e 1930, Porter viaxou entre M\u00e9xico e Nova York e comezou a publicar relatos e artigos. O seu primeiro relato publicado foi \"Maria Concepcion\" en \"The Century Magazine\". En 1930, publicou a s\u00faa primeira colecci\u00f3n de contos, \"Flowering Judas and Other Stories\". Unha edici\u00f3n expandida desta colecci\u00f3n publicouse en 1935 e recibiu tal aclamaci\u00f3n cr\u00edtica que virtualmente lle asegurou un lugar na literatura estadounidense.\nEn 1926, Porter casou con Ernest Stock e viviu brevemente en Connecticut, do que se divorciou en 1927. Alg\u00fans bi\u00f3grafos suxiren que Porter sufrira varios abortos entre 1910 e 1926, e que tras contraer gonorrea de Stock, fix\u00e9ranlle unha histerectom\u00eda en 1927, rematando coas s\u00faas esperanzas de ter un fillo. Por\u00e9n, as cartas de Porter aos seus amantes, suxiren que ti\u00f1a menstruaci\u00f3n tras esta suposta histerectom\u00eda. Como unha vez contou a un amigo, \"eu perd\u00edn nenos de todas as formas posibles\".\nDurante as d\u00e9cadas de 1930, 1940 e 1950, Porter gozou dunha destacada reputaci\u00f3n como unha das m\u00e1is distinguidas escritoras dos Estados Unidos, mais as s\u00faas limitadas vendas fixeron que vivise de subvenci\u00f3ns e adiantos gran parte desta \u00e9poca.\nNos anos trinta, Porter pasou varios anos en Europa durante os que continuou a publicar contos. En 1930 casou co escritor Eugene Pressly. En 1938, tras regresar de Europa, divorciouse de Pressly e casou con Albert Russel Erskine, Jr., estudante de grao. Divorci\u00e1ronse despois de que el descubrise a verdadeira idade de Porter e vise que ti\u00f1a vinte anos m\u00e1is ca el.\nPorter converteuse en membro do Instituto Nacional das Artes e as Letras en 1943 e foi residente en varias universidades, inclu\u00eddas as de Chicago, M\u00edchigan e Virxinia. Entre 1948 e 1958, Porter deu clases na Universidade Stanford, M\u00edchigan, Washington and Lee e Texas, onde a s\u00faa maneira pouco convencional de ensinar f\u00edxoa popular entre os alumnos.\nTres das historias de Porter foron adaptadas a dramas radiof\u00f3nicos no programa do NBC University Theatre. \"Noon Wine\" converteuse nun drama dunha hora a principios de 1948 e dous anos despois \"Flowering Judas\" e \"Pale Horse, Pale Rider\" adapt\u00e1ronse en dramas de media hora nun episodio dunha hora de duraci\u00f3n. A propia Porter apareceu en d\u00faas ocasi\u00f3ns na serie facendo comentarios cr\u00edticos sobre as obras de Rebecca West e Virginia Woolf. Nas d\u00e9cadas de 1950 e 1960 tam\u00e9n apareceu ocasionalmente na televisi\u00f3n en programas sobre literatura.\nPorter publicou a s\u00faa \u00fanica novela, \"Ship of Fools\" en 1962, baseado nas s\u00faas lembranzas dun cruceiro oce\u00e1nico que fixera en 1931 dende Vera Cruz, M\u00e9xico, a Alema\u00f1a. O \u00e9xito da novela deulle finalmente seguridade financeira, e vendeu os dereitos para unha adaptaci\u00f3n cinematogr\u00e1fica por 500000 d\u00f3lares. O produtor David O. Selznick arelaba os dereitos, mais United Artists que era a dona, demandouno por 400000 d\u00f3lares. A novela foi adaptada por Abby Mann, con Stanley Kramer como produtor e director e con Vivien Leigh na s\u00faa \u00faltima interpretaci\u00f3n.\nA pesar da afirmaci\u00f3n de Porter de que trala publicaci\u00f3n de \"Ship of Fools\" non ga\u00f1ar\u00eda ning\u00fan premio m\u00e1is nos Estados Unidos, en 1966 recibiu o premio Pulitzer e o U.S. National Book Award por \"The Collected Stories of Katherine Anne Porter\".\nEn 1977, Porter publicou \"The Never-Ending Wrong\", historia do c\u00e9lebre xu\u00edzo e execuci\u00f3n de Sacco e Vanzetti, que ela denunciara cincuenta anos antes.\nPorter faleceu en Silver Spring, Maryland, o 18 de setembro de 1980, aos 90 anos, e as s\u00faas cinzas foron enterradas xunto \u00e1 s\u00faa nai no Indian Creek Cemetery en Texas. En 1990, reco\u00f1eceuse o Recorded Texas Historic Landmark n\u00famero 2905 en Brown County, Texas, para honrar a s\u00faa vida e carreira."}
{"id": "469310", "revid": "89787", "url": "https://gl.wikipedia.org/wiki?curid=469310", "title": "O inferno", "text": "O inferno (en ) \u00e9 unha novela de Henri Barbusse escrita en 1908. No libro, un narrador an\u00f3nimo axexa \u00f3s seus compa\u00f1eiros de casa a trav\u00e9s dunha mira na s\u00faa parede. \"O inferno\" foi notablemente popular e amplamente discutido en Francia, vendendo m\u00e1is de cen mil copias s\u00f3 no ano 1917. Colin Wilson prestou moita atenci\u00f3n \u00e1 novela de Barbusse na s\u00faa influente obra \"The Outsider\".\nFoi traducida \u00f3 galego por Celia Recarey e foi publicada pola editorial Irm\u00e1s Carton\u00e9 en xullo de 2019."}
{"id": "469311", "revid": "23204", "url": "https://gl.wikipedia.org/wiki?curid=469311", "title": "L'Enfer", "text": ""}
{"id": "469313", "revid": "23204", "url": "https://gl.wikipedia.org/wiki?curid=469313", "title": "Mulatu Teshome", "text": "Mulatu Teshome Wirtu (en ge'ez: \u1219\u120b\u1271 \u1270\u123e\u1218 \u12cd\u122d\u1271), nado en 1957, \u00e9 un pol\u00edtico et\u00edope que foi Presidente de Etiop\u00eda dende o 7 de outubro de 2013 at\u00e9 o 25 de outubro de 2018.\nTraxectoria.\nMulatu naceu na vila de Arjo, na provincia de Welega. Educouse na China, obtendo o seu t\u00edtulo en filosof\u00eda de pol\u00edtica econ\u00f3mica e o seu doutoramento en dereito internacional pola Universidade de Pequ\u00edn. Fixo un mestrado en dereito e diplomacia na Escola de Dereito e Diplomacia Fletcher da Universidade Tufts en 1990. Ensinou nalgunhas \"universidades e instituci\u00f3ns estranxeiras\", segundo Abadula Gemeda.\nA mediados da d\u00e9cada de 1990 foi viceministro de cooperaci\u00f3n e desenvolvemento econ\u00f3mico baixo o ministro Girma Birru, e foi nomeado ministro de agricultura en 2001. Tam\u00e9n foi voceiro da Casa da Federaci\u00f3n dende 2002 a 2005. Exerceu como embaixador de Etiop\u00eda na China, no Xap\u00f3n, Turqu\u00eda, e Acerbaix\u00e1n.\nMentres serv\u00eda como embaixador de Turqu\u00eda, foi elixido como Presidente de Etiop\u00eda por un voto parlamentario un\u00e1nime o 7 de outubro de 2013. Girma Seifu de Unidade pola Democracia e a Xustiza, o \u00fanico membro da oposici\u00f3n no parlamento, felicitou a s\u00faa elecci\u00f3n. Como os seus predecesores Girma Wolde-Giorgis e Negasso Gidada, el \u00e9 membro do pobo oromo.\nMulatu ten un fillo."}
{"id": "469314", "revid": "23204", "url": "https://gl.wikipedia.org/wiki?curid=469314", "title": "Mulatu Teshome Wirtu", "text": ""}
{"id": "469315", "revid": "23204", "url": "https://gl.wikipedia.org/wiki?curid=469315", "title": "Numidia", "text": "Numidia foi unha provincia romana na costa do norte de \u00c1frica, que comprend\u00eda aproximadamente o territorio do nord\u00e9s de Alxeria.\nHistoria.\nOs habitantes da rexi\u00f3n foron identificados por primeira vez como numidios por Polibio ao redor do s\u00e9culo II a.C., a\u00ednda que a mi\u00fado se lles chamaba nodidianos.\nNumidia Oriental foi anexionada no 46 a.C. para crear unha nova provincia romana, \u00c1frica Nova. A Numidia occidental tam\u00e9n se anexionou trala morte do seu \u00faltimo rei, Arabio, no 40 a.C., e as d\u00faas provincias un\u00edronse con Tripolitana polo emperador Augusto, para crear \u00c1frica Proconsular. No 40 d.C., a porci\u00f3n occidental de Africa Proconsularis, inclu\u00edda a s\u00faa gornici\u00f3n lexionaria, foi colocada baixo un legatus imperial, e en efecto converteuse nunha provincia separada de Numidia, a\u00ednda que o legatus de Numidia. permaneceu nominalmente subordinado ao proc\u00f3nsul de \u00c1frica ata o ano 203.\nDurante o s\u00e9culo II, a provincia foi cristianizada, pero no s\u00e9culo IV, adheriuse \u00e1 herex\u00eda do donatismo, a pesar de dar orixe a homes de fe ortodoxa tan ilustres como Santo Agosti\u00f1o, bispo de Hippo Regius (presente Annaba).\nDespois do 193, baixo Septimio Severo, Numidia foi separada oficialmente da provincia de \u00c1frica e constitu\u00edu unha provincia por dereito propio, gobernada por un legado imperial. Baixo Diocleciano, constitu\u00edu unha simple provincia na reorganizaci\u00f3n da tetrarqu\u00eda, logo dividiuse brevemente en d\u00faas: e .\nNo 428, os v\u00e1ndalos comezaron as s\u00faas incursi\u00f3ns nas provincias africanas. Finalmente lograron crear o Reino V\u00e1ndalo que durou entre o 432 e o 534, ano no que as provincias africanas pasaron \u00e1 autoridade bizantina e formaron o Exarcado de \u00c1frica.\nEntre o 696 e o 708, a rexi\u00f3n foi conquistada polos ex\u00e9rcitos do islam, convert\u00e9ndose en parte de \nIfriqiya.\nGrandes cidades.\nNumidia como a outra provincia de \u00c1frica se tornou en altamente romanizada e estaba chea de numerosas cidades. As cidades principais de Numidia romana eran: no norte, Cirta ou a moderna Constantina, a capital, co seu porto Russicada (Moderna Skikda) e Hippo Regius (preto de B\u00f4ne), co\u00f1ecida como a s\u00e9 de santo Agosti\u00f1o. Ao sur, no interior os cami\u00f1os militares levaban a Theveste (Tebessa) e Lambaesis (Lambessa) con extensos restos romanos, conectados respectivamente por estradas militares con Cirta e Hipona respectivamente.\nLambaesis foi a sede da Legio III Augusta, e o centro estrat\u00e9xico m\u00e1is importante. ordenou os pasos das Monta\u00f1as de Aur\u00e8s (Mons Aurasius), un bloque de monta\u00f1as que separaba Numidia das tribos b\u00e9rberes do deserto, e que foi ocupada gradualmente polos romanos baixo o Imperio. Inclu\u00edndo estas cidades, hab\u00eda un total de vinte que se sabe que recibiron nun momento ou outro o t\u00edtulo e status de colonias romanas, e no s\u00e9culo V, a \"Notitia Dignitatum\" enumera non menos de 123 sedes cuxos bispos reun\u00edronse en Cartago no 479."}
{"id": "469319", "revid": "1410", "url": "https://gl.wikipedia.org/wiki?curid=469319", "title": "Moon Jae-in", "text": "Moon Jae-in (en ), nado en Geoje o 24 de xaneiro de 1953, \u00e9 un pol\u00edtico surcoreano que exerce como presidente de Corea do Sur dende 2017.\nFoi elixido logo da destituci\u00f3n de Park Geun-hye, como candidato do Partido Dem\u00f3crata de Corea.\nActivista estudiantil durante a s\u00faa mocidade, avogado de dereitos humanos e xefe de gabinete do presidente Roh Moo-hyun, Moon exerceu como l\u00edder do Partido Democr\u00e1tico de Corea (2015-2016) e foi membro da 19\u00aa Asemblea Nacional (2012-2016). Tam\u00e9n foi candidato \u00e1s elecci\u00f3ns presidenciais de 2012 co Partido Dem\u00f3crata Unido nas elecci\u00f3ns presidenciais de 2012 co Partido Democr\u00e1tico Unido en que perdeu estreitamente contra Park Geun-hye. Como presidente de Corea do Sur, Moon Jae-in reuniuse co l\u00edder de Corea do Norte Kim Jong-un nos cumes inter-coreanos en abril, maio e setembro de 2018 convert\u00e9ndoo no terceiro presidente surcoreano en reunirse co seu hom\u00f3logo norcoreano.\nO 30 de xu\u00f1o de 2019, Moon reuniuse con Kim Jong-un e co presidente dos Estados Unidos, Donald Trump, na zona desmilitarizada de Corea.\nPrimeira vida, educaci\u00f3n e servizo militar.\nNaceu durante o \u00faltimo ano da guerra de Corea, como o segundo fillo e o m\u00e1is vello de cinco de Moon Yong-hyung e de Kang Han-ok. Os seus pais eran refuxiados da provincia de Hamgyeong, en Corea do Norte, que fuxiron da s\u00faa cidade natal de Hungnam durante a evacuaci\u00f3n de Hungnam na guerra de Corea.\nA s\u00faa familia finalmente estableceuse en Busan. Como o seu pai non quer\u00eda converterse en empregado do goberno, como fora en Corea do Norte, comezou un negocio de venda de calcet\u00edns, o que deixou \u00e1 s\u00faa familia endebedada. A s\u00faa nai converteuse na sustentadora da familia vendendo roupa de organizaci\u00f3ns de socorro e repartindo \"yeontan\"s. A familia de Moon quedou apegada \u00e1 Igrexa Cat\u00f3lica cando a s\u00faa nai foi \u00e1 catedral local para recibir leite integral en po. Moon dixo unha vez nunha entrevista que non sab\u00eda como andar en bicicleta xa que a s\u00faa familia era demasiado pobre para poder pagar unha bicicleta ou a matr\u00edcula mensual.\nMoon entrou na escola secundaria Kyungnam. Foi aceptado para estudar dereito na Universidade Kyung Hee cunha bolsa completa. Al\u00ed co\u00f1eceu \u00e1 s\u00faa futura esposa, Kim Jung-sook. Despois de organizar unha protesta estudantil contra a Constituci\u00f3n de Yushin, foi arrestado, condenado, encarcerado e expulsado da universidade. M\u00e1is tarde, foi recrutado no ex\u00e9rcito e asignado \u00e1s forzas especiais de Corea do Sur, onde participou na \"Operaci\u00f3n Paul Bunyan\" durante o \"incidente do machado\" en Panmunjom.\nDespois de quedar libre de cargos, a morte do seu pai influ\u00eduno para decidirse por facer o exame para o colexio de avogados. Foi a Daeheungsa, o templo budista, para estudar para o exame e pasou a primeira de d\u00faas roldas en 1979. En 1980 volveu \u00e1 escola para completar o resto de estudos. M\u00e1is tarde ese ano, pasou a segunda rolda e foi admitido no Instituto de Investigaci\u00f3n e Formaci\u00f3n Xudicial. Graduouse segundo na s\u00faa clase pero non foi admitido a converterse en xu\u00edz ou fiscal estatal debido \u00e1 s\u00faa historia de activismo contra a ditadura de Park Chung-hee cando era estudante. Moon optou pola pr\u00e1ctica privada.\nCarreira.\nAvogado de dereitos humanos.\nDespois de converterse en avogado, colaborou e traballou co futuro presidente Roh Moo-hyun nos anos 80. Xunto con Roh, traballou en casos relacionados coas cuesti\u00f3ns dos dereitos laborais e f\u00edxose famoso polo seu traballo nos dereitos humanos do traballo. A s\u00faa amizade durou ata o suicidio de Roh en 2009.\nFoi membro fundador do xornal progresista surcoreano, \"The Hankyoreh\", en 1988.\nAdministraci\u00f3n de Roh Moo-hyun.\nDado a insistencia de Roh, Moon converteuse no director de campa\u00f1a de Roh durante a s\u00faa candidatura presidencial. Despois da vitoria de Roh, Moon converteuse no axudante de Roh con diversos roles na administraci\u00f3n presidencial. Moon realizou funci\u00f3ns como secretario presidencial para asuntos civ\u00eds, secretario presidencial para a sociedade civil e secretario presidencial entre 2003 e 2008.\nCando a Asemblea Nacional votou para destitu\u00edr a Roh en 2004, Moon dirixiu a delegaci\u00f3n legal de Roh no Tribunal Constitucional e ga\u00f1ou o caso.\nMoon foi o xefe de persoal de Roh, que liderou o comit\u00e9 de preparaci\u00f3n do 2\u00ba Cumio Intercoreano, pero non asistiu ao cumio.\nCarreira pol\u00edtica antes da presidencia (2012-2017).\nEntrada na pol\u00edtica.\nA pesar da s\u00faa anterior indiferenza, comezou a involucrarse na pol\u00edtica. Publicou unha memoria chamada \"Moon Jae-in: The Destiny,\" que se converteu en best-seller. A s\u00faa popularidade estaba en constante aumento contra o probable rival na carreira presidencial, Park Geun-hye. Por exemplo, nunha enquisa de febreiro de 2012, a popularidade de Moon era comparable \u00e1 e Park.\nMoon conseguiu aproveitar o descenso de popularidade dos conservadores no medio dunha serie de esc\u00e1ndalos de corrupci\u00f3n. Como dixo un experto, \"Moon conseguiu retratarse como un l\u00edder moderado e racional que ten o apoio da xeraci\u00f3n m\u00e1is nova\".\nElecci\u00f3ns xerais de 2012.\nEn 2012, Moon introduciu unha oferta para un asento na Asemblea Nacional na 19.\u00aa elecci\u00f3n lexislativa. A l\u00faa ga\u00f1ou un asento no Sasang Distrito de Busan o 11 de abril de 2012 como membro do Partido Unido Democr\u00e1tico con 55% do voto.\nCampa\u00f1a presidencial de 2012.\nO 16 de setembro de 2012, Moon recibiu a candidatura presidencial do Partido Unido Democr\u00e1tico .\nPresentouse \u00e1s elecci\u00f3ns presidenciais de 2012 como candidato do Partido Unido Democr\u00e1tico nunha carreira de tres contra Park Geun-hye, a candidata do partido gobernante e filla do falecido presidente Park Chung-hee, e o independente, magnate do software, Ahn Cheol-soo. Ahn abandonou a candidatura e apoiou a Moon despois de que as enquisas mostrasen unha m\u00e1is que probable derrota de ambos. Moon acabou perdendo as elecci\u00f3ns.\nDirixente do Partido Dem\u00f3crata.\nMoon foi elixido como l\u00edder da Nova Alianza Pol\u00edtica para a Democracia (NPAD) o 2 de febreiro de 2015. Antes da s\u00faa elecci\u00f3n, Moon e o l\u00edder do partido e candidato \u00e1 presidencia de 2012, Ahn Cheol-soo, tiveran moitas disputas p\u00fablicas sobre a direcci\u00f3n do partido.\nO papel oficial de Moon levou a Ahn Cheol-soo a renunciar e formar o centrista Partido Popular. Tras a marcha de Ahn e co novo mandato de Moon como l\u00edder, o partido rebautizouse como o novo Partido Dem\u00f3crata.\nElecci\u00f3ns presidenciais de 2017.\nElecci\u00f3ns primarias e xerais.\nTras a destituci\u00f3n de Park Geun-hye, Moon foi o candidato do Partido Dem\u00f3crata para as elecci\u00f3ns de 2017, tras ga\u00f1ar as primarias contra Ahn Hee-jung, Lee Jae-myung, e Choi Sung co 57% dos votos.\nFoi elixido o 19\u00ba presidente de Corea do Sur o 10 de maio tras obter o 41.1% dos votos. Como Moon foi elixido nunhas elecci\u00f3ns especiais, non tivo os 60 d\u00edas de per\u00edodo de transici\u00f3n das administraci\u00f3ns anteriores, sen\u00f3n que foi investido o d\u00eda despois das elecci\u00f3ns.\nPresidencia.\nPol\u00edtica interna.\nSalario m\u00ednimo.\nO seu goberno lanzou unha serie de aumentos no salario m\u00ednimo. Un deles foi en 2018, que elevou o salario m\u00ednimo un 16,4% respecto ao ano anterior a 7.530 wons por hora. Os ingresos do 20% de traballadores con salarios m\u00e1is baixos diminu\u00edron un 3,7% no segundo trimestre do ano. O incremento foi aplicado fronte ao mesmo per\u00edodo do ano anterior.\nXornada laboral.\nAs horas m\u00e1ximas da semana laboral reduc\u00edronse de 68 a 52. En outubro de 2018, un estudo realizado por unha empresa de telecomunicaci\u00f3ns descubriu que no centro de Se\u00fal a cantidade de tempo que pasaban as persoas no lugar de traballo ou preto del baixara en 55 minutos e o tempo de lecer aumentou en zonas residenciais. Non obstante, atoparon pouco ou ning\u00fan cambio noutros lugares do pa\u00eds. Os bares e restaurantes do centro de Se\u00fal reportaron unha perda de negocios.\nEducaci\u00f3n.\nA antecesora de Moon e filla de Park Chung-hee, Park Geun-hye, planeou orixinalmente o uso de libros de texto de historia emitidos polo Estado en 2018. Moon reverteu estes plans en maio de 2017 nun dos seus primeiros actos importantes como presidente. Os cr\u00edticos do plan orixinal de Park v\u00edano como un xeito de Park de mitigar algunhas representaci\u00f3ns das pol\u00edticas opresivas da ditadura de seu pai, destacando s\u00f3 os logros positivos do pasado. Park declarou que quer\u00eda substitu\u00edr os libros \"inclinados \u00e1 esquerda\" por outros creados polo goberno que inculcar\u00edan m\u00e1is patriotismo. A\u00ednda que o goberno do Park respondera co contragolpe de cambiar a s\u00faa posici\u00f3n oficial ao esixir os libros de texto e permitir \u00e1s escolas escoller o programa, a acci\u00f3n de Moon eliminou o programa completamente. As escolas seguir\u00e1n escollendo libros de texto publicados e aprobados polo goberno escritos en virtude de orientaci\u00f3ns educativas.\nDereitos dos animais.\nMoon prometera durante a s\u00faa campa\u00f1a que adoptar\u00eda un can dun santuario de animais. Isto era considerado relevante para a pol\u00edtica surcoreana xa que o pa\u00eds permite o consumo de carne de can. A s\u00faa administraci\u00f3n adoptou a Tory, un mestizo negro de catro anos que fora salvado dunha granxa de carne de can, por un grupo de animalista. Consid\u00e9rase que a medida enviou \"unha forte mensaxe contra o comercio de carne de can\".\nEnerx\u00eda.\nA administraci\u00f3n de Moon centrouse en aumentar o consumo de gas natural de Corea do Sur e afastarse da nuclear e do carb\u00f3n como fontes de enerx\u00eda. Estes plans incl\u00faen o atraso da construci\u00f3n de reactores nucleares, as\u00ed como a reapertura do di\u00e1logo en torno a un gasoduto natural que vir\u00eda de Rusia e pasar\u00eda por Corea do Norte. No evento do 19 de xu\u00f1o de 2017, que marcou o fin das operaci\u00f3ns no m\u00e1is antigo reactor nuclear de Corea do Sur, na planta de Kori, Moon describiu o seu plan para o futuro da enerx\u00eda en Corea, dicindo que \"abandonaremos a pol\u00edtica de desenvolvemento centrada nas centrais nucleares e sairemos da era da enerx\u00eda nuclear\". Isto levar\u00edase a cabo mediante a cancelaci\u00f3n de plans para novas centrais nucleares e non renovaci\u00f3n de licenzas para explotar plantas. Ademais, pechou oito centrais el\u00e9ctricas de carb\u00f3n ao asumir un cargo en maio de 2017 e comprometeuse a pechar as dez plantas de carb\u00f3n ao final do seu mandato. A longo prazo, preveu que as fontes renovables puideran cumprir coa demanda de Corea, pero interinamente propuxo gas natural licuado (GNL) como medida de parada, mentres que o carb\u00f3n e a nuclear sexan desconectados nas pr\u00f3ximas d\u00e9cadas.\nPol\u00edtica exterior.\nRelaci\u00f3ns internacionais.\nMoon visitou os Estados Unidos para reunirse co presidente estadounidense Donald Trump en xu\u00f1o de 2017, para discutir as relaci\u00f3ns comerciais entre os Estados Unidos e Corea e os programas de m\u00edsiles de Corea do Norte. Moon revelou nunha conferencia de prensa conxunta que o presidente Trump aceptou unha invitaci\u00f3n para visitar Corea do Sur.\nCorea do Norte.\nDescribindo a s\u00faa estratexia de Corea do Norte nun discurso en Berl\u00edn, o 6 de xullo de 2017, Moon caracterizou o proceso que levou \u00e1 unificaci\u00f3n como un proxecto a longo prazo, en lugar de expo\u00f1er plans detallados para unha Corea unificada. Destacou a alianza cos Estados Unidos e especificou a necesidade de asegurar o desmantelamento do programa de armas nucleares de Corea do Norte. Ao mesmo tempo, presentou a cuesti\u00f3n da unificaci\u00f3n nun contexto rexional e sinalou a s\u00faa esperanza de traballar en cooperaci\u00f3n coa comunidade internacional. Apoiou as sanci\u00f3ns contra Corea do Norte, deixando aberta a posibilidade de que fosen anuladas, e indicou que \u00e9 crucial establecer un tratado de paz con Corea do Norte para po\u00f1er fin \u00e1 guerra de Corea oficialmente a cambio da desnuclearizaci\u00f3n.\nMoon op\u00faxose ao despregamento total dos sistemas THAAD durante a s\u00faa campa\u00f1a presidencial e pediu m\u00e1is conversas de paz involucr\u00e1ndose con Corea do Norte.\nA finais de xullo, tras o \u00faltimo lanzamento de m\u00edsiles de Corea do Norte e as acci\u00f3ns cada vez m\u00e1is agresivas, Moon pediu aos Estados Unidos permiso para constru\u00edr os seus sistemas de defensa dom\u00e9stica e configurar temporalmente un sistema completo de THAAD.\nMoon reuniuse con Kim Jong-un, presidente do Partido dos Traballadores de Corea, o 27 de abril de 2018.\nKim e Moon volveron reunirse o 26 de maio. A segunda reuni\u00f3n tam\u00e9n foi na DMZ, esta vez no lado norcoreano, na aldea de Panmunjom. A reuni\u00f3n durou d\u00faas horas e non foi anunciada publicamente de antem\u00e1n. Centrouse en gran parte no cancelado cume con Donald Trump.\nEn setembro de 2018, Moon Jae-in visitou Pyongyang no cume inter-coreano de setembro de 2018. El e 150 delegados, inclu\u00eddos os prominentes empresarios, culturais e relixiosos, voaron cara ao aeroporto de Sunan en Pyongyang e atop\u00e1ronse con Kim Jong-un. Os dous l\u00edderes coreanos anunciaron un acordo para diminu\u00edr as hostilidades na DMZ, continuar proxectos econ\u00f3micos conxuntos e abrir instalaci\u00f3ns de armas de Corea do Norte a expertos internacionais. Os l\u00edderes tam\u00e9n deron un discurso a 150.000 cidad\u00e1ns norcoreanos no Estadio do 1 de maio sobre temas como a unificaci\u00f3n, a paz duradeira e a amizade. Moon cumpriu o seu so\u00f1o de subir ao Monte Paektu.\nDesemprego.\nEn xaneiro de 2019, a taxa de desemprego de Corea do Sur alcanzou o 4,5%, o maior n\u00famero observado no mes de xaneiro desde 2010, mentres que a taxa de paro xuvenil, que afecta aos coreanos de 25 a 34 anos que non conseguiron emprego, alcanzou o punto o m\u00e1is alto de Corea do Sur en 19 anos. Segundo Statistics Korea, 338.000 mozos coreanos estaban en paro en xullo de 2018. A cifra \u00e9 a m\u00e1is alta desde que o desemprego xuvenil marcou 434.000 en 1999, cando a naci\u00f3n a\u00ednda se estaba recuperando da crise financeira asi\u00e1tica de 1997.\nVida persoal.\nFamilia.\nMoon casou con Kim Jung-sook, unha cantante da mesma universidade \u00e1 que asist\u00eda el.\nRelixi\u00f3n.\nMoon \u00e9 o terceiro presidente coreano cat\u00f3lico, logo do falecido expresidente Kim Dae-jung e de Roh Moo-hyun (cat\u00f3lico non practicante), as\u00ed como a s\u00faa muller, a primeira dama Kim Jung-sook. \u00c9 o segundo l\u00edder que segue sendo cat\u00f3lico practicante mentres est\u00e1 no cargo; o seu nome bautismal (ou cristi\u00e1n) \u00e9 Timoteo.\nAlcume.\nMoon \u00e9 alcumada o \"Rei escuro\" (en coreano \uba85\uc655), pola personaxe Silvers Rayleigh da serie manga xaponesa \"One Piece\"."}
{"id": "469320", "revid": "98629", "url": "https://gl.wikipedia.org/wiki?curid=469320", "title": "Lee Nak-yon", "text": "Lee Nak-yon (en coreano \uc774\ub099\uc5f0), nado o 20 de decembro de 1951, \u00e9 un pol\u00edtico surcoreano, que foi o 41\u00ba primeiro ministro de Corea do Sur entre 2017 e 2020.\nAnteriormente ocupou o cargo de gobernador da provincia de Jeollanam-do. Antes de ser gobernador, traballou como xornalista para o \"Dong-un Ilbo\" e foi membro da Asemblea Nacional durante catro lexislaturas.\nTraxectoria.\nLee naceu o 20 de decembro de 1951 no condado de Yeonggwang na provincia de Jeolla Sur. Despois de licenciarse en dereito na Universidade Nacional de Se\u00fal, traballou como xornalista no xornal \"Dong-a Ilbo\" ata o ano 2000.\nCarreira pol\u00edtica.\nEntrou na pol\u00edtica no 2000 \"en base aos seus lazos co ex presidente Kim Dae-jung\". Despois da s\u00faa sa\u00edda do \"Dong-a Ilbo\", foi elixido deputado da Asemblea Nacional en 2000 e cumpriu catro lexislaturas. Tam\u00e9n actuou como portavoz do expresidente Roh Moo-hyun cando foi o presidente electo en 2002.\nDeixou o cargo de deputado no medio do seu cuarto mandato en 2014 para rexistrarse con \u00e9xito para gobernador da provincia de Jeolla Sur.\nPrimeiro ministro.\nO 10 de maio de 2017, foi nomeado polo presidente Moon Jae-in para ser o pr\u00f3ximo primeiro ministro de Corea do Sur, sucedendo a Hwang Kyo-ahn. O mesmo d\u00eda deixou o cargo de gobernador da provincia de Jeolla Sur. \u00c9 visto como p\u00f3ximo aos pol\u00edticos xaponeses clave, servindo moitos anos como oficial superior na Uni\u00f3n de parlamentarios Corea-Xap\u00f3n. Lee e fala fluidamente en xapon\u00e9s. O 25 de xu\u00f1o, o primeiro ministro Lee instou a Corea do Norte a liberar aos seus prisioneiros. O 16 de agosto, Lee reaccionou negativamente \u00e1s acusaci\u00f3ns de que Corea do Sur posu\u00eda armas nucleares, dicindo que o movemento socavar\u00eda as chamadas de Se\u00fal a Corea do Norte para se desnuclearizar, e que desencadear\u00eda unha carreira de armas nucleares que po\u00f1er\u00eda o pa\u00eds baixo sanci\u00f3ns internacionais. Reflexionando sobre este tipo de chamadas, a principal oposici\u00f3n do Partido da Liberdade de Corea adoptou unha demanda para a redistribuci\u00f3n de armas nucleares t\u00e1cticas dos Estados Unidos como li\u00f1a oficial do partido durante unha reuni\u00f3n xeral dos seus lexisladores. O 13 de decembro, Lee visitou Pyeongchang, onde se \u00edan celebrar os Xogos Ol\u00edmpicos de Inverno en febreiro."}
{"id": "469321", "revid": "56817", "url": "https://gl.wikipedia.org/wiki?curid=469321", "title": "ARNr 18S", "text": "O ARNr 18S (ou 18S rRNA) \u00e9 un tipo de ARN ribos\u00f3mico cun coeficiente de sedimentaci\u00f3n de 18 svedberg (18S), que forma parte estrutural da subunidade menor (de 40S) dos ribosomas eucariotas citos\u00f3licos, polo que est\u00e1 presente en todas as c\u00e9lulas eucariotas. Este ARNr \u00e9 o hom\u00f3logo eucariota citos\u00f3lico do ARNr 16S presente nos ribosomas procariotas e mitocondriais.\nOs xenes que codifican este ARN denom\u00ednanse xenes do ARNr 18S. Os datos da secuencia destes xenes util\u00edzanse moito nas an\u00e1lises moleculares para reconstru\u00edr a historia evolutiva dos organismos, especialmente en vertebrados, xa que s\u00faa baixa taxa evolutiva faino axeitado para reconstru\u00edr as diverxencias antigas.\nUsos en filoxenia.\nO xene do ARNr 18S da subunidade ribos\u00f3mica menor (SSU) \u00e9 un dos xenes m\u00e1is frecuentemente usados en estudos filoxen\u00e9ticos e un importante marcador para a reacci\u00f3n en cadea da polimerase (PCR) de diana aleatoria en cribados de biodiversidade ambiental. En xeral, as secuencias do xene do ARNr son de acceso f\u00e1cil debido a que te\u00f1en rexi\u00f3ns flanqueantes altamente conservadas que permiten o uso de cebadores universais. A s\u00faa disposici\u00f3n repetitiva ao longo do xenoma proporciona cantidades excesivas de ADN molde para a PCR, incluso nos organismos m\u00e1is pequenos. A mol\u00e9cula codificada no xene do ARNr 18S forma parte do n\u00facleo funcional do ribosoma e este xene est\u00e1 exposto a forzas evolutivas similares en todos os seres vivos. As\u00ed, cando se publicaron os primeiros estudos filoxen\u00e9ticos a grande escala baseados en secuencias do 18S (a primeira e m\u00e1is importante filoxenia do reino animal feita por Field \"et al.\" (1988)) o xene foi considerado o principal candidato a usar para reconstru\u00edr a a \u00e1rbore da vida dos metazoos. E, de feito, posteriormente as secuencias do 18S proporcionaron evidencias para a divisi\u00f3n dos Ecdysozoa e Lophotrochozoa, polo que contribu\u00edu ao cambio revolucionario m\u00e1is recente na nosa comprensi\u00f3n das relaci\u00f3ns entre dos metazoos.\nPor\u00e9n, durante a \u00faltima parte da d\u00e9cada de 2000, e cun n\u00famero crecente de taxons inclu\u00eddos nas filoxenias moleculares, fix\u00e9ronse evidentes dous problemas. Primeiro, existen impedimentos de secuenciaci\u00f3n predominantes en representantes de certos taxons, como os moluscos das clases Solenogastres e Tryblidia, taxons de bivalvos seleccionados e a enigm\u00e1tica clase de crust\u00e1ceos Remipedia. Fracasar \u00e1 hora de obter as secuencias 18S dun determinado taxon \u00e9 considerado un fen\u00f3meno com\u00fan, pero raramente se informa del. En segundo lugar, a diferenza das altas esperanzas iniciais que se ti\u00f1an, o 18S non pode resolver nodos en todos os niveis taxon\u00f3micos e a s\u00faa eficacia var\u00eda considerablemente entre clados. Isto foi discutido como un efecto da r\u00e1pida radiaci\u00f3n antiga en curtos per\u00edodos de tempo. P\u00e9nsase actualmente que as an\u00e1lises multixene dan resultados m\u00e1is fiables para trazar eventos de ramificaci\u00f3n profunda en Metazoa, pero o 18S a\u00ednda \u00e9 amplamente utilizado e an\u00e1lises filoxen\u00e9ticas.\nNotas.\nEste artigo incorpora texto con licenza CC-By-2.0 da referencia: Meyer A., Todt C., Mikkelsen N. T. &amp; Lieb B. (2010). \"Fast evolving 18S rRNA sequences from Solenogastres (Mollusca) resist standard PCR amplification and give new insights into mollusk substitution rate heterogeneity\". \"BMC Evolutionary Biology\" 10: 70. doi 10.1186/1471-2148-10-70"}
{"id": "469322", "revid": "27155", "url": "https://gl.wikipedia.org/wiki?curid=469322", "title": "ARN ribos\u00f3mico 18S", "text": ""}
{"id": "469323", "revid": "27155", "url": "https://gl.wikipedia.org/wiki?curid=469323", "title": "18S rRNA", "text": ""}
{"id": "469324", "revid": "27155", "url": "https://gl.wikipedia.org/wiki?curid=469324", "title": "ARNr de 18S", "text": ""}
{"id": "469325", "revid": "27155", "url": "https://gl.wikipedia.org/wiki?curid=469325", "title": "ARNr de 18 S", "text": ""}
{"id": "469326", "revid": "27155", "url": "https://gl.wikipedia.org/wiki?curid=469326", "title": "Xene do ARNr 18S", "text": ""}
{"id": "469327", "revid": "98629", "url": "https://gl.wikipedia.org/wiki?curid=469327", "title": "Fugees", "text": "Fugees (tam\u00e9s escrito como The Fugees) foi un grupo estadounidense de hip hop, R&amp;B, soul e reggae, formado en West Orange (Nova Jersey) en 1989. Os seus membros eran Wyclef Jean, Lauryn Hill e Pras Michel. Tanto Jean como Michel te\u00f1en ascendencia haitiana, mentres que Hill \u00e9 afroestadounidense. O nome do grupo procede da palabra inglesa \"refugee\" (refuxiado).\nPublicaron dous discos, o primeiro, \"The Score\", foi multiplatino e ga\u00f1ador de dous premios Grammy: ao Mellor \u00e1lbum de rap e \u00e1 Mellor interpretaci\u00f3n R&amp;B en d\u00fao ou en grupo, este \u00faltimo pola canci\u00f3n \"Killing Me Soflty with His Song\". Despois do seu segundo traballo en 1997, cada un dos seus compo\u00f1entes iniciou carreiras en solitario."}
{"id": "469328", "revid": "98629", "url": "https://gl.wikipedia.org/wiki?curid=469328", "title": "Terra Adelia", "text": "Terra Adelia (franc\u00e9s: Terre Ad\u00e9lie) \u00e9 un territorio reclamado no continente da Ant\u00e1rtida. Est\u00e9ndese desde unha zona costeira ao longo do Oc\u00e9ano Ant\u00e1rtico polo interior ata o Polo Sur. Francia admin\u00edstrao como un dos cinco distritos das Terras Austrais e Ant\u00e1rticas Francesas desde 1955 e aplica as regras do Tratado Ant\u00e1rtico desde 1961. O artigo 4 trata das reclamaci\u00f3ns territoriais e, a\u00ednda que non se renuncia nin dimin\u00fae as reclamaci\u00f3ns preexistentes de soberan\u00eda, tampouco prexudica a posici\u00f3n das Partes Contratantes no seu reco\u00f1ecemento ou non reco\u00f1ecemento da soberan\u00eda territorial. Francia ten unha estaci\u00f3n permanente en Terra Adelia desde o 9 de abril de 1950. A actual Base Dumont d'Urville ten unha poboaci\u00f3n de inverno ao redor de 33 habitantes, pero chega a preto de 78 durante o ver\u00e1n da Ant\u00e1rtida.\nXeograf\u00eda.\nTerra Adelia at\u00f3pase entre 136\u00b0 E (preto de Pourquoi Pas Point en ) e 142\u00b0 E (preto de Point Alden en ), cunha lonxitude de costa de aproximadamente de 350\u00a0km. e coa s\u00faa parte interior estend\u00e9ndose como un sector dun c\u00edrculo sobre cara ao Polo sur. Terra Adelia ten fronteiras co Territorio Ant\u00e1rtico Australiano tanto no leste como no oeste, concretamente en Terra de Clarie (parte da Terra de Wilkes) no oeste de Terra de Xurxo V no leste. Est\u00edmase que a s\u00faa superficie total de terra, na s\u00faa maior\u00eda cuberta por glaciares, \u00e9 de 432.000 quil\u00f3metros cadrados.\nHistoria.\nA costa de Terra Adelia foi descuberta en 1840 polo explorador franc\u00e9s Jules Dumont d'Urville (1790-1842) que a nomeou pola s\u00faa esposa, Ad\u00e8le. Esta \u00e9 a base da reclamaci\u00f3n francesa nesta terra ant\u00e1rtica.\nEstaci\u00f3ns de investigaci\u00f3n.\nEstaci\u00f3n Dumont d'Urville.\nDesde o 12 de xaneiro de 1956, unha base de investigaci\u00f3n francesa permanente local\u00edzase en , a estaci\u00f3n Dumont d'Urville ten unha poboaci\u00f3n no inverno de ao redor de 33 persoas, pero chegan a preto de 78 durante o ver\u00e1n da Ant\u00e1rtida.\nPorto Mart\u00edn.\nA primeira estaci\u00f3n francesa, Porto Mart\u00edn, constru\u00eduse o 9 de abril de 1950, con , pero foi destru\u00edda por un incendio durante a noite do 22 ao 23 de xaneiro de 1952. Porto Mart\u00edn albergou unha poboaci\u00f3n invernal de 11 persoas en 1950-51 e 17 en 1951-52. \nBase de Charcot.\nBase de Charcot () foi unha base francesa situada na capa de xeo ant\u00e1rtica a 320\u00a0km. da costa e da estaci\u00f3n de Dumont d'Urville, nunha elevaci\u00f3n de aproximadamente 2400 m.. A estaci\u00f3n, constru\u00edda para o Ano Xeof\u00edsico Internacional de 1957-58, rendeu homenaxe a Jean-Baptiste Charcot, e estivo ocupada s\u00f3 desde xaneiro de 1957 ata 1960, s\u00f3 viv\u00edan tres homes.\nA base estaba composta por un corpo principal de 24 metros cadrados (o \"barrac\u00f3n\") que consist\u00eda en secci\u00f3ns semicil\u00edndricas de chapa met\u00e1lica ensambladas de punta a punta. Esta forma foi planeada para soportar mellor a presi\u00f3n de neve acumulada nel. As galer\u00edas horizontais conect\u00e1ronse para albergar dispositivos de medici\u00f3n cient\u00edfica, mentres que un conduto de aire vertical abr\u00edase a poucos metros sobre o nivel de neve proporcionando ventilaci\u00f3n.\nBase de Cap Prud'Homme.\nCap Prud'Homme () \u00e9 un campamento italo-franc\u00e9s, inaugurado en 1994, situado na costa da capa de xeo ant\u00e1rtica, en Terra Adelia, a uns 5\u00a0km da illa Petrel, onde est\u00e1 a base francesa Dumont d'Urville.\nTodos os materiais e equipamentos da Estaci\u00f3n Concordia italo-francesa son transportados por un convoi combinado de ata 7 tractores Caterpillar de Cap PrudHomme, con pistas Kassbohrer e un equipo de ata 9 persoas, cada convoi transporta unha media de 150 toneladas de carga \u00fatil.\nNa cultura popular.\nA estaci\u00f3n de investigaci\u00f3n de Dumont d'Urville foi a localizaci\u00f3n do filme do documental \"Marcha dos Ping\u00fcins\" (2005)."}
{"id": "469329", "revid": "89787", "url": "https://gl.wikipedia.org/wiki?curid=469329", "title": "\u00c1lvaro Mu\u00f1oz", "text": "\u00c1lvaro Mu\u00f1oz Borchers, nado o 25 de novembro de 1990 en \u00c1vila, \u00e9 un xogador profesional de baloncesto espa\u00f1ol que actualmente xoga para o Obradoiro CAB da Liga ACB.\nTraxectoria.\nO 18 de xullo de 2019, anunciouse a s\u00faa fichaxe por tres tempadas polo Obradoiro CAB da Liga ACB. O 26 de xullo de 2022, Mu\u00f1oz e o Obradoiro acordaron a continuaci\u00f3n do xogador por unha tempada m\u00e1is."}
{"id": "469331", "revid": "88628", "url": "https://gl.wikipedia.org/wiki?curid=469331", "title": "Rego do Bat\u00e1n, r\u00edo Masma", "text": "O rego do Bat\u00e1n \u00e9 un subafluente do r\u00edo Masma que discorre polo concello de Lourenz\u00e1, na comarca da Mari\u00f1a Central.\nCaracter\u00edsticas.\nNace na parroquia da Muxueira, a m\u00e1is setentrional do concello de Riotorto, na serra das Augas Santas. Deseguida int\u00e9rnase no concello de Lourenz\u00e1 pola parroquia de Santo Adrao, flanqueando as faldras occidentais da serra da Cadeira, que separa as bac\u00edas do r\u00edo Eo e do Masma.\nNeste primeiro treito recibe o nome de rego da Carballeira, ata amecer as s\u00faas augas coas dos regos da Carqueixa e do Costal. Aqu\u00ed deixa as terras costentas do seu curso alto para entrar no vizoso val de Lourenz\u00e1.\nPercorre o val de sur a norte, atravesando as parroquias de Santo Adrao e San Tom\u00e9, nas que segue recibindo regatos pola s\u00faa marxe dereita. Nesta \u00faltima parroquia pasa preto do Pazo de Tovar. O nome do rego probablemente prov\u00e9n de antigos bat\u00e1ns na zona, xa que en ambas as parroquias pasa por senllos lugares chamados O Bat\u00e1n.\nO principal dos seus afluentes pola esquerda \u00e9 o r\u00edo Vaos, no lugar de Maz\u00faa, xa na parroquia de San Xurxo. No entanto, a maior\u00eda das fontes actualmente tenden a considerar o Vaos como curso fluvial principal e o Bat\u00e1n como afluente seu; entre elas o concello e o egrexio laurentino Francisco Fern\u00e1ndez del Riego. Os carteis m\u00e1is recentes nas pontes que cruzan o r\u00edo augas abaixo a partir deste punto tam\u00e9n indican 'r\u00edo Baos'. A plataforma colaborativa de microtoponimia Galicia Nomeada incl\u00fae neste treito a etiqueta 'r\u00edo Vaos'. Mapas online como Google Maps e OpenStreetMap identif\u00edcano como 'r\u00edo Bat\u00e1n' e 'rego do Bat\u00e1n' respectivamente, mentres que na aplicaci\u00f3n cartogr\u00e1fica Iberpix do Instituto Xeogr\u00e1fico Nacional non se especifica nome ning\u00fan para o r\u00edo entre a confluencia de Maz\u00faa e a s\u00faa desembocadura no Masma. Mesmo instituci\u00f3ns como a Xunta de Galicia seguen reflictindo na s\u00faa documentaci\u00f3n oficial a confusi\u00f3n verbo da denominaci\u00f3n do r\u00edo ao seu paso pola parroquia de Santa Mar\u00eda.\nBen como Baos ou Vaos (ortograf\u00eda coherente coa orixe do hidr\u00f3nimo), ben como Bat\u00e1n, este curso de auga contin\u00faa en direcci\u00f3n noroeste nos \u00faltimos quil\u00f3metros do val antes de formar un meandro que abraza a capital municipal, Vilanova, que lle queda \u00e1 esquerda. Tras pasar por baixo da Ponte da Pedra, abandona a vila nunha caivanca que \u00e9 salvada polo viaduto da estrada N-634. Uns dous quil\u00f3metros m\u00e1is adiante pasa por debaixo dun segundo viaduto, o da autov\u00eda A-8, antes de desembocar no r\u00edo Masma, preto do lugar da Ribeira."}
{"id": "469332", "revid": "47401", "url": "https://gl.wikipedia.org/wiki?curid=469332", "title": "The Fugees", "text": ""}
{"id": "469333", "revid": "5863", "url": "https://gl.wikipedia.org/wiki?curid=469333", "title": "Universo Treviso Basket", "text": "O Universo Treviso Basket, tam\u00e9n co\u00f1ecido como NutriBullet Treviso Basket por motivos de patrocinio, \u00e9 un equipo de baloncesto profesional italiano da localidade de Treviso, V\u00e9neto. Fundado en 2012 como sucesor da Benetton Treviso co nome de Treviso Basket 2012, actualmente compite na Lega Basket Serie A, m\u00e1xima competici\u00f3n do baloncesto transalpino.\nHistoria.\nAp\u00f3s o abandono planificado da familia Benetton do baloncesto profesional en xullo de 2012 e de ver ao Benetton Treviso sen apoio, o consorcio Universo Treviso comezou un proxecto en marzo de 2012 co obxectivo de asegurar a presenza do club como equipo profesional. Ex-jugadores, baixo o liderado de Riccardo Pittis, foron a base da iniciativa. Despois de superar alg\u00fans obst\u00e1culos grazas aos esforzos de Pittis, Claudio Coldebella e Paolo Vazzoler, o consorcio conseguiu obter fondos suficientes para crear un novo club o 4 de xullo de 2012. A maior parte dos fondos proced\u00edan de cinco empresarios e de sesenta e sete empresas locais.\nA nova administradora do club, Treviso Basket s.r.l., recibiu de forma gratu\u00edta os dereitos deportivos da Benetton Treviso, o cal xa decidira deixar a s\u00faa praza da Serie A para adicarse \u00e1s categor\u00edas de formaci\u00f3n. Por\u00e9n, a Federaci\u00f3n Italiana de Baloncesto, que decide que clubs son admitidos nas ligas nacionais, rexeitou a solicitude de Treviso Basket para unirse \u00e1 Serie A, unha decisi\u00f3n confirmada polo Consiglio Federale o 2 de agosto de 2012. A explicaci\u00f3n do presidente da Federaci\u00f3n, Dino Meneghin, foi que a situaci\u00f3n ir\u00eda contra o regulamento da liga e que crear\u00eda un precedente legal insost\u00edbel (por exemplo, clubs endeudados que formasen unha nova organizaci\u00f3n para permanecer na liga). Meneghin tam\u00e9n lamentou a falta de reacci\u00f3n desde que Benetton anunciou o seu retiro dezaoito meses antes e o feito de que as d\u00faas entidades non se tivesen fusionado.\nO novo club reaccionou tarde \u00e1 nova situaci\u00f3n, mais comezou o seu cami\u00f1o na Promozione (s\u00e9tima divisi\u00f3n) grazas ao apoio da Benetton Treviso que lles transferiu ao seu equipo sub-19 e varios empregados para comezar a competir. O Treviso Basket ascendeu \u00e1 Serie D tras ga\u00f1ar os playoffs da Promozione en 2012-13. Ao ano seguinte conseguiron unha invitaci\u00f3n da competir na Divisione Nazionale B (cuarta divisi\u00f3n), onde conseguiron finalizar en cuarto lugar tras seren eliminados nos cuartos de final do playoff de ascenso. Ap\u00f3s comprar os dereitos do B.N.B. Corato, o Universo Basket Treviso, xogou na seguinte campa\u00f1a na Serie A2 Silver (daquela terceira divisi\u00f3n, mais logo fusionouse coa A2 Gold para formar unha nova segunda categor\u00eda). En xu\u00f1o de 2019, despois de vencer ao Benfapp Capo d'Orlando nos playoffs o Treviso Basket conseguiu o ascenso \u00e1 LBA, a m\u00e1xima categor\u00eda do baloncesto italiano.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "469336", "revid": "7523", "url": "https://gl.wikipedia.org/wiki?curid=469336", "title": "Luka \u0160amani\u0107", "text": "Luka \u0160amani\u0107, nado o 9 de xaneiro de 2000 en Zagreb, \u00e9 un xogador croata de baloncesto profesional que xoga nos Utah Jazz da National Basketball Association (NBA).\nTraxectoria profesional.\nO 20 de xu\u00f1o de 2019, \u0160amani\u0107 foi elixido na 19\u00aa posici\u00f3n do Draft da NBA de 2019 polos San Antonio Spurs. O 1 de xullo de 2019, \u0160amani\u0107 asinou o seu contrato de rookie cos Spurs. O 11 de outubro de 2021, \u0160amani\u0107 foi cortado polos Spurs."}
{"id": "469337", "revid": "89787", "url": "https://gl.wikipedia.org/wiki?curid=469337", "title": "Ak\u00e9 Loba", "text": "G\u00e9rard Ak\u00e9 Loba, nada en Abobo Baoule o 15 de agosto de 1927 e finada en Aix-en-Provence o 3 de agosto de 2012, foi unha escritora e pol\u00edtica de Costa do Marfil.\nTraxectoria.\nA s\u00faa novela m\u00e1is destacada, \"Kocoumbo, l'\u00e9tudiant noir\", ga\u00f1ou en 1961 o Premio Literario da \u00c1frica Negra.\nFoi concelleira e alcaldesa de Abobo (Abidjan) entre 1985 e 1990."}
{"id": "469340", "revid": "1505", "url": "https://gl.wikipedia.org/wiki?curid=469340", "title": "Gl\u00e1ndulas sudor\u00edparas", "text": ""}
{"id": "469341", "revid": "1505", "url": "https://gl.wikipedia.org/wiki?curid=469341", "title": "Rectriz", "text": ""}
{"id": "469343", "revid": "1505", "url": "https://gl.wikipedia.org/wiki?curid=469343", "title": "Tectriz", "text": ""}
{"id": "469345", "revid": "89787", "url": "https://gl.wikipedia.org/wiki?curid=469345", "title": "Chris Czerapowicz", "text": "Chris Czerapowicz, nado o 15 de setembro de 1991 en Gotemburgo, \u00e9 un xogador profesional de baloncesto sueco-estadounidense que xoga no MoraBanc Andorra da Liga LEB Ouro.\nTraxectoria.\nO 19 de xullo de 2019, anunciouse a s\u00faa fichaxe por unha tempada polo Obradoiro CAB da Liga ACB. O 2 de marzo de 2020, Czerapowicz renovou o seu contrato co Obradoiro unha tempada m\u00e1is.\nO 5 de xullo de 2021, Czerapowicz asinou un contrato por un ano co UCAM Murcia da Liga ACB."}
{"id": "469346", "revid": "7523", "url": "https://gl.wikipedia.org/wiki?curid=469346", "title": "Luka Samanic", "text": ""}
{"id": "469349", "revid": "98629", "url": "https://gl.wikipedia.org/wiki?curid=469349", "title": "Tim Gajser", "text": "Tim Gajser, nado en Ptuj o 8 de setembro de 1996, \u00e9 un piloto de motocr\u00f3s profesional esloveno. Compite no Campionato Mundial de Motocr\u00f3s da FIM co equipo HRC Honda.\nEn 2015 ga\u00f1ou o seu primeiro Campionato Mundial de Motocr\u00f3s, na categor\u00eda MX2. Ao ano seguinte pasou \u00e1 categor\u00eda MX1 e ga\u00f1ou o Mundial de 2016.\nTraxectoria.\nNaceu en Ptuj, e \u00e9 nativo de Makole, un pequeno asentamento duns 20 quil\u00f3metros ao suroeste. O seu pai Bogomir tam\u00e9n foi piloto de motocross e meteu ao seu fillo no deporte dende moi novo. Segue sendo o seu adestrador ata o d\u00eda de hoxe.\nEn 1995 a s\u00faa familia sufriu unha traxedia cando o seu irm\u00e1n de 3 anos, \u017dan, morreu nun accidente. Durante unha carreira o pequeno meteuse na pista por baixo dun dos saltos e foi golpeado na cabeza pola motocicleta do seu pai durante a aterraxe, morrendo ao instante. Tim Gajser leva o n\u00famero 243 en honor do seu falecido irm\u00e1n, que naceu o 24 de marzo."}
{"id": "469351", "revid": "89787", "url": "https://gl.wikipedia.org/wiki?curid=469351", "title": "ARNr 28S", "text": "O ARNr 28S (ou 28S rRNA) \u00e9 un tipo de ARN ribos\u00f3mico cun coeficiente de sedimentaci\u00f3n de 28 uniddes svedberg (28S) que \u00e9 un compo\u00f1ente estrutural da subunidade maior do ribosoma citos\u00f3lico eucariota, polo que est\u00e1 presente en todas as c\u00e9lulas eucariotas. \u00c9 o hom\u00f3logo eucariota nuclear do ARNr 23S procariota.\nUso en filoxenia.\nOs xenes que codifican o ARNr 28S denom\u00ednanse ADNr 28S (ou 28S rDNA). A comparaci\u00f3n das secuencias destes xenes util\u00edzase \u00e1s veces en an\u00e1lises moleculares para constru\u00edr \u00e1rbores filoxen\u00e9ticas, por exemplo en protistas, fungos, insectos, tard\u00edgrados, e vertebrados.\nBases de datos.\nExisten varias bases de datos que proporcionan ali\u00f1amentos e anotaci\u00f3ns de secuencias dos ARNr da subunidade maior ribos\u00f3mica (LSU) con fins comparativos:"}
{"id": "469352", "revid": "27155", "url": "https://gl.wikipedia.org/wiki?curid=469352", "title": "28S rRNA", "text": ""}
{"id": "469353", "revid": "27155", "url": "https://gl.wikipedia.org/wiki?curid=469353", "title": "ARN ribos\u00f3mico 28S", "text": ""}
{"id": "469354", "revid": "27155", "url": "https://gl.wikipedia.org/wiki?curid=469354", "title": "ARNr de 28S", "text": ""}
{"id": "469355", "revid": "27155", "url": "https://gl.wikipedia.org/wiki?curid=469355", "title": "ARNr de 28 S", "text": ""}
{"id": "469357", "revid": "98629", "url": "https://gl.wikipedia.org/wiki?curid=469357", "title": "Selim III", "text": "Selim III (en turco otom\u00e1n: \u0633\u0644\u064a\u0645 \u062b\u0627\u0644\u062b \"Sel\u012bm-i s\u0101lis\"), nado en Istambul o 24 de decembro de 1761 e finado na mesma cidade o 28 ou o 29 de xullo de 1808, foi un sult\u00e1n do Imperio Otom\u00e1n de 1789 a 1807. Foi fillo de Mustafa III (1757-74) e sucedeu o seu t\u00edo Abd\u00fclhamid I (1774-89).\nTraxectoria.\nPrimeiros anos: reformas.\nSubiu ao trono otom\u00e1n o 6 de abril de 1789, nun momento de crise para o imperio. Este perdera os territorios ao norte do Danubio ag\u00e1s os principados do Danubio en 1699 (Tratado de Karlowitz) e estaba ameazado pola expansi\u00f3n rusa, reflectida pola cesi\u00f3n de territorios ba\u00f1ados polo mar Negro no Tratado de K\u00fc\u00e7\u00fck Kaynarca de 1774. Os plans de Catarina de Rusia de desmembrar o imperio e crear no seu lugar un novo estado grego suscitaran unha nova guerra que dende 1787 libraban os otom\u00e1ns contra Rusia e Austria, que non conclu\u00edu ata 1792. Para ent\u00f3n os rusos ocuparan Besarabia e Moldavia e aos pocos meses venceron aos otom\u00e1ns nas batallas de Foc\u0219ani, Rymnik e Belgrado. Para evitar a derrota total, Selim pactou cos austr\u00edacos a Paz de Sistova (1791) e, deseguido, concentrouse en combater os rusos, cos que asinou finalmente a paz de Ia\u0219i (1792). Como consecuencia dos dous tratados, a fronteira imperial quedou fixada ao longo do Sava e do Danubio no oeste dos Balc\u00e1ns e no Dniestr no leste. Os otom\u00e1ns perderon as terras entre este e o r\u00edo Bug, mais conservaron Serbia, Bosnia e os principados do Danubio.\nDurante a guerra, os xan\u00edzaros demostraron ser incapaces de vencer os ex\u00e9rcitos europeos, m\u00e1is modernos, mais neg\u00e1ronse a aceptar as reformas que desexaba implantar o sult\u00e1n. Contaban a\u00ednda co apoio de elementos conservadores, de suficiente forza para facer desistir o monarca. Por ent\u00f3n formaban a\u00ednda o groso do ex\u00e9rcito regular otom\u00e1n. Incapaz de renovar as unidades xan\u00edzaras, Selim optou por formar un ex\u00e9rcito moderno paralelo, o \"Nizam-\u0131 Cedid\", co obxectivo de desfacerse, chegado o momento, dos xan\u00edzaros. Formalmente, a nova unidade creouse o 14 de maio de 1792, a\u00ednda que exist\u00eda xa de xeito oficioso dende meses antes. Estas tropas estaban tan ben organizadas que foron capaces de defenderse contra os xan\u00edzaros rebeldes nas provincias europeas, onde os gobernadores descontentos non dubidaron en empregalos como arma de lanzamento contra o novo sult\u00e1n reformista. A reforma militar comezou en 1792 e en 1807 o sult\u00e1n contaba xa con vinte e dous mil cincocentos soldados adestrados segundo o modelo europeo.\nO talento e a enerx\u00eda cos que estaba dotado fixo que o pobo depositase as s\u00faas esperanzas na s\u00faa ascensi\u00f3n ao trono. Foi fortemente persuadido da necesidade dunha reforma no seu estado.\nGuerras e rebeli\u00f3ns.\nEntre 1798 e 1802, participou nas guerras napole\u00f3nicas aliado co Reino Unido e Rusia contra Francia, como consecuencia das invasi\u00f3n francesa de Exipto e Siria.\nEn 1806, Rusia invadiu novamente os principados do Danubio, o que desencadeou outra longa guerra co imperio veci\u00f1o, que durou ata 1812.\nAdemais das guerras contra potencias estranxeiras, o sult\u00e1n houbo de afrontar o xurdimento de caudillos e movementos rebeldes que dominaban distintas rexi\u00f3ns do imperio: Al\u00ed Pax\u00e1 no sur de Albania e o Epiro; Pazvanto\u011flu de Vidin na Bulgaria occidental, parte de Valaquia e Serbia; Ismail Aga e logo Alemdar Mustafa Bakha en Ruse, que dominaban como se\u00f1ores o centro e o leste de Bulgaria e parte da Tracia oriental; a familia Karaosmanoglu que dominaba o suroeste de Anatolia; os Chapanoglu da meseta anatolia; os rebeldes janikli Tayyar Pax\u00e1 e Battal Pax\u00e1 no nordeste do imperio; Cezzar Ahmed Baj\u00e1 no Levante; Suleyman Bakha o Grande de Iraq; o movemento wahab\u00ed-saudita, que se fixera con gran parte de Arabia, inclu\u00eddas as d\u00faas cidades sagradas do islam; e Murad Bey e Ibrahim Bey en Exipto. En 1802, Serbia tam\u00e9n se alzou.\nOs rebeldes estorbaban a recadaci\u00f3n de impostos e obrigaban o goberno otom\u00e1n a sufragar onerosas expedici\u00f3ns para sometelos. As reformas enfront\u00e1banse ademais coa hostilidade de gran parte da poboaci\u00f3n, reaccionaria.\nFrustrado nos seus esforzos reformistas, o sult\u00e1n foise sumindo cada vez m\u00e1is na apat\u00eda. Para dominar o Goberno, favoreceu ademais as disputas entre as distintas facci\u00f3ns reformistas, o que debilitou a\u00ednda m\u00e1is as transformaci\u00f3ns. Ante calquera oposici\u00f3n firme, o soberano ced\u00eda.\nDeclive.\nSelim III ordenou en xullo de 1807 que no futuro se deber\u00eda seleccionar anualmente un certo n\u00famero de homes de entre os xan\u00edzaros para servir nos seus ex\u00e9rcitos. O sult\u00e1n aceptou disolver o novo ex\u00e9rcito, cedendo de novo ante os conservadores. Os xan\u00edzaros alz\u00e1ronse novamente nunha revolta, impulsaron o shayj al-islam a promulgar unha fatwa contra as reformas, destronaron e apresaron a Selim III, e situaron o seu sobri\u00f1o Mustafa no trono, que pasou a tomar o nome de Mustaf\u00e1 IV (1807-08). Selim quedou preso no har\u00e9n do palacio.\nO pax\u00e1 de Ruse, Mustafa Bayrakdar, un importante partidario das reformas, reuniu un ex\u00e9rcito de corenta mil soldados que marcharon ata Constantinopla co prop\u00f3sito de restaurar a Selim III. Por\u00e9n, chegaron moi tarde, pois o sult\u00e1n reformista foi apu\u00f1alado polo eunuco negro xefe e os seus homes, as\u00ed que o \u00fanico recurso de Bairakdar foi dirixir a s\u00faa vinganza contra Mustafa IV e situar no trono a Mahmud II (1808\u201339), o \u00fanico membro sobrevivente da casa de Osman."}
{"id": "469358", "revid": "12452", "url": "https://gl.wikipedia.org/wiki?curid=469358", "title": "Sisnando Men\u00e9ndez", "text": ""}
{"id": "469360", "revid": "12452", "url": "https://gl.wikipedia.org/wiki?curid=469360", "title": "Sisnando M\u00e9ndez", "text": ""}
{"id": "469363", "revid": "27155", "url": "https://gl.wikipedia.org/wiki?curid=469363", "title": "ARNr 5,8S", "text": "O ARNr 5,8S (5.8S rRNA) \u00e9 un tipo de ARN ribos\u00f3mico non codificante que forma parte da subunidade maior do ribosoma eucariota e desempe\u00f1a un importante papel na traduci\u00f3n de prote\u00ednas. \u00c9 transcrito pola ARN polimerase I como parte dun precursor grande de 45S, que cont\u00e9n os ARNr 18S e 28S. P\u00e9nsase que a s\u00faa funci\u00f3n ten que ver coa translocaci\u00f3n do ribosoma. Tam\u00e9n se sabe que forma enlaces covalentes coa prote\u00edna supresora de tumores p53. O ARNr 5,8S pode utilizarse como xene de referencia para a detecci\u00f3n de microARN. O ARNr 5,8S util\u00edzase para ter unha mellor comprensi\u00f3n doutros procesos dos ARNr e de v\u00edas da c\u00e9lula.\nEstrutura.\nA estrutura do ARNr 5,8S \u00e9 a dun ARN duns 150 nucle\u00f3tidos que consta de zonas apareadas e monocatenarias.\nEste ARN ribos\u00f3mico, xunto cos de 28S e 5S e 46 prote\u00ednas ribos\u00f3micas, forma a subunidade maior de 60S do ribosoma eucariota citos\u00f3lico.\nO ARNr 5,8S \u00e9 inicialmente transcrito xunto cos de 18S e 28S nun ARN prerribos\u00f3mico de 45S, xunto cos ITS 1 e ITS 2 (espazadores internos transcritos, do ingl\u00e9s \"internal transcribed spacer\") e os ETS 5\u2019 e 3\u2019 (espazadores externos transcritos, ou \"external transcribed spacer\"). O ARNr 5,8S est\u00e1 localizado entre as d\u00faas rexi\u00f3ns ITS, nas que o ITS1 o separa do ARNr 18S en direcci\u00f3n 5', e o ITS2 o separa do ARNr 28S en direcci\u00f3n 3'. Os ITS e ETS son clivados e eliminados durante a maduraci\u00f3n do ARNr. Isto real\u00edzase por medio dunha v\u00eda de clivaxe continua levada a cabo por enzimas endonucleases e exonucleases, que cortan os espazadores en puntos espec\u00edficos."}
{"id": "469364", "revid": "27155", "url": "https://gl.wikipedia.org/wiki?curid=469364", "title": "5.8S rRNA", "text": ""}
{"id": "469365", "revid": "23204", "url": "https://gl.wikipedia.org/wiki?curid=469365", "title": "Guillermo D\u00edaz Ib\u00e1\u00f1ez", "text": ""}
{"id": "469366", "revid": "27155", "url": "https://gl.wikipedia.org/wiki?curid=469366", "title": "ARNr de 5,8 S", "text": ""}
{"id": "469367", "revid": "27155", "url": "https://gl.wikipedia.org/wiki?curid=469367", "title": "ARNr de 5,8S", "text": ""}
{"id": "469368", "revid": "27155", "url": "https://gl.wikipedia.org/wiki?curid=469368", "title": "ARN ribos\u00f3mico 5,8S", "text": ""}
{"id": "469373", "revid": "23204", "url": "https://gl.wikipedia.org/wiki?curid=469373", "title": "Premio Sakharov para a Liberdade de Pensamento", "text": ""}
{"id": "469374", "revid": "7523", "url": "https://gl.wikipedia.org/wiki?curid=469374", "title": "Asseco Gdynia", "text": ""}
{"id": "469375", "revid": "89787", "url": "https://gl.wikipedia.org/wiki?curid=469375", "title": "Eduardo S\u00e1nchez Lata", "text": "Eduardo S\u00e1nchez Lata, nado en Vilardevesa (Cabrui, Mes\u00eda) cara 1904 e finado na Coru\u00f1a, foi un guerrilleiro antifranquista galego.\nTraxectoria.\nFoi un dos autores dun atraco ao mu\u00ed\u00f1o de Ram\u00f3n Sar na Illana (Fisteus, Curtis) o 30 de marzo de 1940. O atraco frustrouse e os dous asaltantes foron perseguidos por veci\u00f1os armados liderados polo alcalde de Curtis. Eduardo recibiu un disparo e foi apresado e entregado no cuartel da Garda Civil. Procesado por un delito de rebeli\u00f3n militar, foi condenado a morte. No xu\u00edzo acusou a Benigno Andrade Garc\u00eda de ser o seu c\u00f3mplice no atraco, pero este negouno cando foi procesado en 1952. Morreu no c\u00e1rcere da Coru\u00f1a antes de que se executara a sentenza."}
{"id": "469376", "revid": "7523", "url": "https://gl.wikipedia.org/wiki?curid=469376", "title": "BC Lietuvos Rytas", "text": ""}
{"id": "469379", "revid": "88215", "url": "https://gl.wikipedia.org/wiki?curid=469379", "title": "Sisnando II de iria", "text": ""}
{"id": "469381", "revid": "98629", "url": "https://gl.wikipedia.org/wiki?curid=469381", "title": "The Score", "text": "The Score \u00e9 o segundo e \u00faltimo \u00e1lbum de estudio do grupo estadounidense de hip hop Fugees, publicado o 13 de febreiro de 1996 por Columbia Records.\nAlcanzou un grande \u00e9xito comercial, chegando ao n\u00famero un tanto na lista \"Billboard\" 200 como no \"Top R&amp;B/Hip Hop Albums\". En 1998 foi inclu\u00eddo entre os 100 mellores \u00e1lbums de rap da historia segundo a revista \"The Source,\" e en 2003 a revista \"Rolling Stone\" situouno no posto 469 da lista dos 500 mellores \u00e1lbums de t\u00f3dolos tempos."}
{"id": "469382", "revid": "89787", "url": "https://gl.wikipedia.org/wiki?curid=469382", "title": "Jos\u00e9 R\u00edos G\u00f3mez", "text": "Jos\u00e9 R\u00edos G\u00f3mez, nado en Poulo (Ordes) cara 1912 e finado en Ordes o 9 de agosto de 1947, foi un guerrilleiro antifranquista galego.\nTraxectoria.\nDomiciliado en Parada. Enlace da guerrilla antifranquista. Foi detido e torturado pola Garda Civil no cuartel de Ordes. Morreu a consecuencia das torturas.\nVida persoal.\nCasou con Jesusa del R\u00edo Veiras e ti\u00f1a dous fillos: Manuel e Dosinda."}
{"id": "469383", "revid": "23204", "url": "https://gl.wikipedia.org/wiki?curid=469383", "title": "Conferencia de Alxeciras", "text": "A Conferencia Internacional de Alxeciras tivo lugar na cidade espa\u00f1ola de Alxeciras entre o 16 de xaneiro e o 7 de abril de 1906, e reuniu os representantes do Sultanato de Marrocos e de once pa\u00edses europeos baixo os auspicios dos Estados Unidos.\nProduto dun enfrontamento diplom\u00e1tico entre Francia e Alema\u00f1a, reuniu ademais dos Estados Unidos e Marrocos, once potencias europeas: o Imperio alem\u00e1n e os seus aliados, o Imperio austroh\u00fangaro e o Reino de Italia; Francia e o seu aliado, o Imperio ruso, as\u00ed como o Reino Unido de Gran Breta\u00f1a e Irlanda, con quen Francia ti\u00f1a unha \"Entente Cordiale\"; os Reinos de Espa\u00f1a, de Portugal, de B\u00e9lxica, dos Pa\u00edses Baixos e de Suecia.\nO \u00fanico obxectivo da conferencia foi decidir o que deber\u00eda facerse en relaci\u00f3n a Marrocos, un dos poucos pa\u00edses africanos que non ti\u00f1a o apoio dunha potencia europea.\nA acta final da Conferencia situou a Marrocos baixo a observaci\u00f3n das grandes potencias europeas, co obxectivo de efectuar reformas, procurar a s\u00faa modernizaci\u00f3n e a internacionalizaci\u00f3n da econom\u00eda marroqu\u00ed.\nObxectivo da Conferencia.\nO obxectivo da Conferencia foi solucionar a chamada primeira crise marroqu\u00ed que enfrontaba a Terceira Rep\u00fablica Francesa co Imperio alem\u00e1n.\nDita crise xurdiu tras anos de rivalidade (desde finais do s\u00e9culo XIX) sobre o territorio marroqu\u00ed. En 1901, o asasinato dun comerciante franc\u00e9s na costa marroqu\u00ed no Rif como acto salvaxe levou \u00e1 intervenci\u00f3n do ministro franc\u00e9s de Asuntos Exteriores, Th\u00e9ophile Delcass\u00e9. Alcanzouse un acordo que permitiu a Francia \"axudar\" a administraci\u00f3n marroqu\u00ed nas zonas descontroladas do leste de Marrocos. Aproveitando o acordo, o novo gobernador xeral de Alxeria Jonnart ordena ao coronel Lyautey, ent\u00f3n respons\u00e1bel de Or\u00e1n Sur, que \"pacifique\" a fronteira alxeriana-marroqu\u00ed. A crise agudizouse en 1904 con motivo do acordo que subscribiran Francia e Espa\u00f1a, co visto e prace do Reino Unido de Gran Breta\u00f1a e Irlanda, para delimitar as zonas de \u00c1frica sobre as que ditas potencias coloniais exercer\u00edan o seu dominio. E a partir de 1905, Lyautey xa non dubida en entrar en Marrocos e efect\u00faa reco\u00f1ecementos at\u00e9 o r\u00edo Muluia.\nFrancia non era o \u00fanico pa\u00eds interesado en Marrocos. Espa\u00f1a, o Reino Unido e Alema\u00f1a tam\u00e9n ti\u00f1an plans sobre o reino Imperio Cherifiano (outro nome do sultanato de Marrocos). Renunciando a calquera obxectivo en Exipto, Francia asegura a neutralidade brit\u00e1nica. Espa\u00f1a, que espera moito, atrasa as negociaci\u00f3ns. O acordo franco-brit\u00e1nico do 6 de outubro de 1904, de acordo con Espa\u00f1a, deixa a esta a capacidade de actuaci\u00f3n sobre a porci\u00f3n m\u00e1is pequena do territorio marroqu\u00ed. En 1905, o diplom\u00e1tico franc\u00e9s Georges Saint-Ren\u00e9 Taillandier foi a Fez para reunirse co sult\u00e1n Abd al-Aziz e ofrecerlle a axuda de asesores militares e financeiros para restaurar a orde nun reino que o necesitaba. Abd al-Aziz, a\u00ednda que interesado nas propostas de obras importantes e das reformas propostas, dubida de que pronto se cuestione a independencia do seu pa\u00eds. Xa non puido confiar no Reino Unido, volveuse cara a Alema\u00f1a, o \u00fanico pa\u00eds capaz de frustrar as ambici\u00f3ns francesas.\nOs alem\u00e1ns amosaron a s\u00faa desconformidade con dito acordo porque estaban tam\u00e9n interesados nun protectorado propio en Marrocos, alegando como xustificaci\u00f3n a crecida d\u00e9beda que ti\u00f1a o sult\u00e1n de Marrocos con bancos alem\u00e1ns, as\u00ed como o interese de importantes comerciantes xermanos en desenvolver as s\u00faas actividades en solo marroqu\u00ed, e iniciaron unha ofensiva diplom\u00e1tica que culminar\u00eda o 31 de marzo de 1905 coa visita a T\u00e1nxer do k\u00e1iser Guillerme II, onde este anunciou a s\u00faa defensa da independencia marroqu\u00ed e exixiu a convocatoria dunha reuni\u00f3n das potencias afectadas pola situaci\u00f3n inest\u00e1bel do sultanato, o cal implicaba unha velada cr\u00edtica aos intereses coloniais de Francia nesa rexi\u00f3n.\nDurante os traballos preparatorios da Conferencia barall\u00e1ronse como sedes da mesma as cidades de T\u00e1nxer e Madrid, a\u00ednda que finalmente designouse como sede a localidade espa\u00f1ola de Alxeciras, por ser un lugar equidistante entre Madrid e Rabat.\nNaci\u00f3ns participantes.\n\u00c1s sesi\u00f3ns, celebradas no Sal\u00f3n de Plenos da Casa Consistorial de Alxeciras, asistiron os embaixadores das trece naci\u00f3ns participantes, co seguinte detalle:\nAxenda da Conferencia.\nAdemais do tema principal que orixinou a celebraci\u00f3n da Conferencia, trat\u00e1ronse outros asuntos, como o de asegurar o pagamento do importante pr\u00e9stamo que Alema\u00f1a concedera ao sult\u00e1n de Marrocos, Abd al-Aziz, en 1904, a integridade do Estado marroqu\u00ed e diversos asuntos econ\u00f3micos e fiscais sobre dito territorio, como a liberdade de comercio, a recadaci\u00f3n de impostos, a loita contra o contrabando e o control aduaneiro.\nCelebr\u00e1ronse un total de dez e oito sesi\u00f3ns os d\u00edas 16, 22 e 24 de xaneiro, 1, 7, 10, 13, 14 e 17 de febreiro, 3, 8, 10, 26, 27, 29 e 31 de marzo e os d\u00edas 2 e 7 de abril. A Conferencia clausurouse este \u00faltimo d\u00eda, 7 de abril de 1906, coa sinatura da Acta de Alxeciras polos participantes europeos, e o d\u00eda 18 de xu\u00f1o foi asinada polo sult\u00e1n de Marrocos.\nActa de Alxeciras, e as s\u00faas consecuencias.\nA Acta de Alxeciras foi asinada o 7 de abril de 1906 polos representantes do Reino de Espa\u00f1a, o Imperio alem\u00e1n, a Terceira Rep\u00fablica Francesa e o Reino Unido de Gran Breta\u00f1a e Irlanda. Segundo esta acta, Espa\u00f1a adquire obrigas, canda Francia, para exercer un protectorado en Marrocos.\nA Francia corresp\u00f3ndelle o protectorado da maior parte so territorio, e a Espa\u00f1a o norte, territoritorio que ser\u00eda designado como Marrocos espa\u00f1ol, e unha pequena parte no sur, a rexi\u00f3n co\u00f1ecida como Cabo Juby que, canda Ifni, a zona de Saguia el Hamra e a colonia de R\u00edo de Oro constutuir\u00edan a chamada \u00c1frica Occidental Espa\u00f1ola.\nEntre os acordos asiados, Espa\u00f1a adquire cada Francia obrigas para exercer un protectorado en Marrocos, como quedou dito. Esta repartici\u00f3n ter\u00eda lugar tras a sinatura do tratado de Fez en 1912, que fortaleceu a posici\u00f3n francesa e deixou o Imperio alem\u00e1n sen ningunha ganancia colonial tanx\u00edbel ao final da Conferencia.\nPrecisamente, a ambici\u00f3n alem\u00e1 causou que o goberno da Gran Breta\u00f1a apoiase as pretensi\u00f3ns francesas de repartir Marrocos en dous protectorados (un franc\u00e9s e outro espa\u00f1ol). Daquela Gran Breta\u00f1a desconfiaba de que Alema\u00f1a obtivese algunha concesi\u00f3n colonial en Marrocos, pensando na seguridade de Xibraltar e a posibilidade de que a Kaiserliche Marine (a Armada alem\u00e1) obtivese unha base naval no Mediterr\u00e1neo, eclipsando a situaci\u00f3n privilexiada da Royal Navy neste mar.\nTal acercamento franco-brit\u00e1nico resultou unha novidade na diplomacia europea, que anos despois xerar\u00eda a Entente Cordiale de ambos os pa\u00edses en oposici\u00f3n a Alema\u00f1a. Rusia apoiou tam\u00e9n as reclamaci\u00f3ns do seu aliado franc\u00e9s, mentres que Austria-Hungr\u00eda, a\u00ednda que favor\u00e1bel a Alema\u00f1a, non ti\u00f1a un interese tanx\u00edbel ning\u00fan en Marrocos para xustificar a s\u00faa posici\u00f3n. Por\u00e9n, os acordos non terminar\u00edan co conflito, que se reproduciu en 1911 cando estalou a segunda crise marroqu\u00ed."}
{"id": "469385", "revid": "5863", "url": "https://gl.wikipedia.org/wiki?curid=469385", "title": "Jos\u00e9 Candal Bouzas", "text": "Jos\u00e9 Candal Bouzas, nado Ordes, foi un guerrilleiro antifranquista galego.\nTraxectoria.\nDomiciliado nas M\u00e1moas (Ardemil). Militou nas Juventudes Socialistas durante a Rep\u00fablica. Co golpe de Estado do 18 de xullo de 1936 permaneceu na casa nos primeiros momentos, intentando pasar inadvertido para salvar a vida. Botou unha tempada agochado. Enlace da IV Agrupaci\u00f3n do Ex\u00e9rcito Guerrilleiro de Galicia, foi detido o 7 de agosto de 1947, despois da ca\u00edda de Manuel Ponte Pedreira. Lev\u00e1rono ao cuartel da Garda Civil de Ordes canda Jos\u00e9 R\u00edos G\u00f3mez onde foi torturado."}
{"id": "469387", "revid": "89787", "url": "https://gl.wikipedia.org/wiki?curid=469387", "title": "Consuelo Garc\u00eda Meijide", "text": "Consuelo Garc\u00eda Meijide, co\u00f1ecida como Consuelo de Lata, nada en Galegos (Frades) e finada en Senra (Oroso) o 18 de xaneiro de 1948, foi unha colaboradora da guerrilla antifranquista galega.\nTraxectoria.\nVeci\u00f1a da Garabanxa (Calvente), onde rexentaba unha taberna. Foi detida, torturada e asasinada pola Garda Civil o 18 de xaneiro de 1948 en Ponte Arder\u00eds (Senra), acusada de colaborar coa guerrilla d\u00e1ndolle acubillo \u00e1 partida de Manuel Ponte Pedreira. O seu home Pedro Garc\u00eda, tam\u00e9n foi detido e estivo preso acusado de colaborar coa guerrilla.\nVida persoal.\nCasou con Pedro Garc\u00eda Barreiro, e ti\u00f1a unha filla: Josefina Garc\u00eda Garc\u00eda"}
{"id": "469389", "revid": "89787", "url": "https://gl.wikipedia.org/wiki?curid=469389", "title": "Leandro Carrillo Cabanas", "text": "Leandro Carrillo Cabanas, nado en Budi\u00f1o (O Pino) o 1 de xaneiro de 1908 e finado en Moar (Frades) o 30 de xaneiro de 1948, foi un guerrilleiro antifranquista galego.\nTraxectoria.\nLabrego veci\u00f1o de San Migueli\u00f1o (Budi\u00f1o). Enlace da guerrilla antifranquista, que ti\u00f1a un acubillo no Castro de san Migueli\u00f1o. Foi asasinado pola Garda Civil o 30 de xaneiro de 1948 entre A Garabanxa e O Baraz\u00f3n (Moar). Os veci\u00f1os atoparon o cad\u00e1ver e chamaron a Garda Civil, que ordenou o traslado a butilla da igrexa de Moar. Ao d\u00eda seguinte apareceu o forense e e soterraron o cad\u00e1ver no adro da igrexa de Moar, sen a presenza da familia, que o estaba buscando.\nVida persoal.\nCasou con Mar\u00eda Naveiro Ramos, e ti\u00f1a cinco fillos: Carnen, Dolores, Ra\u00fal, Estrella e Manuel Carrillo Naveiro"}
{"id": "469390", "revid": "7523", "url": "https://gl.wikipedia.org/wiki?curid=469390", "title": "Banvit B.K.", "text": ""}
{"id": "469391", "revid": "85894", "url": "https://gl.wikipedia.org/wiki?curid=469391", "title": "Antonio D\u00edaz Ortiz", "text": "Antonio D\u00edaz Ortiz, nado en Cangas (Foz) o 17 de xaneiro de 1909 e finado en Madrid o 22 de outubro de 2003, foi un militar e empresario galego.\nTraxectoria.\nFillo de Teresa Ortiz Carranza, de Covarrubias (Burgos), e \u00c1ngel D\u00edaz R\u00edo, un emigrante de Cordido que traballou en fornos e pasteler\u00edas de Madrid. \u00c1ngel ti\u00f1a f\u00e1brica propia na r\u00faa Ayala e puido dar estudos ao seu fillo Antonio. Conseguiu a praza de oficial de Correos en Pola de Laviana e despois en Xix\u00f3n, onde estaba traballando cando se produciu o golpe de Estado do 18 de xullo de 1936. Incorporouse a filas co grao de capit\u00e1n. Durante a guerra combateu en Albacete, Cuenca e Teruel. Cando as tropas franquistas entraron en Madrid en 1939, escondeuse na casa de Jos\u00e9 Novo Ferreiro onde permaneceu meses argallando un plan de fuga. Finalmente, no cami\u00f3n de Pascual Fern\u00e1ndez Sa\u00e1, que transportaba pescado de Galicia a Madrid, armaron entre o eixe e a caixa un trebello de madeira no que meteron a Antonio e as\u00ed chegou a Cangas. Estivo agochado tres anos en Cangas e Cordido e foi xulgado en rebeld\u00eda en Xix\u00f3n. De volta a Madrid, na posguerra chegou a ser un empresario de \u00e9xito: ti\u00f1a panader\u00edas en Madrid, barcos de pesca en Foz e A Coru\u00f1a e terreos de cultivo de cereal en Cuenca e Toledo. Nos anos cincuenta gravou e fotografou diversos aspectos da Mari\u00f1a de Lugo, entre outros o documental \"Foz, Cangas e Lourenz\u00e1\"."}
{"id": "469393", "revid": "1131", "url": "https://gl.wikipedia.org/wiki?curid=469393", "title": "Bernadette Soubirous", "text": "Marie-Bernarde \"Bernadette\" Soubirous (be\u0281nadet subi\u0281us|), en occitano gasc\u00f3n Maria-Bernarda \"Bernardeta\" Sobir\u00f3s, tam\u00e9n co\u00f1ecida como Bernadette de Lourdes, nada en Lourdes o 7 de xaneiro de 1844 e finada en Nevers o 16 de abril de 1879, foi unha pastora, m\u00edstica e relixiosa francesa, canonizada pola Igrexa cat\u00f3lica en 1933. A s\u00faa festividade cel\u00e9brase o 16 de abril, aniversario da s\u00faa morte. O seu corpo permanece incorrupto en Nevers.\nUnha serie de dezaoito aparici\u00f3ns marianas que Soubirous afirmou que tivo en 1858 en Lourdes, e os milagres que as sucederon, terminaron por conferirlle fama mundial xa no momento da s\u00faa morte.\nTraxectoria.\nOrixes familiares.\nBernadette naceu o 7 de xaneiro de 1844 e foron os seus pais Fran\u00e7ois Sobir\u00f3s (1807-1871) e Louise Cast\u00e9rot (1825-1866). Foi bautizada en San Paulo, a parroquia local, o 9 de xaneiro de 1844, primeiro aniversario do matrimonio relixioso dos seus pais.\nBernadette era a m\u00e1is vella de nove irm\u00e1ns, dos caless s\u00f3 alg\u00fans sobreviviron aos primeiros anos de vida: Jean (nada e finada en 1845), Marie \u2014tam\u00e9n chamada Toinette\u2014 (1846-1892), Jean-Marie (1848\u20131851), Jean-Marie (1851-1919), Justin (1855\u20131865), Pierre (1859-1931), Jean (nada e finada en 1864) e Louise (falecida pouco despois do seu nacemento en 1866).\nPola condici\u00f3n de extrema pobreza dos seus pais, viv\u00edan nun vello soto nun mu\u00ed\u00f1o h\u00famido e miserable. O seu pai, Fran\u00e7ois Sobir\u00f3s, ti\u00f1a por emprego no momento das aparici\u00f3ns xuntar o lixo da aldea e do hospital; o seu oficio era mui\u00f1eiro, mais a escaseza de traballo fac\u00eda imposible desempe\u00f1alo. A s\u00faa nai, Louise Cast\u00e9rot, era unha muller piadosa e preocupada polos seus fillos que ocasionalmente traballaba de costureira.\nInfancia.\nA familia de Bernadette viv\u00eda en pobreza extrema, particularmente dende que ela cumpriu dez anos. Primeiro, o seu pai Francisco perdeu un ollo nun accidente de traballo e quedou chosco. Logo, o panadeiro de Lourdes acusouno de roubar sacos de fari\u00f1a, motivo polo cal pasou unha semana no c\u00e1rcer. Toda a rexi\u00f3n padeceu anos de graves secas que provocaron perdas de colleitas. Ao non haber trigo suficiente, pecharon moitos mu\u00ed\u00f1os (entre eles, o mu\u00ed\u00f1o de Boly, onde traballaban e viv\u00edan os Soubirous). Ademais apareceron os mu\u00ed\u00f1os de vapor, que se impuxeron aos tradicionais de auga.\nDende moi pequena Bernadette tivo unha sa\u00fade delicada. A causa era a desnutrici\u00f3n e o lamentable e pobre estado da casa dun cuarto onde resid\u00eda. Durante a s\u00faa nenez, o c\u00f3lera causou 38 mortos e centenares de afectados en Lourdes. En outono de 1855, esa enfermidade atacou a Bernadette deix\u00e1ndoa sumamente debilitada. M\u00e1is tarde contraeu asma. O clima e o ambiente en que resid\u00edan non a axudaban na s\u00faa condici\u00f3n.\nChegou a vivir alg\u00fans anos nunha cela da antiga prisi\u00f3n de Lourdes, por ent\u00f3n f\u00f3ra de uso: o chamado \"cachot\", de 4,40\u00a0m por 4\u00a0m, na \"rue des Petits Foss\u00e9s\", cedido polo seu propietario, un primo do pai chamado Aim\u00e9 Sajous, a causa da extrema pobreza da familia Soubirous. A familia foi ent\u00f3n sinalada na aldea como \u00abos que viven no calabozo\u00bb.\nCo\u00f1ecera a miseria ata pasar fame e ver os seus irm\u00e1ns repartirse un anaco de pan. Bernadette ti\u00f1a que pedir roupa prestada cando lavaba a propia. Cando os demais nenos da s\u00faa idade asist\u00edan \u00e1 escola, ela deb\u00eda coidar os seus irm\u00e1ns m\u00e1is novos ou gardar no monte ovellas alleas. Ata os dezaseis anos non aprendeu a ler nin a escribir, mais a\u00ednda as\u00ed, estaba empe\u00f1ada en recibir a primeira comu\u00f1\u00f3n. Polas noites, despois de longas horas de labor, a nena repet\u00eda as f\u00f3rmulas do catecismo. O mestre dic\u00edalle aos seus pais: \u00abC\u00fastalle reter de memoria o catecismo porque non sabe ler; mais pon moito empe\u00f1o: \u00e9 moi atenta e piadosa\u00bb.\nPrimeiras revelaci\u00f3ns.\nO 11 de febreiro de 1858, e durante seis meses, Bernadette recibiu as revelaci\u00f3ns da Virxe Mar\u00eda na advocaci\u00f3n da Inmaculada Concepci\u00f3n na pequena gruta de Masse-Vieille (hoxe chamada Massabielle). O lugar estaba conformado por unha rocha que cubr\u00eda unha gruta alongada, duns oito metros de largo. Aquel xoves 11 de febreiro remat\u00e1rase a le\u00f1a na casa e Bernadette ofreceuse a ir recoller \u00e1 beira do regato Gave, coa s\u00faa irm\u00e1 Toinette e Jeanne Abadie, a quen chamaban \"Baloum\". As tres nenas descenderon ata Masse-Vieille. Segundo o seu relato, Bernadette o\u00edu un forte rumor de vento, mais ao darse volta viu que todo estaba tranquilo e que as \u00e1rbores non se moveran. Por segunda vez o\u00edu o mesmo rumor e ent\u00f3n no interior da gruta viu unha rapaci\u00f1a. As\u00ed narrou Bernadette a primeira aparici\u00f3n:\nA \u00abmoza\u00bb, a quen Bernadette comezou chamando \"Aquer\u00f2\" (\"Aquela\", que na normativa est\u00e1ndar se expresa como \"Aquera\") e despois \"uo petito damizelo\" (\"Se\u00f1ora\") present\u00f3uselle dezaoito veces. Na terceira aparici\u00f3n, o 18 de febreiro, Bernadette preguntoulle o seu nome. A Se\u00f1ora non llo dixo de momento e prop\u00faxolle unha cita diaria durante quince d\u00edas. Do 19 ao 24 de febreiro tiveron lugar as aparici\u00f3ns cuarta a oitava. A Se\u00f1ora e Bernadette fal\u00e1ronse en confidencia, mentres as autoridades acusaban a pequena rapaza de perturbar a orde p\u00fablica e ameaz\u00e1bana con enviala ao c\u00e1rcere.\nA nena mantivo unha consistente actitude de calma durante os interrogatorios, sen cambiar a s\u00faa historia nin a s\u00faa actitude, nin pretender ter un co\u00f1ecemento m\u00e1is al\u00e9n do dito respecto \u00e1 visi\u00f3n descrita.\nAs opini\u00f3ns dos veci\u00f1os de Lourdes estaban divididas. Aqueles veci\u00f1os que cr\u00edan que Bernadette dic\u00eda a verdade, asum\u00edan que a muller que se lle aparec\u00eda era a Virxe Mar\u00eda. Con todo, Bernadette nunca sostivo nese tempo \"ver a Virxe\" e continuou a usaar o voc\u00e1bulo \"Aquer\u00f2\".\na aparici\u00f3n do 24 de febreiro focalizouse na necesidade da plegaria e a penitencia. Segundo Bernadette, \"Aquer\u00f2\" dixo: \"\"Peniten\u00e7o... Peniten\u00e7o... Peniten\u00e7o\" (na normativa actual, \"Peniten\u00e7a... Peniten\u00e7a... Peniten\u00e7a\"\", \u00e9 dicir, \"penitencia\").\nO 25 de febreiro tivo lugar unha das aparici\u00f3ns m\u00e1is pol\u00e9micas, ante a presenza nunhas 350 persoas. Segundo testemu\u00f1ou Bernadette, logo de rezar o rosario a Se\u00f1ora pediulle que bebese da auga do manancial e que comese das plantas silvestres que crec\u00edan al\u00ed. Ela interpretou que deb\u00eda ir tomar auga do pr\u00f3ximo r\u00edo Gave e cara a al\u00e1 foi. Mais a Se\u00f1ora sinaloulle co dedo que escarvase no chan. Bernadette cavou coas mans n\u00faas e lixou o seu rostro buscando beber onde s\u00f3 hab\u00eda lama. Intentou \u00abbeber\u00bb tres veces, infrutuosamente. No cuarto intento, as pingas estaban m\u00e1is claras e ela bebeunas. Tam\u00e9n comeu anacos dalgunhas das plantas do lugar. Cando finalmente tornou cara a a multitude que a observaba, a s\u00faa cara estaba manchada coa lama, sen que se revelase manancial manancial. Isto causou moito escepticismo e foi visto como tolemia por moitos dos presentes, que gritaron: \"\u00c9 unha fraude!\" e \"Est\u00e1 tola!\", en tanto os seus parentes, desconcertados, limpaban a cara da adolescente cun pano. Pouco despois, con todo, brotou un manancial de auga que comezou a flu\u00edr do oco lordento cavado por Bernadette.\nA gran revelaci\u00f3n: \u00abEu son a Inmaculada Concepci\u00f3n\u00bb.\nO martes 2 de marzo, \"Aquer\u00f2\" pediu d\u00faas cousas a Bernadette: que se fixesen procesi\u00f3ns \u00e1 gruta e se constru\u00edse al\u00ed mesmo unha capela na s\u00faa honra. Acompa\u00f1ada por d\u00faas das seus t\u00edas, Bernadette acudiu ao p\u00e1rroco, pai Dominique Peyramale, co pedido. Peyramale era un home intelixente que non cr\u00eda en visi\u00f3ns ou milagres.\nEdificar unha capela, \"mais, en honra de quen?\" preguntaron os prelados a quen Bernadette refiriu o coloquio. A Se\u00f1ora reveloulle a s\u00faa identidade na s\u00faa d\u00e9cimo sexta aparici\u00f3n, o 25 de marzo, en termos que Bernadette non comprendeu plenamente nun principio: \"Eu son a Inmaculada Concepci\u00f3n\" (literalmente, \"Qu\u00e9 so\u00ef era immaculado councepcio\u0169\", que segundo a normativa est\u00e1ndar actual se expresa \"Que soi era immaculada concepci\u00f3n\"). A revelaci\u00f3n sucedeu despois de m\u00e1is dunha hora, durante a cal tivo lugar o segundo dos chamados \"milagres do cirio\". Bernadette sosti\u00f1a un cirio aceso; durante a visi\u00f3n o cirio consumiuse e a chama entrou en contacto directo coa s\u00faa pel por m\u00e1is de quince minutos, sen que producise nela ning\u00fan signo de dor ou dano tisular. Foron testemu\u00f1as diso numerosas persoas, entre elas o m\u00e9dico da cidade, Dr. Pierre Romaine Dozous, quen mediu o tempo e posteriormente o documentou.\nBernadette referiu a revelaci\u00f3n da identidade de \"Aquer\u00f2\" ao clero, ante todo ao pai Peyramale e tam\u00e9n ao abade P\u00e8ne, ao abade Serres e ao abade Pomian.\nSuced\u00e9ronse interrogatorios permanentes e incisivos de parte de diferentes autoridades civ\u00eds francesas e autoridades eclesi\u00e1sticas da Igrexa cat\u00f3lica.\nEn efecto, Bernadette posu\u00eda pouca instruci\u00f3n, como a maior\u00eda dos seus veci\u00f1os e as d\u00fabidas sobre a s\u00faa capacidade para ler ou inventar semellantes palabras valeron a atenci\u00f3n do sacerdote do lugar.\nTres anos antes, o de 8 de decembro de 1854, a Igrexa cat\u00f3lica na figura do papa P\u00edo IX explicitara o dogma da Inmaculada Concepci\u00f3n que sost\u00e9n a crenza de que a Virxe Mar\u00eda, nai de Xes\u00fas, a diferenza de todos os demais seres humanos, foi preservada inmune de toda mancha de culpa orixinal dende o primeiro instante da s\u00faa concepci\u00f3n, por singular privilexio e graza de Deus e en atenci\u00f3n aos m\u00e9ritos de Cristo. Na aparici\u00f3n, a Se\u00f1ora presentouse coas palabras \u00abEu son a Inmaculada Concepci\u00f3n\u00bb, frase que parece unha extensi\u00f3n da tradici\u00f3n xo\u00e1nica, xa que no evanxeo de Xo\u00e1n, Xes\u00fas se presenta co nome \"Eu son\" (Xo\u00e1n 8, 24.28.58; Xo\u00e1n 13, 19), ao que tam\u00e9n completa cun predicado que cualifica a s\u00faa persoa e a s\u00faa misi\u00f3n: \"Eu son o pan de vida\" (Xo\u00e1n 6, 35.48), \"Eu son a luz do mundo\u00bb (Xo\u00e1n 8, 12); \"Eu son o bo pastor\" (Xo\u00e1n 10, 11.14); \"Eu son a resurrecci\u00f3n e a vida\" (Xo\u00e1n 11, 25); \"Eu son o cami\u00f1o, a verdade e a vida\" (Xo\u00e1n 14, 6); \"Eu son a vide verdadeira\" (Xo\u00e1n 15, 1). Xes\u00fas present\u00e1base as\u00ed como aquel en que se realizan os bens esperados. En Lourdes, Mar\u00eda pres\u00e9ntase a si mesma como aquela \"chea de graza\" en quen, segundo a Igrexa cat\u00f3lica, se realizaron as marabillas de Deus.\nA auga do manancial.\nO manancial de auga encontrado por Bernadette por indicaci\u00f3n da Virxe resultou ser fonte de numerosos feitos extraordinarios. A auga foi analizada por laboratorios independentes, que non atoparon ning\u00fan elemento estra\u00f1o, sen\u00f3n que era auga potable similar a calquera auga dos Pireneos: se ben pos\u00fae un alto contenido en sales minerais, non cont\u00e9n nada f\u00f3ra do ordinario que xustifique os milagres que se lle atrib\u00faen, a curaci\u00f3n de enfermos cr\u00f3nicos, ou mesmo terminais... De feito, en Lourdes p\u00f3dese consultar o arquivo das curaci\u00f3ns. Os estudos son levados a cabo minuciosamente por Le Bureau des Constatations M\u00e9dicales e Le Comit\u00e9 M\u00e9dical International de Lourdes.\nO santuario e a talla da Virxe.\nNese lugar levantouse o Santuario de Lourdes. A talla da Virxe colocada na gruta foi esculpida por Joseph Hughes Fabisch (1812-1886), profesor da Academia das Ciencias, as Artes e as Letras de Li\u00f3n, entre finais de 1863 e comezos de 1864. En referencia \u00e1 Virxe, Bernadette adoitaba dicir: \u00abXamais vin muller tan fermosa\u00bb. O artista debeu realizar distintas correcci\u00f3ns \u00e1 s\u00faa obra, na que Bernadette non reco\u00f1ec\u00eda \u00e1 \u00abSe\u00f1ora\u00bb das aparici\u00f3ns. Xa noutras ocasi\u00f3ns, ante os modelos de estatuas sobre os que se lle pdeira opini\u00f3n, Bernadette exclamara: \u00abMi\u00f1a nai! Como se vos desfigura!\u00bb Cando viu a imaxe rematada en m\u00e1rmore de Carrara, Bernadette dixo: \u00abSi, esta \u00e9 fermosa... mais non \u00e9 Ela\u00bb. A estatua, seguindo os canons est\u00e9ticos da s\u00faa \u00e9poca m\u00e1is que as indicaci\u00f3ns de Bernadette, non reflect\u00eda o sorriso, a sinxeleza, a beleza e a naturalidade que Bernadette sinalaba que ti\u00f1a a Virxe. De feito, a Fabisch esquec\u00e9uselle inclu\u00edr o rosario, que foi engadido m\u00e1is tarde.\n\u00abA Inmaculada nai de Deus apareceuse\u00bb.\nO \u00faltimo interrogatorio ante a comisi\u00f3n eclesi\u00e1stica presidida por Bertrand-S\u00e9v\u00e8re Laurence, bispo de Tarbes, tivo lugar o 1 de decembro de 1860. O anci\u00e1n bispo acabou emocionado, ao repetir Bernadette o xesto e as palabras que a aparici\u00f3n fixo o 25 de marzo de 1858: \u00abEu son a Inmaculada Concepci\u00f3n\u00bb. O 18 de xaneiro de 1862, o bispo publicou a carta pastoral coa cal declarou que \u00aba Inmaculada nai de Deus se apareceu verdadeiramente a Bernadette\u00bb.\nIngreso no convento de Nevers.\nTralas aparici\u00f3ns, a partir do 15 de xullo de 1860, Bernadette foi acollida no hospicio polas relixiosas Irm\u00e1s da Caridade de Nevers. Bernadette deixou a casa e permaneceu como enfermeira dous anos entre elas (1861 e 1862).\nEn agosto de 1864 solicitou ser admitida na Comunidade de Irm\u00e1ns da Caridade de Nevers e en xullo de 1866 comezou o seu noviciado nesa congregaci\u00f3n.\nEn setembro de 1866, o asma que sempre padecera agravouse. O 25 de outubro recibiu a unci\u00f3n dos enfermos e, ao agravarse a doenza, pronunciou os votos \"in articulo mortis\". As s\u00faas forzas estaban ao l\u00edmite de modo que, ao non poder pronunciar a f\u00f3rmula, monse\u00f1or Forcade a pronunciou en nome dela. En 1867 recobrouse, e o 30 de outubro dese ano fixo a s\u00faa profesi\u00f3n relixiosa das mans de monse\u00f1or Forcade.\nEstad\u00eda coas Irm\u00e1s da Caridade de Nevers.\nA escena da s\u00faa profesi\u00f3n relixiosa, concertada coa superiora, nai Josephine Imben, f\u00edxose c\u00e9lebre. Mentres que todas as novizas, despois da profesi\u00f3n, recibiron o crucifixo, o libro das constituci\u00f3ns e a carta de obediencia, Bernadette non recibiu nada. A nai Josephine dixo, explic\u00e1ndose: \"Non fai nada be\"\u00bb. Entre as monxas, Bernadette sufriu non s\u00f3 pola s\u00faa mala sa\u00fade, sen\u00f3n tam\u00e9n porque a superiora non cr\u00eda nin nas s\u00faas visi\u00f3ns nin nas s\u00faas doenzas. Dende outubro de 1875, a historia de Bernadette conf\u00fandese coa historia das s\u00faas enfermidades. A moza Bernarda coxeaba e foi reprendida varias veces. Mesmo a prioira non a deixaba sa\u00edr da s\u00faa cela, pois dic\u00eda que quer\u00eda chamar a atenci\u00f3n. En decembro de 1877 precisou gardar cama por dores nun xeonllo. En febreiro de 1878 tivo unha reca\u00edda de asma e sufriu v\u00f3mitos de sangue. A partir de decembro de 1878 permaneceu definitivamente na cama. A realidade era que Bernadette sufr\u00eda dun tumor na s\u00faa perna, m\u00e1is concretamente, de tuberculose \u00f3sea diagnosticada no \u00faltimo estadio, extremadamente dolorosa. A\u00ednda as\u00ed, durante os nove anos que pasou coas irm\u00e1s, dedicouse a ser enfermeira e sancrist\u00e1, ata que non puido m\u00e1is polos agudos ataques de asma e a doenza que padec\u00eda.\nMorte e incorruptibilidade do seu cad\u00e1ver.\nPouco tempo antes de morrer, chegou un bispo que \u00eda cami\u00f1o de Roma. Bernadette escribiu unha carta ao papa para que lle enviase unha beiz\u00f3n. O bispo levou a carta a Roma e, ao regresar da Santa S\u00e9, tr\u00f3uxolle unha especial beiz\u00f3n de Le\u00f3n XIII e un crucifixo de prata que lle enviaba de regalo; era o 15 de abril de 1879. Toda esa semana, Bernadette sufrira moito, polas chagas de dec\u00fabito. O d\u00eda seguinte, o 16 de abril de 1879, con apenas trinta e cinco anos, morreu \u00e1s 15:15 horas. As s\u00faas \u00faltimas palabras foron:\nOs funerais de Bernadette foron notables. As palabras que correron en boca de todos foron: \"A santa morreu\". Inhumada na capela de San Xos\u00e9 da casa nai, asistiu unha inmensa multitude chegada de toda Francia.\nO proceso diocesano sobre a heroicidade dos seus virtudes se abriou o 20 de agosto de 1908. O 2 de setembro de 1909, o seu cad\u00e1ver foi desenterrado e achado en perfecto estado de conservaci\u00f3n; non obstante, o crucifixo e o rosario que levaba nas mans estaban cubertos de \u00f3xido. O 25 de agosto de 1913, P\u00edo X iniciou o proceso de beatificaci\u00f3n en Roma que, atrasado pola primeira guerra mundial, se retomou o 17 de setembro de 1917. O 14 de xu\u00f1o de 1925, P\u00edo XI proclamou beata a Bernadette.\nNo ano da s\u00faa beatificaci\u00f3n realizouse unha segunda exhumaci\u00f3n do corpo que segu\u00eda sen descomporse, a\u00ednda que con manchas e decoloraci\u00f3n na pel, probablemente como resultado da s\u00faa exposici\u00f3n ao aire durante os corenta e seis anos posteriores ao seu enterro. Por iso, cun molde do rostro e fotos da relixiosa, a empresa de Pierre Imans fabricou tenues cubertas de cera para o rostro e as mans que lle foron colocadas antes do seu traslado ao convento de Nevers o 25 de xu\u00f1o. Logo o corpo foi situado na capela que leva o seu nome, pertencente ao antigo convento de San Gildarde de Nevers, e depositado nun relicario de cristal, onde \u00e9 obxecto de visitas e peregrinaci\u00f3ns.\nCanonizaci\u00f3n.\nO 8 de decembro de 1933, durante o ano Santo da Redenci\u00f3n e Xubileu extraordinario, P\u00edo XI proclamou santa a Bernadette Soubirous, a filla do pobre mui\u00f1eiro de Boly. O texto solemne da canonizaci\u00f3n pronunciado polo papa foi:\nEcumenismo.\nO 24 de setembro de 2008, o Arcebispo de Canterbury e primado da Comu\u00f1\u00f3n Anglicana Rowan Williams peregrinou ao santuario de Lourdes para honrar a Inmaculada Concepci\u00f3n, predicando ante 20\u00a0000 persoas na Eucarist\u00eda Internacional. Na s\u00faa homil\u00eda destacou:\nEste feito foi considerado moi auspicioso en orde \u00e1 unidade dos cristi\u00e1ns e foi seguido pola visita hist\u00f3rica do papa Bieito XVI ao primado anglicano o 17 de setembro de 2010, en ocasi\u00f3n do 50 aniversario do primeiro encontro dun papa e un arcebispo de Canterbury nos tempos modernos, o de Xo\u00e1n XXIII e o arcebispo Geoffrey Fisher, en decembro de 1960. A iso seguiu o recibimento de Bieito XVI a Rowan Williams no Vaticano o 18 de novembro de 2010, pouco despois de que cinco bispos anglicanos anunciasen o seu paso \u00e1 Igrexa cat\u00f3lica, aproveitando o novo ordinariato creado a tal fin pola Santa S\u00e9. En tal ocasi\u00f3n, o papa Bieito XVI e Rowan Williams oraron xuntos."}
{"id": "469394", "revid": "47401", "url": "https://gl.wikipedia.org/wiki?curid=469394", "title": "Bernadeta Sobir\u00f3s", "text": ""}
{"id": "469395", "revid": "5863", "url": "https://gl.wikipedia.org/wiki?curid=469395", "title": "C\u00e1maras de caix\u00f3n", "text": ""}
{"id": "469399", "revid": "85894", "url": "https://gl.wikipedia.org/wiki?curid=469399", "title": "David \u00c1lvarez Carballido", "text": "David \u00c1lvarez Carballido, nado en San Mart\u00edn de Suarna (A Fonsagrada) en 1922 e finado no mesmo concello o 1 de febreiro de 2017, foi un reloxeiro e pol\u00edtico galego.\nTraxectoria.\nFuxiu a Buenos Aires en 1948, onde asistiu \u00e1s reuni\u00f3ns da Federaci\u00f3n de Sociedades Galegas e participou nas actividades dos republicanos contra a ditadura franquista. Foi detido en varias ocasi\u00f3ns. Durante a s\u00faa estad\u00eda en prisi\u00f3n ingresou no Partido Comunista de Espa\u00f1a en 1952. Regresou a Galicia clandestinamente en 1962. Axudou a constitu\u00edr c\u00e9lulas comunistas e estableceu contactos cos enlaces sindicais de f\u00e1bricas e asteleros. Estableceuse en Vigo e participou na campa\u00f1a para impedir o fusilamento de Juli\u00e1n Grimau. Foi detido e torturado ata que foi trasladado \u00e1 prisi\u00f3n de Carabanchel. En 1964 foi condenado a 18 anos de prisi\u00f3n. Ao sa\u00edr da prisi\u00f3n retornou a Fonsagrada e traballou como reloxeiro. Despois viviu en Lugo e A Coru\u00f1a, onde seguiu desenvolvendo actividades vinculadas co PCE."}
{"id": "469402", "revid": "5132", "url": "https://gl.wikipedia.org/wiki?curid=469402", "title": "Copa de baloncesto de Italia", "text": "A Copa de baloncesto de Italia (en italiano: \"Coppa Italiana di Pallacanestro\") \u00e9 competici\u00f3n de copa do baloncesto profesional masculino en Italia. Ten car\u00e1cter anual e compiten nela equipos da Lega Basket Serie A (LBA), a m\u00e1xima categor\u00eda do baloncesto transalpino.\nHistoria.\nA primeira edici\u00f3n da Coppa Italia tivo lugar en 1968, sendo ga\u00f1ada polo Partenope Napoli. Entre 1975 e 1983, non se diputou o torneo, mais desde 1984 \u00e9 celebrado con car\u00e1cter anual. A f\u00f3rmula da competici\u00f3n ten mudado ao longo dos anos. Nos anos 1990 o torneo consist\u00eda nunha rolda eliminatoria que finalizaba coa disputa dunha \"final four\". Desde o ano 2000 o torneo est\u00e1 composto polos oito primeiros clasificados na Liga ao final da primeira volta, os cales xogan eliminatorias a xogo \u00fanico. As\u00ed, o torneo consiste en eliminatorias de cuartos de final, semifinais e final, as cales se xogan en tres d\u00edas. O campi\u00f3n da Copa xoga ao ano seguinte co campi\u00f3n de Liga para conseguir a Supercopa."}
{"id": "469408", "revid": "98629", "url": "https://gl.wikipedia.org/wiki?curid=469408", "title": "Lista de gobernantes de Capadocia", "text": "Esta p\u00e1xina lista os s\u00e1trapas aquem\u00e9nidas e os posteriores monarcas de Capadocia, unha antiga rexi\u00f3n da Anatolia central.\nS\u00e1trapas de Capadocia (c. 380\u2013331 a.C.).\nA Satrap\u00eda de Capadocia foi unha satrap\u00eda (provincia) do Imperio Aquem\u00e9nida at\u00e9 a s\u00faa conquista por Alexandre o Grande no 331 a.C.\nReis de Capadocia (331 a.C.\u201317 d.C.).\nAriarates I conseguiu manter o control de Capadocia, mesmo despois da conquista dos persas por Alexandre Magno; con todo, en 322 a.C., foi crucificado por P\u00e9rdicas, o xeneral de Alexandre e, rexente.\nP\u00e9rdicas cedeu Capadocia a Eumenes, o exsecretario de Alexandre. Non obstante, durante a inestabilidade por mor das continuas guerras civ\u00eds entre os xenerais de Alexandre, Eumenes foi asasinado, e o fillo adoptivo de Ariarates I, Ariarates II, conseguiu volver a asegurar a s\u00faa herdanza e converteuse en rei de Capadocia despois de acepta-la soberan\u00eda sel\u00e9ucida."}
{"id": "469410", "revid": "15490", "url": "https://gl.wikipedia.org/wiki?curid=469410", "title": "Lista de reis de Capadocia", "text": ""}
{"id": "469415", "revid": "88215", "url": "https://gl.wikipedia.org/wiki?curid=469415", "title": "David \u00c1lvarez", "text": ""}
{"id": "469416", "revid": "89787", "url": "https://gl.wikipedia.org/wiki?curid=469416", "title": "Kosta Koufos", "text": "Konstantine Demetrios \"Kosta\" Koufos, nado o 24 de febreiro de 1989 en Canton, Ohio, \u00e9 un xogador greco-estadounidense de baloncesto profesional que xoga no NBA G League Ignite da NBA G League.\nTraxectoria profesional.\nKoufos foi seleccionado na 23\u00aa posici\u00f3n do Draft da NBA de 2008 polos Utah Jazz. Durante a s\u00faa tempada de rookie, foi asignado un tempo \u00f3s Utah Flash da NBA D-League.\nO 13 de xullo de 2010, Koufos foi traspasado xunto a d\u00faas futuras elecci\u00f3ns da primeira rolda do Draft \u00f3s Minnesota Timberwolves, a cambio de Al Jefferson.\nO 22 de febreiro de 2011, Koufos foi traspasado \u00f3s Denver Nuggets nun traspaso entre tres equipos. O 25 de xaneiro de 2012, asinou unha extensi\u00f3n de contrato cos Nuggets.\nO 27 de xu\u00f1o de 2013, Koufos foi traspasado \u00f3s Memphis Grizzlies a cambio de Darrell Arthur e os dereitos do Draft de Joffrey Lauvergne.\nO 13 de xullo de 2015, Koufos asinou cos Sacramento Kings."}
{"id": "469417", "revid": "89787", "url": "https://gl.wikipedia.org/wiki?curid=469417", "title": "Lee Trevino", "text": "Lee Buck Trevino, nado en Dallas, Texas, o 1 de decembro de 1939, \u00e9 un ex golfista estadounidense, considerado un dos mellores xogadores da historia dese deporte. Foi inclu\u00eddo no World Golf Hall of Fame en 1981.\nTrevino ga\u00f1ou seis campionatos e 29 torneos do PGA Tour durante a s\u00faa carreira. \u00c9 un dos s\u00f3 catro xogadores que ga\u00f1aron o U.S. Open, The Open Championship e o PGA Championship. O Masters foi o \u00fanico campionato importante que non logrou.\n\u00c9 unha icona dos mexicanos estadounidenses, e adoita ser alcumado \"The Merry Mex\" e \"Supermex\", nomes que lle deron outros golfistas.\nVitorias en campionatos.\n1 Venceu a Jack Nicklaus nun playoff a dezaoito buratos: Trevino 68 (\u22122), Nicklaus 71 (+1)."}
{"id": "469419", "revid": "89787", "url": "https://gl.wikipedia.org/wiki?curid=469419", "title": "Fanny Kemble", "text": "Frances Anne \"Fanny\" Kemble, nada en Londres o 27 de novembro de 1809 e finada na mesma cidade o 15 de xaneiro de 1893 foi unha destacada actriz brit\u00e1nica, membro dunha familia teatral. Tam\u00e9n foi unha c\u00e9lebre e popular escritora.\nTraxectoria.\nPrimeiros anos.\nMembro da famosa familia teatral Kemble, Fanny era a filla m\u00e1is vella do actor Charles Kemble e a s\u00faa esposa vienesa, Marie Therese De Camp. Era sobri\u00f1a da notable tr\u00e1xica Sarah Siddons e do actor John Philip Kemble. A s\u00faa irm\u00e1 m\u00e1is nova era a cantante de \u00f3pera Adelaide Kemble. En 1821, Fanny Kemble marchou a estudar arte e m\u00fasica a Par\u00eds. Ademais de pola literatura e a sociedade, foi na academia de Mrs. Lamb na Rue d\u2019Angoul\u00eame, Champs Elys\u00e9es, onde Fanny descubriu persoalmente a interpretaci\u00f3n por primeira vez, lendo para os pais dos alumnos durante o tempo da escola. Cando era adolescente, Kemble pasaba o tempo estudando literatura e poes\u00eda, en particular a obra de Lord Byron.\nUnha das s\u00faas profesora foi Frances Arabella Rowden (1774-1840?), que estivera asociada coa Reading Abbey Girls' School dende que ti\u00f1a dezaseis anos. Rowden era unha mestra comprometida, cun entusiasmo en particular polo teatro. Non s\u00f3 era poeta, sen\u00f3n, segundo Mary Russell Mitford, \"ti\u00f1a facilidade para converter as s\u00faas alumnas en poetas\".\nEn 1827, Kemble escribiu a s\u00faa primeira obra en cinco actos, \"Francis the First\", que recibiu a aclamaci\u00f3n da cr\u00edtica.\nO 26 de outubro de 1829, con vinte anos, Kemble debutou no teatro como Xulieta en \"Romeo e Xulieta\" no Covent Garden Theatre despois de s\u00f3 tres semanas de ensaio. A s\u00faa personalidade atractiva convert\u00e9rona nunha favorita do p\u00fablico e a s\u00faa popularidade permitiu ao seu pai recuperar as s\u00faas perdas como xerente de actores. Kemble interpretou os principais papeis femininos desa \u00e9poca, especialmente Portia (\"Merchant of Venice\") e Beatrice (\"Much Ado about Nothing\") de Shakespeare, e Lady Teazle en \"The School for Scandal\", de Richard Brinsley Sheridan. A Kemble non lle gustaba a artificiosidade do estrelado, mais apreciaba o salario que aceptaba para axudar a s\u00faa familia, que en ocasi\u00f3ns ti\u00f1a problemas financeiros.\nEn 1832, Kemble acompa\u00f1ou o seu pai nunha xira polos Estados Unidos. Mentres estaba en Boston 1833, viaxou a Quincy para ver a tecnolox\u00eda revolucionaria do primeiro ferrocarril comercial do pa\u00eds.\nMatrimonio e fillas.\nEn 1834, Kemble retirouse do teatro para casar o 7 de xu\u00f1o co estadounidense Pierce Mease Butler. A\u00ednda que se co\u00f1eceron e viviron en Filadelfia, Butler era neto de Pierce Butler, Pai Fundador, e era o herdeiro dunha gran fortuna en plantaci\u00f3ns de algod\u00f3n, tabaco e arroz. No tempo en que naceron as fillas da parella, Sarah e Frances, Butler herdara tres das plantaci\u00f3ns do seu av\u00f3 na illa Butler, ao sur de Darien, Xeorxia, e os centos de persoas que eran escravos nelas.\nA familia visitou Xeorxia durante o inverno de 1838\u201339, vivindo nas plantaci\u00f3ns de Butler e as illas St. Simons, en condici\u00f3ns primitivas en comparaci\u00f3n coa s\u00faa casa en Filadelfia. Kemble asombrouse pola vida e as condici\u00f3ns de traballo dos escravos e o tratamento por parte dos xerentes.\nCando a familia regresou a Filadelfia na primavera de 1839, Kemble e o seu marido sufr\u00edan de tensi\u00f3ns matrimoniais. Ademais do seu desacordo co tratamento das familias de escravos nas plantaci\u00f3ns de Butler, Kemble estaba \"resentida e avergo\u00f1ada\" polas infidelidades do seu marido. Butler ameazouna con negarlle o acceso \u00e1s s\u00faas fillas se publicaba algo das s\u00faas observaci\u00f3ns nas plantaci\u00f3ns. En 1845-7, o matrimonio fracasra irremediablemente e Kemble volveu a Europa.\nSeparaci\u00f3n e divorcio.\nEn 1847, Kemble volveu ao escenario nos Estados Unidos, xa que ti\u00f1a que buscar a s\u00faa vida trala separaci\u00f3n. Seguindo o exemplo do seu pai, apareceu con \u00e9xito como lectora de obras de Shakespeare, m\u00e1is que actuando en obras. A parella sufriu un amargo divorcio en 1849, en que Butler retivo a custodias das s\u00faas fillas. Nesa \u00e9poca en que o divorcio era raro e nunha sociedade patriarcal, o pai adoitaba lograr a custodia dos fillos. \u00c1 parte de breves visitas, Kemble non se reuniu coas s\u00faas fillas ata que cada unha cumpriu vinte e un anos.\nVida posterior.\nKemble conclu\u00edu a s\u00faa carreira como lectora shakespeareana en 1868, e o seu \u00e9xito nesta faceta permitiulle comprar unha casa en Lenox, Massachusetts. En 1877, Kemble volveu a Londres e reuniuse coa s\u00faa filla Frances, que se mudara al\u00f3 co seu marido brit\u00e1nico. Kemble usou o seu apelido de solteira e viviu al\u00ed ata a s\u00faa morte. Durante ese per\u00edodo foi unha figura prominente e popular da sociedade londiniense. Foi unha grande amiga do escritor Henry James nos seus \u00faltimos anos. A s\u00faa novela \"Washington Square\" (1880), est\u00e1 baseada nunha historia que Kemble lle contara sobre un dos seus familiares."}
{"id": "469420", "revid": "47401", "url": "https://gl.wikipedia.org/wiki?curid=469420", "title": "Frances Anne Kemble", "text": ""}
{"id": "469421", "revid": "47401", "url": "https://gl.wikipedia.org/wiki?curid=469421", "title": "Frances Kemble", "text": ""}
{"id": "469423", "revid": "98629", "url": "https://gl.wikipedia.org/wiki?curid=469423", "title": "Jared Ingersoll", "text": "Jared Ingersoll, nado en New Haven o 24 de outubro de 1749 e finado en Filadelfia o 31 de outubro de 1822, foi un avogado e pol\u00edtico estadounidense.\nTraxectoria.\nFillo de Jared Ingersoll, o axente brit\u00e1nico encargado da aplicaci\u00f3n da lei do timbre de 1765 en Connecticut, un imposto directo do Parlamento brit\u00e1nico espec\u00edfico para as trece colonias que provocou unha gran resistencia entre os colonos. En 1766 Jared gradouse pola Universidade Yale, establec\u00e9ndose contra 1771 en Filadelfia traballando no despacho do avogado Joseph Reed e colexi\u00e1ndose como avogado en 1773. Logo marchou a Inglaterra para continuar os seus estudos de dereito no Middle Temple de Londres (1773-1776) e tras rematar os seus estudos viaxou por Europa, permanecendo ano e medio en Par\u00eds onde tratou a Benjamin Franklin. En 1778 volveu a Filadelfia e estableceuse como avogado, abranzando a causa da independencia norteamericana, rompendo co pensamento lealista da s\u00faa familia. Foi delegado no Segundo Congreso Continental (1780-1781). Na Convenci\u00f3n de Filadelfia (1787) foi delegado por Pennsylvania a\u00ednda que apenas participou nos debates malia asistir a todas as sesi\u00f3ns. Nun primeiro momento estivo ali\u00f1ado cos partidarios de revisar os Artigos da Confederaci\u00f3n pero despois integrouse na maior\u00eda, partidaria de redactar unha nova constituci\u00f3n, e acabou sendo un dos asinantes da Constituci\u00f3n dos Estados Unidos. Membro do Partido Federalista, foi concelleiro de Filadelfia (1789) e candidato \u00e1 vicepresidencia dos Estados Unidos nas elecci\u00f3ns presidencias de 1812 na candidatura de DeWitt Clinton, disidente republicano-dem\u00f3crata oposto \u00e1 li\u00f1a oficial de James Madison. Ingersoll serviu como fiscal xeral de Pennsylvania (1790-1800 e 1811-16), fiscal municipal de Filadelfia (1798-1801), fiscal federal no distrito de Pennyslvania (1800-1801) e xu\u00edz en funci\u00f3ns do distrito federal de Pennyslvania (1821-1822).\nDurante a s\u00faa carreira xur\u00eddica axudou a definir alg\u00fans dos principios enunciados na Convenci\u00f3n de Filadelfia por medio de casos resoltos polo Tribunal Supremo que veu definir varios puntos b\u00e1sicos da nova constituci\u00f3n. As\u00ed, Ingersoll representou a Xeorxia en Chisholm vs. Xeorxia (1793), un caso crucial para definir os dereitos dos estados, neste caso o Tribunal Supremo sentenciou contra Ingersoll establecendo que un estado pode ser demandado nun tribunal federal por un cidad\u00e1n doutro estado. Como resposta en 1795 aprobouse a Oncena Emenda \u00e1 Constituci\u00f3n que establec\u00eda a inmunidade soberana a cada estado contra demandas de cidad\u00e1ns doutros estados. est revogaci\u00f3n da noci\u00f3n de soberan\u00eda estatal. En 1796 ao representar a Hylton en Hylton vs. Estados Unidos, Ingersoll involucrouse no primeiro recurso contra da constitucionalidade dunha resoluci\u00f3n do Congreso. Ingersoll tam\u00e9n serviu como conselleiro legal en varios casos que axudaron a clarificar cuesti\u00f3ns constitucionais relativas \u00e1 xurisdici\u00f3n dos tribunais federais e as relaci\u00f3ns dos Estados Unidos con outras naci\u00f3ns, e mais tam\u00e9n defendeu a William Blount, senador de Tennessee, nun proceso de deposici\u00f3n."}
{"id": "469425", "revid": "56817", "url": "https://gl.wikipedia.org/wiki?curid=469425", "title": "Vicente Gonz\u00e1lez Losada", "text": "Vicente Gonz\u00e1lez Losada, nado o 8 de xaneiro de 1887, foi un mestre e xornalista galego.\nTraxectoria.\nEstudou o bacharelato no Instituto de Santiago de Compostela, obtendo o grao en 1909. Colaborou en \"El Eco de Santiago\". Aprobou as oposici\u00f3ns en 1910 e foi mestre de Leiro dende esa data. En Leiro dirixiu o peri\u00f3dico \"La Voz del Labrador\" (1913-1914). En 1933 trasladouse \u00e1 Escola Concepci\u00f3n Arenal da Coru\u00f1a.\nVida persoal.\nCasou en Ourense coa tam\u00e9n mestra Olimpia V\u00e1zquez Guti\u00e9rrez en 1925."}
{"id": "469426", "revid": "5132", "url": "https://gl.wikipedia.org/wiki?curid=469426", "title": "KK Pieno \u017evaig\u017ed\u0117s", "text": "O Krep\u0161inio klubas Pieno \u017evaig\u017ed\u0117s (en galego: \"Club Baloncesto Pieno \u017evaig\u017ed\u0117s\") \u00e9 un equipo de baloncesto profesional da cidade de Pasvalys (Lituania), sendo o mellor club de dita cidade. Actualmente compite na Lietuvos Krep\u0161inio Lyga e na Liga B\u00e1ltica."}
{"id": "469427", "revid": "5132", "url": "https://gl.wikipedia.org/wiki?curid=469427", "title": "BC Pieno \u017evaig\u017ed\u0117s", "text": ""}
{"id": "469428", "revid": "5132", "url": "https://gl.wikipedia.org/wiki?curid=469428", "title": "KK Pieno zvaigzdes", "text": ""}
{"id": "469429", "revid": "5132", "url": "https://gl.wikipedia.org/wiki?curid=469429", "title": "BC Pieno zvaigzdes", "text": ""}
{"id": "469430", "revid": "98629", "url": "https://gl.wikipedia.org/wiki?curid=469430", "title": "Mouna-Hodan Ahmed", "text": "Mouna-Hodan Ahmed ou Mouna-Hodan Ahmed Ismail, nada en 1972, \u00e9 unha profesora e escritora franc\u00f3fona djibutiana.\nTraxectoria.\nNada nunha familia de cinco fillos e fillas, estudou primaria e secundaria en Djibouti antes de continuar os estudos superiores en Francia. Regresou ao seu pa\u00eds como mestra de lingua francesa.\nA s\u00faa primeira novela, \"Les Enfants du khat\", foi publicada en 2002. Describe a vida dunha rapaza djibutiana, filla m\u00e1is vella dunha familia na que o pai \u00e9 adicto ao qat e \u00e9 a nai a que traballa para alimentar a prole."}
{"id": "469431", "revid": "12452", "url": "https://gl.wikipedia.org/wiki?curid=469431", "title": "Acta de Algeciras", "text": ""}
{"id": "469433", "revid": "56817", "url": "https://gl.wikipedia.org/wiki?curid=469433", "title": "Impresi\u00f3ns dunha viaxe por Galicia en 1935", "text": "Impresi\u00f3ns dunha viaxe por Galicia en 1935 \u00e9 un libro de viaxes autobiogr\u00e1fico de Federica Montseny, publicado en 1936 na \"Revista Blanca\", froito da viaxe da anarquista catal\u00e1 a Galiza en decembro de 1935.\nViaxe.\nFederica Montseny visitou Galiza en decembro de 1935, convidada pola Confederaci\u00f3n Rexional Galaica para dar unha serie de mitins.\nA autora chegou en tren \u00e1 Coru\u00f1a desde Madrid a ma\u00f1\u00e1 do 3 de decembro de 1935. Al\u00ed recibiuna Claro Jos\u00e9 Send\u00f3n xunto con outros dous compa\u00f1eiros militantes. Pola tarde deu un mitin en Betanzos xunto con Send\u00f3n e o tam\u00e9n catal\u00e1n Jaime Baella, e pola noite outro no Teatro Jofre de Ferrol, tam\u00e9n con Send\u00f3n e Baella. Ao d\u00eda seguinte visitou Ferrol e \u00e1 noiti\u00f1a foi a Cari\u00f1o a dar outro mitin. Na vila do Ortegal pasou dous d\u00edas, e despois desprazouse a Santiago de Compostela.\n\u00c1 ma\u00f1\u00e1 seguinte asistiu por vez primeira a unha misa, na catedral compostel\u00e1. Despois desprazouse \u00e1 Coru\u00f1a, onde visitou a Torre de H\u00e9rcules. Pola noite deu unha charla na F\u00e1brica de Tabacos da Coru\u00f1a \u00e1 que s\u00f3 asistiron as cigarreiras, e o d\u00eda seguinte deu outra conferencia no Teatro Rosal\u00eda de Castro. Pola tarde foi falar a Carballo.\nLogo de que se cancelase outro mitin en Viveiro volveu visitar A Coru\u00f1a e continuou cara a Lugo, mais a charla nesta cidade foi suspendida pola ca\u00edda do goberno de Joaqu\u00edn Chapaprieta, igual ca outra conferencia en Vigo. Con todo, ao d\u00eda seguinte falou na Praza de Abastos luguesa. De regreso na Coru\u00f1a deu tres charlas no cine Dor\u00e9. Finalmente asistiu en Ourense ao mitin de apertura do Pleno Rexional Galaico\nNarraci\u00f3n.\nA autora fala das conferencias que d\u00e1, sobre o anarcosindicalismo e a Confederaci\u00f3n Nacional do Traballo, mais tam\u00e9n conta an\u00e9cdotas sobre o aloxamento, os xantares ou o transporte, falando da sociedade galega do momento. Montseny fala da lingua galega, e de poetas galegos como Curros Enr\u00edquez, Rosal\u00eda de Castro ou Eduardo Pondal.\nEdici\u00f3ns.\nA obra foi publicada orixinalmente por entregas en \"La Revista Blanca\" co t\u00edtulo de \"Impresiones de un viaje por Galicia\". O texto foi traducido ao galego por Enrique S\u00e1nchez Rodr\u00edguez e publicado en 2011 por Editorial Trifolium na colecci\u00f3n Fume de Le\u00f1a, que abrangue varios relatos de viaxes e estancias en Galiza de xente estranxeira. O volume conta cunha introduci\u00f3n de Eliseo Fern\u00e1ndez Fern\u00e1ndez, e con fotograf\u00edas e imaxes da \u00e9poca, como un retrato da propia Federica, carteis dos mitins ou follas dos peri\u00f3dicos que daban conta dos mesmos. A portada \u00e9 un dese\u00f1o da coru\u00f1esa \u00c1nxela P\u00e9rez Meil\u00e1n.\nA viaxe aparece recordada na autograf\u00eda da autora \"Mis primeros cuarenta a\u00f1os\", publicada en 1987."}
{"id": "469437", "revid": "56817", "url": "https://gl.wikipedia.org/wiki?curid=469437", "title": "Mar\u00eda de Pablos", "text": "Mar\u00eda de Pablos Cerezo, nada en Segovia o 8 de novembro de 1904 e finada en Madrid o 1 de novembro de 1990, foi unha pianista, compositora e directora de orquestra espa\u00f1ola, sendo a primeira muller directora de orquestra en Espa\u00f1a. Pianista e compositora, Mar\u00eda de Pablos salientou nos anos previos \u00e1 guerra civil, a s\u00faa carreira truncouse debido a unha enfermidade.\nTraxectoria.\nMar\u00eda de Pablos naceu en Segovia o 8 de novembro de 1904. Comezou a s\u00faa formaci\u00f3n musical na cidade natal, estudando solfexo e piano e examin\u00e1ndose con matr\u00edcula libre no Conservatorio de Madrid. En 1905 seu pai, oficial de Correos, foi destinado en Madrid, polo que a familia trasladouse \u00e1 capital de Espa\u00f1a, onde logo de vencer reticencias de seus pais proseguiu os seus estudos musicais como alumna oficial do conservatorio, cursando as materias de Harmon\u00eda (1917-21), Acompa\u00f1amento (1917-19) e finalmente Composici\u00f3n (1921-27). No conservatorio madrile\u00f1o contar\u00eda entre os seus mestres con Conrado del Campo.\nAos 23 anos, o 1 de xullo de 1927 conseguiu o primeiro Premio de Composici\u00f3n do Conservatorio de Madrid con, entre outras composici\u00f3ns, a obra vocal \"Ave Verum\" e o poema sinf\u00f3nico \"Castilla\", xa que era obrigatorio presentar unha composici\u00f3n deste x\u00e9nero. As obras do alumnado que optaba ao premio foron presentadas no Teatro C\u00f3mico de Madrid pola Orquestra Filharm\u00f3nica de Madrid baixo a direcci\u00f3n de Antonio Saco del Val, e coa participaci\u00f3n de integrantes da Capela Real para as obras vocais. O tribunal, formado por Fern\u00e1ndez Bordas, P\u00e9rez Casas, Villa e Bret\u00f3n, outorgou por unanimidade o premio a Mar\u00eda de Pablos.\nEn 1928, avalada por destacados m\u00fasicos espa\u00f1ois da \u00e9poca como Conrado del Campo, Fern\u00e1ndez Bordas, P\u00e9rez Casas, Villa o Bret\u00f3n, Mar\u00eda de Pablos conseguiu unha bolsa para ampliar a s\u00faa formaci\u00f3n na Academia de Belas Artes de Roma. Para o exame de Pablos compuxo \"La infanta Desd\u00e9n\", unha \u00f3pera nun acto para o exame con libreto de Luis Fern\u00e1ndez Ardav\u00edn. Era a \u00fanica muller que se presentaba para a bolsa e conseguiu unha puntuaci\u00f3n tan alta que superou a todos os homes que se presentaban para conseguila. Mar\u00eda de Pablos, pola s\u00faa condici\u00f3n de muller, tivo que trasladarse \u00e1 capital italiana acompa\u00f1ada pola s\u00faa nai."}
{"id": "469440", "revid": "25871", "url": "https://gl.wikipedia.org/wiki?curid=469440", "title": "Eligio Vila V\u00e1zquez", "text": "Eligio Vila V\u00e1zquez, nado en Lanta\u00f1o, Portas, o 1 de xaneiro de 1943, \u00e9 un compositor e profesor de m\u00fasica galego.\nTraxectoria.\nComezou os seus estudos con Jos\u00e9 Laguarta e logo continuou Conservatorio Profesional de Pontevedra. Posteriormente continuou no Superior de Vigo, e desta instituci\u00f3n pasar\u00eda \u00f3 Conservatorio da Coru\u00f1a, ata acadar o t\u00edtulo de profesor superior de harmon\u00eda, contrapunto, composici\u00f3n e instrumentaci\u00f3n en Madrid.\nAdicouse \u00e1 ensinanza e foi profesor de EXB, e posteriormente, director da Academia Municipal de M\u00fasica de Vilagarc\u00eda de Arousa."}
{"id": "469441", "revid": "89787", "url": "https://gl.wikipedia.org/wiki?curid=469441", "title": "Ariarates I de Capadocia", "text": "Ariarates I (en arameo: Ariorath ou \"Ariourat\"; en : \"Ariar\u00e1th\u0113s\"; 405/4 a.C. \u2013 322 a.C.) foi o derradeiro gobernador (s\u00e1trapa) da provincia (satrap\u00eda) de Capadocia cando formaba parte do imperio Aquem\u00e9nida. Gobernouna do 340 a.C at\u00e9 o 331 a.C. Estivo \u00e1 fronte da defensa do territorio contra a invasi\u00f3n macedonia de Alexandre o Grande, e loitou tam\u00e9n na batalla de Gaugamela con Dar\u00edo III, o derradeiro rei aquem\u00e9nida.\nCoa desaparici\u00f3n do imperio aquem\u00e9nida, Ariarates seguiu a loitar contra Alexandre e creou o Reino de Capadocia, establecendo a dinast\u00eda Ari\u00e1tida. Finalmente foi capturado e, posteriormente, executado polo xeneral macedonio P\u00e9rdicas, no 322 a.C., sendo o seu territorio anexionado e despois disputado entre varios dos sucesores de Alexandre e os seus xenerais.\nFundou a dinast\u00eda hom\u00f3nima Ariar\u00e1tida, unha familia iraniana que reivindicou a descendencia de Ciro o Grande, o primeiro rei do Imperio aquem\u00e9nida persa, e Anafas, un dos sete conspiradores persas que mataron o falso Esmerdis. Con todo, os seus sucesores recuperaron o control de Capadocia e gobernaron o reino at\u00e9 o 96 a.C., durando tres s\u00e9culos antes de ser incorporado como provincia ao imperio romano.\nEtimolox\u00eda.\n\"Ariarathes\" \u00e9 a forma grega dun antigo nome iraniano, quizais *\"Arya-wratha\" (\"tendo ledicia aria\"). O nome aparece en arameo como Ariorath ou \"Ariourat\", e en fontes latinas m\u00e1is tard\u00edas como Ariaratus.\nTraxectoria.\nA pesar de que os detalles sobre a vida de Ariarates son escasos, s\u00e1bese que naceu no 405-404 a.C.; era fillo de Ariamnes e tivo un irm\u00e1n chamado Orofernes (ou Holofernes). Durante o reinado do emperador aquem\u00e9nida Artaxerxes II (404-358 a.C.), Ariarates I e a s\u00faa familia eran oficiais menores na satrap\u00eda de Capadocia na \u00e9poca en que estaba gobernada por Datames. Tralo asasinato de Datames no 362 a.C., posiblemente durante o ascenso de Artaxerxes III (358-338 a.C.), Capadocia foi dividida en d\u00faas satrap\u00edas, unha ao norte e outra ao sur, como resposta ao poder que Datames acumulara durante o seu goberno e para mellorar a eficacia da administraci\u00f3n.\nCara ao 340 a.C., Ariarates converteuse no s\u00e1trapa da Capadocia do norte, sucedendo ao seu pai Ariamnes, e controlou o territorio que m\u00e1is tarde houbo se converter no Reino do Ponto. A estabilidade do territiorio de Ariarates I permitiulle enviar tropas provinciais a Artaxerxes III na campa\u00f1a de pacificaci\u00f3n de Exipto.\nDurante o reinado de Dar\u00edo III (336-330 a.C.), o ex\u00e9rcito macedonio mandado por Alexandre o Grande (336-323 a.C.) invadiu o imperio persa. Capadocia e m\u00e1is Frixia convert\u00e9ronse en territorios onde se concentrou a resistencia aquem\u00e9nida. Esta resentiuse de perdas como a morte de Mitrobuzanes, o gobernador da veci\u00f1a satrap\u00eda de Capadocia do sur, que morreu na batalla do r\u00edo Gr\u00e1nico, no 334 a.C. No entanto, o substituto nomeado polos macedonios, Abistamenes (que os gregos denominaron como Sabictas) non puido establecer a s\u00faa autoridade sobre este novo territorio conquistado e desapareceu, posteriormente, na escuridade. Capadocia seguiu a ser un punto importante da resistencia aquem\u00e9nida e tam\u00e9n foi usada como proba para unha campa\u00f1a para conseguir conquistar Anatolia occidental. Afortunadamente para Ariarates, o seu territorio non se viu afectado pola invasi\u00f3n e conseguiu establecerse como unha figura clave que lideraba a resistencia en Capadocia, e posteriormente mandou tropas na batalla de Gaugamela en 331 a.C. Logo da derrota en Gaugamela, continuou resistindo aos macedonios desde a s\u00faa base en Gaziura (Gazioura) at\u00e9 a s\u00faa morte.\nNo 323 a.C., trala morte de Alexandre, Capadocia foi concedida a Eumenes de Cardia, que estableceu a s\u00faa base militar en Gaziura mais non puido imporse a Ariarates I e consolidarse no trono pois Capadocia non fora subxugada totalmente por Alexandre. Esta situaci\u00f3n agravouse para Eumenes pola s\u00faa incapacidade para obte-lo apoio doutros s\u00e1trapas polo que pediu axuda a P\u00e9rdicas, daquela rexente do rei maced\u00f3nico Filipo III quen, precisando gobernadores leais ao seu car\u00f3n, decidiu axudar a Eumenes a domina-los territorios de Ariarates. No ver\u00e1n do 322 a.C. P\u00e9rdicas e o ex\u00e9rcito macedonio entraron en Capadocia e se enfrontaron a Ariarates, quen ti\u00f1a sona de ser moi rico e conseguira crear unha forza composta por lugare\u00f1os e mercenarios. Ariarates foi derrotado e capturado. De seguido, el e a maior parte da s\u00faa familia foron crucificados.\nCu\u00f1axe.\nAriarates I cu\u00f1ou moedas de campa\u00f1a en Sinope e Gaziura con lendas en arameo, a lingua imperial dos Aquem\u00e9nidas. No anverso, dunha das moedas de Ariarates I de Gaziura, pres\u00e9ntase unha impresi\u00f3n semellante a un Zeus do deus Baal con coroa e cetro na man esquerda, mentres na s\u00faa man dereita, sobre a que se pousa unha aguia, a figura sentada garda espigas e unha p\u00f3la con uvas. Neste anverso, tam\u00e9n aparece a inscrici\u00f3n \"b'lgzyr\" (\"Ba'al Gazir; \u00e9 dicir \"Se\u00f1or de Gaziura\"). No reverso , aparece un grif\u00f3n atacando un corzo de xeonllos co nome de Ariarates I inscrito como \"rywt.\"\nEstilisticamente, esta edici\u00f3n en particular da cu\u00f1aci\u00f3n de moedas por Ariarates I, asem\u00e9llase \u00e1s moedas emitidas polo s\u00e1trapa aquem\u00e9nida Maceo en Tarso de Cilicia. A irani\u00f3loga Mary Boyce e mailo historiador Frantz Grenet observan que a figuraci\u00f3n de Zeus dun Baal sentado poder\u00eda representar o zoroastriano Ahura Mazda ou, quizais, un Mitra.\nAs moedas cu\u00f1adas en Sinope por Ariarates I, te\u00f1en semellanza estil\u00edstica a temas gregos da mesma cidade, pero presentan o nome de Ariarates I en arameo. No anverso das moedas de Sinope, a cabeza da ninfa local Sinope \u00e9 representada usando un \"esfend\u00f3n\" dentro dun bordo punteado. No reverso, aparece unha aguia con \u00e1s sobre a parte superior dun golfi\u00f1o, baixo o cal est\u00e1 inscrito o nome de Ariarates I.\nSucesores.\nUns cantos anos ap\u00f3s a morte de Ariarates I, Ant\u00edgono I Mon\u00f3ftalmos, un antigo xeneral anterior de Alexandre, executou a Eumenes e tomou o control de Capadocia. O territorio pasou a Lis\u00edmaco (306\u2013281 a.C.), Rei de Tracia, Asia Menor e Macedonia, pero foi conquistado por Seleuco I Nic\u00e1tor (305\u2013281 a .C.), Basileus do imperio Sele\u00facida. \u00c1mbolos dous eran \"Di\u00e1docos\" (\"sucesores\") de Alexandre\nDurante esa \u00e9poca, a Capadocia do sur era considerada, para os sele\u00facidas, como m\u00e1is relevante dende o punto de vista estrat\u00e9xico c\u00e1 do norte polo que durante un tempo estivo controlada por eles. Tralas mortes de Lis\u00edmaco e Seleuco, a Capadocia do norte, que estivera unha vez dominada por Ariarates I, foi incorporada ao Reino do Ponto, creado por Mitr\u00eddates I.\nUns cantos anos m\u00e1is tarde, cara ao 270 a.C., Ariamnes II, neto de Ariarates, recuperou o control da Capadocia do sur, \u00e9 dicir, o Reino de Capadocia, e cara o 255 a.C., e el ou o seu fillo Ariarates III, conseguiron a independencia dos Sele\u00facidas. Deste xeito, os sucesores de Ariarates I, gobernaron o Reino de Capadocia at\u00e9 o 96 a.C. en que por mor dunha intervenci\u00f3n romana, foron substitu\u00eddos polos Ariobarz\u00e1nidas."}
{"id": "469444", "revid": "47401", "url": "https://gl.wikipedia.org/wiki?curid=469444", "title": "Agnes Heller", "text": ""}
{"id": "469447", "revid": "1888", "url": "https://gl.wikipedia.org/wiki?curid=469447", "title": "Olimpia V\u00e1zquez Guti\u00e9rrez", "text": "Olimpia V\u00e1zquez Guti\u00e9rrez, nada en Ourense o 30 de xaneiro de 1893, foi unha mestra galega.\nTraxectoria.\nFilla de xastres. Ingresou nos estudos aos quince anos no Colegio Modelo de \u00c1ngel Ferr\u00edn, fixo catro cursos combinando opci\u00f3n libre e oficial e a rev\u00e1lida de Maxisterio na Escola Normal de Le\u00f3n en 1911. Obtivo o t\u00edtulo de mestra superior na Escola Normal de Pontevedra en 1913. Aprobou as oposici\u00f3ns ao maxisterio en 1914. Foi mestra de Partovia e en 1915 mediante permuta trasladouse a Esgos. En 1934 trasladouse \u00e1 Escola Concepci\u00f3n Arenal da Coru\u00f1a por consorte. En 1940 foi sancionada coa suspensi\u00f3n de soldo por dez meses. Cando se reincorporou foi mestra de Pontedeume e en 1946 trasladouse a Cabovila\u00f1o (A Laracha).\nVida persoal.\nCasou en Ourense co tam\u00e9n mestre Vicente Gonz\u00e1lez Losada en 1925."}
{"id": "469451", "revid": "21311", "url": "https://gl.wikipedia.org/wiki?curid=469451", "title": "Jonas Altberg", "text": ""}
{"id": "469453", "revid": "785", "url": "https://gl.wikipedia.org/wiki?curid=469453", "title": "Galer\u00eda de imaxes de Galiza", "text": ""}
{"id": "469474", "revid": "1131", "url": "https://gl.wikipedia.org/wiki?curid=469474", "title": "Conferencia de Algeciras", "text": ""}
{"id": "469476", "revid": "89787", "url": "https://gl.wikipedia.org/wiki?curid=469476", "title": "Saba Kidane", "text": "Saba Kidane, nada en Asmara en 1978, \u00e9 unha xornalista, escritora e activista eritrea.\nTraxectoria.\nAos trece anos deixou a escola e uniuse \u00e1 Fronte Popular para Liberaci\u00f3n de Eritrea. Retomou os estudos en 1995. Foi directora de programaci\u00f3n nunha radio xuvenil.\nA maior parte da s\u00faa obra est\u00e1 escrita en lingua tigri\u00f1a. A s\u00faa poes\u00eda fala da infancia, da vida diaria, da problem\u00e1tica social e dos efectos da guerra nas mulleres de Eritrea. O seu poema \"Tsiruy guhaf nafiqe\" (\"Boto en falta o lixo limpo\") defende o uso do preservativo para evitar o contaxio do VIH.\nEn 2001 neg\u00f3uselle o visado para visitar os Estados Unidos de Am\u00e9rica.\n\u00c9 nai solteira."}
{"id": "469480", "revid": "56817", "url": "https://gl.wikipedia.org/wiki?curid=469480", "title": "Guillermo Mordillo", "text": "Guillermo Mordillo, nado en Buenos Aires o 4 de agosto de 1932 e finado en Calvi\u00e0 o 29 de xu\u00f1o de 2019, foi un debuxante arxentino, reco\u00f1ecido pola s\u00faas ilustraci\u00f3ns a toda cor, c\u00f3micas e mudas en especial sobre o amor e o mundo do deporte recompiladas en diversos libros traducidos a varias linguas. Asinaba simplemente como Mordillo.\nTraxectoria.\nFillo de pais espa\u00f1ois, criouse no barrio de Villa Pueyrred\u00f3n. En 1948 logrou o certificado de ilustrador na Escola Superior de Xornalismo. Entre 1950 e 1952 traballou no estudio de animaci\u00f3n de Jos\u00e9 Burone Buch\u00e9 ao tempo que adaptaba contos infant\u00eds cl\u00e1sicos en libros ilustrados de pequeno formato para a editorial Codex. En 1952 fundou o seu propio estudio de animaci\u00f3n co\u00f1ecido como Estudios Galas mentres segu\u00eda a publicar tiras c\u00f3micas en revistas, salientando a s\u00faa colaboraci\u00f3n coa revista \"Peter Pan\" de Codex para a que ilustrou tapas e realizou as series \"Hociquito Peter\" e \"El Conejo Fosforito\". Entre 1955 e 1960 viviu en Lima como traballador independente para a compa\u00f1\u00eda de publicidade McCann Erickson, e al\u00ed tam\u00e9n converteu f\u00e1bulas en libros ilustrados como \u00e9 o caso das \"F\u00e1bulas de Esopo\" da Editorial Iberia en 1958. A partir de 1959 traballou como ilustrador de tarxetas de felicitaci\u00f3n para Hallmark Cards, debuxando personaxes redondos e asexuados . En 1960 marchou a vivir a Nova York como empregado dos estudios de Paramount Cartoons colaborando na animaci\u00f3n da serie \"Popeye the Sailor\" e en d\u00faas curtas de Little Lulu, tam\u00e9n creou d\u00faas personaxes para a curta \"Trick or Tree\" (1961) de Seymour Kneitel. En 1963 deixou os Estados Unidos por Europa para se establecer en Par\u00eds, onde colaborou con revistas francesas como \"Paris Match\", \"Marie Claire\" ou \"Lui\" ou mesmo a alem\u00e1 \"Stern\". Entre 1972 e 1980 colaborou coa revista de banda dese\u00f1ada xuvenil \"Pif Gadget\". En 1980 foi vivir a Mallorca, foi presidente da Association internationale des auteurs de comics et de cartoons con sede en Xenebra e dende 1997 moraba en M\u00f3naco .\nEstilo.\nMordillo debuxa de xeito recorrente un personaxe universal mudo, illado en grandes espazos urbanos ou naturais moi minuciosos. O seu debuxo \u00e9 moi redondo e \u00e1 vez po\u00e9tico e absurdo. O seu universo desenv\u00f3lvese en grandes contornas, illas desertas, terreos de xogo, monta\u00f1as en forma de camp\u00e1 ou frondosas forestas. A s\u00faa orixinalidade consiste na redondez do trazo mais tam\u00e9n no feito de manter en branco a pel dos seus personaxes, que son as\u00ed reco\u00f1ecibles de inmediato, sobre todo se o conxunto est\u00e1 cheo de cores."}
{"id": "469481", "revid": "98629", "url": "https://gl.wikipedia.org/wiki?curid=469481", "title": "Primeira crise marroqu\u00ed", "text": "A Primeira crise marroqu\u00ed, tam\u00e9n co\u00f1ecida como a Crise de T\u00e1nxer, ref\u00edrese \u00e1 crise internacional sobre o status colonial de Marrocos entre marzo de 1905 e maio de 1906, debida \u00e1s pretensi\u00f3ns francesas e alem\u00e1s de incorporaren o sultanato de Marrocos como parte dos seus respectivos imperios coloniais.\nDita crise resolveuse, temporalmente, na Conferencia de Alxeciras (6 de xaneiro ao 7 de abril de 1906).\nAntecedentes.\nNo ano de 1904 sucederon varios reveses na pol\u00edtica exterior alem\u00e1. En abril, brit\u00e1nicos e franceses asinaran o acordo da \"Entente Cordiale\". Por outra parte, a alianza do Reino Unido co Xap\u00f3n fixo temer ao Reich que estes tres pa\u00edses acordaran deixalo f\u00f3ra do repartimento da influencia na China. O goberno de Berl\u00edn tampouco recibiu satisfacci\u00f3n nas s\u00faas aspiraci\u00f3ns en Marrocos. Os intentos de formar alianzas co Imperio ruso fracasaron e causaron inquietude no Reino Unido, o que o impeleu a tratar de coligarse pola s\u00faa parte co Imperio ruso. As relaci\u00f3ns anglo-alem\u00e1s empeoraron notabelmente. A situaci\u00f3n da Tripla Alianza preocupaba a Alema\u00f1a, tanto pola crise interna austroh\u00fangara como polas desavinzas entre os gobernos de Viena e Roma O prestixio internacional alem\u00e1n estaba maltreito a comezos de 1905.\nEn xaneiro de 1905, unha misi\u00f3n diplom\u00e1tica francesa marchou a Fez, e o goberno franc\u00e9s quer\u00eda impo\u00f1er reformas ao sult\u00e1n que, en realidade, conduc\u00edan ao sometemento do pa\u00eds \u00e1 influencia francesa. Alema\u00f1a non desexaba que Marrocos, territorio estrat\u00e9xico para o acceso alem\u00e1n ao Mediterr\u00e1neo, quedase dominado polo pa\u00eds veci\u00f1o. O chanceler Bernhard von B\u00fclow animou o sult\u00e1n marroqu\u00ed, inclinado a iso, a resistir a presi\u00f3n francesa e manter a independencia. Prometeu o apoio alem\u00e1n e o estadounidense e convenceu o reticente k\u00e1iser Guillerme II a acudir a T\u00e1nxer e desencadear a crise, que cr\u00eda poder resolver a continuaci\u00f3n mediante unha conferencia internacional.\nPrimeira fase: enfrontamento diplom\u00e1tico franco-alem\u00e1n.\nA crise foi provocada pola visita do k\u00e1iser Guillerme II a T\u00e1nxer, en Marrocos, o 31 de marzo de 1905. A visita anunci\u00e1raa o d\u00eda 20 o chanceler alem\u00e1n, e causara gran rexeitamento nas prensas brit\u00e1nica e francesa. O k\u00e1iser fixo certos comentarios en favor da independencia marroqu\u00ed, un desaf\u00edo \u00e1 influencia francesa en Marrocos. Aconsellou tino na aplicaci\u00f3n de reformas e defendeu os intereses econ\u00f3micos alem\u00e1ns no pa\u00eds.\nFrancia viu reafirmada a s\u00faa influencia en Marrocos polo Reino Unido de Gran Breta\u00f1a e Irlanda (grazas \u00e1 \"Entente Cordiale\") e Espa\u00f1a en 1904, un movemento que o Imperio alem\u00e1n viu como un golpe cara aos seus intereses, e adoptou acci\u00f3ns diplom\u00e1ticas para desafiar o acordo. O discurso puxo ao p\u00fablico franc\u00e9s contra Alema\u00f1a e, co apoio brit\u00e1nico, o ministro de Asuntos Exteriores franc\u00e9s, Th\u00e9ophile Delcass\u00e9, tomou unha actitude desafiante.\nEn abril, e tras proclamar que non desexaba obter territorios en Marrocos, o goberno alem\u00e1n tratou de que se reunise unha conferencia internacional que determinase as reformas que deb\u00eda adoptar o pa\u00eds. Aproveitando a debilidade de Rusia, aliada de Francia e recentemente derrotada polos xaponeses na guerra ruso-xaponesa, o goberno alem\u00e1n tratou de desbaratar a liga anglo-francesa e oblrigar o goberno franc\u00e9s a negociar a situaci\u00f3n de \u00c1frica setentrional. A maior\u00eda das potencias, non obstante, amos\u00e1ronse contrarias ou indiferentes \u00e1 proposta alem\u00e1. Pese \u00e1 posici\u00f3n de desvantaxe diplom\u00e1tica, o goberno alem\u00e1n rexeitou as propostas de negociaci\u00f3ns bilaterais que presentaron tanto Delcass\u00e9 \u2014impelido pola prensa e o Parlamento\u2014 como o primeiro ministro franc\u00e9s en abril e maio. Dadas as declaraci\u00f3ns do k\u00e1iser en favor da independencia marroqu\u00ed e o rexeitamento naquel momento da opini\u00f3n p\u00fablica alem\u00e1 \u00e1 expansi\u00f3n colonial, o que pretend\u00eda Von B\u00fclow era recuperar o prestixio diplom\u00e1tico obrigando a Francia a asistir a unha conferencia imposta polo Reich, e que este recibise algunha compensaci\u00f3n a cambio de ceder na cuesti\u00f3n marroqu\u00ed.\nEn maio, a diplomacia alem\u00e1 centrouse en convencer a estadounidenses e brit\u00e1nicos, ademais de a Marrocos e outras potencias, de acudir \u00e1 desexada conferencia internacional, as\u00ed como a lograr o relevo de Delcass\u00e9. Os esforzos alem\u00e1ns para que o presidente Roosevelt mediase na crise, en especial co Reino Unido, fracasaron. Cando a posici\u00f3n alem\u00e1 parec\u00eda desesperada, o sult\u00e1n marroqu\u00ed aceptou finalmente o 28 de maio que se celebrase a conferencia proposta polo Reich, o mesmo d\u00eda que a batalla de Tsushima decid\u00eda a sorte da contenda entre Rusia e o Xap\u00f3n.\nSegunda fase: apoxeo, tensi\u00f3n militar e conferencia internacional.\nA crise alcanzou o seu apoxeo a mediados de xu\u00f1o, cando Delcass\u00e9 foi retirado do ministerio polo primeiro ministro Maurice Rouvier. O embaixador alem\u00e1n en Par\u00eds solicitara a destituci\u00f3n de Delcass\u00e9, que manti\u00f1a unha actitude intransixente cos alem\u00e1ns. O 6 de xu\u00f1o, Delcass\u00e9 viuse obrigado a cesar no seu cargo, tanto pola s\u00faa belixerancia, que a mayior\u00eda do gabinete rexeitaba, como polos seus anteriores roces co primeiro ministro. A principios de xu\u00f1o e por aparente insistencia do ministro de Asuntos Exteriores, a frota brit\u00e1nica parec\u00eda disposta a acudir en socorro de Francia e a desencadear un conflito con Alema\u00f1a. O temor a que isto sucedese non se disipou at\u00e9 finais de xu\u00f1o, e as reunin\u00f3s militares entre franceses e brit\u00e1nicos continuaron en segredo pese ao relevo de Delcass\u00e9. O desgusto no Reino Unido pola marcha de Delcass\u00e9, que pareceu un desprezo do apoio que outorgara a Francia na crise, durou pouco.\nRouvier aceptou finalmente, en privado, o 23 de xu\u00f1o, participar nunha conferencia internacional sobre Marrocos, despois de tratar en van de resolver a crise directamente con Alema\u00f1a. O 9 de xu\u00f1o, a\u00ednda trataba de chegar a un acordo co Reich que puxese fin a diversas desavinzas entre os dous pa\u00edses, entre elas a situaci\u00f3n de Marrocos. Logo aceptou que se celebrase a conferencia internacional, sempre que se pactasen de antem\u00e1n as reformas que poder\u00eda aplicar Francia en Marrocos. Pese a seguir neg\u00e1ndose a participar na conferencia o 27, o 30 cedera por fin, convencido de que non ter\u00eda que ceder ante Alema\u00f1a. A raz\u00f3n principal foi o desexo de evitar a guerra e o convencemento de que Alema\u00f1a non obter\u00eda nada nas negociaci\u00f3ns. Aliviado por que se evitase a contenda, Roosevelt ofreceuse para persuadir os brit\u00e1nicos, contrarios tam\u00e9n \u00e1 conferencia internacional, a que cambiaran de parecer e acudisen a ela.\nPero en xullo, Alema\u00f1a estaba ill\u00e1ndose e os franceses accederon a celebrar unha conferencia para resolver a crise. At\u00e9 o ver\u00e1n de 1905, Francia non mobilizou tropas, pois tem\u00eda que isto puidese desencadear a guerra. A partir de ent\u00f3n, tanto Francia como Alema\u00f1a continuaron promovendo a conferencia ao tempo que comezaron a tomar medidas militares. Alema\u00f1a mobilizou unidades da reserva a fins de decembro, e Francia incluso despregou tropas na fronteira en xaneiro de 1906. O obxectivo alem\u00e1n, por\u00e9n, era obter un triunfo diplom\u00e1tico, non desatar unha guerra, polo que o goberno en maio de 1905 desbotou xa a suxesti\u00f3n do xefe do Estado Maior de atacar preventivamente. Os principais preparativos militares alem\u00e1ns limit\u00e1ronse a acelerar a dotaci\u00f3n de can\u00f3ns e fus\u00eds de disparo r\u00e1pido no ex\u00e9rcito, proceso que se prev\u00eda conclu\u00edr en xu\u00f1o de 1906. Pola s\u00faa parte, os franceses tiveron bo coidado de non provocar aos alem\u00e1ns e de non adoptar medidas que puidesen desencadear un ataque alem\u00e1n: sen apoio ruso e co ex\u00e9rcito desmoralizado e mal armado, o goberno de Par\u00eds non desexaba arriscarse a un enfrontamento militar. Pese a iso, na segunda metade de 1905, tras a marcha de Delcass\u00e9, redobr\u00e1ronse as medidas militares: asignouse unha partida especial secreta para o ex\u00e9rcito, reduc\u00edronse os permisos e levouse a cabo un simulacro de mobilizaci\u00f3n. Pola s\u00faa parte, os belgas reforzaron as fortalezas de Liexa e Namur, e os brit\u00e1nicos concentraron parte da frota en Gran Breta\u00f1a. En todo momento, por\u00e9n, os gobernos trataron de evitar tomaren medidas que precipitasen unha guerra.\nA Conferencia de Alxeciras convocouse para resolver a disputa e durou do 16 de xaneiro ao 7 de abril de 1906. Das trece naci\u00f3ns presentes, os representantes alem\u00e1ns s\u00f3 foron apoiados polos do Imperio austroh\u00fangaro. A Terceira Rep\u00fablica Francesa ti\u00f1a o firme apoio do Reino Unido de Gran Breta\u00f1a e Irlanda, o Imperio ruso, o Reino de Italia, o Reino de Espa\u00f1a e os Estados Unidos. Os alem\u00e1ns finalmente aceptaron un acordo \u2014a Acta de Alxeciras\u2014 en abril, que se asinou o 31 de maio de 1906, no que Francia aceptaba aplicar certos cambios en Marrocos, pero reti\u00f1a o control dos instrumentos do poder no territorio. A aceptaci\u00f3n previa da preeminencia francesa en Marrocos, necesaria para que se celebrase a conferencia, adiantou o resultado desta. Sen dexesos de desencadear unha guerra por Marrocos, cunha frota a\u00ednda incapaz de enfrontarse \u00e1 brit\u00e1nica e dada a firme posici\u00f3n francesa, Alema\u00f1a decidiu non prolongar a crise e aceptar as posici\u00f3ns do adversario.\nA\u00ednda que a Conferencia de Alxeciras resolveu a primeira crise marroqu\u00ed, esta situaci\u00f3n durou pouco: a continua insatisfacci\u00f3n alem\u00e1 coa situaci\u00f3n de Marrocos conduciu \u00e1 segunda crise marroqu\u00ed, ou crise de Agadir, en 1911. Ademais, deu a co\u00f1ecer ao mundo o perigo e a tensi\u00f3n vixente entre as potencias imperialistas europeas, e o risco que supo\u00f1\u00eda o feito de que as grandes naci\u00f3ns se aliasen en bloques militares; a\u00ednda que este acontecemento non desencadeou unha guerra, si causou un empeoramento das tensi\u00f3ns internacionais que finalmente levaron \u00e1 primeira guerra mundial (1914-1918). Foi a primeira crise militar entre os bloques pol\u00edticos europeos desde a d\u00e9cada de 1880."}
{"id": "469482", "revid": "1131", "url": "https://gl.wikipedia.org/wiki?curid=469482", "title": "Viance", "text": "O top\u00f3nimo galego Viance pode referirse a:\nAmais, como apelido pode refererirse a:"}
{"id": "469483", "revid": "72012", "url": "https://gl.wikipedia.org/wiki?curid=469483", "title": "Crise de T\u00e1nxer", "text": ""}
{"id": "469484", "revid": "72012", "url": "https://gl.wikipedia.org/wiki?curid=469484", "title": "Primeira Crise Marroqu\u00ed", "text": ""}
{"id": "469485", "revid": "72012", "url": "https://gl.wikipedia.org/wiki?curid=469485", "title": "Segunda crise marroqu\u00ed", "text": ""}
{"id": "469486", "revid": "17467", "url": "https://gl.wikipedia.org/wiki?curid=469486", "title": "Conferencia Iternacional de Alxeciras", "text": ""}
{"id": "469487", "revid": "17467", "url": "https://gl.wikipedia.org/wiki?curid=469487", "title": "Conferencia Internacional de Alxeciras", "text": ""}
{"id": "469495", "revid": "27155", "url": "https://gl.wikipedia.org/wiki?curid=469495", "title": "Hipotaurina", "text": "A hipotaurina \u00e9 un \u00e1cido sulf\u00ednico que funciona como intermediario na s\u00edntese de taurina. Igual que a taurina, tam\u00e9n act\u00faa como neurotransmisor end\u00f3xeno a trav\u00e9s dos receptores de glicina. \u00c9 un osm\u00f3lito con propiedades antioxidantes.\nA hipotaurina deriva da ciste\u00edna (e homociste\u00edna). En mam\u00edferos, a bios\u00edntese de hipotaurina a partir de ciste\u00edna ocorre no p\u00e1ncreas. Na v\u00eda da \u00e1cido ciste\u00edna-sulf\u00ednico, a ciste\u00edna ox\u00eddase primeiro ao seu \u00e1cido sulf\u00ednico, en reacci\u00f3n catalizada polo enzima ciste\u00edna dioxixenase. O \u00e1cido ciste\u00edna-sulf\u00ednico, \u00e1 s\u00faa vez, \u00e9 descarboxilado pola sulfinoalanina descarboxilase para formar hipotaurina. A hipotaurina \u00e9 oxidada enzimaticamente rendendo taurina pola hipotaurina deshidroxenase."}
{"id": "469501", "revid": "25871", "url": "https://gl.wikipedia.org/wiki?curid=469501", "title": "Tethytheria", "text": "Tethytheria (tetiterios) \u00e9 un clado de mam\u00edferos que incl\u00fae os actuais sirenios e probosc\u00eddeos, as\u00ed como a orde extinta dos Embrithopoda.\nA\u00ednda que existe un forte apoio de estudos anat\u00f3micos e moleculares que permite considerar o clado Tethytheria como monof\u00edlico, as interrelaci\u00f3ns entre os taxons inclu\u00eddos nel seguen sendo discutidas. Os tetiterios comparten varias caracter\u00edsticas, como \u00f3rbitas oculares dirixidas \u00e1 parte anterior e dentes das meixelas m\u00e1is ou menos bilofodontos (con dobres cristas transversais nas coroas do dente). Os Proboscidea e Sirenia est\u00e1n ligados entre si polas s\u00faas caracter\u00edsticas auditivas nos seus \u00f3sos petrosos, pero esta ligaz\u00f3n poder\u00eda ser unha homoplasia. Os desmostilios, tradicionalmente considerados tetiterios, foron provisoriamente asignados aos Perissodactyla, xunto coa familia do Eoceno temper\u00e1n Anthracobunidae, que era considerada un grupo irm\u00e1n dos Tethytheria.\nP\u00e9nsase que Tethytheria evolucionou a partir de primitivos mam\u00edferos ungulados (\"condilartos\") nas costas do antigo oc\u00e9ano de Tetis, de onde v\u00e9n o nome de Tethytheria, 'bestas do Tetis'.\nSistem\u00e1tica.\nCladograma modificado a partir de e .\nClasificaci\u00f3n.\nClasificaci\u00f3n modificada a partir de ."}
{"id": "469504", "revid": "27155", "url": "https://gl.wikipedia.org/wiki?curid=469504", "title": "Tetiterios", "text": ""}
{"id": "469505", "revid": "27155", "url": "https://gl.wikipedia.org/wiki?curid=469505", "title": "Tetiterio", "text": ""}
{"id": "469506", "revid": "89787", "url": "https://gl.wikipedia.org/wiki?curid=469506", "title": "Billene Seyoum Woldeyes", "text": "Billene Seyoum Woldeyes (amh\u00e1rico: \u1262\u120d\u1208\u1294 \u1225\u12e9\u121d \u12c8\u120d\u12f0\u12e8\u1235), nada en Ad\u00eds Abeba en 1985, \u00e9 unha escritora e activista et\u00edope. Desde 2018 \u00e9 secretaria de prensa da oficia do Primeiro Ministro do su pa\u00eds\nTraxectoria.\nA menor de tres irm\u00e1ns, sendo nena a s\u00faa familia emigrou a Harare (Cimbabue) e o Canad\u00e1. No seu libro \"Transformative spaces\" fala da pegada da educaci\u00f3n multinacional na s\u00faa vida: \u00abPasei a metade da mi\u00f1a vida f\u00f3ra do meu pa\u00eds de nacemento, Etiop\u00eda. Por\u00e9n, algunhas normas de \"Ethiopiawinet\" (\"Etiopeidade\") inxectadas en min a trav\u00e9s da socializaci\u00f3n se mantiveron ao longo dos anos\u00bb.\nFixo os estudos secundarios en Harare, e estudou dous anos de Xesti\u00f3n de Mercadotecnia na Universidade Comercial de Ad\u00eds Abeba. Estudou Relaci\u00f3ns Internacionais na Universidade de Columbia Brit\u00e1nica, en Vancouver, entre 2004 e 2008. Na Universidade para a Paz estudou un mestrado en X\u00e9nero e Construci\u00f3n da Paz, e na Universidade de Innsbruck un mestrado en Paz, Seguridade, Desenvolvemento e Transformaci\u00f3n dos Conflitos Internacionais.\nA finais de 2010 regresou a Ad\u00eds Abeba, e pouco despois comezou o blog \"EthiopianFeminism\", renomeado en 2012 como \"AfricanFeminism\". Desde esta plataforma difunde a obra de escritoras africanas feministas. Desde 2010 publicou en diversas publicaci\u00f3ns, como \"Pambazuka News\", sobre os dereitos da muller e os dereitos da nena.\nEn 2011 formou un colectivo po\u00e9tico de \"spoken word\" chamado Zemneged-Andinet, \"desde un lugar de unidade\" en lingua amh\u00e1rica. Nel colaboran artistas en amh\u00e1rico e ingl\u00e9s, e act\u00faan en locais de Ad\u00eds Abeba.\nEntre 2011 e 2013 traballou no programa de formaci\u00f3n no Instituto de Paz e Estudos de Seguridade - Africa Peace en Addis Ababa. En 2013 foi elixida presidenta da Association of Women in Business (AWiB) de Etiop\u00eda. Tam\u00e9n traballou como editora da revista da Association for Women\u2019s Sanctuary and Development (AWSAD).\nFoi consultora no programa de desenvolvemento agr\u00edcola Agribusiness and Market Development (AGP-AMDe) da organizaci\u00f3n ACDI/VOCA, de cara a axudar labregos e labregas do seu pa\u00eds. \u00c9 fundadora da compa\u00f1\u00eda de impacto social Earuyan Solutions.\nBillene foi unha das promotoras do equilibro de x\u00e9nero 50-50 no Goberno de Etiop\u00eda. Nunha carta aberta ao Primeiro Ministro Abiy Ahmed publicada no xornal \"The Reporter\", Billene Seyoum Weldeyes e Sewit Hailesellasie Tadesse defend\u00edan a equidade de x\u00e9nero e fac\u00edan algunhas propostas para levala a cabo. Entre elas, a creaci\u00f3n dun equilibrio de x\u00e9nero 50-50 no gabinete ministerial, no grupo de conselleiros do Primeiro Ministro, e no Foro de Defensa dos Dereitos da Muller. Ahmed nomeou 10 ministras cando formou goberno o 16 de outubro de 2018. En novembro de 2018 foi contratada como secretaria de prensa da oficina do Primeiro Ministro, despois da desaparici\u00f3n da Oficina de Asuntos de Comunicaci\u00f3n do Goberno. En xaneiro de 2019 Nigussie Tilahun pasou a levar a secci\u00f3n de amh\u00e1rico, e Billene seguiu coas secci\u00f3ns de lingua inglesa e medios dixitais.\nDiversas plataformas sinalaron a preferencia de Billene por non ser nomeada co t\u00edtulo de \"Weizero\" ou \"Weizerit\" (entendible como \"Se\u00f1ora\" ou \"Se\u00f1orita\").\nObra.\nA s\u00faa obra po\u00e9tica incl\u00fae poemas como \"Things I Imagine Telling My Daughter\", \"Make It Happen\", \"From Foetus to Woman\"., \"Petals of Pride\" ou \"Cracking Fragility\""}
{"id": "469529", "revid": "23204", "url": "https://gl.wikipedia.org/wiki?curid=469529", "title": "Menelik I", "text": "Menelik I foi o primeiro emperador de Etiop\u00eda, que gobernou no s\u00e9culo -X. De ascendencia hebrea, estabeleceu a dinast\u00eda salom\u00f3nica. Tradicionalmente, crese que Menelik foi fillo de Salom\u00f3n, rei de Israel, e Makeda, a Ra\u00ed\u00f1a de Sab\u00e1.\nNome.\nChamado B\u00e4yn\u00e4 L\u0259\u1e25k\u0259m no \"Kebra Nagast\", Menelik I tam\u00e9n \u00e9 chamado Ibn al-Hakim (en , \"Fillo do sabio\").\nDinast\u00eda.\nDe acordo coa lenda, Menelik I fundou a dinast\u00eda salom\u00f3nica de Etiop\u00eda que gobernou o pa\u00eds con poucas interrupci\u00f3ns durante case tres mil anos. Isto rematou 225 xeraci\u00f3ns despois coa deposici\u00f3n do emperador Haile Selassie en 1974."}
{"id": "469530", "revid": "23204", "url": "https://gl.wikipedia.org/wiki?curid=469530", "title": "S\u00e9culo X a. C.", "text": ""}
{"id": "469535", "revid": "23204", "url": "https://gl.wikipedia.org/wiki?curid=469535", "title": "Pobo amh\u00e1rico", "text": "Os amh\u00e1ricos (en , \"\u0100mara\"; en , \"\u02be\u00c4m\u0259\u1e25\u00e4ra\") son un grupo \u00e9tnico semita que habita tradicionalmente nas terras altas da zonas norte e central de Etiop\u00eda, particularmente en Ad\u00eds Abeba e a rexi\u00f3n de Amhara. Segundo o censo nacional de 2007, os amh\u00e1ricos representaban 19\u00a0867\u00a0817 de persoas, o cal sup\u00f3n o 26,9% da poboaci\u00f3n de Etiop\u00eda. A maior\u00eda deles pertence \u00e1 Igrexa et\u00edope tewahedo. Tam\u00e9n existen comunidades de expatriados amh\u00e1ricos, particularmente en Am\u00e9rica do Norte. Falan o amh\u00e1rico, unha lingua afroasi\u00e1tica da p\u00f3la sem\u00edtica e membro do grupo de linguas eti\u00f3picas, que \u00e9 a lingua oficial de Etiop\u00eda."}
{"id": "469536", "revid": "23204", "url": "https://gl.wikipedia.org/wiki?curid=469536", "title": "Amh\u00e1ricos", "text": ""}
{"id": "469538", "revid": "55340", "url": "https://gl.wikipedia.org/wiki?curid=469538", "title": "Pobo oromo", "text": "Os oromo (en ) son un grupo \u00e9tnico cuxita que habita na rexi\u00f3n de Oromia, en Etiop\u00eda. \u00c9 un dos meirandes grupos \u00e9tnicos de Etiop\u00eda e representa o 34,5% da poboaci\u00f3n do pa\u00eds. Os oromo falan a lingua oromo como lingua materna (tam\u00e9n chamada \"afaan oromoo\" e \"oromiffa\"), que forma parte da p\u00f3la cuxita das linguas afroasi\u00e1ticas. A verba \"oromo\" apareceu na literatura europea por vez primeira en 1893 e pouco a pouco f\u00edxose com\u00fan na segunda metade do s\u00e9culo XX.\nOutrora, os oromo practicaban a s\u00faa relixi\u00f3n tradicional e empregaban o sistema \"gadaa\" de goberno. Un l\u00edder elixido polo sistema \"gadaa\" permanec\u00eda no poder s\u00f3 durante 8 anos, despois do cal se fac\u00edan elecci\u00f3ns. Durante os s\u00e9culos XVIII e XIX, os oromo foron o grupo dominante do norte de Etiop\u00eda no per\u00edodo Zemene Mesafint. Foron protagonistas de grandes migraci\u00f3ns hist\u00f3ricas, e de guerras cos cristi\u00e1ns do norte e cos musulm\u00e1ns do sur e do leste no Corno de \u00c1frica."}
{"id": "469539", "revid": "23204", "url": "https://gl.wikipedia.org/wiki?curid=469539", "title": "Oromo", "text": ""}
{"id": "469540", "revid": "23204", "url": "https://gl.wikipedia.org/wiki?curid=469540", "title": "Lingua sidamo", "text": "A lingua sidamo \u00e9 unha lingua afroasi\u00e1tica pertencente \u00e1 p\u00f3la de linguas cuxitas. \u00c9 falada en parte do sur de Etiop\u00eda polo pobo sidama, particularmente na zona Sidama. \"Sidaamu Afoo\" \u00e9 o aut\u00f3nimo \u00e9tnico para a lingua, mentres que \"sidaminya\" \u00e9 o nome en lingua amh\u00e1rica. A\u00ednda que non se co\u00f1ece ning\u00fan dialecto espec\u00edfico, comparte m\u00e1is dun 64% de semellanza l\u00e9xica co alaba-k'abeena, un 62% co kambaata e un 53% co hadiyya, t\u00f3dalas cales son linguas faladas no suroeste de Etiop\u00eda. A orde de palabras \u00e9 suxeito-obxecto-verbo. O sidamo ten m\u00e1is de 100\u00a0000 falantes como segunda lingua. O grao de alfabetizaci\u00f3n dos falantes como primeira lingua \u00e9 de 1%-5%, mentres que os de segunda lingua \u00e9 de 20%. En termos de escrita, o sidamo empregou o alfabeto ge'ez at\u00e9 1993, e dende ent\u00f3n emprega o alfabeto latino."}
{"id": "469541", "revid": "89787", "url": "https://gl.wikipedia.org/wiki?curid=469541", "title": "Pobo sidama", "text": "Os sidama (en ge'ez: \u1232\u12f3\u121b) son un grupo \u00e9tnico cuxita que habita tradicionalmente a zona Sidama da Rexi\u00f3n das Naci\u00f3ns, Nacionalidades e Pobos do Sur (SNNPR) en Etiop\u00eda. Falan a lingua sidamo, que \u00e9 unha lingua da p\u00f3la cuxita das linguas afroasi\u00e1ticas. Malia o seu gran n\u00famero, non contan cun estado rexional \u00e9tnico separado.\nOs sidama mantiveron a s\u00faa herdanza cultural, inclu\u00edndo lingua e relixi\u00f3n tradicional at\u00e9 finais da d\u00e9cada de 1880, durante a conquista do emperador Menelik II. Antes diso, os sidama ti\u00f1an o seu propio sistema administrativo ben estabelecido que databa cando menos do s\u00e9culo IX, a\u00ednda que estaba composta por unha coalici\u00f3n de reinos de sidama. Eses reinos estend\u00edanse at\u00e9 a rexi\u00f3n Gibe. Como resultado da marxinaci\u00f3n e a que a lingua non ten o seu propio alfabeto, moi pouco se ten escrito sobre os sidama. Ning\u00fan sidama puido asistir \u00f3 colexio at\u00e9 despois de que Derg chegou \u00f3 poder en 1975."}
{"id": "469542", "revid": "23204", "url": "https://gl.wikipedia.org/wiki?curid=469542", "title": "Bintuk", "text": ""}
{"id": "469543", "revid": "23204", "url": "https://gl.wikipedia.org/wiki?curid=469543", "title": "Ijka", "text": ""}
{"id": "469544", "revid": "89787", "url": "https://gl.wikipedia.org/wiki?curid=469544", "title": "Pobo misak", "text": "Os misak, tam\u00e9n co\u00f1ecidos como guambianos, son un pobo ind\u00edxena do departamento de Cauca, en Colombia. A s\u00faa lingua \u00e9 co\u00f1ecida como guambiano, ou moguex, e \u00e9 unha das linguas coconucas. A maior\u00eda vive na parte occidental dos Andes colombianos. Alg\u00fans misak traslad\u00e1ronse \u00f3 Huila na procura de terras arables.\nNome.\nO termo \"misak\" quere dicir \"xente da auga\"."}
{"id": "469546", "revid": "23204", "url": "https://gl.wikipedia.org/wiki?curid=469546", "title": "Misak", "text": ""}
{"id": "469547", "revid": "23204", "url": "https://gl.wikipedia.org/wiki?curid=469547", "title": "Guambianos", "text": ""}
{"id": "469548", "revid": "23204", "url": "https://gl.wikipedia.org/wiki?curid=469548", "title": "Pobo guambiano", "text": ""}
{"id": "469551", "revid": "23204", "url": "https://gl.wikipedia.org/wiki?curid=469551", "title": "Lingua guambiana", "text": "O guambiano ou moguex (tam\u00e9n co\u00f1ecida como \"namtrik\") \u00e9 unha lingua ind\u00edxena falado polo pobo misak (tam\u00e9n chamados \"guambianos\") que habitan no departamento do Cauca, en Colombia. O parentesco m\u00e1is estreito desta lingua d\u00e1se coa lingua totor\u00f3 (falada no concello hom\u00f3nimo) e coa extinta lingua coconuco."}
{"id": "469552", "revid": "23204", "url": "https://gl.wikipedia.org/wiki?curid=469552", "title": "Departamento de Meta", "text": ""}
{"id": "469553", "revid": "89787", "url": "https://gl.wikipedia.org/wiki?curid=469553", "title": "Lago Tana", "text": "O lago Tana (tam\u00e9n soletreado T'ana, en : , ', '; unha variante m\u00e1is antiga \u00e9 Tsana, en ge'ez: \u133b\u1293 \"\u1e62\u0101n\u0101\"; \u00e1s veces chamado \"Dembiya\" ap\u00f3s a rexi\u00f3n \u00f3 norte do lago) \u00e9 a fonte do Nilo Azul e \u00e9 o lago m\u00e1is grande en Etiop\u00eda. At\u00f3pase na rexi\u00f3n de Amhara no noroeste do altiplano et\u00edope. O lago ten uns 84 quil\u00f3metros de longo e 66 quil\u00f3metros de ancho, cunha profundidade m\u00e1xima de 15 m, e a unha altura de 1788 metros. O lago Tana n\u00fatrese dos r\u00edos Lesser Abay, Reb e Gumara. A \u00e1rea da s\u00faa superficie abrangue entre 3000 e 3500\u00a0km\u00b2, dependendo da estaci\u00f3n e das precipitaci\u00f3ns. O nivel do lago foi regulado coa construci\u00f3n dun aliviadoiro onde o lago descarga no Nilo Azul. Isto controla o fluxo das Fervenzas do Nilo Azul (Tis Abbai) e da estaci\u00f3n hidroel\u00e9ctrica.\nEn 2015, a rexi\u00f3n do lago Tana foi nomeada como unha Reserva da Biosfera da UNESCO, reco\u00f1ecendo a s\u00faa importancia natural e cultural."}
{"id": "469556", "revid": "1131", "url": "https://gl.wikipedia.org/wiki?curid=469556", "title": "Fervenzas do Nilo Azul", "text": "As fervenzas do Nilo Azul (en ; que quere dicir \"auga fumegante\") son unhas fervenzas que se atopan no r\u00edo Nilo Azul, en Etiop\u00eda. At\u00f3pase no curso alto do r\u00edo, a uns 30\u00a0km da vila de Bahir Dar e do lago Tana. As fervenzas son unha das atracci\u00f3ns tur\u00edsticas m\u00e1is co\u00f1ecidas de Etiop\u00eda.\nAt\u00f3panse a unha altura de 37 a 45 metros, constan de catro correntes de auga que orixinalmente na estaci\u00f3n chuviosa chegaban a facer 400 metros de ancho pero con moi pouca auga na estaci\u00f3n seca. A regulaci\u00f3n do lago Tana reduce a variaci\u00f3n estacional e dende o ano 2003 unha central hidroel\u00e9ctrica recolle gran parte do seu caudal, ag\u00e1s durante a estaci\u00f3n chuviosa. As fervenzas do Nilo Azul illan a ecolox\u00eda do lago Tana do resto do r\u00edo Nilo e danlle endemismos \u00e1 fauna do lago.\nA curta distancia augas abaixo das fervenzas constru\u00eduse a primeira ponte de pedra de Etiop\u00eda por parte do Emperador Susenyos no ano 1626. Segundo Manuel de Almeida, a pedra de construci\u00f3n atopouse no afluente Alata, e os expertos construtores provi\u00f1an da India con Afonso Mendes, sendo o supervisor das obras o Patriarca Ortodoxo de Etiop\u00eda."}
{"id": "469559", "revid": "15490", "url": "https://gl.wikipedia.org/wiki?curid=469559", "title": "Natalia Lema Otero", "text": "Natalia Lema Otero, nada en Ba\u00ed\u00f1as (Vimianzo) en 1999, \u00e9 unha escritora galega.\nTraxectoria.\nLema Otero leva escribindo e publicando dende os dezaseis anos. O seu primeiro libro, \"Baos\", fala da di\u00e1spora producida polo encoro da Fervenza hai m\u00e1is de medio s\u00e9culo.\nO seu segundo libro, \"Prevenci\u00f3n de riscos agrarios na Costa da Morte\", \u00e9 un manual que afonda nos perigos intr\u00ednsecos do sector primario, especialmente os envorcos de tractor e os accidentes por atrapamento con toma de forza. \nNo 2021, editou o seu primeiro poemario, \"Do amor e o delirio,\" con pr\u00f3logo de Xusto L\u00f3pez Carril.\nTen o reco\u00f1ecemento de honra do Club Rotary Interact de Fern\u00e1ndez (Arxentina) polo seu activismo a prol da erradicaci\u00f3n da enfermidade da polio.\n\u00c9 columnista de \"La Voz de Galicia\" na edici\u00f3n de Carballo."}
{"id": "469563", "revid": "89787", "url": "https://gl.wikipedia.org/wiki?curid=469563", "title": "Gaziura", "text": "Gaziura (en grego: ), era unha cidade do Ponto, preto do actual r\u00edo Ye\u015fil\u0131rmak (denominaci\u00f3n ne grego antigo: Iris). Alg\u00fans eruditos equiparan Gaziura con Talaura, outros con Ibora, e outros co moderno Turhal.\nFoi residencia antiga dos reis do Ponto, mais na \u00e9poca de Estrab\u00f3n estaba abandonada. Di\u00f3n Casio (XXXV-12) indica que foi o lugar onde Mitr\u00eddates VI do Ponto tomou posici\u00f3ns contra o romano Caio Valerio Triario."}
{"id": "469572", "revid": "88215", "url": "https://gl.wikipedia.org/wiki?curid=469572", "title": "Domingos de Iria", "text": ""}
{"id": "469574", "revid": "88215", "url": "https://gl.wikipedia.org/wiki?curid=469574", "title": "Cresconio II", "text": ""}
{"id": "469575", "revid": "88215", "url": "https://gl.wikipedia.org/wiki?curid=469575", "title": "Bispo de Iria", "text": ""}
{"id": "469576", "revid": "88215", "url": "https://gl.wikipedia.org/wiki?curid=469576", "title": "Bispo de Iria Flavia", "text": ""}
{"id": "469578", "revid": "55340", "url": "https://gl.wikipedia.org/wiki?curid=469578", "title": "Volandeira", "text": ""}
{"id": "469580", "revid": "88215", "url": "https://gl.wikipedia.org/wiki?curid=469580", "title": "Bispo de Iria e Compostela", "text": ""}
{"id": "469581", "revid": "88215", "url": "https://gl.wikipedia.org/wiki?curid=469581", "title": "Primeiro ministro de Santa Luc\u00eda", "text": ""}
{"id": "469582", "revid": "5132", "url": "https://gl.wikipedia.org/wiki?curid=469582", "title": "Aleksandar Marcius", "text": "Aleksandar \"Sandi\" Marcius, nado o 25 de maio de 1990 en Nedeli\u0161\u0107e, \u00e9 un xogador profesional de baloncesto croata que xoga no C\u00e1ceres Patrimonio de la Humanidad da Liga LEB Ouro. Formado nas universidades de Purdue e DePaul, cunha altura de 2,09 m xoga na posici\u00f3n de pivote.\nTraxectoria.\nNado en Nedeli\u0161\u0107e, Marcius comezou a xogar a baloncesto aos 15 anos. Posteriormente, formouse na Universidade de Purdue (Indiana, Estados Unidos), onde formou parte do elenco dos Boilermakers nas temporadas 2010\u221211, 2011\u221212 e 2012\u221213. Completou a s\u00faa formaci\u00f3n universitaria na Universidade de DePaul (Illinois, Estados Unidos) xogando para os Blue Demons na tempada 2013\u221214. Ap\u00f3s finalizar a s\u00faa etapa universitaria, regresou ao seu pa\u00eds natal onde debutou como xogador profesional. As\u00ed, na temporada 2014\u221215 xogou para o GKK Sibenik da A-1 Liga, a m\u00e1xima categor\u00eda do baloncesto croata.\nNa tempada 2015-16 incorp\u00f3rase ao Sammic ISB da Liga LEB Prata espa\u00f1ola, onde rexistra medias de 14,9 puntos e 9,3 rebotes por encontro. Logra ser un dos xogadores m\u00e1is destacados, sendo inclu\u00eddo no quinteto ideal da competici\u00f3n e establecendo a marca hist\u00f3rica de valoraci\u00f3n estat\u00edstica nun s\u00f3 partido con 62. Na seguinte temporada asina polo C\u00e1ceres Patrimonio de la Humanidad da Liga LEB Ouro, sendo un dos xogadores m\u00e1is destacados do equipo e da competici\u00f3n cunhas medias de 13,8 puntos e 7,7 rebotes por encontro, obtendo o Trofeo da afecci\u00f3n do C\u00e1ceres ao mellor xogador da tempada.\nEn 2017\u221218 xogou na LegaDue Gold, segunda divisi\u00f3n italiana, co Junior Novipiu Casale Monferrato, onde tras perderse os dous primeiros meses de competici\u00f3n por unha lesi\u00f3n no ligamento escafolunar, e posteriormente outro tres meses debido a outra lesi\u00f3n, alcanzou medias de 9,3 puntos e 6,5 rebotes. En setembro de 2018 regresa a Espa\u00f1a para xogar nas filas do Real Betis Energ\u00eda Plus da Liga LEB Ouro por unha tempada. Co club sevillano logra o ascenso a Liga ACB, a\u00ednda que con menos minutos xogados do habitual, 7,7 minutos por encontro, con 3,6 puntos e 2,3 rebotes de media por xogo. O 22 de xullo de 2019 an\u00fanciase a s\u00faa fichaxe polo Leite R\u00edo Breog\u00e1n. Con todo, non se incorporou ao equipo ao non superar o reco\u00f1ecemento m\u00e9dico, ficando de todos os xeitos no club para a s\u00faa recuperaci\u00f3n."}
{"id": "469583", "revid": "5132", "url": "https://gl.wikipedia.org/wiki?curid=469583", "title": "Sandi Marcius", "text": ""}
{"id": "469586", "revid": "5863", "url": "https://gl.wikipedia.org/wiki?curid=469586", "title": "Ano xacobeo", "text": ""}
{"id": "469587", "revid": "85894", "url": "https://gl.wikipedia.org/wiki?curid=469587", "title": "Miro de Canzo", "text": "Miro de Canzo, nado en Canzo cara a 1236 e finado en Sorico cara a 1300, foi un eremita e peregrino lombardo, venerado como o patr\u00f3n da choiva co nome de San Miro.\nTraxectoria.\nNacido nunha familia de agricultores nun pasto de monta\u00f1a chamado Second'Alpe, no territorio de Canzo, na provincia de Como. Guiado por un monxe local, partiu no cami\u00f1o do hermitismo e, renunciando a todas as s\u00faas posesi\u00f3ns, iniciou a vida dun mendigo de mendigos. Deu a todos un exemplo de oraci\u00f3n intensa e interced\u00eda polas necesidades espirituais e materiais da s\u00faa terra natal e das persoas \u00e1s que se cruzou na s\u00faa peregrinaci\u00f3n. As fontes din que foi a Roma e outros lugares sagrados, sen especificar, e logo volveu, tras unha revelaci\u00f3n divina, ao seu pa\u00eds, Canzo, onde continuou a s\u00faa vida de eremita nas monta\u00f1as, na ermida na que hoxe se atopa igrexa-santuario (\"Eremo di san Miro\").\nAo seu m\u00e9rito atribu\u00edronse varias liberaci\u00f3ns da praga de seca a varios lugares, unha graza pola que foi invocado polas autoridades do Ducado de Mil\u00e1n e da diocese de Como, mesmo nos s\u00e9culos seguintes. Viv\u00eda na soidade nas monta\u00f1as, onde se alimentaba do que a natureza ofrec\u00eda espontaneamente e, no silencio da s\u00faa cova preto do regato de Canzo, atopou a Deus en oraci\u00f3n contemplativa. Ao finalizar a s\u00faa vida, cruzando milagrosamente a rama oriental do lago Como, chegou a S\u00f2rico, o extremo norte do lago, onde recibiu o seu principal afluente. Al\u00ed instalouse preto da igrexa de San Miguel, onde fixo a s\u00faa transici\u00f3n definitiva \u00e1 vida eterna, chea de fe e de virtude. Preto da ermida hai unha fonte que se di que \u00e9 beneficiosa."}
{"id": "469593", "revid": "1131", "url": "https://gl.wikipedia.org/wiki?curid=469593", "title": "San Miro", "text": ""}
{"id": "469596", "revid": "5863", "url": "https://gl.wikipedia.org/wiki?curid=469596", "title": "Libro das invasi\u00f3ns", "text": ""}
{"id": "469597", "revid": "5863", "url": "https://gl.wikipedia.org/wiki?curid=469597", "title": "Libro das invasi\u00f3ns irlandesas", "text": ""}
{"id": "469598", "revid": "5863", "url": "https://gl.wikipedia.org/wiki?curid=469598", "title": "Libro das invasi\u00f3ns de Irlanda", "text": ""}
{"id": "469599", "revid": "5863", "url": "https://gl.wikipedia.org/wiki?curid=469599", "title": "Manuel Abalo Lamas", "text": "Manuel Abalo Lamas, co\u00f1ecido como Franxeiro, nado en Vilagarc\u00eda de Arousa, foi un pol\u00edtico galego.\nTraxectoria.\nPe\u00f3n en Vilagarc\u00eda. Co golpe de Estado do 18 de xullo de 1936 foi detido. Xulgado en Pontevedra por auxilio \u00e1 rebeli\u00f3n o 21 de xaneiro de 1937 con outros republicanos de Vilagarc\u00eda. Houbo de repetirse o consello de guerra por \"omisi\u00f3n dun dos tr\u00e1mites\". Foi condenado a 12 anos e un d\u00eda de prisi\u00f3n. Sa\u00edu en liberdade provisional por conmutaci\u00f3n da pena en agosto de 1939."}
{"id": "469601", "revid": "5863", "url": "https://gl.wikipedia.org/wiki?curid=469601", "title": "Galicia, un relato no mundo", "text": "Galicia, un relato no mundo foi unha exposici\u00f3n temporal da Xunta de Galicia no Museo Centro Gai\u00e1s da Cidade da Cultura de Galicia, en Santiago de Compostela, feita co gallo da celebraci\u00f3n do Ano Santo Xacobeo do ano 2021. Inaugurouse o 15 de novembro de 2019 e rematou o 12 de abril de 2020.\nDescrici\u00f3n.\nComisariada por Manuel Gago Mari\u00f1o, conta coa colaboraci\u00f3n do Consello da Cultura Galega. Canda Manuel Gago, o comit\u00e9 cient\u00edfico est\u00e1 integrado por Jos\u00e9 Miguel Andrade, Beatriz Comendador Rey, Jos\u00e9 Manuel Costa Garc\u00eda, Emilio Grand\u00edo Seoane, Juan M. Monterroso Montero e Rafael Rodr\u00edguez Mart\u00ednez, ademais do asesoramento de Pilar Cagiao na \u00e1rea de emigraci\u00f3n.\nEst\u00e1 composta por trescentas pezas, obras clave da cultura galega, algunhas delas nunca antes exhibidas en Galicia, procedentes de arredor de oitenta instituci\u00f3ns, entre elas a Biblioteca Apost\u00f3lica Vaticana, o Trinity College de Dubl\u00edn, a Parker Library da Universidade de Cambridge e o Museu Nacional de Arqueologia de Lisboa."}
{"id": "469604", "revid": "89787", "url": "https://gl.wikipedia.org/wiki?curid=469604", "title": "Depresi\u00f3n de Danakil", "text": "A depresi\u00f3n de Danakil \u00e9 a parte norte do Tri\u00e1ngulo Afar ou da Depresi\u00f3n de Afar que se atopa en Etiop\u00eda, unha depresi\u00f3n xeol\u00f3xica que resultou da diverxencia de tres placas tect\u00f3nicas no Corno de \u00c1frica.\nLocalizaci\u00f3n.\nA depresi\u00f3n de Danakil \u00e9 unha vasta chaira, que se atopa no norte da depresi\u00f3n de Afar de Etiop\u00eda, preto da fronteira con Eritrea. At\u00f3pase a uns 125 metros por debaixo do nivel do mar e limita polo oeste coa chaira et\u00edope e polo leste cos Alpes Danakil, detr\u00e1s dos cales est\u00e1 o mar Vermello.\nA \u00e1rea foi moitas veces chamada como o berce da humanidade. En 1974, Donald Johanson e os seus compa\u00f1eiros atoparon o famoso f\u00f3sil do \"Australopithecus\" Lucy, que data de hai 3,2 mill\u00f3ns de anos e moitos outros f\u00f3siles antigos de hom\u00ednidos foron descubertos na \u00e1rea, o cal fixo que alg\u00fans paleont\u00f3logos propuxesen que a \u00e1rea \u00e9 o lugar onde os humanos evolucionaron por vez primeira."}
{"id": "469607", "revid": "65337", "url": "https://gl.wikipedia.org/wiki?curid=469607", "title": "Obelisco de Axum", "text": "O obelisco de Axum (en ) \u00e9 unha estela obelisco de granito do s\u00e9culo IV e 24 metros de altura que se atopa na cidade de Axum, en Etiop\u00eda. Cun peso de 160 toneladas, est\u00e1 ornamentado con d\u00faas portas falsas na base e conta con decoraci\u00f3ns que semellan fiestras en t\u00f3dolos seus lados. \nO obelisco remata nunha parte superior semicircular, que estaba encerrada por molduras met\u00e1licas.\nHistoria.\nO obelisco foi elaborado e erixido na cidade de Axum (actual Etiop\u00eda) durante o s\u00e9culo IV por s\u00fabditos do reino de Axum, unha antiga civilizaci\u00f3n et\u00edope. Posteriormente derrubouse, part\u00edndose en tres anacos, probablemente a consecuencia dun terremoto, xa que a zona ten unha alta actividade s\u00edsmica. Nesas condici\u00f3ns foi atopado polo ex\u00e9rcito italiano a finais de 1935 durante a invasi\u00f3n italiana de Abisinia. En 1937, despois da guerra \u00edtalo-abisinia, foi trasladado a Italia como trofeo de guerra polo r\u00e9xime fascista. Chegou a N\u00e1poles en barco o 27 de marzo de 1937 e foi levado a Roma. O 28 de outubro foi ensamblado na praza de Porta Capena, fronte o ministerio da \u00c1frica Italiana (m\u00e1is tarde s\u00e9 da FAO), co gallo do 15 aniversario da marcha fascista sobre Roma. Nun acordo coa ONU en 1947, Italia acordou devolver o obelisco. Nos seguintes 50 anos f\u00edxose pouco por respectar ese acordo.\nRepatriaci\u00f3n.\nDespois de anos de presi\u00f3n, o goberno italiano comezou o proceso de devoluci\u00f3n do obelisco en abril de 1997. O primeiro paso foi desmantelalo para embarcalo a Etiop\u00eda en marzo de 2004. Por\u00e9n, o proceso de repatriacion viuse entorpecido por varios obst\u00e1culos: a pista do aeroporto de Axum era curta de m\u00e1is para un avi\u00f3n de carga, a\u00ednda que este s\u00f3 cargase coa terceira parte do obelisco; e o acceso a trav\u00e9s do porto de Eritrea era virtualmente imposible debido a conflitos pol\u00edticos entre Eritrea e Etiop\u00eda. Outra raz\u00f3n para o atraso na devoluci\u00f3n do obelisco foi a declaraci\u00f3n do goberno italiano de que non exist\u00edan fondos suficientes para pagar o transporte. Os Estados Unidos de Am\u00e9rica negaron a s\u00faa axuda dicindo que os seus avi\u00f3ns de carga estaban comprometidos na guerra de Iraq. Numerosos intentos por parte do profesor Richard Pankhurst non tiveron \u00e9xito at\u00e9 que un cidad\u00e1n et\u00edope-estadounidense ameazou \u00f3 goberno italiano cunha posible colecta virtual.\nA pista no aeroporto de Axum foi ent\u00f3n acondicionada para facilitar o retorno do obelisco, cuxas partes se manti\u00f1an nun almac\u00e9n do aeroporto de Roma-Fiumicino at\u00e9 o 19 de abril de 2005, d\u00eda no que se transportou a primeira peza. O obelisco, \u00f3 CHegar a Etiop\u00eda, permaneceu nun almac\u00e9n mentres se decid\u00eda cal era a mellor opci\u00f3n para a s\u00faa restauraci\u00f3n sen perturbar outros patrimonios na \u00e1rea.\nA montaxe das partes comezou en xu\u00f1o de 2008, ano no que o monumento volveu ter a s\u00faa forma e lugar orixinais, sendo inaugurado o 4 de setembro de 2008. Existen varios obeliscos en Eritrea e Etiop\u00eda, como o de Hawulti en Metera."}
{"id": "469612", "revid": "25871", "url": "https://gl.wikipedia.org/wiki?curid=469612", "title": "Harar", "text": "Harar (en harari: \u1210\u1228\u122d ; en oromo: Adare Biyyo), e co\u00f1ecida polos seus habitantes como G\u0113y (en harari: \u130c\u12ed), \u00e9 unha cidade amurallada do leste de Etiop\u00eda. \u00c9 a capital de Hararghe leste e da rexi\u00f3n de Harari de Etiop\u00eda. A cidade at\u00f3pase no cumio dun outeiro na extensi\u00f3n leste de Oromia, a preto de cincocentos quil\u00f3metros da capital nacional Ad\u00eds Abeba e at\u00f3pase a unha altitude de 1\u00a0885 metros. Segundo a Axencia Central de Estat\u00edstica de 2005, Harar ti\u00f1a unha poboaci\u00f3n estimada de 122\u00a0000 habitantes, dos cales 60\u00a0000 son homes e 62\u00a0000 son mulleres. Segundo o censo de 1994, sobre o cal est\u00e1 feita a estimaci\u00f3n da axencia, a cidade ti\u00f1a unha poboaci\u00f3n de 76\u00a0378 persoas.\nDurante s\u00e9culos, Harar foi un gran centro comercial, ligado a rutas comercias co resto de Etiop\u00eda, co Corno de \u00c1frica, a Pen\u00ednsula Ar\u00e1biga, e a trav\u00e9s dos portos, con todo o mundo. Harar Jugol, a antiga cidade amurallada, foi considerado Patrimonio da Humanidade en 2006 pola UNESCO en reco\u00f1ecemento da s\u00faa herdanza cultural. \u00c9 co\u00f1ecida en \u00e1rabe como a \"Cidade dos Santos\" (, \"madinat al-awliya\u02be\"). De acordo coa UNESCO, \u00e9 \"considerada 'a cuarta cidade santa' do islam\", con 82 mesquitas, tres das cales datan do s\u00e9culo X, e 102 santuarios."}
{"id": "469613", "revid": "23204", "url": "https://gl.wikipedia.org/wiki?curid=469613", "title": "Harar Jugol", "text": ""}
{"id": "469614", "revid": "23204", "url": "https://gl.wikipedia.org/wiki?curid=469614", "title": "G\u0113y", "text": ""}
{"id": "469615", "revid": "23204", "url": "https://gl.wikipedia.org/wiki?curid=469615", "title": "Adare Biyyo", "text": ""}
{"id": "469616", "revid": "1131", "url": "https://gl.wikipedia.org/wiki?curid=469616", "title": "Monta\u00f1as Semien", "text": "As monta\u00f1as Semien (en amh\u00e1rico: \u1235\u121c\u1295 \u1270\u122b\u122e\u127d; tam\u00e9n escrito S\u0259men, Simien ou Simen) son unha cadea monta\u00f1osa que se atopa no norte de Etiop\u00eda, formando parte do altiplano de Etiop\u00eda. Forman parte do parque nacional de Simien e son Patrimonio da Humanidade.\nCaracter\u00edsticas.\nEst\u00e1n compostas por mesetas separadas por vales, e por pin\u00e1culos que se erguen por enriba dos 4\u00a0000 msnm. O punto m\u00e1is elevado \u00e9 o monte Ras Dashan con 4\u00a0543 metros sobre o nivel do mar, a monta\u00f1a m\u00e1is alta de Etiop\u00eda. Salientan ademais outros cumios como o Abba YYared de 4\u00a0460 msnm, e o Biuat, con 4\u00a0437 msnm. \u00c9 un dos poucos lugares de \u00c1frica onde neva con regularidade.\nMalia o seu car\u00e1cter escarpado e da s\u00faa altura, as monta\u00f1as presentan numerosas vilas e aldeas. Historicamente estaban habitadas polos xudeus de Etiop\u00eda, mais logo de repetidos ataques dos emperadores cristi\u00e1ns, no s\u00e9culo XV retir\u00e1ronse \u00e1 antiga provincia de Dembiya, na actual zona de Gondar, na rexi\u00f3n Amhara.\nFauna.\nAs s\u00faas ladeiras serven de ecosistema para diversas especies de animais, varias das cales son end\u00e9micas, tales como a \"Capra walie\", o \"Canis simensis\" ou o \"Theropithecus gelada\", un tipo de babu\u00edno que s\u00f3 vive nas terras altas et\u00edopes e eritreas."}
{"id": "469619", "revid": "23204", "url": "https://gl.wikipedia.org/wiki?curid=469619", "title": "Igrexas rom\u00e1nicas catal\u00e1s da Vall de Bo\u00ed", "text": "As Igrexas da Vall de Bo\u00ed son un conxunto de nove igrexas de arte rom\u00e1nica declaradas Patrimonio da Humanidade pola UNESCO, e est\u00e1 situada na Vall de Bo\u00ed, na comarca catal\u00e1, de Alta Ribagor\u00e7a (provincia de Lleida).\nPatrimonio da Humanidade.\nA UNESCO declarou Patrimonio da Humanidade en 2000 nove igrexas:\nHistoria dos Frescos da Vall de Bo\u00ed.\nDurante o inicio do s\u00e9culo XX houbo un grande esforzo para estudar e catalogar as pinturas murais rom\u00e1nicas nas igrexas da zona do Vall de Bo\u00ed. Esta actividade foi impulsada tanto polos intereses acad\u00e9micos dos eruditos como polos comerciantes de arte (cuxos motivos eran as ganancias financeiras).\nEn 1904 e 1906 o Clube de Sendeirismo de Catalu\u00f1a organizou as primeiras viaxes a \"entre outras\" a Vall de Bo\u00ed, co obxectivo de recoller plans, fotograf\u00edas e tomar notas. Posteriormente, en xu\u00f1o de 1907, unha expedici\u00f3n do Institut d'Estudis Catalans comprometeuse a estudar, documentar e fotografar edificios e obras de arte culturalmente importantes na Val de Ar\u00e1n e na Alta Ribagor\u00e7a que inclu\u00eda a Vall de Bo\u00ed.\nComo resultado, entre 1905 e 1909, a Xunta dos Museos de Barcelona fixo unha reproduci\u00f3n fiel destes frescos dos Pireneos, e a publicaci\u00f3n destes traballos desatou o desexo da s\u00faa adquisici\u00f3n por parte de museos e coleccionistas privados.\nEn 1919 moitos intermediarios estaban implicados na compra e venda destes traballos, que foron principalmente para museos e colecci\u00f3ns privadas nos Estados Unidos. Nun caso documentado, artes\u00e1ns italianos e polacos foron pagados polo industrial e coleccionista de arte sen escr\u00fapulos Lluis Planidura para sacar frescos das igrexas illadas e venderon a \u00e1bsida da igrexa de Santa Mar\u00eda de Mur ao Museo de Belas Artes de Boston en 1921 (totalmente legal) antes de que se detivese polo clamor de artistas e conservadores espa\u00f1ois. \nA rexi\u00f3n de Ta\u00fcll converteuse nunha excepci\u00f3n a esta tendencia, xa que a poboaci\u00f3n local negouse a deixar que os frescos e outras obras de arte de abandonaran as s\u00faas igrexas. Esta acci\u00f3n escalou ao nivel da Mancomunitat de Catalunya e do bispo de La Seu d'Urgell. Finalmente, acordouse que os frescos estar\u00edan mellor gardados no Museo Nacional de Arte de Catalu\u00f1a (MNAC), a salvo de posibles roubos ou operaci\u00f3ns sen escr\u00fapulos. Un equipo de restauradores italianos levou a cabo a tarefa de retirar as pinturas das paredes e, nalg\u00fans casos, substitu\u00edr as obras por reproduci\u00f3ns in situ.\nAs pinturas rom\u00e1nicas de Ta\u00fcll conservadas no MNAC pasaron a ser mundialmente famosas. O interese polos acad\u00e9micos e os profesionais de arte levou a un estudo sistem\u00e1tico de todos os restantes murais rom\u00e1nicos da zona de Vall de Bo\u00ed, e a maior\u00eda destas est\u00e1n agora baixo protecci\u00f3n segura no MNAC de Barcelona e no Museo de Vic.\nSan Clemente de Ta\u00fcll.\nA igrexa de San Clemente de Ta\u00fcll consagrouse o 10 de decembro de 1123 polo bispo de Roda. Tr\u00e1tase dunha igrexa con tres naves separadas por columnas cil\u00edndricas, rematadas por tres \u00e1bsidas semicirculares. O tellado, de d\u00faas augas, est\u00e1 constru\u00eddo en madeira. Xunto ao edificio sit\u00faase un campanario de seis pisos que, malia estar adscrito ao edificio, non \u00e9 parte integrante del.\nA entrada principal est\u00e1 situada na fachada sur e \u00e9 arqueado. Dentro da igrexa hab\u00eda moitos frescos dun pintor desco\u00f1ecido chamado o Mestre de Ta\u00fcll. O Pantocr\u00e1tor da igrexa, conservado no Museo Nacional de Arte de Catalu\u00f1a (MNAC), \u00e9 considerado un dos mellores exemplos de arte rom\u00e1nico de Catalu\u00f1a.\nSanta Mar\u00eda, Ta\u00fcll.\nTam\u00e9n consagrouse en 1123 e traballou como parroquia do municipio de Ta\u00fcll durante o s\u00e9culo XVIII. A s\u00faa estrutura \u00e9 moi similar \u00e1 de San Clemente. Planta bas\u00edlica, formada por tres naves e tres \u00e1bsidas. O campanario est\u00e1 no centro da nave. No seu interior tam\u00e9n se atoparon moitos frescos estudados en 1907 por Josep Puig i Cadafalch. Destaca o fresco que representa a Santa Mar\u00eda co neno no seu colo e tam\u00e9n se mostra no MNAC.\nSant Joan de Bo\u00ed.\nTam\u00e9n \u00e9 unha igrexa de tres naves. Orixinalmente, o tellado estaba feito de madeira pero despois cambiouse a unha cobertura de pedra. O campanario, de claro estilo longobardo, est\u00e1 unido \u00e1 nave lateral situada no sur. Cons\u00e9rvanse s\u00f3 dous dos seus pisos orixinais, xa que o \u00faltimo nivel do campanario foi engadido m\u00e1is tarde. S\u00f3 se conserva o \u00e1bsida da igrexa. Tam\u00e9n ten unha notable colecci\u00f3n de pinturas do s\u00e9culo XII entre as que destacan as que representan a varios animais m\u00edticos. Os orixinais, as pinturas de Sant Joan en Bo\u00ed, at\u00f3panse no MNAC, mentres que as reproduci\u00f3ns p\u00f3dense ver na igrexa.\nSanta Eul\u00e0lia d'Erill la Vall.\nFoi declarado ben monumental hist\u00f3rico art\u00edstico en 1962. O edificio \u00e9 dunha soa nave con \u00e1bsida semicircular. O lado exterior ten un p\u00f3rtico decorado con columnas cil\u00edndricas. O campanario, t\u00edpico exemplo de arquitectura longobarda da Vall de Bo\u00ed, ten seis pisos, cunha altura total de 23 metros. Est\u00e1 decorado con vent\u00e1s dobres que enmarcan os arcos. Na sancrist\u00eda atopouse un grupo escult\u00f3rico do s\u00e9culo XII co\u00f1ecido como \"El Davallament\". A escultura cons\u00e9rvase por separado: unha parte est\u00e1 no MNAC e outra no Museo Episcopal de Vic.\nSant Feliu, Barruera.\nAparece documentada por primeira vez a finais do s\u00e9culo XIII, pero pouco se sabe da s\u00faa historia. Situado no municipio de Barruera, \u00e9 un edificio dunha soa nave con b\u00f3veda de can\u00f3n. A nave est\u00e1 encabezada por unha \u00e1bsida semicircular.\nLa Nativitat, Durro.\nSituada a 1.386 metros de altitude, na pequena cidade de Durro, a igrexa est\u00e1 documentada por primeira vez no s\u00e9culo XI cando pertenceu ao condado de Pallars. O seu estilo e caracter\u00edsticas son moi similares aos xa mencionados. Ten unha soa nave e unha \u00fanica \u00e1bsida e un campanario de cinco pisos con moi poucas aberturas.\nSant Quirc, Durro.\n\u00c9 unha pequena ermida de arquitectura sinxela. A nave est\u00e1 cuberta con b\u00f3veda de can\u00f3n e rematada nun presbiterio, lixeiramente superior ao resto da nave. A porta de entrada est\u00e1 arqueada con dovelas. A ermida est\u00e1 moi mal iluminada e s\u00f3 ten un portelo na cabeza e pequenas aberturas na fachada oeste.\nSanta Mar\u00eda, Cardet.\nTr\u00e1tase dunha igrexa de pequenas dimensi\u00f3ns dunha soa nave cuberta con catro tramos dunha b\u00f3veda de madeira. Estando situada nunha pendente, a \u00e1bsida, de d\u00faas plantas, at\u00f3pase a un nivel m\u00e1is elevado que a nave central. No soto da \u00e1bsida at\u00f3pase unha cripta.\nSanta Mar\u00eda, C\u00f3ll.\nTam\u00e9n co\u00f1ecida como a igrexa da Asunci\u00f3n, \u00e9 unha \u00fanica nave con b\u00f3veda de can\u00f3n. O campanario \u00e9 cadrado e consta de dous andares: o primeiro consta de xanelas apuntadas mentres que no segundo at\u00f3panse as camp\u00e1s. Crese que se constru\u00edu durante o segundo terzo do s\u00e9culo XIII."}
{"id": "469620", "revid": "23204", "url": "https://gl.wikipedia.org/wiki?curid=469620", "title": "Monta\u00f1as S\u0259men", "text": ""}
{"id": "469621", "revid": "23204", "url": "https://gl.wikipedia.org/wiki?curid=469621", "title": "Monta\u00f1as Simien", "text": ""}
{"id": "469625", "revid": "89787", "url": "https://gl.wikipedia.org/wiki?curid=469625", "title": "Xerm\u00e1n Quintela", "text": "Germ\u00e1n Quintela Novoa, nado en Trenque Lauquen (provincia de Buenos Aires) o 28 de agosto de 1908 e finado en Buenos Aires o 26 de xu\u00f1o de 2001, foi un m\u00e9dico e pol\u00edtico galego.\nTraxectoria.\nFillo galegos emigrados a Trenque Lauquen, a familia retornou a Galicia e instalouse en Vilagarc\u00eda de Arousa onde pasou a infancia e adolescencia ata rematar o bacharelato. Estudou medicina na Universidade de Santiago de Compostela, licenci\u00e1ndose en 1931. Durante a carreira, formou parte da Federaci\u00f3n Universitaria Escolar (FUE) da que foi director do seu Servizo Bibliogr\u00e1fico. Posteriormente fixo o doutoramento en Madrid. Retornou a Vilagarc\u00eda de Arousa onde exerce como m\u00e9dico. Integrouse no Partido Galeguista e foi presidente do grupo de Vilagarc\u00eda en 1933. Formou parte da Comisi\u00f3n para erixir un monumento a Manuel Antonio na Illa Malveira en 1935.\nCo golpe de Estado do 18 de xullo de 1936 foi detido o 15 de agosto. Xulgado en Pontevedra por auxilio \u00e1 rebeli\u00f3n o 21 de xaneiro de 1937 con outros republicanos de Vilagarc\u00eda, foi acusado de separatista e \"antiespa\u00f1olista\" e de pertencer ao Partido Galeguista. Foi absolto, pero cunha proposta de sanci\u00f3n econ\u00f3mica. Houbo de repetirse o consello de guerra por \"omisi\u00f3n dun dos tr\u00e1mites\". Estivo preso na Illa de San Sim\u00f3n ata marzo de 1937. O seu pai tivo que pagar unha importante cantidade de di\u00f1eiro en concepto de \"responsabilidades pol\u00edticas\" para sacalo da cadea e que non continuase o seu proceso represivo. Pasados uns meses, e val\u00e9ndose da s\u00faa condici\u00f3n de cidad\u00e1n arxentino, marchou a Buenos Aires en febreiro de 1938 a trav\u00e9s de Lisboa.\nFixo a rev\u00e1lida da carreira de Medicina para exercer a profesi\u00f3n legalmente e ese mesmo ano ingresou no corpo m\u00e9dico do Sanatorio do Centro Gallego de Buenos Aires, do que foi subdirector anos m\u00e1is tarde. Compaxinou este traballo cunha praza de m\u00e9dico no Hospital Torn\u00fa especializado en enfermidades do pulm\u00f3n e do coraz\u00f3n. Tam\u00e9n exerceu como m\u00e9dico privado e chegou a ser m\u00e9dico da polic\u00eda bonaerense, sendo destitu\u00eddo coa chegada de Juan Domingo Per\u00f3n ao poder. Foi secretario do Instituto Argentino de Cultura Gallega.\nTraduciu ao galego con Rodolfo Prada \"A Ernia Inguinal simpre, seu tratamento quir\u00farxico\" de Xos\u00e9 Alexandre L\u00f3pez (Buenos Aires, Edic. Galicia del Centro Gallego, 1973).\nVida persoal.\nCasou con Amalia de Gi\u00e1comi Fontana."}
{"id": "469626", "revid": "25871", "url": "https://gl.wikipedia.org/wiki?curid=469626", "title": "Berta Pi\u00f1\u00e1n", "text": "Berta Pi\u00f1\u00e1n Su\u00e1rez, nada en Ca\u00f1o, Cangas de On\u00eds o 26 de marzo de 1963, \u00e9 unha escritora asturiana reco\u00f1ecida como unha das voces fundamentais da literatura moderna asturiana. Dende 2008 \u00e9 membro de n\u00famero da Academia de la Llingua Asturiana. \u00c9 tam\u00e9n docente de lingua e literatura.\nTraxectoria.\nEstudou no Instituto de Cangas de On\u00eds, centro \u00f3 que anos m\u00e1is tarde regresou como profesora. Con 17 anos iniciou a s\u00faa formaci\u00f3n na Universidade de Oviedo, onde se licenciou en Filolox\u00eda Hisp\u00e1nica.\nDurante a s\u00faa \u00e9poca universitaria na Facultade de Letras entrou en contacto con outros novos escritores como Xuan Bello e Ant\u00f3n Garc\u00eda con quen fundou en 1986 a revista de literatura \"Adr\u00e9i\", que codirixiu at\u00e9 1992. Son anos nos que frecuentou o faladoiro literario Oliver de Jos\u00e9 Luis Garc\u00eda Mart\u00edn e empezou tam\u00e9n a publicar na revista da Academia de la Llingua Asturiana, \"Lletres Asturianes\" e \"Suplementos del Norte\".\nEn 1985 ga\u00f1ou o Premio de Poes\u00eda da Academia de la Llingua Asturiana coa obra \"Al abellu les besties\" que foi publicada en 1986. Entre a s\u00faa obra po\u00e9tica salienta tam\u00e9n \"Vida privada\" coa que ga\u00f1ou o premio de maior prestixio de poes\u00eda en Asturias, o Premio Teodoro Cuesta (1991). Segu\u00edronlle a publicaci\u00f3n de \"Temporada de pesca\" (Trabe, 1998), \"Un mes\" (Trabe, 2003) e \"Noches de incendio\" (1985-2002) (Trea, 2005), cunha selecci\u00f3n biling\u00fce dos seus poemas. En 2008, a editorial valenciana Denes presentou a antolox\u00eda en catal\u00e1n \"Un mes i altres poemes\" (traducida por Jaume Subirana). En 2010 Pi\u00f1\u00e1n publicou o seu poemario \"La mancadura / El da\u00f1o\" (2010).\nTraduciu \u00f3 asturiano obras de J. Christopher (\"Les monta\u00f1es blanques\") e Giusseppe Ungaretti (\"Ventid\u00f3s poemes\") e ten varios ensaios como \"Notes de sociolling\u00fc\u00edstica asturiana\" (Llibros del Pexe, 1991) ou \"Alfaya\" (1989).\nComprometida co feminismo, Pi\u00f1\u00e1n publicou en 2003 \"Tres sieglos construyendo la iguald\u00e1\". \u00bf\"Qu\u00e9 ye'l feminismu?\" (\u00c1mbitu) onde conta a historia do feminismo para un p\u00fablico adolescente, con ilustraci\u00f3ns de Pablo Amargo (Premio Nacional de Ilustraci\u00f3n), libro dedicado \u00e1 s\u00faa filla adoptiva.\nDe 2005 a 2011 foi membro do xurado do Premio Pr\u00edncipe de Asturias das Letras.\nImplicada no movemento en defensa da oficialidade da lingua asturiana, en novembro de 2007 participou nunha marcha convocada polo Conceyu Abiertu pola Oficialid\u00e1 e xunto co cantante Hevia leu un comunicado \u00f3 final da manifestaci\u00f3n.\nO 9 de maio de 2008 tomou posesi\u00f3n como membro de n\u00famero da Academia de la Llingua Asturiana.\nDende o d\u00eda 21 de xullo de 2019, \u00e9 conselleira de Cultura, Pol\u00edtica Ling\u00fc\u00edstica e Turismo do Principado de Asturias."}
{"id": "469627", "revid": "23204", "url": "https://gl.wikipedia.org/wiki?curid=469627", "title": "Berta Pi\u00f1\u00e1n Su\u00e1rez", "text": ""}
{"id": "469628", "revid": "45576", "url": "https://gl.wikipedia.org/wiki?curid=469628", "title": "Sitio arqueol\u00f3xico de Tiya", "text": "Tiya \u00e9 un sitio arqueol\u00f3xico que se atopa en Etiop\u00eda central. At\u00f3pase na zona Gurage da Rexi\u00f3n das Naci\u00f3ns, Nacionalidades e Pobos do Sur, \u00f3 sur de Ad\u00eds Abeba.\nAt\u00f3pase preto da cidade de Tiya, e cont\u00e9n trinta e seis monumentos, dos que trinta e d\u00faas son estelas gravadas con s\u00edmbolos que non foron descifrados. As estelas, dun a cinco metros de altura e diferentes formas, est\u00e1n ali\u00f1adas en direcci\u00f3n norte-noroeste \u00f3 longo de corenta e cinco metros. As tres \u00faltimas at\u00f3panse no mesmo ali\u00f1amento, pero separadas sesenta metros das demais; o gravado dunha delas \u00e9 unha figura antropomorfa. Arredor das estelas atop\u00e1ronse varias tumbas.\nAs estelas dat\u00e1ronse entre os s\u00e9culos XIV e XVI, e alg\u00fans autores relaci\u00f3nannas co Reino Et\u00edope Axumita."}
{"id": "469629", "revid": "23204", "url": "https://gl.wikipedia.org/wiki?curid=469629", "title": "Tiya", "text": ""}
{"id": "469630", "revid": "89787", "url": "https://gl.wikipedia.org/wiki?curid=469630", "title": "Ollodourado island\u00e9s", "text": "O ollodourado island\u00e9s ou parrulo isl\u00e1ndico (Bucephala islandica) \u00e9 un pato mari\u00f1o de mediano tama\u00f1o do x\u00e9nero \"Bucephala\", os ollodourados. O seu nome cient\u00edfico significa 'cabeza de touro de Islandia' (do grego \"bous\" e \"kephale\"), debido \u00e1 forma bulbosa da s\u00faa cabeza.\nDescrici\u00f3n.\nOs adultos son de aparencia similar aos ollodourados (\"Bucephala clangula\"). Como media, os machos adultos miden 48,8\u00a0cm de longo e pesan 1,0 kg; as femias son normalmente de 43,2 cm e pesan 0,6 kg. Os machos adultos te\u00f1en unha cabeza escura cun brillo p\u00farpura e unha mancha branca con forma de crecente na pate frontal da cara. As femias adultas te\u00f1en un peteiro principalmente amarelo. O macho do ollodourado island\u00e9s difire do macho de \"B. clangula\" en que este \u00faltimo ten unha mancha redonda branca na cara, \u00e9 menos negro no dorso do animal, ten un brillo verdoso, e un peteiro m\u00e1is longo. As femias de \"B. clangula\" son de cabeza m\u00e1is arredondada e te\u00f1en un peteiro no que s\u00f3 a puna \u00e9 amarela.\nVocalizaci\u00f3ns.\nO ollodourado island\u00e9s \u00e9 unha ave relativamente silenciosa que xeralmente s\u00f3 fai vocalizaci\u00f3ns durante a tempada de apareamento e cortexo. Entre estas est\u00e1n p\u00edos de baixo volume, gru\u00f1idos e grallidos. Durante o voo, o r\u00e1pido movemento das \u00e1s da ave crea un son parecido a un asub\u00edo baixo.\n\u00c1rea de distribuci\u00f3n e h\u00e1bitat.\nO seu h\u00e1bitat de apareamento consiste en lagos e lagoas con bosque principalmente no noroeste de Norteam\u00e9rica, pero tam\u00e9n en puntos espallados do leste do Canad\u00e1 e Islandia. As femias regresan aos mesmos sitios de apareamento ano tras ano e tam\u00e9n tenden a usar os mesmos sitios de nidaci\u00f3n. Os machos permanecen coa s\u00faa parella durante todo o inverno e defenden o territorio durante a estaci\u00f3n de apareamento, e despois marchan ao seu sitio de muda. As parellas a mi\u00fado mant\u00e9\u00f1ense mesmo se macho e femia est\u00e1n separados durante longos per\u00edodos de tempo no veran durante o tempo da muda. A parella re\u00fanese despois nas \u00e1reas de invernada.\nEn Islandia a ave co\u00f1\u00e9cese co nome de \"h\u00fas\u00f6nd\" (pato da casa), e \u00e9 unha especie com\u00fan no lago M\u00fdvatn no norte da illa.\nComportamento.\nSon aves migratorias e viaxan para pasar a maior parte do inverno en augas costeiras protexidas ou augas abertas do interior. O ollodourado island\u00e9s, xunto con outras moitas especies de patos mari\u00f1os, depende de estuarios costeiros urbanizados, que son importantes lugares nos seus padr\u00f3ns migratorios. Estes estuarios proporcionan un excelente lugar de invernada e puntos de parada durante a migraci\u00f3n da ave. \u00c9 unha ave errante extremadamente rara no oeste de Europa (e pode verse en Galicia, onde \u00e9 unha ave rara accidental) e no sur de Norteam\u00e9rica.\nSon aves que se mergullan e se alimentan baixo a auga. Comen insectos acu\u00e1ticos, crust\u00e1ceos e vexetaci\u00f3n. Os seus principais alimentos son os crust\u00e1ceos mari\u00f1os \"Gammarus oceanicus\" e \"Calliopus laeviusculus\". Unha gran parte da s\u00faa dieta consiste en mexill\u00f3ns e gaster\u00f3podos.\nO ollodourado island\u00e9s \u00e9 considerada unha especie arb\u00f3rea porque fan moitos dos seus ni\u00f1os en cavidades que encontran en \u00e1rbores vellas. Tam\u00e9n nidifican en toqueiras ou sitios protexidos no chan. Non adoitan compartir o h\u00e1bitat co moito m\u00e1is numeroso \"B. clangula\". O ollodourado island\u00e9s adoita ser territorial cara a outras aves que se aventuren nos seus dominios, especialmente se son patos machos. As confrontaci\u00f3ns poden orixinar liortas. Os machos fan unha exhibici\u00f3n territorial ao longo dos l\u00edmites do seu territorio, tanto en terra coma na auga. Estas exhibici\u00f3ns territoriais duran uns 6 minutos e adoitn causar que outros machos realicen tam\u00e9n a s\u00faa propia exhibici\u00f3n.\nReproduci\u00f3n.\nS\u00e1bese moi pouco sobre os sitios e padr\u00f3ns de reproduci\u00f3n do ollodourado island\u00e9s. Despois da estaci\u00f3n de apareamento, as aves migran a sitios de muda espec\u00edficos para realizar a muda das plumas, que fai que non poidan voar durante un per\u00edodo de entre 20 e 40 d\u00edas. Estes sitios de muda adoitan ser zonas h\u00famidas que son m\u00e1is resistentes \u00e1 seca e te\u00f1en abundante comida, e sofren menos influencia humana e dos predadores."}
{"id": "469631", "revid": "23204", "url": "https://gl.wikipedia.org/wiki?curid=469631", "title": "Sitio arqueol\u00f3xico das estelas gravadas de Tiya", "text": ""}
{"id": "469632", "revid": "27155", "url": "https://gl.wikipedia.org/wiki?curid=469632", "title": "Parrulo isl\u00e1ndico", "text": ""}
{"id": "469633", "revid": "27155", "url": "https://gl.wikipedia.org/wiki?curid=469633", "title": "Bucephala islandica", "text": ""}
{"id": "469634", "revid": "1888", "url": "https://gl.wikipedia.org/wiki?curid=469634", "title": "Salud Torres", "text": "Salud Torres D\u00edaz, nada en Ourense en 1912 e finada en Mosteiro de Ribeira (Xinzo de Limia) o 29 de outubro de 1937, foi unha sindicalista e pol\u00edtica galega.\nTraxectoria.\nDelegada da UGT e militante do PCE, participou no mitin do Partido celebrado no Teatro Principal en abril de 1934. Coa folga xeral revolucionaria de 1934 foi detida xunto co seu irm\u00e1n Silvio, acusados de repartir panfletos incitando aos soldados \u00e1 rebeli\u00f3n, e sometida a consello de guerra. Co golpe de Estado do 18 de xullo de 1936 foi detida. Internada no c\u00e1rcere de Celanova de onde foi sacada para ser asasinada en Mosteiro de Ribeira o 29 de outubro de 1937 canda Mar\u00eda del Valle Lozano. Destroz\u00e1rolle o cerebro ao ser fusilada. O seu cad\u00e1ver foi atopado en Lomba de Lamas e trasladado ao cemiterio nun carro polos veci\u00f1os. En xullo de 2019 iniciouse a recuperaci\u00f3n dos seus restos pola Asociaci\u00f3n para a Recuperaci\u00f3n da Memoria Hist\u00f3rica (ARMH)."}
{"id": "469635", "revid": "89787", "url": "https://gl.wikipedia.org/wiki?curid=469635", "title": "Wodefit Gesgeshi Widd Innat Ityopp'ya", "text": "Wodefit Gesgeshi Widd Innat Ityopp'ya (en ) \u00e9 o himno nacional de Etiop\u00eda. A letra foi escrita por Dereje Melaku Mengesha, e a m\u00fasica foi composta por Solomon Lulu Mitiku. A canci\u00f3n foi adoptada en 1992, como parte das reformas da disoluci\u00f3n do goberno Derg."}
{"id": "469636", "revid": "23204", "url": "https://gl.wikipedia.org/wiki?curid=469636", "title": "Himno nacional de Etiop\u00eda", "text": ""}
{"id": "469637", "revid": "89787", "url": "https://gl.wikipedia.org/wiki?curid=469637", "title": "Bete Giyorgis", "text": "A Igrexa de San Xurxo (en ; \"Bete Giyorgis\") \u00e9 unha das once igrexas monol\u00edticas escavadas en rocha de Lalibela, unha cidade na Rexi\u00f3n de Amhara, en Etiop\u00eda. O sitio hist\u00f3rico e relixioso, orixinalmente chamado \"Roha\" (\"Warwar\"), foi nomeado Lalibela por orde do rei Gebre Mesqel Lalibela da dinast\u00eda Zagwe, quen tam\u00e9n ordenou a s\u00faa construci\u00f3n. El \u00e9 considerado un santo pola Igrexa et\u00edope tewahedo.\nHistoria.\nA igrexa de San Xurxo foi escavada cara a abaixo nunha clase de toba volc\u00e1nica. Ese foi o \u00fanico material arquitect\u00f3nico que se empregou na construci\u00f3n. Data de finais do s\u00e9culo XII e comezos do XIII, e p\u00e9nsase que puido ser constru\u00eddo durante o reinado de Gebre Mesqel Lalibela, da dinast\u00eda Zagwe. \u00c9 unha das m\u00e1is co\u00f1ecidas e a \u00faltima en ser erixida das once igrexas da \u00e1rea de Lalibela, e foi considerada de xeito non oficial como a \"Oitava Marabilla do Mundo\". Lalibela, rei de Etiop\u00eda, quixo recrear Xerusal\u00e9n, e estruturou a paisaxe das igrexas e os sitios relixiosos de tal xeito que se lograse tal faza\u00f1a. As igrexas en Lalibela est\u00e1n agrupadas en dous grupos principais, un que representa a Xerusal\u00e9n terreal e o outro que representa a Xerusal\u00e9n celestial. Situada directamente entre eles hai unha trincheira que representa o r\u00edo Xord\u00e1n. As dimensi\u00f3ns da trincheira son 25 metros por 25 metros por 30 metros, e hai unha pequena piscina bautismal f\u00f3ra da igrexa, que se atopa nunha gabia artificial."}
{"id": "469638", "revid": "23204", "url": "https://gl.wikipedia.org/wiki?curid=469638", "title": "Igrexa de San Xurxo, Lalibela", "text": ""}
{"id": "469639", "revid": "98629", "url": "https://gl.wikipedia.org/wiki?curid=469639", "title": "Monte San Giorgio", "text": "Monte San Giorgio \u00e9 unha monta\u00f1a boscosa (1.097 m sobre o nivel do mar) dos prealpes de Lugano, con vistas ao lago de Lugano en Su\u00edza. At\u00f3pase na parte sur do cant\u00f3n de Tesino, entre os municipios de Brusino Arsizio, Riva San Vitale e Meride. Monte San Giorgio converteuse en Patrimonio da Humanidade da UNESCO no 2003, porque \u00e9 o \u00fanico rexistro m\u00e1is co\u00f1ecido da vida mari\u00f1a no per\u00edodo medio do Tri\u00e1sico e tam\u00e9n rexistra importantes restos da vida na terra. A rexi\u00f3n italiana ao oeste de Poncione Arzo (Porto Ceresio) engad\u00eduse como extensi\u00f3n ao Patrimonio da Humanidade en 2010.\nEn Meride est\u00e1 o Museo dos f\u00f3siles de Monte San Giorgio, dese\u00f1ado polo arquitecto ticin\u00e9s Mario Botta.\nHistoria.\nSegundo a tradici\u00f3n local, un ermit\u00e1n, San Manfredo, viv\u00eda no cume do Monte San Giorgio. Esta persoa, nada dunha familia nobre, viviu no s\u00e9culo XIII. A este santo, cuxo corpo se conserva nunha igrexa pr\u00f3xima, atribu\u00edronselle alg\u00fans milagres. As pinturas desta igrexa evocan tales milagres.\nSitio.\nNa contorna do Monte San Giorgio foron clasificados dous xacementos, un polas autoridades su\u00edzas, polas s\u00faas paisaxes e outro de menor extensi\u00f3n, pola Unesco, pola presenza de f\u00f3siles do Tri\u00e1sico.\nPolas autoridades de Tesino, o Plan de Desenvolvemento Cantonal (PDC) identificou este territorio como zona paisax\u00edstica protexida (ZPP). O sitio tam\u00e9n est\u00e1 clasificado pola Unesco como sitio natural do Patrimonio da Humanidade. Esta clasificaci\u00f3n, que se fixo en 2003, bas\u00e9ase en en f\u00f3siles que datan do Tri\u00e1sico (230 a 245 mill\u00f3ns de anos) atopados na cara norte.\nXeolox\u00eda.\nA litolox\u00eda do Monte San Giorgio est\u00e1 formada por diferentes capas de rochas que se dividen en dous grupos diferentes, a base cristalina e a cuberta sedimentaria. Avanzando cara ao cumio da monta\u00f1a atopamos formaci\u00f3ns rochosas posteriores.\nO alv\u00e9olo cristalino est\u00e1 formado por unha rocha metam\u00f3rfica, que se remonta ao per\u00edodo precarbonado. Est\u00e1 composto por gneis de orixe sedimentaria (paragneis) e magm\u00e1tico (ortogneis). Esta unidade non \u00e9 visible xa que s\u00f3 aparece en niveis bastante baixos.\nO per\u00edodo Tri\u00e1sico est\u00e1 marcado pola aparici\u00f3n de numerosas fracturas no supercontinente Panxea. Entre o continente africano ao sur e o continente euroasi\u00e1tico ao norte formouse a cunca mar\u00edtima do Tetis, que alcanzou a s\u00faa m\u00e1xima extensi\u00f3n durante o Xur\u00e1sico. Isto explica o cambio nas secuencias de rochas magm\u00e1ticas volc\u00e1nicas do Monte San Giorgio (do z\u00f3colo).\nAs rochas con f\u00f3siles aparecen en Su\u00edza, no Monte San Giorgio, e tam\u00e9n na zona italiana inmediatamente adxacente \u00e1 rexi\u00f3n de Besano.\nNo Tri\u00e1sico Medio, de clima subtropical, desenvolveuse unha lagoa de cen metros de profundidade protexida e separada do mar por un arrecife.\nA monta\u00f1a conservou nas s\u00faas capas litificadas milleiros de f\u00f3siles que foron descubertos no s\u00e9culo XIX. A investigaci\u00f3n das universidades de Z\u00faric e Mil\u00e1n demostrou que este era un lugar de riqueza bastante excepcional.\nAta o momento, atop\u00e1ronse m\u00e1is de 10 000 exemplares, entre eles 30 especies de r\u00e9ptiles (a maior\u00eda mari\u00f1os, alg\u00fans alcanzando unha lonxitude de seis metros), 80 especies de peixes e 100 especies de invertebrados (inclu\u00edndo insectos moi raros) e moitos f\u00f3siles de microorganismos. Son f\u00f3siles que reflicten a vida mari\u00f1a e terrestre do lugar porque a lagoa estaba preto da terra.\nAlg\u00fans son \u00fanicos e recibiron nomes que lembran lugares como Serpiano, Meride ou Ceresio: \"Daonella serpianensis\", \"Serpianosaurus mirigiolensis\", \"Tanystropheus meridensis\" , \"Ceresiosaurus\" etc.\nAlgunhas das mostras m\u00e1is interesantes p\u00f3dense admirar no museo de M\u00e9ride."}
{"id": "469640", "revid": "23204", "url": "https://gl.wikipedia.org/wiki?curid=469640", "title": "Igrexa de San Xurxo en Lalibela", "text": ""}
{"id": "469645", "revid": "109216", "url": "https://gl.wikipedia.org/wiki?curid=469645", "title": "Ariarates II de Capadocia", "text": "Ariarates II (en , Ariar\u00e1th\u0113s), nado cara o 320 a.C., foi un s\u00e1trapa e, despois, rei de Capadocia.\nTraxectoria.\nEra fillo de Orofernes I, pero ao morrer este foi adoptado como fillo polo seu t\u00edo Ariarates I, rei de Capadocia. Trala execuci\u00f3n de seu t\u00edo por P\u00e9rdicas, fuxiu a Armenia onde permaneceu at\u00e9 a morte de Eumenes de Cardia (convertido no gobernante de Capadocia por P\u00e9rdicas) a mans de Ant\u00edgono I Mon\u00f3ftalmos.\nNese momento, e trala batalla de Isos (301 a.C.), foi reco\u00f1ecido como gobernante semi-independente de Capadocia por Seleuco I Nic\u00e1tor, a cambio de acepta-la soberan\u00eda Sele\u00facida. Ao morrer Seleuco (280 a.C.), o territorio pasa a poder de Ant\u00edoco I S\u00f3ter e cara o 280 a.C., aproveitando un momento de debilidade deste, co apoio de Orontes III (ou Ardoates), rei de Armenia, conseguiu derrotar a Amintas, o xeneral macedonio de Ant\u00edoco co que comeza, practicamente, unha etapa de independencia.\nFoi sucedido por Ariamnes, o m\u00e1is vello dos seus tres fillos."}
{"id": "469646", "revid": "15490", "url": "https://gl.wikipedia.org/wiki?curid=469646", "title": "Dinast\u00eda Ariobarz\u00e1nida", "text": ""}
{"id": "469647", "revid": "15490", "url": "https://gl.wikipedia.org/wiki?curid=469647", "title": "Dinast\u00eda Ari\u00e1tida", "text": ""}
{"id": "469649", "revid": "1888", "url": "https://gl.wikipedia.org/wiki?curid=469649", "title": "Xos\u00e9 Moreira Casal", "text": ""}
{"id": "469650", "revid": "23204", "url": "https://gl.wikipedia.org/wiki?curid=469650", "title": "Primeiro ministro de Corea do Sur", "text": " O primeiro ministro da Rep\u00fablica de Corea () (chamado informalmente PMOSK ou PMOTROK) \u00e9 nomeado polo presidente de Corea do Sur, coa aprobaci\u00f3n da Asemblea Nacional.\nO primeiro ministro non ten por que ser ser membro da Asemblea Nacional. Non \u00e9 o xefe do goberno, sen\u00f3n que serve nun papel similar ao dun vicepresidente.\nNomenclatura.\nA palabra sino-coreana \"gungmu\" (/) significa \"asuntos de Estado\" e \"chongni\" (/) significa primeiro ministro ou chanceler, polo que o t\u00edtulo completo en coreano significa literalmente \"primeiro ministro de asuntos de Estado\". O t\u00edtulo curto en coreano \u00e9 s\u00f3 \"Chongni\".\nHistoria.\nO cargo foi creado o 31 de xullo de 1948, d\u00faas semanas antes de que se fundase o goberno de Corea do Sur e foi ostentado por Lee Beom-seok ata 1950.\nO 27 de abril de 2014, o primeiro ministro Chung Hong-won anunciou o seu desexo de dimitir. Non obstante, debido a nomeamentos sen \u00e9xito, Chung permaneceu en funci\u00f3ns ata febreiro de 2015.\nO 23 de xaneiro de 2015, a presidenta Park Geun-hye nomeou a Lee Wan-koo, novo primeiro ministro. Lee foi confirmado pola Asemblea Nacional como primeiro ministro o 16 de febreiro de 2015. Con todo, o 20 de abril do mesmo ano, ofreceu a s\u00faa renuncia \u00e1 presidenta no medio dun esc\u00e1ndalo de subornos.\nFunci\u00f3ns.\nO primeiro ministro \u00e9 o principal asistente executivo do presidente, mentres que o presidente \u00e9 o propio xefe de goberno, pero non o primeiro ministro. O primeiro ministro ocupa a segunda posici\u00f3n despois do presidente no Consello de Estado de Corea do Sur, que \u00e9 o gabinete nominal de Corea do Sur. Asiste ao presidente supervisando os ministerios, facendo recomendaci\u00f3ns para os ministros e servindo como vicepresidente do gabinete. O primeiro ministro \u00e9 o primeiro en orde de sucesi\u00f3n para cumprir as funci\u00f3ns do cargo de presidente como presidente interino no caso de que o presidente sexa incapaz de facelo. O caso m\u00e1is recente de presidente interino foi Hwang Kyo-ahn, durante a destituci\u00f3n de Park Geun-hye en 2016.\nUn primeiro ministro que foi nomeado polo presidente pero a\u00ednda non confirmado pola Asemblea Nacional \u00e9 chamado informalmente como primeiro ministro en funci\u00f3ns.\nO cargo de primeiro ministro est\u00e1 apoiado por dous vice-primeiros ministros. O primeiro ministro de Corea do Sur a mi\u00fado ten certa experiencia profesional mentres que o presidente \u00e9 sempre un pol\u00edtico de vocaci\u00f3n."}
{"id": "469651", "revid": "1131", "url": "https://gl.wikipedia.org/wiki?curid=469651", "title": "Aisha Abd al-Rahman", "text": "Aisha Abd al-Rahman (en \u00e1rabe: \u0639\u0627\u0626\u0634\u0629 \u0639\u0628\u062f \u0627\u0644\u0631\u062d\u0645\u0646), nada en Damietta o 18 de novembro de 1913 e finada no Cairo o 1 de decembro de 1998, foi unha escritora e profesora exipcia, co\u00f1ecida co pseud\u00f3nimo de Bint al-Shati (\"Filla da Ribeira\").\nTraxectoria.\nNaceu en Damietta, onde o seu pai daba clase no Instituto Relixioso de Domyat. Con dez anos a s\u00faa nai levouna \u00e1 escola mentres o pai viaxaba. Pese \u00e1 oposici\u00f3n paterna, a nai levouna a El Mansurah, e posteriormente Aisha estudou Lingua e literatura \u00e1rabe na Universidade do Cairo, gradu\u00e1ndose en 1939 e conseguindo un mestrado en 1941.\nEn 1942 comezou a traballar de inspectora de ensino de literatura \u00e1rabe para o Ministerio de Educaci\u00f3n de Exipto. En 1950 doutorouse e comezou a traballar como profesora de literatura \u00e1rabe na Facultade Feminina da Universidade de Ain Shams.\nEscribiu ficci\u00f3n e biograf\u00edas das primeiras mulleres musulm\u00e1s, como Aminah bint Wahb (a nai) e as mulleres e irm\u00e1s do profeta Mahoma. Tam\u00e9n fixo cr\u00edtica literaria. Foi a segunda muller moderna en facer unha exexese do Cor\u00e1n. Non se considera a si mesma feminista, mais as s\u00faas obras reflicten a idea de que as mulleres te\u00f1en m\u00e1is capacidade de analizar as obras escritas por mulleres ca os homes, porque estes son \"ignorantes do instinto feminino\".\nCasou con Amin el-Khouli, profesor seu na Universidade do Cairo. Morreu logo dun ataque ao coraz\u00f3n. Doou a s\u00faa biblioteca persoal para fins acad\u00e9micos, e en 1985 unha escultura coa s\u00faa figura foi erixida no Cairo.\nObra.\nAutora de \"m\u00e1is de corenta libros e cen artigos\", as s\u00faas publicaci\u00f3ns destacadazs incl\u00faen:"}
{"id": "469654", "revid": "98629", "url": "https://gl.wikipedia.org/wiki?curid=469654", "title": "Ollodourado de touca", "text": "O ollodourado de touca ou parrulo albeola (Bucephala albeola) \u00e9 un pequeno pato mari\u00f1o do x\u00e9nero \"Bucephala\". A especie foi primeiramente descrita por Linn\u00e9 no seu \"Systema naturae\" en 1758 co nome \"Anas albeola\".\nO nome do x\u00e9nero significa 'cabeza de touro' (do grego \"bous\" e \"kephale\"), facendo referencia \u00e1 s\u00faa cabeza bulbosa e porque a cabeza parece meirande cando o macho incha as plumas da cabeza. O nome espec\u00edfico \"albeola\" v\u00e9n do lat\u00edn \"albus\", 'branco'.\nDescrici\u00f3n.\nEsta especie mide entre 32 e 40\u00a0cm de longo e pesa de 270 a 550\u00a0g, e os machos son meirandes que as femias. Como media mide 35,5\u00a0cm e pesa 370\u00a0g, polo que rivaliza en pequeno tama\u00f1o co \"Anas carolinensis\" para ser o menor pato de Am\u00e9rica.\nOs machos adultos son de corpos negros e brancos, con cabezas verdes iridiscentes e p\u00farpuras e unha gran mancha branca detr\u00e1s do ollo que cobre media cabeza. As femias son de tons grises cunha mancha branca m\u00e1is pequena detr\u00e1s do ollo e m\u00e1is claras na parte ventral.\nDistribuci\u00f3n e h\u00e1bitat.\nSon aves migratorias e a maior\u00eda delas invernan en \u00e1reas costeiras protexidas ou en augas abertas do interior continental, nas costas do leste e oeste de Am\u00e9rica do Norte e do sur dos Estados Unidos. \u00c9 unha ave que chega como ave errante o oeste de Europa e en Galicia foi rexistrada como ave accidental moi rara. O seu h\u00e1bitat reprodutor son lagos e lagoas boscosas de Alasca e o Canad\u00e1, case enteiramente inclu\u00eddas dentro da zona de bosque boreal e taiga.\nComportamento.\nP\u00e9nsase que o pequeno tama\u00f1o do ollodourado de touca evolucionou para axustarse \u00e1s cavidades de nidificaci\u00f3n que utiliza escavadas nas \u00e1rbores polo seu h\u00f3spede \"metabi\u00f3tico\", o peto \"Colaptes auratus\". Debido ao seu pequeno tama\u00f1o, son moi activos, realizando mergullos case continuamente e mantense grazas ao seu elevado metabolismo. Non adoitan xuntarse formando grandes bandadas; os grupos son normalmente pouco numerosos. Un dos patos no grupo serve como sentinela, vixiando se hai predadores, mentres que os outros membros do grupo merg\u00fallanse na procura de comida. Est\u00e1n entre as especies de zonas h\u00famidas que m\u00e1is tarde abandonan os seus terreos de reproduci\u00f3n e son un dos migradores m\u00e1is puntuais do mundo, xa que chegan aos terreos de inverno nun estreito per\u00edodo de tempo todos os anos.\nReproduci\u00f3n.\nSon aves mon\u00f3gamas e as femias regresan aos mesmos sitios de reproduci\u00f3n ano tras ano. Nidifican en cavidades nas \u00e1rbores, principalmente chopos ou \u00e1lamos, utilizando principalmente vellos ni\u00f1os abandonados escavados polo peto \"Colaptes auratus\", situados preto da auga (xeralmente &lt; 25\u00a0m). Os seus competidores na nidaci\u00f3n son o paxaro t\u00fardido \"Sialia currucoides\", o hirund\u00ednido \"Tachycineta bicolor\" e o est\u00farnido \"Sturnus vulgaris\". Rexistrouse un caso no que unha femia de ollodourado island\u00e9s matou unha femia adulta de ollodourado de touca e as s\u00faas cr\u00edas disputando un ni\u00f1o. As cavidades pequenas son as preferidas porque as\u00ed te\u00f1en menos competencia con outros ollodourados meirandes. As femias poden ser matadas no ni\u00f1o por mam\u00edferos, como denosi\u00f1as (\"Mustela\" spp.) ou vis\u00f3ns (\"Mustela vison\"), e por outros oodourados que compiten polo ni\u00f1o.\nO tama\u00f1o de posta media \u00e9 de nove ovos (poden ser de seis a 11), que miden 50,5 \u00d7 36,3\u00a0mm. A incubaci\u00f3n dura uns 30 d\u00edas, e o \u00e9xito reprodutivo no ni\u00f1o \u00e9 alto (79% nun estudo) comparado co de especies que nidifican no chan, como o \"Anas crecca\". Un d\u00eda despois de que eclosione o \u00faltimo parruli\u00f1o, todas as cr\u00edas saltan desde a cavidade do ni\u00f1o. Aos 50\u201355 d\u00edas empluman. Entre os predadores dos adultos est\u00e1n o falc\u00f3n \"Falco peregrinus\", o bufo \"Bubo scandiacus\", o pigargo \"Haliaeetus leucocephalus\", a aguia \"Aquila chrysaetos\", o mi\u00f1ato \"Buteo jamaicensis\", os bufos \"Bubo virginianus\" e \"Bubo bubo\" e o gabi\u00e1n \"Accipiter cooperii\".\nDieta.\nEstas aves mergulladoras alim\u00e9ntanse baixo a auga. Prefiren augas con profundidades entre 1,2 e 4,5\u00a0m. En h\u00e1bitats de auga doce comen principalmente insectos e en augas salgadas alim\u00e9ntanse predominantemente de crust\u00e1ceos e moluscos. As plantas acu\u00e1ticas e os ovos de peixes poden ser alimentos importantes localmente tam\u00e9n.\nRelaci\u00f3ns cos humanos.\nDebido a que te\u00f1en unha fermosa plumaxe, son moi activos na natureza e viven pr\u00f3ximos aos humanos nos predios pr\u00f3ximos \u00e1s ribeiras, o ollodourado de touca \u00e9 unha ave moi popular entre os observadores de aves. Esta especie foi inclu\u00edda no escudo da cidade de Sidney, Columbia Brit\u00e1nica en 1995. Son cazados e considerados un ave de caza. A diferenza de moitos outros patos mari\u00f1os cuxas poboaci\u00f3ns declinaron nos \u00faltimos tempos, as poboaci\u00f3ns de ollodourado de touca permanecen relativamente estables. A degradaci\u00f3n do h\u00e1bitat \u00e9 a principal ameaza para estas aves, xa que dependen de h\u00e1bitats costeiros moi limitados como terreos de invernada e de h\u00e1bitats moi espec\u00edficos nos seus terreos reprodutores boreais. A\u00ednda que a especie pode utilizar para a nidificaci\u00f3n caixas de nidaci\u00f3n fabricadas polos seres humanos, tam\u00e9n necesitan o h\u00e1bitat forestal para prosperar."}
{"id": "469655", "revid": "27155", "url": "https://gl.wikipedia.org/wiki?curid=469655", "title": "Anas albeola", "text": ""}
{"id": "469656", "revid": "27155", "url": "https://gl.wikipedia.org/wiki?curid=469656", "title": "Bucephala albeola", "text": ""}
{"id": "469658", "revid": "23204", "url": "https://gl.wikipedia.org/wiki?curid=469658", "title": "Jos\u00e9 Miguel Andrade", "text": "Jos\u00e9 Miguel Andrade Cernadas, nado na Coru\u00f1a en 1963, \u00e9 un historiador galego.\nTraxectoria.\nDoutorouse pola Universidade de Santiago de Compostela coa tese \u201cEl monacato benedictino y la sociedad de la Galicia medieval: siglo X al XIII\u201d (1992) e \u00e9 Catedr\u00e1tico de Historia Medieval na mesma instituci\u00f3n. Foi membro da Academia Auriense-Mindoniense de San Rosendo."}
{"id": "469661", "revid": "1505", "url": "https://gl.wikipedia.org/wiki?curid=469661", "title": "Miguel Indurain", "text": ""}
{"id": "469663", "revid": "1888", "url": "https://gl.wikipedia.org/wiki?curid=469663", "title": "Salud Torres D\u00edaz", "text": ""}
{"id": "469664", "revid": "1888", "url": "https://gl.wikipedia.org/wiki?curid=469664", "title": "Mar\u00eda del Valle Lozano", "text": ""}
{"id": "469665", "revid": "1888", "url": "https://gl.wikipedia.org/wiki?curid=469665", "title": "Lamas, Lamas, Xinzo de Limia", "text": ""}
{"id": "469666", "revid": "23204", "url": "https://gl.wikipedia.org/wiki?curid=469666", "title": "Manuel Quintana Martelo", "text": "Manuel Quintana Martelo, nado en Roxos (Villestro, Santiago de Compostela) o 9 de decembro de 1946, \u00e9 un pintor e escultor galego.\nTraxectoria.\nQuintana Martelo, nado en Roxos , \u00f3s 10 anos, trasladouse a Santiago de Compostela para realizar os seus estudos de bacharelato. Pese a demostrar unha gran afecci\u00f3n polo debuxo, por desexo familiar, ingresou na Escola de Peritos Industriais de Vigo na especialidade de electricidade pero abandonous os estudos ao pouco tempo. A seguir, matriculouse na Escola de Belas Artes de Barcelona, e obtivo bolsas para estudar en San Cugat de Vall\u00e9s, Granada, Par\u00eds, Amsterdam ou Londres.\nNa d\u00e9cada de 1970 comeza coas s\u00faas primeiras exposici\u00f3ns individuais, na Caixa de Aforros de Vigo e no Hostal dos Reis Cat\u00f3licos de Santiago de Compostela. Con Jaume Muxart do \"Grup dels Set\", comezou as s\u00faas primeiras experiencias en colectivo e a s\u00faa relaci\u00f3n co mundo galer\u00edstico do momento.\nNo ano 1978, obtivo unha C\u00e1tedra de Debuxo no Instituto de Bacharelato \"Joaquin Rubio i Ors\" de Barcelona e, posteriormente, \u00f3 \"Mat\u00ed i Franqu\u00e9s\" en Tarragona.\nNo ano 1979, participa na reivindicaci\u00f3n de medidas de protecci\u00f3n dos artistas convert\u00e9ndose en Vicepresidente da Federaci\u00f3n de Artistas Pl\u00e1sticos de Catalu\u00f1a.\nA finais de 1981, regresa a Galicia, ocupando a c\u00e1tedra de debuxo do Instituto \"Arcebispo Xelmirez\" en Santiago de Compostela e non tarda en conectar co ambiente art\u00edstico galego e presentar exposici\u00f3ns as \"Imaxes dos Oitenta\", \"Atl\u00e1ntica\". Neses anos iniciou a s\u00faa actividade como gravador, que continuou \u00f3 longo da s\u00faa carreira con m\u00e1is de 40 edici\u00f3ns gr\u00e1ficas para entidades p\u00fablicas e privadas.\nNo 1983, comezou unha etapa de ilustrador na revista Dorna, na revista Luzes de Galicia, e tam\u00e9n en libros de Ux\u00edo Novoneira, e na editorial Xerais con obras de M\u00e9ndez Ferr\u00edn, R\u00e1bade Paredes, Villar Janeiro, Luz Fandi\u00f1o, Alfredo Conde, Salvador Garc\u00eda Boda\u00f1o, Luis Mari\u00f1o, Albino Mallo, etc...\nNo ano 1982, participa na fundaci\u00f3n da Galer\u00eda Hidea que posteriormente pasar\u00e1 a ser Galer\u00eda Trinta e, en 1985, accede a ARCO, a Feira Internacional de Arte madrile\u00f1a. Galer\u00eda Trinta convirtese nun referente da arte galega, dando un xiro do que ata ent\u00f3n era a Galicia art\u00edstica. \nNo ano 1992, abandona a c\u00e1tedra de debuxo e trasl\u00e1dase a Nova York. De volta en Galiza no ano 2000, entrou a formar parte da Asociaci\u00f3n Galega de Artistas Visuais (integrada na Uni\u00f3n de Asociaci\u00f3ns do Estado Espa\u00f1ol e no EVAN -Uni\u00f3n de Asociaci\u00f3ns da Comunidade Europea-), da cal \u00e9 nomeado presidente, cargo que ocupou ata 2003.\nNo ano 2004, cuns compa\u00f1eiros, fundou a revista Art Notes. Tam\u00e9n nese mesmo ano, \u00e9 elixido e nomeado Acad\u00e9mico de N\u00famero da Real Academ\u00eda Galega de Belas Artes.\nNo 2008, entra a formar parte da Colecci\u00f3n Grandes Pintores Gallegos. No 2012, recibiu o Premio da Cultura Galega en Artes Pl\u00e1sticas, patrocinado pola Xunta De Galicia.\nEn 2014, foi electo XV Presidente da Real Academia Galega de Belas Artes. Baixo o seu mandato p\u00faxose en marcha o D\u00eda das Artes Galegas, conseguindo levar a arte galega, por primeira vez, \u00f3 Museo do Prado de Madrid, na personificaci\u00f3n do mestre Mateu. En 2018, foi reelexido coma presidente.\nMetodolox\u00eda de traballo.\nPintura.\nA Quintana Martelo, x\u00fardelle a primeira idea, xeralmente, a trav\u00e9s dun impacto visual, pode dicirse co obxecto, a luz e o seu valor como contido, son as s\u00faas primeiras li\u00f1as de traballo.\nComeza por un desenrolo puramente xeom\u00e9trico, onde busca li\u00f1as espaciais que invadan e dominen o campo de traballo. Pensa sempre no valor do plano, entendeo coma a superficie bidimensional do traballo. O obxecto, vai ter o seu asentamento, coa base na forma e na luz, dentro do plano, un xogo de fondo e superficie.\nQuintana Martelo debuxa moito, e estuda diferentes cami\u00f1os que poden levar a unha obra , a cal at\u00f3pase en decisi\u00f3n ata o momento final. \u00c9 moi f\u00e1cil co proceso pase por diferentes estados e traballos paralelos coma debuxos, collage, acuarela...un modo de comprender e resolver d\u00fabidas.\nNas obras de Quintana Martelo, adoita haber un enfrontamento entre obxecto e plano, entre abstracci\u00f3n e figuraci\u00f3n, cami\u00f1os moi distintos que converxen nun resultado \u00faltimo.\nA luz vai caracterizar a obra de Quintana Martelo, durante a s\u00faa traxectoria como artista ten un compo\u00f1ente cenital, de dereita a esquerda. Unha luz c\u00e1 que se atopa m\u00e1is c\u00f3modo, entende mellor o volume, debuxa con maior soltura o obxecto, unha postura definida.\nEscultura.\nQuintana Martelo, chega \u00e1 escultura por defecto, d\u00e1lle a posibilidade de darlle a volta \u00f3 cadro, de traballar en aquilo cunha imaxe bidimensional non lle permite. Res\u00faltalle apaixonante poder rodeala obra, e buscar moitos e diferentes cami\u00f1os, e facelo sobre unha materia formal e tridimensional que deixa \u00f3 descuberto o percorrido do debuxo, sen m\u00e1is raz\u00f3n que provocar un volume e onde o obxecto, e a s\u00faa relaci\u00f3n co redor tomen forman xirando no seu espazo de modo infinito.\nA relaci\u00f3n entre a dicotom\u00eda representaci\u00f3n-non-representaci\u00f3n \u00e9 algo que complica a obra, por esa raz\u00f3n, o soporte forme parte do conxunto da obra e act\u00fae como detonante de contraste no conxunto.\nIlustraci\u00f3n.\nManuel Quintana Martelo, ten realizado numerosas colaboraci\u00f3ns coma ilustrador.\nExposici\u00f3ns individuais.\n1970. \n1971.\n1972.\n1973.\n1975.\n1978.\n1979.\n1980.\n1981.\n1982.\n1983.\n1984.\n1985.\n1986.\n1987.\n1988.\n1989.\n1990.\n1991.\n1994.\n1995.\n1996.\n1997.\n1999.\n2000.\n2001.\n2002.\n2003.\n2005.\n2006.\n2007.\n2008.\n2009.\n2010.\n2011.\n2012.\n2013.\n2014.\n2015-16.\n2020\n2021"}
{"id": "469670", "revid": "1505", "url": "https://gl.wikipedia.org/wiki?curid=469670", "title": "Muda das aves", "text": ""}
{"id": "469672", "revid": "25871", "url": "https://gl.wikipedia.org/wiki?curid=469672", "title": "Sitio dos dolmens de Antequera", "text": "O Sitio dos Dolmens de Antequera \u00e9 un conxunto de patrimonio cultural formado por tres monumentos culturais. (o Dolmen de Menga, Dolmen de Viera, e Tholos del Romeral) e 2 monta\u00f1as naturais caracter\u00edsticas (a Pena dos Enamorados e o Torcal) en e cerca da cidade de Antequera en Andaluc\u00eda, Espa\u00f1a. A instituci\u00f3n cultural responsable da s\u00faa protecci\u00f3n \u00e9 o Conjunto Arqueol\u00f3gico D\u00f3lmenes de Antequera. Declarouse Patrimonio da Humanidade en 2016.\nValor universal excepcional.\nPara que un ben sexa declarado Patrimonio da Humanidade, debe demostrar que ten un valor universal excepcional, \u00e9 dicir, que ten unha importancia extraordinaria que transcende as fronteiras nacionais e \u00e9 de interese para as xeraci\u00f3ns presentes e futuras de toda a humanidade.\nUNESCO require a xustificaci\u00f3n de polo menos un dos seis criterios establecidos para o patrimonio cultural pola \" Convenci\u00f3n sobre a protecci\u00f3n do patrimonio cultural e natural \" (1972) para demostrar o valor universal excepcional do ben. A proposta do sitio \"Dolm\u00e9ns de Antequera\" est\u00e1 baseada nun deles (I) e o ICOMOS no seu informe final incorpora dous m\u00e1is (III, IV).\nO Dolmen de Menga representa unha obra mestra da arquitectura megal\u00edtica adintelada (tradici\u00f3n atl\u00e1ntica), baseada en ortostatos e cubertas, \u00fanico polas s\u00faas enormes dimensi\u00f3ns que levan a tipolox\u00eda de tumba do corredor ao l\u00edmite construtivo, incorporando unha soluci\u00f3n in\u00e9dita de piares intermedios. Do mesmo xeito, o tholos del Romeral complementa o cat\u00e1logo de construci\u00f3ns megal\u00edticas cunha soluci\u00f3n abovedada por aproximaci\u00f3n de hileiras a base de cachotar\u00eda (tradici\u00f3n mediterr\u00e1nea).\nOs dolm\u00e9ns de Menga e o tholos del Romeral te\u00f1en orientaci\u00f3ns an\u00f3malas, como o demostra o profesor Michael Hoskin cando descobre que o 99,99% dos dolm\u00e9ns do arco mediterr\u00e1neo te\u00f1en unha orientaci\u00f3n de tipo celeste, \u00e9 dicir, ligada ao amencer nos albores dos equinoccios (como no dolmen de Viera). Con todo, o Dolmen de Menga est\u00e1 orientado ao perfil antropom\u00f3rfico de Pena dos Enamorados, e en concreto ao refuxio de Matacabras onde localiz\u00e1ronse pinturas rupestres. Pola s\u00faa banda, o Theros del Romeral est\u00e1 orientado cara \u00e1 cadea das monta\u00f1as do Torcal onde at\u00f3pase a Cova do Toro (orientaci\u00f3n terrestre) e ao mediod\u00eda do sol no solsticio de inverno (orientaci\u00f3n celeste). Ademais, neste eixe Menga - A Pena esta situado El Romeral. Deste xeito, os Dolm\u00e9ns de Antequera constr\u00faen unha paisaxe megal\u00edtica \u00fanica debido \u00e1 \u00fanica relaci\u00f3n intr\u00ednseca que establecen cos elementos naturais.\nOs tres monumentos megal\u00edticos reflicten unha etapa na historia da humanidade na que se constru\u00edron os primeiros monumentos cerimoniais en Europa occidental, segundo as d\u00faas grandes tradici\u00f3ns construtivas do megalitismo (lintel e b\u00f3veda por achegamento de hiladas). Esta \u00e9 unha proposta orixinal na Lista do Patrimonio Mundial xa que non \u00e9 un ben mixto (onde os valores culturais dalg\u00fans bens sumar\u00edan os naturais doutros) sen\u00f3n dunha integraci\u00f3n consciente e estreito di\u00e1logo entre a arquitectura megal\u00edtica e a paisaxe. Hai un fen\u00f3meno de \"monumentalizaci\u00f3n de paisaxes\" no que os fitos naturais adquiren o valor de monumentos mentres que as construci\u00f3ns pres\u00e9ntanse como paisaxes naturais.\nFinalmente, a autenticidade dos megalitos est\u00e1 contrastada cando numerosos investigadores coinciden na adscrici\u00f3n ao Neol\u00edtico de Menga (arquitectura adintelada) e \u00e1 Calvol\u00edtico de El Romeral (arquitectura abovedada por aproximaci\u00f3n de hiladas); e a integridade tam\u00e9n se demostra ao manter todos os seus elementos constitutivos en boas condici\u00f3ns de conservaci\u00f3n."}
{"id": "469674", "revid": "5863", "url": "https://gl.wikipedia.org/wiki?curid=469674", "title": "Jos\u00e9 Miguel Andrade Cernadas", "text": ""}
{"id": "469676", "revid": "22570", "url": "https://gl.wikipedia.org/wiki?curid=469676", "title": "Dallol", "text": "Dallol \u00e9 un volc\u00e1n da depresi\u00f3n de Danakil, no nordeste de Erta Ale en Etiop\u00eda. Formouse pola intrusi\u00f3n de magma bas\u00e1ltico en dep\u00f3sitos de sal do Mioceno e a subsecuente actividade hidrotermal. As erupci\u00f3ns fre\u00e1ticas produciuse no ano 1926, formando o volc\u00e1n Dallol e outros cr\u00e1teres nos arredores do deserto de sal. Estes cr\u00e1teres son os respiradoiros volc\u00e1nicos suba\u00e9reos m\u00e1is baixos do mundo, a 45\u00a0m ou m\u00e1is por debaixo do nivel do mar. En outubro de 2004, a c\u00e1mara de magma pouco profunda debaixo de Dallol desinflouse e produciu unha intrusi\u00f3n de magma cara \u00f3 sur debaixo da fenda. En xaneiro de 2011 produciuse unha erupci\u00f3n fre\u00e1tica na zona."}
{"id": "469678", "revid": "5863", "url": "https://gl.wikipedia.org/wiki?curid=469678", "title": "Lista de primeiros ministros de Corea do Sur", "text": "A seguinte \u00e9 unha lista dos primeiros ministros de Corea do Sur dende a Primeira Rep\u00fablica ata o presente."}
{"id": "469679", "revid": "1888", "url": "https://gl.wikipedia.org/wiki?curid=469679", "title": "Lu\u00eds Bouza-Brey", "text": " "}
{"id": "469681", "revid": "88215", "url": "https://gl.wikipedia.org/wiki?curid=469681", "title": "Primeiro Ministro de Corea do Sur", "text": ""}
{"id": "469683", "revid": "1131", "url": "https://gl.wikipedia.org/wiki?curid=469683", "title": "Lu\u00eds Bouza-Brey Trillo", "text": "Lu\u00eds Bouza-Brey Trillo, nado en Vilagarc\u00eda de Arousa o 1 de agosto de 1905 e finado no mesmo concello o 23 de marzo de 1980, foi un avogado, escritor e pol\u00edtico galego.\nTraxectoria.\nFillo de Lu\u00eds Bouza Trillo e irm\u00e1n de Ferm\u00edn Bouza-Brey. Estudou Dereito na Universidade de Santiago de Compostela, rematando en 1928. Colaborou en \"El Pueblo Gallego\". Integrouse no Partido Galeguista e foi un dos dirixentes do grupo de Vilagarc\u00eda.\nCo golpe de Estado do 18 de xullo de 1936 foi detido. Xulgado en Pontevedra por auxilio \u00e1 rebeli\u00f3n o 21 de xaneiro de 1937 con outros republicanos de Vilagarc\u00eda, foi absolto, pero cunha proposta de sanci\u00f3n econ\u00f3mica. Houbo de repetirse o consello de guerra por \"omisi\u00f3n dun dos tr\u00e1mites\". Estivo preso na Illa de San Sim\u00f3n.\nExerceu a avogac\u00eda en Vilagarc\u00eda. Colaborou en \"La Noche\" e foi acad\u00e9mico correspondente da Real Academia Galega desde 1964.\nVida persoal.\nCasou con Celia Villar Pad\u00edn e foi pai de Lu\u00eds, Carlos e Gonzalo Bouza-Brey Villar."}
{"id": "469684", "revid": "1888", "url": "https://gl.wikipedia.org/wiki?curid=469684", "title": "Gonzalo Bouza-Brey Villar", "text": ""}
{"id": "469685", "revid": "1888", "url": "https://gl.wikipedia.org/wiki?curid=469685", "title": "Lu\u00eds Bouza Brey", "text": ""}
{"id": "469686", "revid": "89787", "url": "https://gl.wikipedia.org/wiki?curid=469686", "title": "Dejan Kravi\u0107", "text": "Dejan Kravi\u0107, nado o 9 de setembro de 1990 en Mostar, \u00e9 un xogador profesional de baloncesto serbio-canadense que actualmente xoga para o Unicaja M\u00e1laga da Liga ACB.\nTraxectoria.\nO 24 de xullo de 2019, anunciouse a s\u00faa fichaxe por unha tempada polo Obradoiro CAB da Liga ACB.\nO 22 de xullo de 2020, Kravi\u0107 asinou unha tempada co San Pablo Burgos da Liga ACB. Tras acadar 10.7 puntos e 4.6 rebotes por encontro na s\u00faa primeira tempada en Burgos, Kravi\u0107 renovou o seu contrato co San Pablo Burgos unha tempada m\u00e1is.\nO 28 de xaneiro de 2022, Kravi\u0107 fichou polo Unicaja M\u00e1laga da Liga ACB ata final de tempada."}
{"id": "469687", "revid": "7523", "url": "https://gl.wikipedia.org/wiki?curid=469687", "title": "Dejan Kravic", "text": ""}
{"id": "469693", "revid": "5863", "url": "https://gl.wikipedia.org/wiki?curid=469693", "title": "Pante\u00f3n Real da catedral de Santiago", "text": ""}
{"id": "469696", "revid": "89787", "url": "https://gl.wikipedia.org/wiki?curid=469696", "title": "Erta Ale", "text": "O volc\u00e1n Erta Ale (en afar: \"Ert\u00e1\u2019al\u00e9\" ou \"Irt\u00e1\u2019al\u00e9\", \u00abmonta\u00f1a que fumega\u00bb) \u00e9 un volc\u00e1n en escudo bas\u00e1ltico localizado no Corno de \u00c1frica, na rexi\u00f3n da depresi\u00f3n de Afar, no nord\u00e9s de Etiop\u00eda, sendo o volc\u00e1n m\u00e1is activo de devandito pa\u00eds. At\u00f3pase na depresi\u00f3n de Danakil, un deserto bald\u00edo preto da fronteira con Eritrea e acada unha altura de 613 metros. Consid\u00e9rase en erupci\u00f3n dende 1967.\nSituado nunha rexi\u00f3n des\u00e9rtica e de dif\u00edcil acceso, o Erta Ale non foi obxecto de estudo polos expertos na materia at\u00e9 o s\u00e9culo XX, concretamente a finais da d\u00e9cada dos 60 e comezos dos 70. A\u00ednda as\u00ed, xa fora descuberto polos europeos en 1841 e o seu cumio coroado en 1873. Presenta un ou dous lagos de lava no seu cumio, os cales ocasionalmente desbordan cara \u00e1 ladeira meridional. Salienta por ter un dos lagos de lava m\u00e1is duradeiros do planeta (con actividade confirmada dende 1967, a\u00ednda que puido iniciarse en 1906). A s\u00faa escasa elevaci\u00f3n d\u00e9bese \u00f3 feito de alzarse sobre unha depresi\u00f3n, a depresi\u00f3n de Afar, cuxa base queda por baixo do nivel do mar.\nOs habitantes da zona apenas se achegan a el xa que consideran que no lugar habitan esp\u00edritos malignos que se pasean en cabalo. A situaci\u00f3n remota, nunha zona bald\u00eda e pouco poboada, fai que o seguimento da s\u00faa actividade sexa escaso. Hai evidencia de explosi\u00f3ns nos \u00faltimos 150 anos. Moitas erupci\u00f3ns contempor\u00e1neas local\u00edzanse primeiro mediante o seguimento por sat\u00e9lite das columnas de di\u00f3xido de xofre e compr\u00f3banse posteriormente con testemu\u00f1as sobre o terreo."}
{"id": "469697", "revid": "89787", "url": "https://gl.wikipedia.org/wiki?curid=469697", "title": "Abiy Ahmed", "text": "Abiy Ahmed Ali (en , en , a mi\u00fado acurtado como \"Abiy Ahmed\" ou s\u00f3 \"Abiy\"), nado o 15 de agosto de 1976, \u00e9 un pol\u00edtico et\u00edope que dende o 2 de abril de 2018 \u00e9 o cuarto e actual primeiro ministro de Etiop\u00eda.\nSegue sendo presidente tanto do partido Fronte Democr\u00e1tica Revolucionaria do Pobo Et\u00edope (FDRPE) como do Partido Dem\u00f3crata Oromo (PDO, que \u00e9 un dos catro partidos en coalici\u00f3n coa Fronte Democr\u00e1tica). Abiy \u00e9 tam\u00e9n membro electo da Asemblea Parlamentaria Federal, e un membro dos comit\u00e9s executivos do FDRPE e do PDO.\nUn antigo oficial de intelixencia militar, dende que se converteu en primeiro ministro lanzou un amplo programa de reformas pol\u00edticas e econ\u00f3micas, mais non todas as propostas contan co apoio dos partidarios da constituci\u00f3n federal, ou na rexi\u00f3n de Tigray (onde a reforma de Abiy \u00e9 considerada selectiva en contra dos tigri\u00f1as).\nO 11 de outubro de 2019, anunciouse a Abiy Ahmed como ga\u00f1ador do Nobel da Paz \"polos seus esforzos a prol da paz e da cooperaci\u00f3n internacional e, en particular, pola s\u00faa decisiva iniciativa para resolver o conflito fronteirizo coa veci\u00f1a Eritrea\".\nEn outubro de 2021, Abiy Ahmed xurou oficialmente un segundo mandato de 5 anos."}
{"id": "469698", "revid": "23204", "url": "https://gl.wikipedia.org/wiki?curid=469698", "title": "Abiy Ahmed Ali", "text": ""}
{"id": "469699", "revid": "56817", "url": "https://gl.wikipedia.org/wiki?curid=469699", "title": "Theropithecus gelada", "text": "O Theropithecus gelada \u00e9 unha especie de primate catarrino da familia dos cercopit\u00e9cidos end\u00e9mica das terras altas de Etiop\u00eda. Pesan entre 13 e 20 quilogramos, e do mesmo xeito que os babu\u00ednos, son terrestres e pasan o tempo aliment\u00e1ndose nas pradar\u00edas.\nAlg\u00fans autores incl\u00faen a especie dentro do x\u00e9nero \"Papio\", mais dende 1979 est\u00e1 clasificado noutro x\u00e9nero separado, Theropithecus. \"Theropithecus gelada\" \u00e9 a \u00fanica especie vivente, a\u00ednda que se co\u00f1ecen polo menos outras d\u00faas li\u00f1axes separados no rexistro f\u00f3sil. Malia que a especie est\u00e1 restrinxida hoxe a Etiop\u00eda, co\u00f1\u00e9cense f\u00f3siles do x\u00e9nero procedentes de Sur\u00e1frica, Malaui, a Rep\u00fablica Democr\u00e1tica do Congo, Tanzania, Uganda, Kenya, Etiop\u00eda, Alxeria, Marrocos, Espa\u00f1a e a India.\nPode distinguirse dos babu\u00ednos pola pel de vivas cores no seu peito. A mancha est\u00e1 pouco definida e, nos machos, est\u00e1 tinguida de vermello e rodeada de pelo branco. Nas femias, a mancha est\u00e1 bastante menos pronunciada. Por\u00e9n, cando vai calor, a mancha das femias t\u00f3rnase brillante e salpicada de bochas. Este proceso \u00e9 semellante \u00e1 inchaz\u00f3n das n\u00e1degas durante o estro, algo com\u00fan nos babu\u00ednos.\nSubespecies.\nDescrib\u00edronse as seguintes subespecies:"}
{"id": "469700", "revid": "56817", "url": "https://gl.wikipedia.org/wiki?curid=469700", "title": "Capra walie", "text": "A Capra walie (en ; \"w\u0101ly\u0101\") \u00e9 unha especie de mam\u00edfero artiod\u00e1ctilo da familia Bovidae, en grave perigo de extinci\u00f3n, pois quedan s\u00f3 uns 500 exemplares concentrados nas monta\u00f1as Semien, en parte debido \u00e1 caza furtiva e \u00e1 perda de h\u00e1bitat. \u00c9 un mam\u00edfero end\u00e9mico dalgunhas zonas monta\u00f1osas et\u00edopes. Os cornos, de mediana lonxitude, forman m\u00e1is ou menos un medio arco circular. Na fronte ten unha protuberancia \u00f3sea; a barba \u00e9 medianamente longa.\nH\u00e1bitat e ecolox\u00eda.\nA especie habita na alta monta\u00f1a dos p\u00e1ramos montanos de Etiop\u00eda, en escarpes rochosos entre os 2.500 e 4.500 metros. O seu h\u00e1bitat \u00e9 o bosque de monta\u00f1a, as pradar\u00edas sub-alpinas, e as matogueiras, onde pastan. A s\u00faa dieta incl\u00fae arbustos, l\u00edquenes, herba e plantas trepadoras. A mi\u00fado sost\u00e9\u00f1ense sobre as s\u00faas patas traseiras para alcanzar m\u00e1is altura. Moi activas pola ma\u00f1\u00e1, g\u00fastalles repousar \u00f3 sol nas repisas rochosas. Os machos viven en grupos separados das femias, que viven coas s\u00faas cr\u00edas en grupos de arredor de 20 individuos. Est\u00edmase que unha manda percorre habitualmente de 1,5 a 2\u00a0km \u00f3 d\u00eda. O per\u00edodo de celo est\u00e9ndese de marzo a maio. Os machos compiten polas femias mediante loitas nas que chocan as s\u00faas cornamentas. O per\u00edodo de xestaci\u00f3n dura 150-165 d\u00edas. Alcanzan a madurez sexual \u00f3 primeiro ano."}
{"id": "469701", "revid": "89787", "url": "https://gl.wikipedia.org/wiki?curid=469701", "title": "Rexi\u00f3n de Tigray", "text": "A Rexi\u00f3n de Tigray (en , \"kilil Tigr\u0101y;\" cuxo nome oficial \u00e9 en , \"B\u0259h\u0329erawi K\u0259llelawi M\u00e4ng\u0259\u015bti T\u0259gray\" ou \"Estado Rexional Nacional Tigray\") \u00e9 a m\u00e1is setentrional das nove rexi\u00f3ns \u00e9tnicas (\"kililat\") de Etiop\u00eda. Tigray \u00e9 a terra dos pobos tigri\u00f1a, irob e kunama. Tigray tam\u00e9n \u00e9 co\u00f1ecida como \"Rexi\u00f3n 12\" segundo a constituci\u00f3n federal de 1995. A s\u00faa capital e meirande cidade \u00e9 Mekelle. Tigray \u00e9 a sexta rexi\u00f3n m\u00e1is grande do pa\u00eds e a quinta m\u00e1is poboada."}
{"id": "469702", "revid": "23204", "url": "https://gl.wikipedia.org/wiki?curid=469702", "title": "Tigray", "text": ""}
{"id": "469709", "revid": "89787", "url": "https://gl.wikipedia.org/wiki?curid=469709", "title": "Rexi\u00f3n das Naci\u00f3ns, Nacionalidades e Pobos do Sur", "text": "A Rexi\u00f3n das Naci\u00f3ns, Nacionalidades e Pobos do Sur (en ; \"Y\u00e4d\u00e4bub B\u1e25er B\u1e25er\u00e4s\u00e4bo\u010dna Hzbo\u010d Kll\u0259\") \u00e9 unha as nove rexi\u00f3ns \u00e9tnicas (\"kililat\") de Etiop\u00eda. A rexi\u00f3n xurdiu da fusi\u00f3n de cinco \"kililoch\", chamadas rexi\u00f3ns 7 at\u00e9 a 11, tralas elecci\u00f3ns do consello rexional do 21 de xu\u00f1o de 1992. A s\u00faa capital \u00e9 Awasa."}
{"id": "469710", "revid": "23204", "url": "https://gl.wikipedia.org/wiki?curid=469710", "title": "Rexi\u00f3n dos Pobos do Sur", "text": ""}
{"id": "469712", "revid": "23204", "url": "https://gl.wikipedia.org/wiki?curid=469712", "title": "Naci\u00f3ns, Nacionalidades e Pobos do Sur", "text": ""}
{"id": "469717", "revid": "23204", "url": "https://gl.wikipedia.org/wiki?curid=469717", "title": "Harari", "text": ""}
{"id": "469718", "revid": "34155", "url": "https://gl.wikipedia.org/wiki?curid=469718", "title": "Rexi\u00f3n de Harari", "text": "A Rexi\u00f3n de Harari (en oromo: Hararii; en harari: \u1210\u1228\u122a), oficialmente Estado Rexional do Pobo Harari (en , en harari: \u12da\u1210\u1228\u122a \u12a1\u121d\u1218\u1275 \u1218\u1210\u12f2\u12eb \u1211\u1235\u1292) \u00e9 unha das nove rexi\u00f3ns \u00e9tnicas (\"kililat\") de Etiop\u00eda, sendo o fogar do pobo harari. Outrora chamada \"Rexi\u00f3n 13\", a s\u00faa capital \u00e9 Harar. \u00c9 o m\u00e1is pequeno dos estados rexionais de Etiop\u00eda. O oromo e o harari son as d\u00faas linguas oficiais das autoridades rexionais."}
{"id": "469720", "revid": "54334", "url": "https://gl.wikipedia.org/wiki?curid=469720", "title": "Soyuz 1", "text": ""}
{"id": "469722", "revid": "54334", "url": "https://gl.wikipedia.org/wiki?curid=469722", "title": "Soyuz 3", "text": ""}
{"id": "469724", "revid": "54334", "url": "https://gl.wikipedia.org/wiki?curid=469724", "title": "Soyuz 4", "text": ""}
{"id": "469730", "revid": "89787", "url": "https://gl.wikipedia.org/wiki?curid=469730", "title": "Ang\u00e8le Rawiri", "text": "Ang\u00e8le Ntyugwetondo Rawiri, nada en Port-Gentil o 29 de abril de 1954 e finada en Par\u00eds o 15 de novembro de 2010, foi unha escritora gabonesa.\nTraxectoria.\nFoi filla do pol\u00edtico e poeta galoa Georges Rawiri e dunha mestra que morreu cando ti\u00f1a seis anos. Ang\u00e8le foi \u00e1 escola en Al\u00e8s (Languedoc-Rosell\u00f3n), estudou secundaria en Vanves (Par\u00eds) e fixo traduci\u00f3n do ingl\u00e9s no Instituto Lentonnet. Despois foi vivir dous anos a Londres, onde traballou como actriz en filmes de James Bond e como modelo en revistas de moda.\nEn 1979 regresou ao Gab\u00f3n, onde traballou como tradutora e int\u00e9rprete. En 1980 publicou a s\u00faa primeira novela,\n\"Elonga\", que denuncia o poder da bruxar\u00eda e as ciencias ocultas no Gab\u00f3n. En 1983 publicou \"G'am\u00e8rakano au carrefour\", a historia da loita entre os desexos materialistas dunha rapaza nova, e os valores tradicionais das xeraci\u00f3ns maiores. En 1986 publicou \"Toula\", a historia dunha rapaza que vive nun barrio exc\u00e9ntrico e sinistro de delincuencia e desemprego. \"Fureurs et cris de femmes\", de 1989, \u00e9 a primeira novela do Gab\u00f3n onde se fala da homosexualidade feminina.\nPublicou as s\u00faas primeiras obras co nome de Ntyugwetondo Rawiri."}
{"id": "469731", "revid": "54334", "url": "https://gl.wikipedia.org/wiki?curid=469731", "title": "Soyuz 5", "text": ""}
{"id": "469733", "revid": "54334", "url": "https://gl.wikipedia.org/wiki?curid=469733", "title": "Soyuz 6", "text": ""}
{"id": "469735", "revid": "54334", "url": "https://gl.wikipedia.org/wiki?curid=469735", "title": "Soyuz 7", "text": ""}
{"id": "469737", "revid": "54334", "url": "https://gl.wikipedia.org/wiki?curid=469737", "title": "Soyuz 7K-LOK", "text": ""}
{"id": "469738", "revid": "54334", "url": "https://gl.wikipedia.org/wiki?curid=469738", "title": "Soyuz 7K-OK", "text": ""}
{"id": "469739", "revid": "54334", "url": "https://gl.wikipedia.org/wiki?curid=469739", "title": "Soyuz 7K-T", "text": ""}
{"id": "469740", "revid": "54334", "url": "https://gl.wikipedia.org/wiki?curid=469740", "title": "Soyuz 7K-TM", "text": ""}
{"id": "469741", "revid": "54334", "url": "https://gl.wikipedia.org/wiki?curid=469741", "title": "Soyuz 7KT-OK", "text": ""}
{"id": "469742", "revid": "54334", "url": "https://gl.wikipedia.org/wiki?curid=469742", "title": "Soyuz 8", "text": ""}
{"id": "469744", "revid": "54334", "url": "https://gl.wikipedia.org/wiki?curid=469744", "title": "Soyuz 9", "text": ""}
{"id": "469746", "revid": "54334", "url": "https://gl.wikipedia.org/wiki?curid=469746", "title": "Soyuz 10", "text": ""}
{"id": "469748", "revid": "54334", "url": "https://gl.wikipedia.org/wiki?curid=469748", "title": "Soyuz 11", "text": ""}
{"id": "469750", "revid": "54334", "url": "https://gl.wikipedia.org/wiki?curid=469750", "title": "Soyuz 12", "text": ""}
{"id": "469752", "revid": "54334", "url": "https://gl.wikipedia.org/wiki?curid=469752", "title": "Soyuz 13", "text": ""}
{"id": "469754", "revid": "54334", "url": "https://gl.wikipedia.org/wiki?curid=469754", "title": "Soyuz 14", "text": ""}
{"id": "469756", "revid": "54334", "url": "https://gl.wikipedia.org/wiki?curid=469756", "title": "Soyuz 15", "text": ""}
{"id": "469758", "revid": "54334", "url": "https://gl.wikipedia.org/wiki?curid=469758", "title": "Soyuz 16", "text": ""}
{"id": "469760", "revid": "54334", "url": "https://gl.wikipedia.org/wiki?curid=469760", "title": "Soyuz 17", "text": ""}
{"id": "469762", "revid": "54334", "url": "https://gl.wikipedia.org/wiki?curid=469762", "title": "Soyuz 18", "text": ""}
{"id": "469764", "revid": "54334", "url": "https://gl.wikipedia.org/wiki?curid=469764", "title": "Soyuz 19", "text": ""}
{"id": "469766", "revid": "54334", "url": "https://gl.wikipedia.org/wiki?curid=469766", "title": "Soyuz 21", "text": ""}
{"id": "469768", "revid": "54334", "url": "https://gl.wikipedia.org/wiki?curid=469768", "title": "Soyuz 22", "text": ""}
{"id": "469770", "revid": "54334", "url": "https://gl.wikipedia.org/wiki?curid=469770", "title": "Soyuz 23", "text": ""}
{"id": "469772", "revid": "54334", "url": "https://gl.wikipedia.org/wiki?curid=469772", "title": "Soyuz 24", "text": ""}
{"id": "469774", "revid": "54334", "url": "https://gl.wikipedia.org/wiki?curid=469774", "title": "Soyuz 25", "text": ""}
{"id": "469777", "revid": "54334", "url": "https://gl.wikipedia.org/wiki?curid=469777", "title": "Soyuz 18-1", "text": ""}
{"id": "469778", "revid": "54334", "url": "https://gl.wikipedia.org/wiki?curid=469778", "title": "Soyuz 26", "text": ""}
{"id": "469780", "revid": "54334", "url": "https://gl.wikipedia.org/wiki?curid=469780", "title": "Soyuz 27", "text": ""}
{"id": "469782", "revid": "54334", "url": "https://gl.wikipedia.org/wiki?curid=469782", "title": "Soyuz 28", "text": ""}
{"id": "469784", "revid": "54334", "url": "https://gl.wikipedia.org/wiki?curid=469784", "title": "Soyuz 29", "text": ""}
{"id": "469786", "revid": "54334", "url": "https://gl.wikipedia.org/wiki?curid=469786", "title": "Soyuz 30", "text": ""}
{"id": "469788", "revid": "54334", "url": "https://gl.wikipedia.org/wiki?curid=469788", "title": "Soyuz 31", "text": ""}
{"id": "469790", "revid": "54334", "url": "https://gl.wikipedia.org/wiki?curid=469790", "title": "Soyuz 32", "text": ""}
{"id": "469792", "revid": "54334", "url": "https://gl.wikipedia.org/wiki?curid=469792", "title": "Soyuz 33", "text": ""}
{"id": "469794", "revid": "54334", "url": "https://gl.wikipedia.org/wiki?curid=469794", "title": "Soyuz 35", "text": ""}
{"id": "469796", "revid": "54334", "url": "https://gl.wikipedia.org/wiki?curid=469796", "title": "Soyuz 36", "text": ""}
{"id": "469798", "revid": "54334", "url": "https://gl.wikipedia.org/wiki?curid=469798", "title": "Soyuz 37", "text": ""}
{"id": "469800", "revid": "54334", "url": "https://gl.wikipedia.org/wiki?curid=469800", "title": "Soyuz 38", "text": ""}
{"id": "469802", "revid": "54334", "url": "https://gl.wikipedia.org/wiki?curid=469802", "title": "Soyuz 39", "text": ""}
{"id": "469804", "revid": "54334", "url": "https://gl.wikipedia.org/wiki?curid=469804", "title": "Soyuz 40", "text": ""}
{"id": "469806", "revid": "54334", "url": "https://gl.wikipedia.org/wiki?curid=469806", "title": "Soyuz MS", "text": ""}
{"id": "469807", "revid": "54334", "url": "https://gl.wikipedia.org/wiki?curid=469807", "title": "Soyuz T", "text": ""}
{"id": "469809", "revid": "54334", "url": "https://gl.wikipedia.org/wiki?curid=469809", "title": "Soyuz T-2", "text": ""}
{"id": "469811", "revid": "54334", "url": "https://gl.wikipedia.org/wiki?curid=469811", "title": "Soyuz T-3", "text": ""}
{"id": "469813", "revid": "54334", "url": "https://gl.wikipedia.org/wiki?curid=469813", "title": "Soyuz T-5", "text": ""}
{"id": "469815", "revid": "54334", "url": "https://gl.wikipedia.org/wiki?curid=469815", "title": "Soyuz T-6", "text": ""}
{"id": "469817", "revid": "54334", "url": "https://gl.wikipedia.org/wiki?curid=469817", "title": "Soyuz T-7", "text": ""}
{"id": "469819", "revid": "54334", "url": "https://gl.wikipedia.org/wiki?curid=469819", "title": "Soyuz T-8", "text": ""}
{"id": "469821", "revid": "54334", "url": "https://gl.wikipedia.org/wiki?curid=469821", "title": "Soyuz T-9", "text": ""}
{"id": "469823", "revid": "54334", "url": "https://gl.wikipedia.org/wiki?curid=469823", "title": "Soyuz T-10", "text": ""}
{"id": "469825", "revid": "54334", "url": "https://gl.wikipedia.org/wiki?curid=469825", "title": "Soyuz T-10-1", "text": ""}
{"id": "469826", "revid": "54334", "url": "https://gl.wikipedia.org/wiki?curid=469826", "title": "Soyuz T-11", "text": ""}
{"id": "469828", "revid": "54334", "url": "https://gl.wikipedia.org/wiki?curid=469828", "title": "Soyuz T-12", "text": ""}
{"id": "469830", "revid": "54334", "url": "https://gl.wikipedia.org/wiki?curid=469830", "title": "Soyuz T-15", "text": ""}
{"id": "469832", "revid": "54334", "url": "https://gl.wikipedia.org/wiki?curid=469832", "title": "Soyuz TM", "text": ""}
{"id": "469833", "revid": "54334", "url": "https://gl.wikipedia.org/wiki?curid=469833", "title": "Soyuz TM-2", "text": ""}
{"id": "469836", "revid": "54334", "url": "https://gl.wikipedia.org/wiki?curid=469836", "title": "Soyuz TM-3", "text": ""}
{"id": "469838", "revid": "54334", "url": "https://gl.wikipedia.org/wiki?curid=469838", "title": "Soyuz TM-4", "text": ""}
{"id": "469840", "revid": "54334", "url": "https://gl.wikipedia.org/wiki?curid=469840", "title": "Soyuz T-4", "text": ""}
