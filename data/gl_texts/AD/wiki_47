{"id": "489053", "revid": "98629", "url": "https://gl.wikipedia.org/wiki?curid=489053", "title": "Aim\u00e9e &amp; Jaguar", "text": "Aim\u00e9e &amp; Jaguar \u00e9 un filme alem\u00e1n de 1999 escrito e dirixido por Max F\u00e4rberb\u00f6ck. Est\u00e1 ambientado en Berl\u00edn durante a segunda guerra mundial. Bas\u00e9ase no libro de Erica Fischer que conta os feitos reais das vidas de Lilly Wust e Felice Schragenheim durante esa \u00e9poca.\nO filme foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado."}
{"id": "489058", "revid": "98629", "url": "https://gl.wikipedia.org/wiki?curid=489058", "title": "Lola rennt", "text": "Lola rennt \u00e9 un filme alem\u00e1n de 1998 escrito e dirixido por Tom Tykwer. Est\u00e1 protagonizado por Franka Potente no papel de Lola e Moritz Bleibtreu como Manni. Conta a historia dunha muller que necesita obter 100\u00a0000 marcos alem\u00e1ns en vinte minutos para salvar a vida do seu mozo.\n\"Lola rennt\" estreouse no Festival Internacional de Cinema de Venecia, onde competiu polo Le\u00f3n de Ouro. O filme foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 71\u00aa edici\u00f3n dos premios, mais finalmente non foi nomeado.\nSinopse.\nO filme comeza con Lola contestando unha chamada telef\u00f3nica do seu mozo, Manni. El \u00e9 un criminal de pouca categor\u00eda e perdeu nun tren 100\u00a0000 marcos que pertencen ao seu xefe. Manni ten que entregar os cartos ao seu xefe antes de que transcorran vinte minutos. Teme que o maten se descobre a perda e decide roubar un supermercado pr\u00f3xima. Lola pr\u00e9galle que a espere e dille que ela conseguir\u00e1 o di\u00f1eiro dalg\u00fan xeito. Como lle roubaron a moto, ter\u00e1 que correr.\nO filme div\u00eddese en tres \"carreiras\". Cada unha comeza do mesmo xeito: tras tirar o tel\u00e9fono, Lola sae correndo do apartamento mentres a s\u00faa nai lle pide que merque xamp\u00fa. Cada carreira desenv\u00f3lvese dunha forma diferente con distintos resultados."}
{"id": "489059", "revid": "23204", "url": "https://gl.wikipedia.org/wiki?curid=489059", "title": "Jenseits der Stille", "text": "Jenseits der Stille \u00e9 un filme alem\u00e1n de 1996 dirixido por Caroline Link.\nFoi escollido como candidato de Alema\u00f1a para o \u00d3scar \u00f3 mellor filme en lingua non inglesa na 70\u00aa edici\u00f3n dos premios, onde resultou nomeado."}
{"id": "489060", "revid": "98629", "url": "https://gl.wikipedia.org/wiki?curid=489060", "title": "Der Totmacher", "text": "Der Totmacher \u00e9 un filme alem\u00e1n de 1995 dirixido por Romuald Karmakar e protagonizado por G\u00f6tz George, J\u00fcrgen Hentsch e Pierre Franckh. O filme bas\u00e9ase nas transcrici\u00f3ns do interrogatorio do asasino en serie Fritz Haarmann.\nFoi escollido como candidato de Alema\u00f1a para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finalmente non foi nomeado."}
{"id": "489061", "revid": "98629", "url": "https://gl.wikipedia.org/wiki?curid=489061", "title": "Schlafes Bruder", "text": "Schlafes Bruder \u00e9 un filme alem\u00e1n de 1995 dirixido por Joseph Vilsmaier que se basea na novela hom\u00f3nima do escritor austr\u00edaco Robert Schneider. Foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais finalmente non foi nomeado."}
{"id": "489063", "revid": "23204", "url": "https://gl.wikipedia.org/wiki?curid=489063", "title": "Das Versprechen", "text": "Das Versprechen \u00e9 un filme alem\u00e1n de 1995 dirixido por Margarethe von Trotta. Foi unha coproduci\u00f3n internacional entre Alema\u00f1a, Su\u00edza e Francia. Conta a historia de dous namorados en Berl\u00edn que est\u00e1n separados polo muro. O filme foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "489064", "revid": "98629", "url": "https://gl.wikipedia.org/wiki?curid=489064", "title": "Justiz", "text": "Justiz \u00e9 un filme alem\u00e1n de 1993 dirixido por Hans W. Gei\u00dfend\u00f6rfer. \u00c9 unha coproduci\u00f3n entre Alema\u00f1a e Su\u00edza e bas\u00e9ase na novela hom\u00f3nima de 1985, escrita por Friedrich D\u00fcrrenmatt. Foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 66\u00aa edici\u00f3n dos premios, mais finalmente non foi nomeado."}
{"id": "489071", "revid": "23204", "url": "https://gl.wikipedia.org/wiki?curid=489071", "title": "Schtonk!", "text": "Schtonk! \u00e9 un filme alem\u00e1n de 1992 escrito e dirixido por Helmut Dietl. \u00c9 un filme sat\u00edrico que conta a historia do caso dos falsos Diarios de Hitler.\nO filme foi nomeado \u00f3 \u00d3scar \u00f3 mellor filme en lingua non inglesa na 65\u00aa edici\u00f3n dos premios."}
{"id": "489072", "revid": "88215", "url": "https://gl.wikipedia.org/wiki?curid=489072", "title": "Campionato Mundial de Rallys", "text": ""}
{"id": "489073", "revid": "98629", "url": "https://gl.wikipedia.org/wiki?curid=489073", "title": "Das schreckliche M\u00e4dchen", "text": "Das schreckliche M\u00e4dchen \u00e9 un filme alem\u00e1n de 1990 dirixido por Michael Verhoeven. Bas\u00e9ase na historia real de Anna Rosmus.\nFoi nomeado \u00f3 \u00d3scar \u00f3 mellor filme en lingua non inglesa na 63\u00aa edici\u00f3n dos premios."}
{"id": "489075", "revid": "98629", "url": "https://gl.wikipedia.org/wiki?curid=489075", "title": "Der Aufenthalt", "text": "Der Aufenthalt \u00e9 un filme alem\u00e1n de 1983 dirixido por Frank Beyer e protagonizado por Sylvester Groth, Fred D\u00fcren e Klaus Piontek. O filme bas\u00e9ase na novela hom\u00f3nima de Hermann Kant, que \u00e1 s\u00faa vez est\u00e1 baseada na propia experiencia de Kant como prisioneiro de guerra en Polonia. O filme conta a historia dun prisioneiro alem\u00e1n a finais da segunda guerra mundial que \u00e9 acusado de ser un criminal de guerra. O filme xerou controversia xa que os comentaristas polacos criticaron que o filme amosaba \u00f3 ex\u00e9rcito polaco acusando inxustamente. Por\u00e9n, o filme foi un \u00e9xito e ga\u00f1ou varios premios, sendo escollido como candidato da Rep\u00fablica Democr\u00e1tica Alem\u00e1 para o \u00d3scar \u00f3 mellor filme en lingua non inglesa na 56\u00aa edici\u00f3n dos premios, mais finalmente non foi nomeado."}
{"id": "489076", "revid": "23204", "url": "https://gl.wikipedia.org/wiki?curid=489076", "title": "Cat\u00e1logo galego de especies ameazadas", "text": "O Cat\u00e1logo galego de especies ameazadas (CGEA) \u00e9 un documento creado en 2007 pola Conseller\u00eda de Medio Ambiente da Xunta de Galicia, de acordo coa normativa do Consello de Europa e do Reino de Espa\u00f1a, para regular a protecci\u00f3n da flora e da fauna galegas, as\u00ed como os seus h\u00e1bitats.\nInicialmente figuraban nela 193 especies e subespecies, e en 2011 engad\u00edronse sete m\u00e1is, dando un total de 200 especies.\nEntre elas est\u00e1n, por exemplo, a ameixa perl\u00edfera de r\u00edo, o cangrexo de r\u00edo, a pita do monte (xa extinguida en Galicia), ou o oso pardo, ademais de decenas de especies de algas, liques, fentos, bri\u00f3ns e plantas superiores, algunhas delas end\u00e9micas.\nXustificaci\u00f3n da creaci\u00f3n do CGEA.\nSegundo a Conseller\u00eda de Medio Ambiente, o CGEA dese\u00f1ouse sobre as bases da interpretaci\u00f3n da Lei 4/1989, do 27 de marzo, dada pola sentenza 892/1999, do 18 de maio do Tribunal Supremo de Espa\u00f1a. Con respecto ao Cat\u00e1logo Nacional de Especies Ameazadas (CNEA) esta sentenza sinalou que a categor\u00eda \"De interese especial\" agrupa un gran n\u00famero de taxons que, sen encontrarse nunha situaci\u00f3n real de ameaza, merecen unha atenci\u00f3n particular, non sendo polo tanto unha categor\u00eda de ameaza como tal. En virtude do exposto, ante a necesidade de definir adecuadamente a situaci\u00f3n real de ameaza dalgunhas especies inclu\u00eddas no CGEA e adaptar as categor\u00edas de ameaza \u00e1 xurisprudencia do Tribunal Supremo, e dado que o CGEA se configura como un instrumento din\u00e1mico e revis\u00e1bel a teor do co\u00f1ecemento cient\u00edfico-t\u00e9cnico e das estratexias globais en conservaci\u00f3n, este decreto soamente regula as categor\u00edas de \"En perigo de extinci\u00f3n\" e \"Vulner\u00e1beis\", quedando pendente o desenvolvemento das outras categor\u00edas de ameaza establecidas na Lei 9/2001, do 21 de agosto.\nLista inicial de especies.\nNa lista inicial estaban inclu\u00eddas as seguintes especies e subespecies. \nEstado actual.\nS\u00f3 3 das 200 especies ameazadas de Galicia contan cun plan de protecci\u00f3n. Para protexer estas especies a normativa contempla o desenvolvemento de plans de conservaci\u00f3n (para as que est\u00e1n na categor\u00eda de vulner\u00e1beis) ou de recuperaci\u00f3n (para as que est\u00e1n en perigo de extinci\u00f3n). Para facer cumprir a normativa, polo tanto, cada especie deber\u00eda ter desenvolvido o su propio plan de protecci\u00f3n. Contempl\u00e1base a posibilidade, con todo, de que alg\u00fan grupo de taxons puidera agruparse ao abeiro dun mesmo plan integral, de coexistir nun mesmo h\u00e1bitat e requirir acci\u00f3ns an\u00e1logas de protecci\u00f3n. Pero case 12 anos despois da publicaci\u00f3n do CGEP, o 98,5 % das especies ameazadas en Galicia segue sen plan de protecci\u00f3n. O \u00faltimo publicado, en 2014, foi o da p\u00edllara das dunas. Antes aprob\u00e1ranse o da escribenta das canaveiras e a do sapoconcho com\u00fan (en 2013). Respecto ao oso pardo, o borrador da revisi\u00f3n do plan, aprobado en 1992, figura na web da Conseller\u00eda de Medio Ambiente con data de 2013, sen que se te\u00f1an producido m\u00e1is avances. Hai case dous anos o presidente da Xunta de Galicia anunciou a creaci\u00f3n da \"Lista de especies silvestres en r\u00e9xime de protecci\u00f3n especial de Galicia\", subli\u00f1ando que o obxectivo da Xunta era conseguir at\u00e9 2020 a aprobaci\u00f3n de 45 plans de protecci\u00f3n. Desde ent\u00f3n, e a\u00ednda que se est\u00e1n elaborando borradores destes plans, ning\u00fan deles viu a\u00ednda a luz."}
{"id": "489079", "revid": "865", "url": "https://gl.wikipedia.org/wiki?curid=489079", "title": "Duck", "text": "Duck \u00e9 o s\u00e9timo \u00e1lbum de estudio da banda inglesa de indie rock Kaiser Chiefs, publicado o 29 de xullo de 2019 a trav\u00e9s do selo Polydor Records. Foi precedido do sinxelo principal, \"Record Collection\". O \u00e1lbum foi promocionado cun concerto no estadio de Elland Road o d\u00eda 8 de xu\u00f1o de 2019 para celebrar os 100 anos do Leeds United F.C."}
{"id": "489080", "revid": "89787", "url": "https://gl.wikipedia.org/wiki?curid=489080", "title": "Marion Archibald", "text": "Marion MacCallum Archibald, nada en 1935 e finada o 23 de abril de 2016, foi unha numism\u00e1tica brit\u00e1nica que exerceu durante 33 anos como conservadora no Museo Brit\u00e1nico. Archibald foi a primeira muller conservadora auxiliar do Departamento de Moedas e Medallas, e estaba especializada nos estudos da numism\u00e1tica anglosaxoa.\nO seu 70 aniversario celebrouse coa publicaci\u00f3n dun libro composto por contribuci\u00f3ns de 30 dos seus colegas, colaboradores e antigos estudantes.\nTraxectoria.\nMarion Archibald iniciou a s\u00faa carreira no eido da numism\u00e1tica en 1958, no Museo e Galer\u00eda de Arte de Birmingham.\nEn 1963 ingresou no Departamento de Moedas e Medallas do Museo Brit\u00e1nico, onde foi nomeada conservadora auxiliar en 1965, posto que non abandonou ata o seu retiro en 1997.\nAl\u00e9n da s\u00faa especializaci\u00f3n no estudo das moedas anglosaxoas e dos seus sistemas monetarios, os seus intereses estend\u00e9ronse aos cu\u00f1os, os ponderais monetarios, as cu\u00f1axes de proba e outros obxectos relacionados coa moeda. Traballou para avanzar na an\u00e1lise cient\u00edfica de moedas e, como membro do comit\u00e9 cient\u00edfico da \"Royal Numismatic Society\", organizou unha conferencia e foi coautora dun texto acerca da aplicaci\u00f3n da metalurxia nos estudos de numism\u00e1tica.\nAs s\u00faas responsabilidades no Museo Brit\u00e1nico abrangueron tam\u00e9n a procura de achados monetarios e de tesouros en escavaci\u00f3ns, o que lle serviu de tema para unha extensa produci\u00f3n de artigos, notas e informes. Archibald foi pioneira no rexistro sistem\u00e1tico dos achados, as\u00ed como na aplicaci\u00f3n dos co\u00f1ecementos de historia da circulaci\u00f3n monetaria para as dataci\u00f3ns nas escavaci\u00f3ns. Desde unha perspectiva m\u00e1is xeral, traballou para integrar os estudos dos sistemas monetarios na arqueolox\u00eda e na investigaci\u00f3n hist\u00f3rica, en beneficio de todas estas disciplinas.\nDurante o per\u00edodo en que Archibald foi secretaria do Comit\u00e9 Investigador da \"Royal Numismatic Society\", entre 1976 e 1997, a instituci\u00f3n publicou tres volumes sobre metalurxia en numism\u00e1tica co t\u00edtulo \"Metallurgy in Numismatics\"; o primeiro en 1980, o segundo en 1988 e o terceiro en 1993. En 1998 publicouse un cuarto volume dedicado a Archibald salientando o seu traballo como secretaria, o seu labor na edici\u00f3n do terceiro volume e a s\u00faa organizaci\u00f3n de simposios en paralelo \u00e1 publicaci\u00f3n dos tres primeiros volumes da serie.\nReco\u00f1ecementos.\nAo longo da s\u00faa carreira, Archibald formou parte dos consellos directivos da \"Royal Numismatic Society\" e da \"British Numismatic Society\", e ambas as instituci\u00f3ns nome\u00e1rona como membro de honra, a primeira delas en 1996. Tam\u00e9n foi elixida membro da Sociedade de Antiquarios de Londres en 1974. Entre 1986 e 1991exerceu o cargo de presidenta da Asociaci\u00f3n Brit\u00e1nica de Sociedades Numism\u00e1ticas, unha instituci\u00f3n que promove anualmente unha conferencia na memoria de Marion Archibald.\nEn reco\u00f1ecemento do seu traballo no eido da numism\u00e1tica, Archibald foi reco\u00f1ecida tam\u00e9n coa Medalla do Ouro Sanford Saltus, da Sociedade Brit\u00e1nica de Numism\u00e1tica, en 1980, co \"Jeton de Vermeil\", da Sociedade Francesa de Numism\u00e1tica, en 1988, e a Medalla da \"Royal Numismatic Society\", en 2011.\nO septuax\u00e9simo aniversario de Archibald foi celebrado coa publicaci\u00f3n dun libro de ensaios titulado \"Coinage and History in the North Sea World, c. AD 500-1250: Essays in Honour of Marion Archibald\", que integraba colaboraci\u00f3ns e estudos monetarios, arqueol\u00f3icos e hist\u00f3ricos de 30 dos seus colegas, colaboradores e antigos estudantes.\nPublicaci\u00f3ns e exposici\u00f3ns.\nMarion Archibald foi coautora de tres libros, e publicou 21 artigos longos e cap\u00edtulos de libros, as\u00ed como numerosos artigos curtos, notas e informes arqueol\u00f3xicos. Tam\u00e9n contribu\u00edu \u00e1 redacci\u00f3n e \u00e1 produci\u00f3n de cat\u00e1logos para cinco exposici\u00f3ns.\nExposici\u00f3ns.\nEstas son as exposici\u00f3ns m\u00e1is salientables nas que colaboru Marion Archibald."}
{"id": "489081", "revid": "55340", "url": "https://gl.wikipedia.org/wiki?curid=489081", "title": "Mercedes Tunubal\u00e1", "text": "Mercedes Tunubal\u00e1 Velasco, m\u00e1is co\u00f1ecida como Mam\u00e1 Mercedes ou Mercedes Tunubal\u00e1, nada en Silvia, Cauca, o 17 de novembro de 1974, \u00e9 unha economista colombiana do pobo misak especializada en Proxectos de Investimento quen o 27 de outubro de 2019 se converteu na primeira muller ind\u00edxena en ser elixida alcaldesa de Silvia, Cauca. Comparte coa ind\u00edxena u'wa Aura Benilda Tegr\u00eda Cristancho a honra de seren as d\u00faas primeiras mulleres ind\u00edxenas alcaldesas elixidas popularmente en Colombia.\nTraxectoria.\n\"Mam\u00e1 Mercedes\" naceu na Vereda Campana do concello de Silvia (leste do Cauca) no seo do pobo misak, filla de \"Mam\u00e1 Julia\" e \"Taita Manuel\".\nEstudos.\nEstudou Econom\u00eda na Universidade del Valle e especializouse en Proxectos de Investimento na Seccional Cali da Universidade Libre (Colombia).\nPrimeira alcaldesa misak.\nMercedes Tunubal\u00e1 foi elixida alcaldesa de Silvia, Cauca polo Movemento Autoridades Ind\u00edxenas de Colombia, Aico, o 27 de outubro de 2019. A s\u00faa campa\u00f1a denominouse \"Muller fiando goberno para a vida\"."}
{"id": "489082", "revid": "23204", "url": "https://gl.wikipedia.org/wiki?curid=489082", "title": "Mercedes Tunubal\u00e1 Velasco", "text": ""}
{"id": "489083", "revid": "65337", "url": "https://gl.wikipedia.org/wiki?curid=489083", "title": "Marion MacCallum Archibald", "text": ""}
{"id": "489084", "revid": "65337", "url": "https://gl.wikipedia.org/wiki?curid=489084", "title": "Marion C. Archibald", "text": ""}
{"id": "489085", "revid": "65337", "url": "https://gl.wikipedia.org/wiki?curid=489085", "title": "M. M. Archibald", "text": ""}
{"id": "489087", "revid": "65337", "url": "https://gl.wikipedia.org/wiki?curid=489087", "title": "Archibald", "text": "O antrop\u00f3nimo Archibald pode referir a varios artigos:"}
{"id": "489089", "revid": "624", "url": "https://gl.wikipedia.org/wiki?curid=489089", "title": "Francia Oriental", "text": ""}
{"id": "489090", "revid": "5749", "url": "https://gl.wikipedia.org/wiki?curid=489090", "title": "Lucien Roisin Besnard", "text": "Lucien Roisin Besnard (L. Roisin), nado en Par\u00eds en 1884 e finado en Barcelona en 1943, foi un fot\u00f3grafo e editor franc\u00e9s da primeira metade do s\u00e9culo XX, establecido en Barcelona e co\u00f1ecido pola gran cantidade de postais que fixo de moitos lugares da xeograf\u00eda espa\u00f1ola, entre eles Galicia.\nDedicouse, como editor, principalmente ao negocio das postais pois utilizou en moitos casos imaxes tomadas por outros fot\u00f3grafos. Tivo unha tenda na Rambla de Santa M\u00f2nica de Barcelona, La Casa de la Postal, onde a s\u00faa familia continuou o negocio ata 1962. O seu arquivo consta de 77.200 imaxes (33.100 negativos + 44.100 positivos -postais-)."}
{"id": "489091", "revid": "23204", "url": "https://gl.wikipedia.org/wiki?curid=489091", "title": "Francia occidentalis", "text": "Francia occidental ou, co nome latino, Francia Occidentalis era o territorio baixo controlo de Carlos II o Calvo (840 - 877) despois do Tratado de Verdun de 843, que dividiu o Imperio Carolinxio dos francos en Oriental, Occidental e Media. \u00c9 o precursor da Francia moderna. Tam\u00e9n foi co\u00f1ecido como o Reino franco occidental. \nDivid\u00edase en grandes feudos: Aquitania, Breta\u00f1a, Borgo\u00f1a, Flandres, Gascu\u00f1a, Gotia (Catalu\u00f1a e Septimania), a Illa de Francia e o condado de Tolosa. Despois do 987, o reino comezou a chamarse Francia, debido a que a nova dinast\u00eda gobernante (a Capeto) era orixinalmente duques da Illa de Francia. "}
{"id": "489093", "revid": "1131", "url": "https://gl.wikipedia.org/wiki?curid=489093", "title": "Arquivo Sarabia", "text": "O Arquivo Sarabia \u00e9 unha colecci\u00f3n de fotograf\u00eda de tres dos irm\u00e1ns da familia Sarabia Gonz\u00e1lez, Xos\u00e9 (1870-1907), Constantino (1875-1966) e Enrique (1881-1959), fot\u00f3grafos orixinarios da aldea Sabugueiro de Arriba (Castrelo, San Xo\u00e1n de R\u00edo).\nTraxectoria.\nFillos de Manuel Sarabia e Rosa Gonz\u00e1lez, ti\u00f1an o seu estudio en Vigo, no n\u00famero 30 da r\u00faa Elduayen. As primeiras referencias de fotograf\u00eda publicadas polos irm\u00e1ns Sarabia aparecen na revista \"Vida Gallega\". No ano 1910, aparece reproducida unha vista de Castro Caldelas asinada por Enrique.\nTrala morte do \u00faltimo irm\u00e1n, Constantino, boa parte do arquivo desapareceu. Os membros da familia Sarabia est\u00e1n soterrados no Cemiterio de Pereir\u00f3, baixo o monumento encargado polo seu cu\u00f1ado, Jos\u00e9 Gil, \u00e1 Francisco Asorey."}
{"id": "489096", "revid": "22570", "url": "https://gl.wikipedia.org/wiki?curid=489096", "title": "Carlos VI de Francia", "text": "Carlos VI de Francia, \"o Amado\" ou o \"Tolo\", nado en Par\u00eds en 1368 e finado no mesmo sitio en 1422, foi rei de Francia (1380 - 1422). \nTraxectoria.\nOrixes familiares.\nQuinto fillo do rei Carlos V de Francia e da s\u00faa muller Xoana de Borb\u00f3n, naceu na corte francesa de Par\u00eds o 3 de decembro de 1368. Por li\u00f1a paterna era neto de Xo\u00e1n II de Francia e de Bona de Luxemburgo, e por li\u00f1a materna do duque Pedro I de Borb\u00f3n e Isabel de Valois. \nMatrimonio e descendentes.\nO 17 de xullo de 1385 casou con Isabel de Baviera, filla de Estevo III de Baviera e Taddea Visconti en Amiens. Desta uni\u00f3n naceron:\nAscenso \u00e1 coroa.\n\u00c1 morte do seu pai en 1380, foi coroado como rei na catedral de Reims aos 12 anos. Do mesmo xeito que o seu pai, o inicio do reinado emprendeuno con enerx\u00eda. A s\u00faa minor\u00eda de idade comportou loitas internas francesas polo poder entre os seus parentes, os duques de Anjou, Borgo\u00f1a, Berry e Borb\u00f3n. En 1388 coa axuda do seu irm\u00e1n Lu\u00eds I de Orle\u00e1ns eludiu a rexencia do seu t\u00edo, o duque Filipe II de Borgo\u00f1a.\nEn 1392 sufriu un grave ataque de demencia, enfermidade xa amosada pola s\u00faa nai e os seus antepasados maternos, polo que caeu baixo o poder do seu irm\u00e1n Lu\u00eds I de Orle\u00e1ns e do t\u00edo Filipe II de Borgo\u00f1a.\nLu\u00eds de Orle\u00e1ns foi asasinado en 1407 por orde de Xo\u00e1n I de Borgo\u00f1a, fillo de Filipe II de Borgo\u00f1a, ao que sucedera en 1404. Dende ese momento toda Francia divid\u00edase en dous partidos: os Armagnac, os partidarios do duque de Orle\u00e1ns e os borgo\u00f1\u00f3ns, partidarios do duque de Borgo\u00f1a.\nGuerra dos Cen Anos.\nO rei Henrique V de Inglaterra, casado coa irm\u00e1 de Carlos VI, aliouse cos Borgo\u00f1\u00f3ns e continuou a Guerra dos Cen Anos. O 25 de outubro de 1415 derrotou ao ex\u00e9rcito franc\u00e9s na batalla de Azincourt. En 1420 no Tratado de Troyes Carlos VI foi obrigado a aceptar a Henrique V como o seu sucesor, desherdando aos seus fillos e reco\u00f1ec\u00e9ndoos como ilex\u00edtimos.\nO 22 de outubro de 1422 Carlos VI faleceu mentres Henrique V de Inglaterra morreu dous meses antes. A partir de ent\u00f3n, Henrique VI de Inglaterra e Carlos VII de Francia foron proclamados reis. A axuda de Xoana de Arco permitir\u00e1 que o delf\u00edn Carlos VII fose coroado rei o 17 de xullo de 1429. "}
{"id": "489098", "revid": "89787", "url": "https://gl.wikipedia.org/wiki?curid=489098", "title": "Celia Villalobos", "text": "Celia Villalobos Talero, nada en Arroyo de la Miel (Benalm\u00e1dena, M\u00e1laga) o 18 de abril de 1949, \u00e9 unha funcionaria e pol\u00edtica espa\u00f1ola, deputada no Congreso por M\u00e1laga dende o ano 1986, durante dez lexislaturas.\nFoi ministra de Sanidade, alcaldesa de M\u00e1laga e ocupou diversos cargos de responsabilidade no Congreso dos Deputados e na estrutura org\u00e1nica da Alianza Popular (posteriormente co\u00f1ecida como Partido Popular). Foi portavoz adxunta do Partido Popular na c\u00e1mara baixa e presidenta da Comisi\u00f3n do Pacto de Toledo.\n\u00c9 Dama gran cruz da Real Orde de Isabel a Cat\u00f3lica e Dama gran cruz da Real Orde de Carlos III en reco\u00f1ecemento aos seus servizos ao reino de Espa\u00f1a.\nTraxectoria.\nVillalobos naceu en Arroyo de la Miel, pedan\u00eda de M\u00e1laga, filla dun avogado orixinario da Arxentina e dunha ama de casa malague\u00f1a. \u00c9 funcionaria do Estado (escala administrativa), actuando como tal no Sindicato Vertical e posteriormente no Ministerio de Cultura.\nNa s\u00faa mocidade militou no PCE de M\u00e1laga, a s\u00faa provincia natal, identificada co antifranquismo. O 1986 foi elixida deputada por Alianza Popular (m\u00e1is tarde Partido Popular) ao Congreso dos Deputados pola provincia de M\u00e1laga para a terceira lexislatura da democracia espa\u00f1ola e mantivo o seu escano na C\u00e1mara Baixa ata a s\u00faa decisi\u00f3n de retirarse da pol\u00edtica en 2019.\nA s\u00faa imaxe p\u00fablica comezou a forxarse na d\u00e9cada de 1990 como contertulia nun programa de televisi\u00f3n de Jes\u00fas Hermida. En 1993 formou parte da executiva do Partido Popular de Aznar, xunto a outras pol\u00edticas destacadas do PP como Soledad Becerril, Te\u00f3fila Mart\u00ednez, Isabel Tocino, Rita Barber\u00e1, Luisa Fernanda Rudi, Loyola de Palacio etc. Aquel grupo de mulleres proporcionou unha nova imaxe p\u00fablica m\u00e1is moderna e de dereita europea ao partido conservador espa\u00f1ol, distanci\u00e1ndose da \u00e9poca anterior.\nEn 1994 foi elixida eurodeputada, cargo que ocupou durante un ano e que deixou para centrarse na pol\u00edtica municipal.\nEn 1995 ga\u00f1ou as elecci\u00f3ns municipais e a alcald\u00eda de M\u00e1laga. Foi a primeira muller en ocupar este posto na capital malague\u00f1a. Encabezou a candidatura do PP e obtivo 15 concellar\u00edas, quedando a unha da maior\u00eda absoluta. Volveu presentarse para o seguinte mandato e revalidouno en 1999 obtendo maior\u00eda absoluta.\nNos cinco anos que foi alcaldesa de M\u00e1laga, sentou as bases da transformaci\u00f3n da cidade. Alcanzou fitos importantes como a aprobaci\u00f3n da novo PXOU, iniciou novas infraestruturas como o Palacio de Deportes Jos\u00e9 Mar\u00eda Mart\u00edn Carpena e do Palacio de Feiras e Congresos, comezou a construci\u00f3n do t\u00fanel baixo a Alcazaba, impulsou o Festival de Cinema Espa\u00f1ol, e pelexou para que o AVE chegase a M\u00e1laga, motivo polo que se enfrontou ao goberno de Aznar. O 27 de abril de 2000 deixou este cargo en mans do seu segundo, Francisco de la Torre, para formar parte do Goberno de Espa\u00f1a.\nFoi ministra de Sanidade entre o 27 de abril de 2000 e o 10 de xullo do 2002, como parte do executivo formado por Aznar para a VII Lexislatura. O seu papel no ministerio foi considerado pol\u00e9mico. Nesa etapa desatouse a alarma social ante a propagaci\u00f3n do co\u00f1ecido como o mal das vacas tolas e ante a situaci\u00f3n a ent\u00f3n ministra xerou a pol\u00e9mica ao desaconsellar o consumo de caldo con \u00f3sos de vac\u00fan. Como consecuencia desta crise creouse a Axencia Espa\u00f1ola de Seguridade Alimentaria. Doutra banda, durante eses anos produciuse a descentralizaci\u00f3n total da Sanidade a favor das comunidades aut\u00f3nomas que non a ti\u00f1an xa transferida.\nFoi portavoz adxunta do Partido Popular na c\u00e1mara baixa e presidenta da Comisi\u00f3n do Pacto de Toledo. A s\u00faa relaci\u00f3n con Aznar foi boa e con Rajoy foi cr\u00edtica e distante, o que lle supuxo carecer da protecci\u00f3n do partido. A s\u00faa figura sempre foi pol\u00e9mica dentro do PP, reivindic\u00e1ndose como experta en temas socio-laborais e significada como loitadora antifranquista, representado a \u00e1 m\u00e1is progresista dos populares.\nNa VIII Lexislatura ocupou o cargo de secretaria segunda do Congreso espa\u00f1ol e na IX pasou a ocupar a secretar\u00eda cuarta do Congreso. En 2009 foi chamada \u00e1 orde pola presidenta do Parlamento, abandonando a sesi\u00f3n.\nO 12 de decembro de 2011, Mariano Rajoy prop\u00faxoa ante o seu partido como vicepresidenta do Congreso dos Deputados para a X Lexislatura.\nO 20 de febreiro de 2019 anunciou a s\u00faa retirada da pol\u00edtica activa coincidindo coa disoluci\u00f3n das Cortes Xerais o 5 de marzo, tras estar nela de forma continuada de 1986 e manter o seu escano durante dez lexislaturas.\nVida persoal.\nVillalobos est\u00e1 casada con Pedro Arriola, ex-asesor do PP. \u00c9 nai de tres fillos.\nControversias.\nA s\u00faa ideolox\u00eda, bastante afastada do conservadorismo tradicional, f\u00edxolle ga\u00f1ar fama de rebelde cando se trataban temas sociais ao actuar varias veces de forma distinta \u00e1 establecida polo partido, con marcados desplantes cara ao mesmo; as\u00ed en 1997 desde o PP reproch\u00f3uselle que rompese a disciplina no debate dunha proposici\u00f3n de lei sobre a regulaci\u00f3n das parellas de feito. Tam\u00e9n se ausentou do Congreso na votaci\u00f3n en contra da ampliaci\u00f3n do aborto e en abril de 2005 foi sancionada economicamente por votar, por segunda vez, a favor da legalizaci\u00f3n do matrimonio entre persoas do mesmo sexo. En maio de 2013 abandonou o pleno do Congreso que debat\u00eda unha reforma da lei do aborto, ao sentirse contrariada despois de que a deputada do PP Beatriz Escudero afirmase que as mulleres que abortan adoitan ser aquelas con menor nivel educativo, evitando as\u00ed votar contra unha moci\u00f3n do PSOE. Discutiuse tam\u00e9n se a tolerancia a eses desplantes ti\u00f1a a s\u00faa orixe na posici\u00f3n da que gozaba o seu marido como asesor do Partido Popular.\nNo Congreso dos Deputados, o 22 de febreiro de 2011 protagonizou un episodio na Xunta de Portavoces do Congreso ao referirse \u00e1s condici\u00f3ns de contrataci\u00f3n de persoal discapacitado no Congreso como \"o tema dos parvi\u00f1os\". O ent\u00f3n presidente do Congreso, Jos\u00e9 Bono, tivo que pedirlle varias veces que deixase de empregar o termo \"parvi\u00f1o\". O 17 de maio de 2012 cualificou de \"machista\" o deputado do PSOE Jos\u00e9 Mart\u00ednez Olmos por cualificar de \"incompetente\" \u00e1 ministra Ana Mato.\nO 24 de febreiro de 2015 foi gravada xogando ao \"Candy Crush\" no seu iPad durante a intervenci\u00f3n do presidente do Goberno, Mariano Rajoy, durante o debate sobre o estado da naci\u00f3n sendo ela vicepresidenta primeira do Congreso dos Deputados e presidindo ela a sesi\u00f3n. As redes sociais ench\u00e9ronse de comentarios indignados por un comportamento impropio dun cargo electo remunerado."}
{"id": "489099", "revid": "47401", "url": "https://gl.wikipedia.org/wiki?curid=489099", "title": "Celia Villalobos Talero", "text": ""}
{"id": "489101", "revid": "72012", "url": "https://gl.wikipedia.org/wiki?curid=489101", "title": "Ixobrychus minutus", "text": ""}
{"id": "489109", "revid": "785", "url": "https://gl.wikipedia.org/wiki?curid=489109", "title": "Eucar\u00edstico", "text": ""}
{"id": "489110", "revid": "785", "url": "https://gl.wikipedia.org/wiki?curid=489110", "title": "Sant\u00edsimo Sacramento", "text": ""}
{"id": "489111", "revid": "5863", "url": "https://gl.wikipedia.org/wiki?curid=489111", "title": "San Lourenzo da Pena, Cenlle", "text": ""}
{"id": "489112", "revid": "1505", "url": "https://gl.wikipedia.org/wiki?curid=489112", "title": "Aequipecten opercularis", "text": ""}
{"id": "489137", "revid": "1131", "url": "https://gl.wikipedia.org/wiki?curid=489137", "title": "Ux\u00edo Novoneira", "text": ""}
{"id": "489140", "revid": "23204", "url": "https://gl.wikipedia.org/wiki?curid=489140", "title": "Agnes Baldwin Brett", "text": "Agnes Baldwin Brett, nada o 25 de setembro de 1876 en Newark (Nova Jersey) e finada en Marblehead (Massachusetts) o 26 de decembro de 1955, foi unha numism\u00e1tica e arque\u00f3loga estadounidense que exerceu como conservadora na \"American Numismatic Society\" (\"Sociedade Numism\u00e1tica Estadounidense\") a partir de 1910. Foi a primeira muller en ocupar ese posto e mantivo a s\u00faa vinculaci\u00f3n \u00e1 Sociedade durante toda a s\u00faa vida.\nAgnes Baldwin Brett fixo importantes contribuci\u00f3ns ao estudo das moedas, as medallas e as esculturas antigas. O seu traballo, sinaladamente o numism\u00e1tico, foi utilizado por arque\u00f3logos posteriores. Tam\u00e9n foi profesora visitante de Arqueolox\u00eda na Universidade de Columbia en 1936.\nTraxectoria.\nAgnes Baldwin naceu en Newark, Nova Jewrsey, en 1876, filla do acomodado comerciante de peles Fredrick Wellington Baldwin e da s\u00faa muller, Mary A. Wheeler. Fixo os seus estudos de secundaria en Newark e en 1893 matriculouse no \"Barnard College\" en Manhattan, Nova York, onde se graduou en 1897. Posteriormente, completou os seus estudos superiores de posgrao en Arqueolox\u00eda na Universidade de Columbia en 1900.\nA partir dese ano, Brett pasou dous anos como bolseira na Escola Americana de Estudos Cl\u00e1sicos de Atenas, cidade onde descubriu o seu interese pola numism\u00e1tica. Al\u00ed participou nos achados de moedas da escavaci\u00f3n en Corinto, auspiciada pola propia escola, e publicou os resultados en 1903.\nEn 1910, Brett converteuse na primeira muller en exercer como conservadora da Sociedade Numism\u00e1tica Estadounidense (ANS), instituci\u00f3n \u00e1 que permaneceu estreitamente vinculada ata a s\u00faa morte en 1955. Entre 1912 e 1914, A ANS concedeulle unha licenza para facer os seus estudos no Gabinete de Medallas de Par\u00eds e para visitar diversas colecci\u00f3ns de moedas e museos numism\u00e1ticos europeos. Xa de volta nos EEUU continuou o seu labor na \"American Numismatic Society\", coa condici\u00f3n de \"conservadora asociada honoraria de moedas antigas\" a partir de 1923. Entre ese mesmo ano e 1946 ocupou tam\u00e9n o posto de presidenta do Comit\u00e9 de Publicaci\u00f3ns da ANS, onde se conservan os seus arquivos, as s\u00faas cartas e os seus manuscritos.\nBrett adquiriu unha significativa notoriedade polo seu co\u00f1ecemento das cu\u00f1axes das cidades-estado de Qu\u00edos e de L\u00e1mpsaco, en Asia Menor, e os seus traballos sobre esta materia seguen a ser referencias actualmente. Tam\u00e9n se ocupou dos medall\u00f3ns romanos, sobre os que publicou varias monograf\u00edas. A s\u00faa obra m\u00e1is aclamada foi un cat\u00e1logo de moedas gregas producido durante a s\u00faa estad\u00eda como conservadora honoraria de moeda cl\u00e1sica no Museo de Belas Artes de Boston.\nBrett foi tam\u00e9n membro de entidades como a \"Royal Numismatic Society\" e a Sociedade para a Promoci\u00f3n de Estudos Romanos de Londres, e membro honor\u00edfico da Sociedade Real de Numism\u00e1tica de B\u00e9lxica.\nNo aspecto familiar, Agnes Baldwin casou en 1914 con George Monroe Brett, un profesor de contabilidade do \"City College\" de Nova York. Del tomou o apelido polo que \u00e9 co\u00f1ecida e xuntos tiveron unha filla, Barbara Brett Sanders (5 de marzo de 1920 - 11 de febreiro de 2013).\nColecci\u00f3ns.\nBrett coleccionaba selos cil\u00edndricos babil\u00f3nicos e a s\u00faa colecci\u00f3n foi publicada en 1936 polo Instituto Oriental da Universidade de Chicago.\nA \"American Numismatic Society\" alberga unha colecci\u00f3n de fotograf\u00edas tomadas por Agnes Baldwin Brett durante as s\u00faas viaxes polas Bermudas, Grecia, Francia, Italia, Turqu\u00eda e Gran Breta\u00f1a. O arquivo fotogr\u00e1fico foi dixitalizado e posto en li\u00f1a ao dispor dos interesados en 2017.\nPublicaci\u00f3ns.\nEsta \u00e9 unha listaxe dos traballos publicados por Agnes Baldwin Brett:"}
{"id": "489147", "revid": "98629", "url": "https://gl.wikipedia.org/wiki?curid=489147", "title": "Die Verlobte", "text": "Die Verlobte \u00e9 un filme alem\u00e1n de 1980 dirixido por G\u00fcnter Reisch e G\u00fcnther R\u00fccker. Bas\u00e9ase na novela de Eva Lippold. Conta a historia da resistencia da comunista Hella Lindau (Jutta Wachowiak) e o seu prometido Hermann Reimers (Regimantas Adomaitis) contra os nazis.\nO filme ga\u00f1ou o Globo de Cristal no Festival Internacional de Cinema de Karlovy Vary. Tam\u00e9n foi escollido como candidato de Alema\u00f1a do Leste para o \u00d3scar \u00f3 mellor filme en lingua non inglesa na 53\u00aa edici\u00f3n dos premios, mais finalmente non foi nomeado."}
{"id": "489149", "revid": "89787", "url": "https://gl.wikipedia.org/wiki?curid=489149", "title": "Mama, ich lebe", "text": "Mama, ich lebe \u00e9 un filme alem\u00e1n-sovi\u00e9tico de 1977 dirixido por Konrad Wolf. Foi escollido como candidato da Rep\u00fablica Democr\u00e1tica Alem\u00e1 para o \u00d3scar \u00f3 mellor filme en lingua non inglesa na 50\u00aa edici\u00f3n dos premios, mais finalmente non foi nomeado. Tam\u00e9n participou na 27\u00aa edici\u00f3n do Festival Internacional de Cinema de Berl\u00edn."}
{"id": "489151", "revid": "98629", "url": "https://gl.wikipedia.org/wiki?curid=489151", "title": "Jakob der L\u00fcgner", "text": "Jakob der L\u00fcgner \u00e9 un filme alem\u00e1n-checoslovaco de 1975 dirixido por Frank Beyer. Bas\u00e9ase na novela hom\u00f3nima de Jurek Becker. Est\u00e1 protagonizado por Vlastimil Brodsk\u00fd no papel de Jakob Heym.\nFoi nomeado \u00f3 \u00d3scar \u00f3 mellor filme en lingua non inglesa na 49\u00aa edici\u00f3n dos premios."}
{"id": "489154", "revid": "75439", "url": "https://gl.wikipedia.org/wiki?curid=489154", "title": "Benignidade", "text": "Benignidade (voz derivada de \"benigno\", do lat\u00edn \"benignus\" \"bo, amable\", e este \u00e1 s\u00faa vez de \"bonus\" \"bo, boa\" e \"genus\" \"orixe, nacemento, familia, clase\") \u00e9 un termo m\u00e9dico que fai referencia a todo tipo de condici\u00f3n m\u00e9dica que non produce danos a longo prazo. \u00dasase para describir doenzas que evol\u00faen de maneira media non progresiva. Como descritor de tumores non cancer\u00edxenos (non malignos) ou neoplasmas denota a benevolencia dunha enfermidade ou o seu curso (e.g. no caso de tumores ou crises epil\u00e9pticas), pero pode referir outras condici\u00f3ns de sa\u00fade. Un tumor benigno respecta sempre a membrana basal cando medra de modo que non invade vasos ou tecidos adxacentes. Como resultado, est\u00e9ndese menos rapidamente ca os tumores malignos. O oposto a benignidade \u00e9 malignidade (ou virulencia en discurso m\u00e9dico)."}
{"id": "489155", "revid": "23204", "url": "https://gl.wikipedia.org/wiki?curid=489155", "title": "Der Dritte", "text": "Der Dritte \u00e9 un filme alem\u00e1n de 1972 dirixido por Egon G\u00fcnther e protagonizado por Jutta Hoffmann, Barbara Dittus, Rolf Ludwig e Armin Mueller-Stahl. Foi candidato de Alema\u00f1a do Leste para o \u00d3scar \u00f3 mellor filme en lingua non inglesa na 46\u00aa edici\u00f3n dos premios, mais finalmente non foi nomeado."}
{"id": "489156", "revid": "111586", "url": "https://gl.wikipedia.org/wiki?curid=489156", "title": "Tres Reinos", "text": "Os Tres Reinos (chin\u00e9s tradicional, \u4e09\u570b \"S\u0101ngu\u00f3\") \u00e9 un per\u00edodo na historia da China comprendido entre os anos 220 e 280 d.C. no que a China estivo dividida en tres estados (Wei, Han, Wu), tralo desmembramento do territorio chin\u00e9s, despos da ca\u00edda da Dinast\u00eda Han. O termo \"Tres Reinos\" \u00e9 unha especie de nome inapropiado, xa que cada estado finalmente foi encabezado non por un rei, sen\u00f3n por un emperador que reclamaba soberan\u00eda sobre toda China. Con todo, o termo \"Tres reinos\" converteuse en est\u00e1ndar entre os sin\u00f3logos de fala inglesa. Para distinguir os tres estados doutros estados hist\u00f3ricos chineses cos mesmos nomes, os historiadores agregaron un car\u00e1cter relevante ao nome orixinal do estado: o estado que se chamou a si mesmo Wei (\u9b4f) tam\u00e9n se co\u00f1ece como Cao Wei (\u66f9\u9b4f), [3] [ 4] o estado que se chamou a si mesmo Han (\u6f22) tam\u00e9n se co\u00f1ece como Shu Han (\u8700\u6f22) ou simplemente Shu (\u8700), e o estado que se chamou a si mesmo Wu (\u5433) tam\u00e9n se co\u00f1ece como Wu Oriental (\u6771\u5433; D\u014dng W\u00fa) ou Sun Wu (\u5b6b\u5433).\nNun estrito sentido acad\u00e9mico ref\u00edrese ao per\u00edodo comprendido entre a fundaci\u00f3n do reino Wei no ano 220 ata a conquista do reino Wu a mans da dinast\u00eda Jin no 280. Con todo, moitos historiadores chineses ampl\u00edan o punto do comezo deste per\u00edodo \u00e1 rebeli\u00f3n dos turbantes amarelos no 184.\nO per\u00edodo dos Tres Reinos \u00e9 un dos m\u00e1is sanguentos da historia chinesa. Un censo nacional realizado no ano 280 d.C., tras a reunificaci\u00f3n dos Tres Reinos baixo a dinast\u00eda Jin mostra un total de 2.459.840 fogares e 16.163.863 individuos, que s\u00f3 era unha fracci\u00f3n dos 10.677.960 fogares e 56.486.856 individuos censados durante a era Han. A\u00ednda que o censo pode non ser particularmente preciso debido a unha multitude de factores da \u00e9poca, os emperadores Jin no ano 280 d. C. fixeron un intento de dar conta de todas as persoas onde puideron.\nColapso do poder din\u00e1stico.\nO que tradicionalmente se co\u00f1ece como o comezo do per\u00edodo \"non oficial\" dos tres reinos, foi a rebeli\u00f3n dos turbantes amarelos dirixida por Zhang Jiao no ano 184."}
{"id": "489157", "revid": "23204", "url": "https://gl.wikipedia.org/wiki?curid=489157", "title": "Das Spinnennetz", "text": "Das Spinnennetz \u00e9 un filme alem\u00e1n de 1989 dirixido por Bernhard Wicki. Foi candidato da Rep\u00fablica Federal Alem\u00e1 para o \u00d3scar \u00f3 mellor filme en lingua non inglesa na 62\u00aa edici\u00f3n dos premios, mais finalmente non foi nomeado."}
{"id": "489160", "revid": "23204", "url": "https://gl.wikipedia.org/wiki?curid=489160", "title": "Yasemin", "text": "Yasemin \u00e9 un filme alem\u00e1n-turco de 1988 dirixido por Hark Bohm. Foi candidato da Rep\u00fablica Federal Alem\u00e1 para o \u00d3scar \u00f3 mellor filme en lingua non inglesa na 61\u00aa edici\u00f3n dos premios, mais finalmente non foi nomeado."}
{"id": "489162", "revid": "23204", "url": "https://gl.wikipedia.org/wiki?curid=489162", "title": "Der Himmel \u00fcber Berlin", "text": "Der Himmel \u00fcber Berlin \u00e9 un filme franco-alem\u00e1n de 1987 dirixido por Wim Wenders. O filme conta a historia de anxos invisibles e inmortais que viven en Berl\u00edn e escoitan os pensamentos de t\u00f3dolos habitantes, confortando os angustiados. Foi candidato da Rep\u00fablica Federal Alem\u00e1 para o \u00d3scar \u00f3 mellor filme en lingua non inglesa na 60\u00aa edici\u00f3n dos premios, mais finalmente non foi nomeado."}
{"id": "489165", "revid": "23204", "url": "https://gl.wikipedia.org/wiki?curid=489165", "title": "M\u00e4nner\u2026", "text": "M\u00e4nner\u2026 \u00e9 un filme alem\u00e1n de 1985 dirixido por Doris D\u00f6rrie. Foi candidato da Rep\u00fablica Federal Alem\u00e1 para o \u00d3scar \u00f3 mellor filme en lingua non inglesa na 59\u00aa edici\u00f3n dos premios, mais finalmente non foi nomeado."}
{"id": "489166", "revid": "88215", "url": "https://gl.wikipedia.org/wiki?curid=489166", "title": "Rallye R\u00edas Baixas", "text": ""}
{"id": "489168", "revid": "23204", "url": "https://gl.wikipedia.org/wiki?curid=489168", "title": "Bittere Ernte", "text": "Bittere Ernte \u00e9 un filme alem\u00e1n de 1985 dirixido por Agnieszka Holland. Foi nomeado, en representaci\u00f3n da Alema\u00f1a do Oeste, para o \u00d3scar \u00f3 mellor filme en lingua non inglesa na 58\u00aa edici\u00f3n dos premios."}
{"id": "489169", "revid": "23204", "url": "https://gl.wikipedia.org/wiki?curid=489169", "title": "Morgen in Alabama", "text": "Morgen in Alabama \u00e9 un filme alem\u00e1n de 1984 dirixido por Norbert K\u00fcckelmann. Foi candidato da Rep\u00fablica Federal Alem\u00e1 para o \u00d3scar \u00f3 mellor filme en lingua non inglesa na 57\u00aa edici\u00f3n dos premios, mais finalmente non foi nomeado."}
{"id": "489172", "revid": "88215", "url": "https://gl.wikipedia.org/wiki?curid=489172", "title": "Rally R\u00edas Baixas de 2019", "text": "O Rally R\u00edas Baixas de 2019 foi a 53\u00aa edici\u00f3n de dita proba e o terceiro rally da tempada 2019 do Campionato de Galicia de Rally. Celebrouse o 17 e o 18 de maio e o vencedor foi V\u00edctor Senra.\nItinerario.\nConstou de 11 treitos que sumaron 110,05 km, coa novidade do regreso ao rally do treito polo Monte do Castro, co que se abriu a competici\u00f3n. D\u00e9ronse d\u00faas pasadas a dito tramo o venres (estando o parque pechado situado nos aparcadoiros da praia de Samil), mentres que o resto de treitos corr\u00e9ronse a tripla pasada o s\u00e1bado, sendo estes Vigo-Monte Alba, Gondomoar-O Porri\u00f1o e Salceda de Caselas.\nInscritos.\nInscrib\u00edronse 152 pilotos, entre os que destacaban as presenzas do bicampi\u00f3n de Galicia e l\u00edder do campionato, V\u00edctor Senra, do campi\u00f3n do rally anterior, Manuel Fern\u00e1ndez, o tres veces campi\u00f3n de Asturias \u00d3scar Palacio, as\u00ed como de Alberto Meira, Iago Caama\u00f1o, Ricardo Costa ou Luis Vilari\u00f1o.\nResumo.\nTras a disputa dos dous treitos urbanos do venres o portugu\u00e9s Ricardo Costa colocouse l\u00edder, con tres d\u00e9cimas de vantaxe sobre o asturiano \u00d3scar Palacio, e un segundo sobre Alberto Meira, terceiro. V\u00edctor Senra sufriu un trompo e perdeu doce segundos co l\u00edder, rematando o d\u00eda en novena posici\u00f3n. Con todo, Senra colocouse l\u00edder do rally xa no primeiro tramo do s\u00e1bado, ao sacarlle case 13 segundos ao segundo, Alberto Meira, e m\u00e1is de 17 a Costa. Perdeu a primeira posici\u00f3n no terceiro treito fronte a Alberto Meira, que marcou o mellor tempo nese tramo e no seguinte, pero un trompo de Meira e outro scratch de Senra, fixeron que este \u00faltimo se colocase de novo na primeira posici\u00f3n tras o TC-5 en Salceda de Caselas. Uns problemas no turbo de Meira fix\u00e9ronlle perder moito tempo nos seguintes tres treitos, que se adxudicou Senra, e a\u00ednda que conseguiu solucionalos e marcar o mellor tempo nas tres \u00faltimas pasadas non logrou arrebatarlle a vitoria ao piloto de Dumbr\u00eda, que lograba as\u00ed a s\u00faa primeira vitoria nesta proba, con Meira segundo e Costa completando o podio."}
{"id": "489174", "revid": "89787", "url": "https://gl.wikipedia.org/wiki?curid=489174", "title": "Gaon de Vilna", "text": "Elijah ben Solomon Zalman, (en \"Rabbi Eliyahu ben Shlomo Zalman\") co\u00f1ecido como o Gaon de Vilna (en , en , en ) ou Elijah de Vilna, ou plo seu acr\u00f3nimo hebreo HaGra (\"HaGaon Rabbenu Eliyahu\") ou Elijah Ben Solomon, nado en Sialiec o 23 de abril de 1720 e finado en Vilnius o 9 de outubro de 1797, foi un talmudista, halakhista, cabalistae principal l\u00edder do xuda\u00edsmo misn\u00e1gdico (non has\u00eddico) dos \u00faltimos s\u00e9culos. En hebreo ref\u00edrese habitualmente como \"ha-Gaon he-Chasid mi-Vilna\", \"o piadoso xenio de Vilnius\".\nMediante as s\u00faas anotaci\u00f3ns e emendas do Talmude e outros textos, converteuse nunha das figuras m\u00e1is familiares e influentes dos estudos rab\u00ednicos dende a Idade Media, considerado por moitos entre os sabios como \"Acharonim\", e cualificado por alg\u00fans mesmo como o m\u00e1is reverencial \"Rishonim\". Grandes grupos, inclu\u00eddos moitos \"yeshivas\", conservan o conxunto de costumes e ritos xudeus (\"minhag\"), o \"minhag ha-Gra\", que recibe o seu nome, e que tam\u00e9n se considerado o principal \"minhag\" asquenac\u00ed de Xerusal\u00e9n.\nTraxectoria.\nNado en Sielec no voivodato de Brest Litovsk, o Gaon demostrou un talento extraordinario cando era neno. Aos vinte anos, os rabinos envi\u00e1banlle os problemas m\u00e1is dif\u00edciles da \"Halakha\". Foi un autor prol\u00edfico, escribindo obras como glosas ao Talmund babil\u00f3nico e \"Shulchan Aruch\" co\u00f1ecido como \"Bi'urei ha-Gra\" (\"Elaboraci\u00f3ns do Gra\"), un comentario sobre o Mishnah, \"Shenoth Eliyahu\" (\"Os Anos de Elijah\"), e opini\u00f3ns sobre a Torah tituladas \"Adereth Eliyahu\" (\"O Manto de Elijah\"), publicado polo seu fillo. Varios traballos cabal\u00edsticos te\u00f1en comentarios co seu nome, e escribiu comentarios sobre o Libro dos Proverbios e outros libros do Tanakh nos \u00faltimos anos da s\u00faa vida. Non se publicou ning\u00fan dos seus manuscritos durante a s\u00faa vida.\nCando o hasidismo se fixo influencia na s\u00faa vila natal, o Gaon de Vilna uniuse aos \"opositores\" ou \"misnagdimo\", rabinos e xefes das comunidades polacas, para frear a influencia has\u00eddica. En 1777 lanzouse en Vilnius unha das primeiras excomu\u00f1\u00f3ns contra o nacente movemento has\u00eddico.\nAnimou os seus alumnos a que estudasen ciencias naturais, e mesmo traduciu libros de xeometr\u00eda ao yiddish e ao hebreo."}
{"id": "489176", "revid": "47401", "url": "https://gl.wikipedia.org/wiki?curid=489176", "title": "Vilna Gaon", "text": ""}
{"id": "489177", "revid": "51526", "url": "https://gl.wikipedia.org/wiki?curid=489177", "title": "Memoria en defensa dos intereses morais e materiais de Catalu\u00f1a", "text": "A Memoria en defensa dos intereses morais e materiais de Catalu\u00f1a, tam\u00e9n co\u00f1ecido popularmente como Memorial de Greuges (en catal\u00e1n; en galego, Memorial de agravios), foi un documento dirixido a Afonso XIII en 1885 imitando o xeito das queixas ou agravios (greuges, en catal\u00e1n) que se presentaban nas antigas Cortes do Principado de Catalu\u00f1a. \nHistoria.\nA reuni\u00f3n.\nO 11 de xaneiro de 1885 por inciativa do Centre Catal\u00e1 celebrouse, na Lonxa de Barcelona, unha reuni\u00f3n que xuntou os representantes dun feixe de organizaci\u00f3ns, fundamentalmente do empresariado e a industria catal\u00e1, entre as que estaban a Academia da Lingua Catal\u00e1, a Sociedade Econ\u00f3mica Barcelonesa de Amigos do Pa\u00eds, Fomento da Produci\u00f3n Espa\u00f1ola, Centro Industrial de Catalu\u00f1a, Asociaci\u00f3n de Cat\u00f3licos, Asociaci\u00f3n de Navieiros, C\u00edrculo da Uni\u00f3n Mercantil e a Asociaci\u00f3n Excursionista Catal\u00e1, xunto con varias figuras reco\u00f1ecidas das ciencias e as letras. Na reuni\u00f3n trat\u00e1ronse temas que preocupaban en Catalu\u00f1a pero, especialmente, \u00e1s s\u00faas clases dirixentes, como por exemplo: a vindeira sinatura dun tratado comercial con Gran Breta\u00f1a de tal xeito que a produci\u00f3n t\u00e9xtil brit\u00e1nica competir\u00eda coa catal\u00e1 e, tam\u00e9n, o novo C\u00f3digo Civil que se estaba a debater nas Cortes de Madrid que poder\u00eda anular o dereito civil catal\u00e1n; feito que xa ocasionara a protesta do deputado e xurista conservador Manuel Duran i Bas, que fora apoiado por uns 4.000 propietarios que remitiran unha carta \u00e1s Cortes. \nAo conclu\u00ed-la reuni\u00f3n, acordouse formar d\u00faas comisi\u00f3ns; unha encargada de redactar un memorial dirixido ao rei Afonso XII, e outra de xestiona-la viaxe e a estancia en Madrid das persoas que o presentaran na Corte. A comisi\u00f3n encargada de redactar o Memorial estaba formada por nove persoas entre elas o industrial de Sabadell, Antoni de Paula Capmany e Valent\u00ed Almirall -promotor do Primeiro Congreso catal\u00e1n celebrado en 1880 e do que xurdir\u00eda o Centre Catal\u00e0-, a quen se lle atrib\u00fae a redacci\u00f3n da maior parte, xa que aparece, reflectida a idea, \u00e1 que Almirall volver\u00eda nos escritos posteriores, de que a incomprensi\u00f3n entre Catalu\u00f1a e o Estado deb\u00edase ao conflito do elemento \u00e9tnico castel\u00e1n, ao que o seu patrimonio \u00e1rabe contribu\u00edu \"ao seu desexo de xeneralizaci\u00f3n, \u00e1 s\u00faa paix\u00f3n polas ideas abstracto e o seu cari\u00f1o pola magnificencia das formas, e o catal\u00e1n, \"individualista e amigo do positivo\". A continuaci\u00f3n, reivindicouse a lingua catal\u00e1 -que ten \"obras de pe\u00f3n en case todas as ramas\"- e lamentouse a decadencia de Catalu\u00f1a dende os Reis Cat\u00f3licos e especialmente despois da \"cat\u00e1strofe temporal de Filipe V\". \nA entrega.\nO \"Memorial\" foi presentado en Barcelona nun acto durante o cal Joaquim Rubi\u00f3 i Ors pronunciou un discurso e logo foi levado a Madrid por unha numerosa comisi\u00f3n que foi recibida polo rei Afonso XII o 10 de marzo de 1885. O ex deputado conservador Mari\u00e0 Maspons i Labr\u00f3s actuou como voceiro e falou do \"sistema xa seguido en Espa\u00f1a nos d\u00edas da nosa grandeza\" e propuxo unha relaci\u00f3n especial entre o rei e Catalu\u00f1a f\u00f3ra do marco da Constituci\u00f3n, seguindo o modelo do Imperio Austroh\u00fangaro. De feito, dixo no seu discurso que, no \"Memorial\", non hab\u00eda intenci\u00f3ns de romper a legalidade constitucional nin a unidade territorial:\nTam\u00e9n se defendeu o proteccionismo fronte ao proxecto de acordo comercial entre Espa\u00f1a e Gran Breta\u00f1a e o dereito catal\u00e1n, \nPara conclu\u00edr dicindo:\nConsecuencias.\nEste documento foi o resultado da colaboraci\u00f3n de intelectuais coa burgues\u00eda industrial catal\u00e1, e \u00e9 considerado o primeiro acto pol\u00edtico do catalanismo f\u00f3ra de Catalu\u00f1a. Durante moito tempo, o \"Memorial\", foi o resumo m\u00e1is completo do que foi o catecismo catalanista durante anos. A partir da dualidade Catalu\u00f1a-Castela e da opresi\u00f3n hist\u00f3rica de Catalu\u00f1a pola segunda, o rexionalismo pres\u00e9ntase como o movemento que debe rexenerar o estado espa\u00f1ol, ofrecendo unha reorganizaci\u00f3n do estado mon\u00e1rquico. Ademais trata dunha forma reivindicativa a mellorable situaci\u00f3n da Catalu\u00f1a da segunda metade do s\u00e9culo XIX co obxectivo de xustificar as s\u00faas aspiraci\u00f3ns futuras dentro da unidade de Espa\u00f1a, \u00e1 cal non foi cuestionada. A morte do rei seis meses m\u00e1is tarde, fixo que o Memorial non tivera efecto alg\u00fan. Por\u00e9n, foi o primeiro acto do catalanismo pol\u00edtico f\u00f3ra de Catalau\u00f1a e converteuse no precedente dunha formulaci\u00f3n m\u00e1is completa que foron as Bases de Manresa en 1892.\nActualidade.\nEn outubro de 2013, o goberno de Catalu\u00f1a decidiu actualizar a \"Memoria\" de 1885. A actualizaci\u00f3n enviouse \u00e1s autoridades espa\u00f1olas e \u00e1 comunidade internacional. Os tres temas principais do informe foron a lingua e a cultura, os conflitos de intereses e a d\u00e9beda. "}
{"id": "489179", "revid": "27155", "url": "https://gl.wikipedia.org/wiki?curid=489179", "title": "Xiaowei Zhuang", "text": "Xiaowei Zhuang, nada en Rugao (China) o 21 de xaneiro de 1972, \u00e9 unha biof\u00edsica, profesora de F\u00edsica na Universidade de Harvard, e investigadora no Howard Hughes Instituto M\u00e9dico. \u00c9 co\u00f1ecida polo seu traballo no desenvolvemento da microscop\u00eda \u00f3ptica estoc\u00e1stica de reconstruci\u00f3n (\"Stochastic Optical Reconstruction Microscopy,\" STORM), un m\u00e9todo de microscop\u00eda fluorescente de super-resoluci\u00f3n, que lle permitiu a ela e ao seu equipo descubrir novas estruturas celulares. En 2019 recibiu o Breakthrough Premio en Ciencias de Vida por este m\u00e9todo moi usado en biolox\u00eda. Tam\u00e9n desenvolveu un m\u00e9todo de im\u00e1xes chamado MERFISH, ou hibridaci\u00f3n fluorescente in situ con erros multiplexados, unha ferramente clave no proxecto do Atlas de C\u00e9lulas Humanas."}
{"id": "489183", "revid": "98629", "url": "https://gl.wikipedia.org/wiki?curid=489183", "title": "Lu\u00eds I de Provenza", "text": "Lu\u00eds I de Anjou, nado en Vincennes, Francia, 1339 e finado en Bari, Italia, en 1384, foi conde de Anjou (1356 - 1384), elevado a duque en 1360, rei de N\u00e1poles, conde de Provenza e emperador de Constantinopla (1383 - 1384) e rei de Xerusal\u00e9n. \nTraxectoria.\nOrixes familiares.\nNaceu o 23 de xullo de 1339, sendo o segundo fillo var\u00f3n do rei Xo\u00e1n II de Francia e de Xudit de Bohemia. \nMocidade.\nPor petici\u00f3n s\u00faa, en xu\u00f1o de 1374 un ex\u00e9rcito castel\u00e1n e franc\u00e9s cercou Baiona, un punto clave de comunicaci\u00f3n entre o Reino de Navarra e o Reino de Inglaterra. Os castel\u00e1ns cercaron por mar e por terra, pero a resistencia da cidade e a falta de colaboraci\u00f3n francesa obrigaron a levantar o asedio. \nSubida ao trono.\n\u00c1 morte do seu irm\u00e1n, o rei Carlos V de Francia, en 1380 presidiu o \"consello de rexencia\", sendo rexente do seu sobri\u00f1o, Carlos VI de Francia, ata 1382. Deixou Francia para converterse en rei de N\u00e1poles \u00e1 morte da ra\u00ed\u00f1a Xoana I de N\u00e1poles, que o adoptara en 1380 como sucesor do seu reino.\nEsta sucesi\u00f3n \"an\u00f3mala\" fixo que Lu\u00eds I s\u00f3 puidese herdar o condado de Provenza, deixando o Reino de N\u00e1poles en mans do segundo primo da ra\u00ed\u00f1a Xoana Carlos III de N\u00e1poles. Pero o 30 de agosto de 1383 Lu\u00eds I tomou o t\u00edtulo de \"rei de Sicilia\", sendo \"rei de N\u00e1poles e de Xerusal\u00e9n\", o que supuxo unha dualidade de reis no reino de N\u00e1poles.\nMatrimonio e descendentes.\nCasou con Mar\u00eda Ch\u00e2tillon-Blois, filla de Carlos de Blois e Xoana de Penthi\u00e8vre, en 1360. Deste matrimonI naceron tres fillos:\nSucedeuno o seu segundo fillo Lu\u00eds II de Anjou, que loitou contra os seus curm\u00e1ns Anjou-Durazzo polo Reino de N\u00e1poles."}
{"id": "489190", "revid": "624", "url": "https://gl.wikipedia.org/wiki?curid=489190", "title": "Lu\u00eds I de Anjou", "text": ""}
{"id": "489191", "revid": "624", "url": "https://gl.wikipedia.org/wiki?curid=489191", "title": "Imperio latino", "text": ""}
{"id": "489192", "revid": "5863", "url": "https://gl.wikipedia.org/wiki?curid=489192", "title": "Competencia (ling\u00fc\u00edstica)", "text": ""}
{"id": "489193", "revid": "197", "url": "https://gl.wikipedia.org/wiki?curid=489193", "title": "Tex (c\u00f3mic)", "text": "Tex \u00e9 unha serie de banda dese\u00f1ada occidental centrada no personaxe hom\u00f3nimo creado en 1948 por Giovanni Luigi Bonelli e Aurelio Galleppini e publicado en Italia por Sergio Bonelli Editore. \u00c9 a serie de c\u00f3mics italiana m\u00e1is famosa e de longa duraci\u00f3n.\nO personaxe.\nO personaxe naceu en 1948 e \u00e9 un dos c\u00f3micos italianos m\u00e1is famosos, tam\u00e9n co\u00f1ecido no estranxeiro. Tex Willer \u00e9 orixinario de Texas e el \u00e9 un Texas Ranger."}
{"id": "489196", "revid": "5863", "url": "https://gl.wikipedia.org/wiki?curid=489196", "title": "Christopher Colin Smith", "text": ""}
{"id": "489197", "revid": "15490", "url": "https://gl.wikipedia.org/wiki?curid=489197", "title": "Memorial de greuges (1885)", "text": ""}
{"id": "489199", "revid": "15490", "url": "https://gl.wikipedia.org/wiki?curid=489199", "title": "Memorial de greuges", "text": "Memorial de greuges pode referirse a:"}
{"id": "489201", "revid": "23204", "url": "https://gl.wikipedia.org/wiki?curid=489201", "title": "Arca noae", "text": "Arca noae \u00e9 unha especie de bivalvo molusco da familia Arcidae. Pode atoparse no mar Mediterr\u00e1neo desde a marca de marea baixa ata unha profundidade de 60 metros.\nDescrici\u00f3n.\nA \"Arca noae\" medra ata uns 10\u00a0cm de\u00a0lonxitude. \u00c9 acurtada na parte final anterior e alongada posteriormente. Ten li\u00f1as irregulares de cor marr\u00f3n e branco e ten finas costelas correndo desde o umbo ata a beira. A cuncha est\u00e1 suxeitada fortemente \u00f3 substrato polo biso.\nDistribuci\u00f3n.\n\"Arca noae\" at\u00f3pase no mar Mediterr\u00e1neo. Antigamente era com\u00fan no mar Adri\u00e1tico, pero en 1949/50 houbo unha baixada de exemplares repentina, inexplicable e catastr\u00f3fica. Dende ent\u00f3n, as poboaci\u00f3ns foron subindo, e en 2002 observ\u00e1ronse densidades de at\u00e9 13 individuos por metro cadrado. Con todo, debido a unha falta de rexistros, non est\u00e1 claro se a poboaci\u00f3n regresa \u00f3 seu tama\u00f1o anterior.\nBiolox\u00eda.\nNa parte m\u00e1is baixa da zona intermareal do Adri\u00e1tico, \"Arca noae\" a mi\u00fado medra en asociaci\u00f3n con \"Modiolus barbatus\". As cunchas a mi\u00fado est\u00e1n fortemente incrustadas con epibiontes. A auga \u00e9 absorbida na cuncha principalmente pola parte posterior. O plancto e pequenas part\u00edculas org\u00e1nicas son filtradas \u00f3 pasar a auga polas branquias e as part\u00edculas non necesarias son rexeitadas \u00f3 mesmo tempo.\nUsos.\n\"Arca noae\" \u00e9 pescado comercialmente no mar Adri\u00e1tico, tanto por mergulladores que recollen individuos a man como dende as barcas que utilizan restrelos especialmente adaptados. O marisco \u00e9 vendido nos mercados locais."}
{"id": "489208", "revid": "5863", "url": "https://gl.wikipedia.org/wiki?curid=489208", "title": "V\u00edctor Morelli S\u00e1nchez-Gil", "text": ""}
{"id": "489213", "revid": "1505", "url": "https://gl.wikipedia.org/wiki?curid=489213", "title": "Arca (x\u00e9nero)", "text": "Arca \u00e9 un x\u00e9nero de moluscos bivalvos da familia Arcidae.\nDescrici\u00f3n.\nComo \u00e9 t\u00edpico nas ameixas arca, as especies deste x\u00e9nero te\u00f1en unha longa li\u00f1a recta de bisagra. Algunhas especies deste x\u00e9nero, como \"Arca zebra\" e \"Arca noae\", te\u00f1en un patr\u00f3n de raias marr\u00f3n e branco. As especies do x\u00e9nero Arca \u00fanense \u00e1 rocha con f\u00edos de biso que sobresaen a trav\u00e9s dun oco do lado ventral (aberto).\nEspecies.\nReco\u00f1\u00e9cense as seguintes especies:"}
{"id": "489215", "revid": "1505", "url": "https://gl.wikipedia.org/wiki?curid=489215", "title": "Arca ameghinorum", "text": "Arca ameghinorum \u00e9 unha especie extinta de bivalvos presente no Cret\u00e1ceo e Pale\u00f3xeno da Formaci\u00f3n Roca, na Patagonia Arxentina. Atop\u00e1ronse moldes internos desta especie mal conservados na canteira de Cholino, General Roca.\nDescrici\u00f3n.\nArca \u00e9 un x\u00e9nero de moluscos bivalvos da familia Arcidae, a cal se caracteriza por ter unha charnela longa composta por moitos dentes. A cuncha var\u00eda de tama\u00f1o pequeno a grande e est\u00e1 cuberta por un peri\u00f3straco fibroso e con veludo, xeralmente de cor escura. Algunhas especies p\u00e9ganse ao substrato por medio do biso, o cal sae a trav\u00e9s dunha fenda na marxe ventral.\nOutros datos.\nA maior\u00eda das especies nomeadas por Rudolf von Ihering (1903, 1907) como neste caso, defin\u00edronse en moldes internos ou por mostras articuladas, polo que non \u00e9 posible facer revisi\u00f3ns a nivel xen\u00e9rico, pero o material reco\u00f1\u00e9cese facilmente no nivel de especie."}
{"id": "489216", "revid": "89787", "url": "https://gl.wikipedia.org/wiki?curid=489216", "title": "Arca imbricata", "text": "A Arca imbricata \u00e9 un molusco bivalvo da familia Arcidae. Esta especie de bivalvo \u00e9 mari\u00f1a.\nClasificaci\u00f3n e descrici\u00f3n.\nA especie \"Arca imbricata\" ten unha cuncha relativamente rectangular. Costelas radiais con marxinais dando unha escultura ben definida dende as cunchas de menor tama\u00f1o, pero de maneira m\u00e1is irregular nas cunchas de maior tama\u00f1o. A bisagra \u00e9 plana e de cor marr\u00f3n escuro, con numerosos dentes diminutos distribu\u00eddos ao longo. A parte interna da cuncha \u00e9 branca ou marr\u00f3n clara. Na parte posterior da cuncha obs\u00e9rvase o peri\u00f3straco de forma m\u00e1is abundante. Esta especie de bivalvo alcanza os 48 mm de lonxitude.\nDistribuci\u00f3n.\n\"A. imbricata\" distrib\u00faese desde Carolina do Norte at\u00e9 Texas, nas Antillas, Brasil e Bermuda.\nAmbiente.\n\"A. imbricata\" \u00e9 un bivalvo bastante abundante. Habita en zonas superficiais de \u00e1reas de arrecifes. Habita entre os 7 e os 52 metros de profundidade.\nEstado de conservaci\u00f3n.\n\u00c9 com\u00fan atopar valvas desta especie nos mercados de artesan\u00eda.\nNon se atopa en ningunha categor\u00eda de protecci\u00f3n, nin na Lista Vermella da IUCN (\"International Union for Conservation of Nature\") nin en CITES (Convenci\u00f3n sobre o Comercio Internacional de Especies Ameazadas de Fauna e Flora Silvestres)."}
{"id": "489218", "revid": "1131", "url": "https://gl.wikipedia.org/wiki?curid=489218", "title": "Jun\u00edpero Serra", "text": "Jun\u00edpero Serra Ferrer O.F.M., nado en Petra (Mallorca) o 24 de novembro de 1713 e finado en Monterey (Alta California) o 28 de agosto de 1784, foi un freire franciscano balear. Foi bautizado como Miguel Jos\u00e9 Serra Ferrer, e \u00e9 m\u00e1is co\u00f1ecido tradicionalmente como frei Jun\u00edpero Serra. Doutor en Filosof\u00eda e Teolox\u00eda, trasladouse a Am\u00e9rica, onde fundou nove Misi\u00f3ns espa\u00f1olas na Alta California, e presidiu outras quince.\nTraxectoria.\nPrimeiros anos.\nNaceu o 24 de novembro de 1713 en Petra, Mallorca, daquela unha poboaci\u00f3n de canteiros e labradores, do matrimonio formado por Antonio Serra e Margarita Ferrer. O seu nome de bautismo era Miguel Jos\u00e9.\nOs seus pais eran analfabetos, pero ingresaron ao seu fillo na escola do convento franciscano de San Bernardino en Petra, e de a\u00ed pasou a ampliar estudos no convento de San Francisco de Palma de Mallorca. Aos 16 anos f\u00edxose freire, e cambiou o seu nome polo de Jun\u00edpero. O seu interese pola filosof\u00eda viuse alimentado por Ramon Llull. Dedicouse \u00e1 docencia de filosof\u00eda de 1740 a 1743 no Convento de San Francisco, e despois ocupou a c\u00e1tedra de teolox\u00eda Escotista na Universidade Luliana.\nApostolado.\nEn calidade de padre presidente fundou unha serie de Misi\u00f3ns e atendeu \u00e1 fundaci\u00f3n doutras, cun total de nove Misi\u00f3ns. A primeira das Misi\u00f3ns fundadas por el foi a de San Diego de Alcal\u00e1, o 16 de jullo de 1769; a misi\u00f3n enc\u00f3ntrase dentro do actual concello de San Diego. Estableceu a s\u00faa sede central na Misi\u00f3n de San Carlos Borromeo de Carmelo, fundada por el en 1770.\nEn xullo de 1771 fundou a Misi\u00f3n de San Antonio de Padua, e en agosto, a de San Gabriel]], esta \u00faltima na actual \u00e1rea metropolitana dos \u00c1nxeles. O 1 de setembro de 1772 fundou a Misi\u00f3n de San Luis Obispo de Tolosa. Tam\u00e9n tivo participaci\u00f3n na fundaci\u00f3n da Misi\u00f3n de San Juan Capistrano en 1776, e na de San Buenaventura en 1782. S\u00e1bese que visitou as misi\u00f3ns de Santa Clara de As\u00eds e de San Francisco de As\u00eds, esta \u00faltima na localidade de San Francisco.\nAs Misi\u00f3ns foron creadas primordialmente para evanxelizar aos nativos. Outro obxectivo foi a integraci\u00f3n destas persoas na sociedade espa\u00f1ola e a s\u00faa capacitaci\u00f3n para asumir a propiedade e a xesti\u00f3n da terra. Como cabeza da Orde en California, Serra non soamente lidou con cargos relixiosos, sen\u00f3n tam\u00e9n con outras autoridades espa\u00f1olas en cidade de M\u00e9xico e cos oficiais militares locais que mandaban as gornici\u00f3ns achegadas.\nBeatificaci\u00f3n e canonizaci\u00f3n.\nFoi beatificado polo papa san Xo\u00e1n Paulo II o 28 de setembro de 1988. O 23 de setembro de 2015 foi canonizado polo papa Francisco, na cidade de Washington D. C.. A partir dese momento \u00e9 tam\u00e9n co\u00f1ecido como San Jun\u00edpero Serra."}
{"id": "489223", "revid": "1505", "url": "https://gl.wikipedia.org/wiki?curid=489223", "title": "Arca navicularis", "text": "Arca navicularis \u00e9 unha especie de bivalvo da familia Arcidae da orde dos Arcida . \nCaracter\u00edsticas.\nA cuncha ten ata aproximadamente 5 cm de longo e ata aproximadamente 2,5 cm de alto. O contorno \u00e9 redondeado, rectangular a trapezoidal invertido cun bordo superior case recto (distancia m\u00e1is longa) e un seo medio moi claramente pronunciado. O bordo dianteiro, forma un \u00e1ngulo obtuso co rect\u00e1ngulo do bordo dorsal e \u00e9 recto ou lixeiramente curvado. \nA superficie da cuncha est\u00e1 cuberta por un periostraco groso que normalmente s\u00f3 se conserva no bordo. A cor b\u00e1sica \u00e9 maioritariamente branca, con bandas marr\u00f3ns oblicuas irregulares, con diferentes intensidades. O interior da cunca \u00e9 viol\u00e1ceo azulado cun bordo estreito."}
{"id": "489231", "revid": "88215", "url": "https://gl.wikipedia.org/wiki?curid=489231", "title": "Rallye de Noia", "text": ""}
{"id": "489233", "revid": "23204", "url": "https://gl.wikipedia.org/wiki?curid=489233", "title": "Gordos", "text": "Gordos \u00e9 un filme espa\u00f1ol de 2009 dirixido por Daniel S\u00e1nchez Ar\u00e9valo e protagonizado por Antonio de la Torre. Conta cinco historias que xiran arredor da obesidade, cunha contorna com\u00fan: un grupo de terapia, un sitio onde os protagonistas non van adelgazar, sen\u00f3n a atopar os motivos polos cales te\u00f1en sobrepeso, a pescudar as causas polas cales est\u00e1n a contragusto co seu corpo. Foi un dos tres filmes candidatos a representar Espa\u00f1a nos Premios \u00d3scar de 2009.\nSinopse.\nComedia dram\u00e1tica sobre os excesos e as carencias da vida. Os complexos, as fobias, as obsesi\u00f3ns, os traumas, os erros, os medos, a culpa, os desexos, as ilusi\u00f3ns, os retos, os compromisos, as metas, as relaci\u00f3ns, o amor, o sexo, a sa\u00fade, a familia... A supervivencia, no m\u00e1is amplo sentido da palabra. \"Gordos\" \u00e9 unha historia coral que xira arredor dunha terapia de grupo, de xente con problemas relacionados coa obesidade."}
{"id": "489236", "revid": "98629", "url": "https://gl.wikipedia.org/wiki?curid=489236", "title": "Agallas (filme)", "text": "Agallas \u00e9 un filme espa\u00f1ol de 2009 dirixido por Samuel Mart\u00edn Mateos e Andr\u00e9s Luque P\u00e9rez. Est\u00e1 protagonizado por Hugo Silva e Carmelo G\u00f3mez.\nEstreouse en galego o 12 de marzo de 2015 na TVG.\nSinopse.\nSebasti\u00e1n, un delincuente acabado de sa\u00edr do c\u00e1rcere, decide buscar emprego nunha pequena empresa de Galicia, \u201cIsolina, Productos del Mar\u201d, da cal se di que o seu xefe, Regueira, \u00e9 traficante. Faise amigo dun encargado, Ra\u00fal, e consegue que o contraten.\nProduci\u00f3n.\nO filme foi rodado en localizaci\u00f3ns de Galicia entre agosto e setembro de 2008.\nGalard\u00f3ns e nomeamentos.\nEn 2010, Arturo Vaquero foi nomeado ao Premio Goya \u00e1 mellor canci\u00f3n orixinal por \"Agallas vs escamas\", composto para o filme.\nPremios Mestre Mateo.\nNa 8\u00aa edici\u00f3n dos Premios Mestre Mateo estivo nomeado a oito premios, entre eles mellor filme, mellor actor secundario e mellor m\u00fasica orixinal, mais finalmente non ga\u00f1ou ning\u00fan dos galard\u00f3ns."}
{"id": "489238", "revid": "23204", "url": "https://gl.wikipedia.org/wiki?curid=489238", "title": "Premio Mestre Mateo \u00f3 mellor filme", "text": "O Premio Mestre Mateo \u00f3 mellor filme \u00e9 un dos premios entregados anualmente pola Academia Galega do Audiovisual \u00f3s produtores cinematogr\u00e1ficos da industria galega.\nEn cada cerimonia, entregouse un Premio Mestre Mateo \u00f3 mellor filme, ag\u00e1s na 2\u00aa edici\u00f3n dos premios, cando recaeu sobre dous filmes, \"Trece badaladas\", dirixido por Xavier Villaverde, e \"O lapis do carpinteiro\", dirixido por Ant\u00f3n Reixa."}
{"id": "489239", "revid": "23204", "url": "https://gl.wikipedia.org/wiki?curid=489239", "title": "Mestre Mateo \u00f3 mellor filme", "text": ""}
{"id": "489240", "revid": "624", "url": "https://gl.wikipedia.org/wiki?curid=489240", "title": "Lu\u00eds I de N\u00e1poles", "text": ""}
{"id": "489241", "revid": "27155", "url": "https://gl.wikipedia.org/wiki?curid=489241", "title": "Chloroflexi (filo)", "text": ""}
{"id": "489243", "revid": "98629", "url": "https://gl.wikipedia.org/wiki?curid=489243", "title": "Condado do Maine", "text": "O condado do Maine foi unha xurisdici\u00f3n feudal de Francia coa capital en Le Mans. \nHistoria.\nO xenro de Carlomagno, Rorg\u00f3n ou Roric\u00f3n I, est\u00e1 testemu\u00f1ado como conde en 833 e 839. Na segunda metade do s\u00e9culo IX o condado converteuse en estrat\u00e9xico polas incursi\u00f3ns normandas e bretoas. O fillo de Rorg\u00f3n, Gausfredo, conde do Maine, loitou contra Salom\u00f3n I da Breta\u00f1a e participou na batalla de Brissarthe (866) contra os normandos, xunto a Roberto o Forte.\nEn paralelo aos s\u00e9culos VIII e IX aparece un ducado do Maine ou de Mans (\"ducatus Cenomannicus\") que foi concedido a varios pr\u00edncipes carolinxios e que parece que reun\u00eda varios condados inclu\u00eddo o do Maine propio, estend\u00e9ndose \u00e1 Baixa Normand\u00eda ata o r\u00edo Sena. En 748 o mordomo de palacio Pipino o Breve deulle o ducado ao seu medio irm\u00e1n Grif\u00f3n; en 790 Carlomagno fixo o mesmo co seu fillo Carlos o Mozo. Carlos o Calvo deullo ao seu fillo Lu\u00eds o Tatexo que despois se converter\u00eda en rei. Raxenoldo de Herbauges e Neustria foi o \u00faltimo en levar o t\u00edtulo de \"duque Cinnomanicus\" e era tam\u00e9n conde do Maine polo tanto \u00e1 morte de Gausfrido no 878, o seu fillo era moi novo para sucedelo e ent\u00f3n o condado foi entregado ao seu curm\u00e1n, Raxenoldo, un rorg\u00f3nida dunha rama nova. Foi conde sobre 878 e consta como duque en 885.\nDespois da morte de Raxenoldo, o condado foi dado polo rei a Roxerio do Maine, casado cunha princesa carolinxia (895), filla de Carlos o Calvo. Os Rorg\u00f3nidas enfront\u00e1ronse ent\u00f3n cos Robertianos e o condado entrou en disputa entre ambas as familias. Goslino II do Maine foi o \u00faltimo rorg\u00f3nida que dominou o condado (893 - 895) que lle foi confiscado polo rei Carlos III o Sinxelo, en beneficio de Roberto o Forte, antepasado dos Capetos.\nEn 923 o rei Ra\u00fal de Francia cedeu o Maine ao duque normando Rollon. No s\u00e9culo XI estivo no centro das disputas entre as d\u00faas potencias da \u00e9poca: Anjou e Normand\u00eda. Hugo III (992-1015) tivo que reco\u00f1ecer a soberan\u00eda de Folque III de Anjou, pero sen fillos, o conde Herberto II (m. 1062) tivo que nomear sucesor testamentario a Guillerme o Bastardo despois co\u00f1ecido como Guillerme o Conquistador, que en 1063 incorporou o pa\u00eds ao seu dominio a pesar da oposici\u00f3n dalg\u00fans se\u00f1ores locais como Huberto de Sainte-Suzanne ou Godofredo II de Mayenne. O seu fillo Roberto Courteheuse casou con Margarida do Maine (morta en 1063), irm\u00e1 de Herberto II do Maine, e converteuse nominalmente en Conde do Maine \u00e1 morte da s\u00faa muller, pero era Guillerme quen ti\u00f1a o control. Os normandos tiveron dificultades para dominar o Maine pola oposici\u00f3n de bar\u00f3ns locais como Godofredo II de Mayenne, e pola influencia do conde de Anjou Folque o Tibur\u00f3n.\nEn 1070 foron expulsados por unha sublevaci\u00f3n que levou ao poder a Azzo de Este, marido de Garsenda do Maine, filla de Herberto I. Volveron en 1073 por pouco tempo, en 1088, en 1089 e en 1099. El\u00edas de Beaugency (tam\u00e9n co\u00f1ecido como Elias de La Fl\u00e8che), sobri\u00f1o de Garsenda do Maine, acabou por se impo\u00f1er como conde. A s\u00faa filla casou con Folque V de Anjou que en 1110 recuperou o Maine \u00e1 morte de Elias. Henrique Beauclerc (Henrique I de Inglaterra) acordou reco\u00f1ecelo como conde a cambio do reco\u00f1ecemento da soberan\u00eda feudal normanda sobre o Maine.\nFolque V pasou o condado ao seu fillo Godofredo Plantagenet, a cuxa morte en 1151 o seu fillo Henrique, que xa era duque de Normand\u00eda hab\u00eda un ano, reuniu finalmente os tres territorios.\nEn 1204 o rei Filipe Augusto combateu aos Plantagenet, liderados por Xo\u00e1n sen Terra, e conquistou Normand\u00eda, mentres que o senescal Guillerme des Roches ocupaba o Anjou, o Maine e a Turena por encargo do rei.\nEn 1331 a coroa francesa creou un condado paria. Despois da batalla de Verneuil en 1424 os ingleses ocuparon o Maine e Xo\u00e1n de Lancaster tomou o t\u00edtulo de conde. Os ingleses abandonaron Le Mans en 1448 e Fresnay en 1449. En 1429, o rei Carlos VIII creou o condado de Laval separado do condado de Maine, dependendo directamente de Francia."}
{"id": "489245", "revid": "624", "url": "https://gl.wikipedia.org/wiki?curid=489245", "title": "Conde do Maine", "text": ""}
{"id": "489249", "revid": "23204", "url": "https://gl.wikipedia.org/wiki?curid=489249", "title": "A noite que deixou de chover", "text": "A noite que deixou de chover (en ) \u00e9 un filme galego de 2008 dirixido por Alfonso Zarauza.\nSinopse.\nA historia desenv\u00f3lvese durante unha noite na cidade de Santiago de Compostela, cando os cami\u00f1os de Spleen (Lu\u00eds Tosar) e a Rusa (Nora Tschirner) se cruzan."}
{"id": "489250", "revid": "23204", "url": "https://gl.wikipedia.org/wiki?curid=489250", "title": "La noche que dej\u00f3 de llover", "text": ""}
{"id": "489251", "revid": "98629", "url": "https://gl.wikipedia.org/wiki?curid=489251", "title": "Secuestrados (filme de 2010)", "text": "Secuestrados \u00e9 un filme espa\u00f1ol de terror de 2010 dirixido por Miguel \u00c1ngel Vivas e escrito por Javier Garc\u00eda. Est\u00e1 protagonizado por Fernando Cayo, Manuela Vell\u00e9s e Ana Wagener."}
{"id": "489253", "revid": "98629", "url": "https://gl.wikipedia.org/wiki?curid=489253", "title": "Illa Santa B\u00e1rbara, Brasil", "text": "A illa Santa B\u00e1rbara \u00e9 unha pequena illa con arrecifes coralinos situada no oc\u00e9ano Atl\u00e1ntico, preto da costa do Brasil, sendo a maior do arquip\u00e9lago dos Abrolhos, que administrativamente forma parte do estado de Ba\u00eda.\nCaracter\u00edsticas pol\u00edtico-xeogr\u00e1ficas.\nXeograf\u00eda.\nCunha lonxitude de 1,5 km e un largo de 0,3 km, \u00e9 a maior illa do arquip\u00e9lago dos Abrolhos, seno a s\u00faa altitude m\u00e1xima de 35 msnm. Dista 65 km da costa do estado de Ba\u00eda, do que administrativamente forma parte. \u00c9 a \u00fanica habitada, xa que pos\u00fae infraestruturas pertencentes \u00e1 Mari\u00f1a do Brasil. O arquip\u00e9lago constit\u00fae o Parque Nacional Mari\u00f1o dos Abrolhos (a\u00ednda que a zona militar est\u00e1 exclu\u00edda nos l\u00edmites do Parque).\nConstruci\u00f3ns e equipamento.\nNa illa foi constr\u00edda unha capela erguida en homenaxe a Santa B\u00e1rbara, santa padroa dos navegantes, e tam\u00e9n conta cunha pequena sala de aulas que serve aos nenos, fillos dos militares que al\u00ed viven coa s\u00faa familia. Existen as\u00ed mesmo outras construci\u00f3ns, como un pequeno porto para barcos, un heliporto e un vistoso faro, de fabricaci\u00f3n francesa, encravado no punto m\u00e1is alto da illa, e que foi inaugurado en 1861 durante o reinado de Pedro II.\nComo a introduci\u00f3n de animais e vexetais non est\u00e1 permitida, por mor do Parque Nacional, practicamente todos os alimentos consumidos \u00e9 levado desde o continente, tam\u00e9n tendo en conta que a pesca tampouco est\u00e1 permitida nos l\u00edmites do Parque.\nFauna e flora.\nFauna.\nO Parque Nacional \u00e9 de enorme importancia no ecosistema brasileiro, xa que alberga a maior biodiversidade mari\u00f1a de todo o Atl\u00e1ntico Sur, pois as formaci\u00f3ns coralinas acollen unha gran diversidade de fauna mari\u00f1a e, en terra, hai numerosas aves nidificantes nas formaci\u00f3ns rochosas, principalmente os mascatos; outros tipos de aves circundantes pola zona son especies de carr\u00e1ns, procel\u00e1ridos, fragatas e outras da orde dos faet\u00f3ntidos. \nAs\u00ed mesmo, en canto a fauna mari\u00f1a, conta con numrosas especies de peixes, moluscos, corais, esponxas e tartarugas mari\u00f1as.\nEntre os mam\u00edferos mari\u00f1os destaca a balea xibardo (\"Megaptera novaeangliae\"). O arquip\u00e9lago dos Abrolhos \u00e9 a m\u00e1is importante \u00e1rea de reproduci\u00f3n desta especie no Atl\u00e1ntico suroccidental. Todos os anos, entre os meses de xullo a novembro, o xibardos te\u00f1en nesta rexi\u00f3n o seu refuxio de reproduci\u00f3n e aleitamento das cr\u00edas. \nFlora.\nA illa \u00e9 rica en especies de plantas suculentas, gram\u00edneas, arbustos e cactos."}
{"id": "489254", "revid": "65337", "url": "https://gl.wikipedia.org/wiki?curid=489254", "title": "Premio Chester L. Krause Memorial", "text": "O premio Chester L. Krause Memorial (en ingl\u00e9s e formalmente: \"Chester L. Krause Memorial Distinguished Service Award\"), anteriormente denominado Farran Zerbe Memorial, \u00e9 o maior reco\u00f1ecemento concedido pola Asociaci\u00f3n Numism\u00e1tica dos Estados Unidos (\"American Numismatic Association -ANA-\").\nO premio, que toma o seu nome de Chester Lee Krause (1923-2016), un numism\u00e1tico e editor estadounidense, co\u00f1ecido por ser o fundador da editora \"Krause Publications\" na d\u00e9cada de 1950, reco\u00f1ece o labor dos socios da ANA con anos ao servizo tanto da Asociaci\u00f3n como da numism\u00e1tica. A maiores, os galardoados te\u00f1en que ter recibido previamente a Medalla ao M\u00e9rito e o premio Glenn Smedley Memorial, tam\u00e9n concedidos \"pola American Numismatic Association.\"\nEste premio denominouse ata 2021 Farran Zerbe Memorial, na honra de Joseph Farran Zerbe (1871-1949), un numism\u00e1tico antigo presidente da entidade. Ese ano, a xunta directiva da \"American Numismatic Association\", por proposta dunha vintena de antigos premiados, votou a favor de cambiarlle o nome logo dunhas investigaci\u00f3ns que descubriron, entre outras cousas, unha actuaci\u00f3n fraudulenta de Farran Zerbe na comercializaci\u00f3n dos d\u00f3lares de ouro da Exposici\u00f3n da Compra de Luisiana, as\u00ed como manipulaci\u00f3n de elecci\u00f3ns na s\u00faa etapa como presidente da ANA e aproveitamento persoal na direcci\u00f3n da revista da entidade, \"The Numismatist\"."}
{"id": "489255", "revid": "89787", "url": "https://gl.wikipedia.org/wiki?curid=489255", "title": "Marem Ladson", "text": "Marem Isabel Ladson Bugallo, nada o 18 de outubro de 1997 en Ourense, \u00e9 unha cantante e compositora galega-estadounidense m\u00e1is co\u00f1ecida como Marem Ladson.\nTraxectoria.\n\u00c9 filla dunha xornalista e profesora ourens\u00e1 e do xogador de baloncesto neoiorquino Willie Ladson, que xogou no Club Ourense Baloncesto. Comezou a escribir canci\u00f3ns e a tocar a guitarra con 9 anos e con 15 mudouse de Ourense para vivir en Houston, en Texas. Posteriormente regresou a Ourense e marchou a Madrid para estudar Relaci\u00f3ns Internacionais. En 2017 acadou reco\u00f1ecemento profesional grazas ao seu primeiro sinxelo \"All My Storms\". En maio de 2018 lanzou o seu primeiro \u00e1lbum de estudio titulado \"Marem Ladson\"."}
{"id": "489256", "revid": "6939", "url": "https://gl.wikipedia.org/wiki?curid=489256", "title": "L'Amant (novela)", "text": ""}
{"id": "489257", "revid": "65337", "url": "https://gl.wikipedia.org/wiki?curid=489257", "title": "Elvira Clain-Stefanelli", "text": "Elvira Eliza Clain-Stefanelli (de solteira Elvira Eliza Olinescu) nada en 1914 en Bucarest (Roman\u00eda) e finada en Arlington (Virxinia) o 1 de outubro de 2001, foi unha numism\u00e1tica norteamericano-romanesa. Xunto co seu marido, Vladimir Clain-Stefalli (1914-1982), caracterizouse por ser a organizadora da Colecci\u00f3n Numism\u00e1tica Nacional dos Estados Unidos, con sede no Instituto Smithsoniano.\nTraxectoria.\nElvira Eliza Olinescu graduouse en Historia en 1936 na Universidade Franz Josef e m\u00e1is tarde completou estudos de posgrao en Historia na s\u00faa instituci\u00f3n acad\u00e9mica herdeira, a Universidade de Chernivts\u00ed, onde se especializou en moeda antiga.\nO 3 de xaneiro de 1939 casou con Vladimir Clain-Stefanelli, de quen a partir de ent\u00f3n tomou o apelido polo que \u00e9 co\u00f1ecida. Durante a II guerra mundial, cando ambos comezaban a facer investigaci\u00f3n numism\u00e1tica, foron detidos pola Gestapo en 1942. Vladimir foi enviado ao campo de concentraci\u00f3n en Buchenwald e Elvira, embarazada, ingresou inicialmente nun hospital, a\u00ednda que logo conseguiu reunirse co seu esposo no campo de concentraci\u00f3n, xunto cun continxente de refuxiados romaneses. O fillo que esperaba naceu o 29 de marzo do ano seguinte e chegou a ser tam\u00e9n un afamado numism\u00e1tico, Alexander Clain-Stefanelli, finado en 2014. Acabada a guerra, a parella trasladouse inicialmente a Italia, onde traballaron para a compa\u00f1\u00eda \"P&amp;P Santamaria\", e final mente aos Estados Unidos en 1951, onde continuaron ata a fin das s\u00faas vidas, os primeiros anos en Nova York e a partir da metade da d\u00e9cada na zona de Washington. En 1954 Elvira empezou a traballar xunto co seu marido cando este foi nomeado xerente dunha sucursal da compa\u00f1\u00eda \"Stack's Coin Galleries\", de comercio numism\u00e1tico; al\u00ed redactou o seu primeiro cat\u00e1logo de venda de moedas.\nElvira Clain-Stefanelli acadou a cidadan\u00eda estadounidense en 1956. Ese mesmo ano, Vladimir foi nomeado conservador do Gabinete Numism\u00e1tico do Instituto Smithsoniano e o ano seguinte a s\u00faa esposa Elvira uniuse ao seu equipo como conservadora axudante. Logo do falecemento de Vladimir en 1982, Elvira Clain-Stefanelli asumiu en solitario a direcci\u00f3n executiva da colecci\u00f3n, que continuou a s\u00faa expansi\u00f3n e o seu crecemento, ata a s\u00faa xubilaci\u00f3n en 2000. Foi baixo a s\u00faa direcci\u00f3n cando a colecci\u00f3n do Gabinete Numism\u00e1tico do Instituto Smithsoniano chegou a ser unha das m\u00e1is importantes do mundo no seu x\u00e9nero, pasando de ter aproximadamente 60.000 pezas en 1956 a m\u00e1is de 960.000 en 1982.\nEntre 1962 e 1983 foi a delegada dos Estados Unidos na Federaci\u00f3n Internacional da Medalla de Arte (FIDEM), con sede en Par\u00eds, e nesa condici\u00f3n participou en diversas exposici\u00f3ns de medall\u00edstica arredor do mundo. Nos anos 60 e 70 formou parte de diversos comit\u00e9s e comisi\u00f3ns. En 1975 e 1976, por exemplo, participou na comisi\u00f3n encargada de elixir os dese\u00f1os das moedas conmemorativas do Bicentenario dos Estados Unidos.\nAo longo da s\u00faa carreira destacou tam\u00e9n o seu labor como asesora da Casa da Moeda dos Estados Unidos (\"US Mint\") e do Departamento do Tesouro, e foi un membro significativo da \"American Numismatic Society\", na que ingresou en 1963, e membro de honra da \"American Numismatic Association\". Tam\u00e9n formou parte doutras instituci\u00f3ns estranxeiras, como a \"Royal Numismatic Society\", de Londres, a Real Sociedade Numism\u00e1tica dos Pa\u00edses Baixos, a Sociedade Real de Numism\u00e1tica de B\u00e9lxica, a Sociedade Numism\u00e1tica Italiana e o Consello Internacional de Numism\u00e1tica.\nNo \u00e1mbito acad\u00e9mico foi unha investigadora prol\u00edfica e publicou numerosos artigos e monograf\u00edas sobre os m\u00e1is diversos temas relacionados coa numism\u00e1tica, que foron traducidos a varios idiomas. O seu interese centrouse na moeda antiga da rexi\u00f3n do Mar Negro e tam\u00e9n nas medallas dos Estados Unidos. A s\u00faa derradeira publicaci\u00f3n, de 1999, foi \"Life in Republican Rome on its Coinage\" (\"A vida na Rep\u00fablica Romana nas s\u00faas moedas\").\nElvira Clain-Stefanelli faleceu o 1 de outubro de 2001 por causa dunha parada card\u00edaca e pulmonar no \"Virginia Hospital Center\", en Arlington. Na \"American Numismatic Society\" g\u00e1rdanse os arquivos tanto de Elvira como do seu marido, Vladimir Clain-Stefanelli.\nReco\u00f1ecementos.\nPremio Elvira Clain-Stefanelli Memorial.\nEn 2013, a \"American Numismatic Association\" institu\u00edu o Premio Conmemorativo Elvira Clain-Stefanelli para os Logros en Numism\u00e1tica (\"Elvira Clain-Stefanelli Memorial Award for Achievement in Numismatics\"), na honra das mulleres que fixeran contribuci\u00f3ns significativas \u00e1 numism\u00e1tica en calquera dos seus \u00e1mbitos.\nEscolma de monograf\u00edas.\n\u00c1 parte dos moitos artigos numism\u00e1ticos de Elvira Clain-Stefanelli, tam\u00e9n foi autora de diversas monograf\u00edas, varias delas en colaboraci\u00f3n co seu marido, Vladimir. Estas son as m\u00e1is representativas da s\u00faa traxectoria:"}
{"id": "489258", "revid": "85894", "url": "https://gl.wikipedia.org/wiki?curid=489258", "title": "San Marti\u00f1o, Arroxo, Sober", "text": "San Marti\u00f1o \u00e9 un lugar da parroquia de Arroxo, no concello de Sober. En 2019 ti\u00f1a unha poboaci\u00f3n de 11 habitantes, 6 homes e 5 mulleres.\nO lugar sit\u00faase a 387 m de altitude, ao nord\u00e9s da capital municipal, xunto \u00e1 estrada que a une con Monforte de Lemos."}
{"id": "489259", "revid": "65337", "url": "https://gl.wikipedia.org/wiki?curid=489259", "title": "Elvira Eliza Clain-Stefanelli", "text": ""}
{"id": "489260", "revid": "65337", "url": "https://gl.wikipedia.org/wiki?curid=489260", "title": "Elvira Eliza Olinescu", "text": ""}
{"id": "489261", "revid": "89787", "url": "https://gl.wikipedia.org/wiki?curid=489261", "title": "Rally Cidade de Nar\u00f3n de 2019", "text": "O Rally Cidade de Nar\u00f3n de 2019 foi a 32\u00aa edici\u00f3n de dito rally e a cuarta proba da tempada 2019 do Campionato de Galicia de Rally. Celebrouse o 15 e o 16 de xu\u00f1o de 2019 e o vencedor foi Iago Caama\u00f1o.\nItinerario.\nConstou de dez tramos que sumaron 101,5 km, estando situado o parque pechado a car\u00f3n do Centro Comercial Ode\u00f3n. O venres 16 realizouse unha superespecial de pouco m\u00e1is dun quil\u00f3metro nas inmediaci\u00f3ns do Pazo da Cultura de Nar\u00f3n, mentres que o s\u00e1bado corr\u00e9ronse os treitos de Cerdido, A Queiroga e Ferreira, con tres pasadas por cada un deles.\nInscritos.\nInscrib\u00edronse 130 pilotos, entre eles o l\u00edder do campionato, V\u00edctor Senra, as\u00ed como os seus m\u00e1ximos rivais, Alberto Meira e Iago Caama\u00f1o. Finalmente foron 128 os pilotos autorizados a tomar a sa\u00edda.\nResumo.\nV\u00edctor Senra foi o m\u00e1is r\u00e1pido no tramo especial do venres, por diante de Jorge Cagiao e Iago Caama\u00f1o, con Alberto Meira cuarto. Con todo, os problemas mec\u00e1nicos de Senra e unha roda picada de Meira, fixeron que Iago Caama\u00f1o se colocase l\u00edder e que tras a primeira pasada aos tres treitos do s\u00e1bado, xa lle sacase case 9 segundos a Meira e 11 a Senra. A vantaxe aumentou a\u00ednda m\u00e1is na segunda pasada e, a\u00ednda que Meira conseguiu recortar algo na terceira, non foi suficiente para impedir a vitoria de Caama\u00f1o. O triunfo do piloto de Culleredo produciuse 30 anos despois do logrado por seu pai, Jos\u00e9 Caama\u00f1o, que venceu na segunda edici\u00f3n do rally, en 1989."}
{"id": "489262", "revid": "88215", "url": "https://gl.wikipedia.org/wiki?curid=489262", "title": "Centro Comercial Ode\u00f3n", "text": ""}
{"id": "489263", "revid": "85894", "url": "https://gl.wikipedia.org/wiki?curid=489263", "title": "Vilela, Arroxo, Sober", "text": "Vilela \u00e9 un lugar da parroquia de Arroxo, no concello de Sober. En 2019 ti\u00f1a unha poboaci\u00f3n de 9 habitantes, 4 homes e 5 mulleres.\nO lugar sit\u00faase a 347 m de altitude, ao norte da capital municipal."}
{"id": "489264", "revid": "25871", "url": "https://gl.wikipedia.org/wiki?curid=489264", "title": "Marem Isabel Ladson Bugallo", "text": ""}
{"id": "489265", "revid": "85894", "url": "https://gl.wikipedia.org/wiki?curid=489265", "title": "Bizcaia, Arroxo, Sober", "text": "Bizcaia \u00e9 un lugar da parroquia de Arroxo, no concello de Sober. En 2019 estaba deshabitado.\nO lugar sit\u00faase a 318 m de altitude, no cami\u00f1o que une Vilela e Canaval."}
{"id": "489266", "revid": "89787", "url": "https://gl.wikipedia.org/wiki?curid=489266", "title": "Fanny Mendelssohn", "text": "Fanny Mendelssohn, nada en Hamburgo o 14 de novembro de 1805 e finada en Berl\u00edn o 14 de maio de 1847, posteriormente Fanny [C\u00e4cilie] Mendelssohn Bartholdy e, tralo seu matrimonio, Fanny Hensel, foi unha compositora e pianista alem\u00e1.\nEn Hamburgo, o Museo Fanny e Felix Mendelssohn est\u00e1 dedicado \u00e1s vidas e \u00e1s obras de Fanny e do seu irm\u00e1n Felix.\nObra.\nFanny Mendelssohn compuxo m\u00e1is de 460 obras musicais. As s\u00faas composici\u00f3ns incl\u00faen un tr\u00edo de piano e varios libros con pezas e canci\u00f3ns de solos de piano. Numerosas composici\u00f3ns dela foron publicadas inicialmente co nome do seu irm\u00e1n, Felix Mendelssohn nas s\u00faas colecci\u00f3ns opus 8 e 9. As s\u00faas obras para piano adoitan ter a forma de canci\u00f3ns, e moitas levan o nome de \"Lieder f\u00fcr das Pianoforte\" (\"Canci\u00f3ns para piano\", paralelismo con \"Canci\u00f3ns sen palabras\" do seu irm\u00e1n). Este estilo e t\u00edtulo foi desenvolvido con m\u00e1is \u00e9xito por Felix Mendelssohn, a\u00ednda que alg\u00fans estudosos modernos afirman que Fanny o precedeu no x\u00e9nero.\nTam\u00e9n escribiu entre outras obras para piano, un ciclo de pezas que mostran os meses do ano, \"Das Jahr\" (\"O ano\"). A m\u00fasica foi escrita en p\u00e1xinas de papel de cor, e ilustradas polo seu marido Wilhelm. Cada peza estaba tam\u00e9n acompa\u00f1ada por un breve poema. Nunha carta dende Roma, Fanny Mendelssohn describiu o proceso trala composici\u00f3n \"Das Jahr\":\nEstiven a compo\u00f1er unha boa cantidade posteriormente, e chamei as mi\u00f1as pezas de piano cos nomes dos meus lugares favoritos, en parte porque me vi\u00f1an \u00e1 mente neses momentos, en parte porque as nosas excursi\u00f3ns de pracer estaban na mi\u00f1a mente mentres as escrib\u00eda. Formar\u00e1n un delicioso recordo, unha caste de segundo diario. Mais non imaxino que lles dese eses nomes cando os toque en p\u00fablico, son para completamente para uso na casa.\nEntre as s\u00faas obras est\u00e1 a \"Sonata de Pascua\" escrita en 1828, in\u00e9dita durante a s\u00faa vida, descuberta posteriormente e atribu\u00edda ao seu irm\u00e1n en 1970, antes de que o exame do manuscrito e unha menci\u00f3n da obra no seu diario establecese definitivamente en 2010 que era obra dela. Foi estreada co seu nome o 8 de marzo de 2017, D\u00eda Internacional da Muller."}
{"id": "489267", "revid": "47401", "url": "https://gl.wikipedia.org/wiki?curid=489267", "title": "Fanny Hensel", "text": ""}
{"id": "489268", "revid": "12452", "url": "https://gl.wikipedia.org/wiki?curid=489268", "title": "Premio Farran Zerbe", "text": ""}
{"id": "489270", "revid": "89787", "url": "https://gl.wikipedia.org/wiki?curid=489270", "title": "Lin Dan", "text": "Lin Dan, nado en Longyan (Fujian) o 14 de outubro de 1983, \u00e9 un xogador de b\u00e1dminton chin\u00e9s, d\u00faas veces campi\u00f3n ol\u00edmpico, cinco veces campi\u00f3n do mundo e seis veces campi\u00f3n do All England.\nAmplamente considerado o mellor xogador de b\u00e1dminton de todos os tempos, aos 28 anos completou o \"Super Grand Slam\", tras ga\u00f1ar os nove t\u00edtulos principais do mundo do b\u00e1dminton: Xogos Ol\u00edmpicos, Campionato de Mundo, Copa do Mundo, Thomas Cup, Sudirman Cup, Super Series Masters Finals, All England Open, Xogos Asi\u00e1ticos e Campionatos de Asia, convert\u00e9ndose no primeiro xogador en conseguilo. Tam\u00e9n foi o primeiro xogador individual masculino en ga\u00f1ar d\u00faas medallas de ouro consecutivas. A s\u00faa vitoria do Aberto de Malaisia en 2017 marcou o \u00e9xito de Lin ao lograr todos os grandes t\u00edtulos mundiais.\nEn 2004, foi chamado \"Super Dan\" polo seu rival Peter Gade tras ga\u00f1ar a final do All England Open, e o alcume foi empregado dende ent\u00f3n polo seus seguidores e polos medios de comunicaci\u00f3n reco\u00f1ecendo os seus m\u00e9ritos.\nTraxectoria.\nLin naceu nunha familia hakka no condado de Shanghang, Longyan, Fujian. De novo, foi animado polos seus pais a aprender a tocar o piano e converterse en pianista. Non obstante, escolleu xogar ao b\u00e1dminton. Tras comezar o seu adestramento con cinco anos, foi recrutado polo Equipo Deportivo do Ex\u00e9rcito de Liberaci\u00f3n Popular tras ga\u00f1ar o campionato nacional j\u00fanior con doce anos, e alistado na selecci\u00f3n nacional chinesa en 2001, con dezaoito anos.\nLin ten unha relaci\u00f3n coa tam\u00e9n campioa do mundo de b\u00e1dminton Xie Xingfang dende 2003. Compromet\u00e9ronse de xeito privado o 13 de decembro de 2010 en Haizhu, Guangzhou. Xie inicialmente negou a relaci\u00f3n, mais posteriormente reco\u00f1ceuna, ao que Lin reacci\u00f3n enfadao pola exposici\u00f3n p\u00fablica da parella, citando raz\u00f3ns de privacidade persoal. Casaron o 23 de setembro de 2012 nunha cerimonia na Universidade de Tecnolox\u00eda de Beijing.\nO 17 de outubro de 2012, converteuse no primeiro xogador de b\u00e1dminton chin\u00e9s en activo que aceptou un mestrado, presentado na Universidade Huaqiao. A s\u00faa autobiograf\u00eda, \"Until the End of the World\", foi publicada tras defender con \u00e9xito o seu t\u00edtulo ol\u00edmpico nos Xogos Ol\u00edmpicos de Londres 2012."}
{"id": "489273", "revid": "15490", "url": "https://gl.wikipedia.org/wiki?curid=489273", "title": "Medalla Gunnar Holst", "text": "A Medalla Gunnar Holst \u00e9 un reco\u00f1ecemento numism\u00e1tico outorgado con periodicidade anual pola Fundaci\u00f3n Numism\u00e1tica Gunnar Holst (\"Gunnar Holst Stiftelse f\u00f6r Numismatik\"), de Gotemburgo, Suecia, para premiar a numism\u00e1ticos distinguidos desde o punto de vista acad\u00e9mico. Tomou o nome de Gunnar Holst, un numism\u00e1tico especializado en moeda do mundo isl\u00e1mico.\nGalardoados.\nEstes son os numism\u00e1ticos reco\u00f1ecidos coa mellalla desde a s\u00faa instituci\u00f3n en 1991:"}
{"id": "489305", "revid": "5863", "url": "https://gl.wikipedia.org/wiki?curid=489305", "title": "IOS", "text": "iOS \u00e9 un sistema operativo m\u00f3bil da multinacional Apple Inc. Orixinalmente desenvolvido para o iPhone (iPhone OS), despois foi usado en dispositivos como o iPod touch e o iPad. M\u00e1is tarde en iPad, crear\u00edase o sistema operativo iPad OS para substitu\u00edr a iOS. Apple non permite a instalaci\u00f3n de iOS en hardware de terceiros.\nA \u00faltima versi\u00f3n do sistema operativo \u00e9 iOS 13 (aparecida en xu\u00f1o de 2019) que substit\u00fae a iOS 12\u200b co obxectivo principal de mellorar a experiencia de usuario, integrando cambios relevantes, entre eles o novo Modo Escuro ou a posibilidade de utilizar memorias externas coa app Arquivos do sistema.\nOs elementos de control consisten en escorregadoiros, interruptores e bot\u00f3ns. A resposta \u00e1s ordes do usuario \u00e9 inmediata e prove unha interface flu\u00edda. A interacci\u00f3n co sistema operativo incl\u00fae xestos como esvar\u00f3ns ou toques, que te\u00f1en definici\u00f3ns diferentes dependendo do contexto da interface. Util\u00edzanse aceler\u00f3metros internos para conseguir que algunhas aplicaci\u00f3ns respondan ao sacudir o dispositivo (por exemplo, para o comando \"desfacer\") ou xiralo en tres dimensi\u00f3ns (un resultado com\u00fan \u00e9 cambiar do modo vertical a apaisado ou horizontal).\niOS deriva de macOS, que \u00e1 s\u00faa vez est\u00e1 baseado en Darwin BSD, e polo tanto \u00e9 un sistema operativo Tipo Unix.\nCaracter\u00edsticas.\nPantalla principal.\nA pantalla principal (chamada \u00abSpringBoard\u00bb) \u00e9 onde se encontran as iconas das aplicaci\u00f3ns e o \u201cDock\u201d na parte inferior da pantalla, onde se poden ancorar aplicaci\u00f3ns de uso frecuente, aparece ao desbloquear o dispositivo ou ao premer o bot\u00f3n de inicio. A pantalla ten unha barra de estado na parte superior para mostrar datos, tales como a hora, o nivel de bater\u00eda e a intensidade do sinal.\nCarpetas.\nCon iOS 4 introd\u00facese un sistema simple de carpetas. P\u00f3dese mover unha aplicaci\u00f3n sobre outra e crearase unha carpeta pod\u00e9ndose agregar m\u00e1is aplicaci\u00f3ns a esta mediante o mesmo procedemento. O t\u00edtulo da carpeta \u00e9 seleccionado automaticamente polo tipo de aplicaci\u00f3ns dentro dela, pero pode ser editado polo usuario.\nCoa sa\u00edda de iOS 7, a cantidade m\u00e1xima de aplicaci\u00f3ns por carpeta aumentou considerablemente, pois ao abrir unha carpeta m\u00f3stranse 9 iconas (3x3) e, ao agregar m\u00e1is aplicaci\u00f3ns, vanse creando p\u00e1xinas \u00e1s que se poden acceder esvarando sobre a pantalla.\nSeguridade.\nAntes da sa\u00edda de iOS 7 ao mercado, exist\u00eda un enorme \u00edndice de roubos dos diversos modelos de iPhone, o que provocou que o goberno estadounidense solicitara a Apple crear un sistema de seguridade infalible que inutilizara os equipos en caso de roubo. Foi creada ent\u00f3n a activaci\u00f3n por iCloud, que solicita os datos de acceso da conta do usuario orixinal, o que permite bloquear e inutilizar o equipo ao perdelo ou ser v\u00edtima de roubo do mesmo.\u200b\u200b De igual maneira, \u00e9 pos\u00edbel co\u00f1ecer a localizaci\u00f3n v\u00eda GPS do dispositivo e mostrar mensaxes na pantalla. Ata a data non existe un m\u00e9todo comprobado para evitar a activaci\u00f3n de iCloud o que converte a iOS 7+ no SO m\u00f3bil m\u00e1is seguro do mercado. Coa chegada de iOS 9.1, \u00e9 impos\u00edbel encontrar vulnerabilidades que afecten ao dispositivo, levando a Apple, a ocupar o posto m\u00e1is alto na lista dos softwares m\u00e1is seguros. No obstante, iOS 9.3 foi un completo fracaso en canto a seguridade e vulnerabilidade co Jailbreak. Por\u00e9n, o 25 de agosto Apple liberou iOS 9.3.5 o cal reparaba esta vulnerabilidade.\nCo lanzamento de iOS 10, usuarios reportaron unha gran vulnerabilidade con iCloud, ao poderse desactivar \"Find My iPhone\" (Buscar o Meu iPhone) sen ingresar o contrasinal do Apple ID.\nJailbreak.\nO jailbreak de iOS \u00e9 a forma de evitar as limitaci\u00f3ns impostas por Apple en dispositivos que usen o sistema operativo a trav\u00e9s do uso de kernels modificados e foi desenvolvido por Jay Freeman (saurik). A primeira persoa en conseguilo foi George Hotz (Geohotz). Tales dispositivos incl\u00faen o iPhone, iPod Touch, iPad e a Apple TV de segunda xeraci\u00f3n. O jailbreak permite aos usuarios acceder ao sistema de arquivos do sistema operativo, permit\u00edndolles instalar aplicaci\u00f3ns adicionais, extensi\u00f3ns e temas que non est\u00e1n dispo\u00f1ibles na App Store oficial. Un dispositivo con jailbreak pode seguir usando a App Store, iTunes e as demais funci\u00f3ns normais, como por exemplo realizar chamadas.\nO jailbreak \u00e9 necesario se o usuario quere executar software non autorizado por Apple. O \"tethered jailbreak\" require que o dispositivo estea conectado a un ordenador cada vez que inicies o sistema, un \"untethered jailbreak\" permite ao dispositivo iniciar sen ningunha asistencia adicional e por \u00faltimo existe o \"semitethered jailbreak\" que consiste en executar o jailbreak a trav\u00e9s dunha aplicaci\u00f3n porque, ao reiniciar o sistema, eliminase o jailbreak.\nO Digital Millennium Copyright Act ditamina que facer jailbreak a dispositivos Apple \u00e9 legal nos por agora, pero Apple anunciou que tal pr\u00e1ctica invalida a garant\u00eda.\nA ferramenta de Jailbreak est\u00e1 dispo\u00f1ible en dispositivos con iOS 9.1/9.2/9.3.3 como m\u00e1ximo e con procesadores de 64bits, qued\u00e1ndose f\u00f3ra da posibilidade de \u201cHackeo\u201d iDevices como iPod Touch 5G, iPhone 4S y iPhone 5, posto que, a\u00ednda que soporta iOS 9.3.3, o seu procesador \u00e9 de 32bits. Pangu foi o encargado de realizar este Jailbreak, que se diferencia do resto de Jailbreaks publicados por esta compa\u00f1\u00eda pola complexidade \u00e1 hora de realizalo e a \"caducidade\" do mesmo, que require de renovaci\u00f3n a licenza tras unha semana ou tras un ano de uso, dependendo do m\u00e9todo utilizado.\nActualmente xa est\u00e1 dispo\u00f1\u00edbel o jailbreak para as versi\u00f3ns de iOS, 10.x ~ 10.2.1, coa axuda dunha ferramenta chamada \"Yalu102\" desenvolvida por Luca Tudesco."}
{"id": "489315", "revid": "89787", "url": "https://gl.wikipedia.org/wiki?curid=489315", "title": "Irmgard Fl\u00fcgge-Lotz", "text": "Irmgard Fl\u00fcgge-Lotz, nada en Hamelin (Alema\u00f1a) o 16 de xullo de 1903 e finada en Stanford o 22 de maio de 1974, foi unha matem\u00e1tica e enxe\u00f1eira alem\u00e1, co\u00f1ecida polo seu traballo en matem\u00e1tica da aerodin\u00e1mica, e por ser a primeira muller enxe\u00f1eira profesora na Universidade Stanford.\nTraxectoria.\nIrmgard Lotz naceu en Alema\u00f1a. Despois de que o seu pai, Osark, xornalista, fose recrutado para servizo militar na Primeira Guerra mundial, a moza Irmgard axudou \u00e1 familia exercendo de profesora. Durante alg\u00fan tempo, practicamente foi ela o soporte da familia. Estudou matem\u00e1ticas aplicadas na Universidade T\u00e9cnica de Hannover, diplom\u00e1ndose en 1927. Na universidade era a mi\u00fado a \u00fanica muller da s\u00faa clase. En 1929 obtivo o doutoramento en enxe\u00f1ar\u00eda cunha tese sobre teor\u00eda matem\u00e1tica da conduci\u00f3n de calor en cilindros circulares.\nLotz traballou no Instituto de Aerodin\u00e1mica de G\u00f6ttingen, xunto con Ludwig Prandlt e Albert Betz. Foi ent\u00f3n cando desenvolveu o \"M\u00e9todo Lotz\" para calcular a distribuci\u00f3n da carga nas \u00e1s dun avi\u00f3n, t\u00e9cnica est\u00e1ndar utilizada a\u00ednda hoxe en d\u00eda. En 1938, casou con Wilhelm Fl\u00fcgge, un enxe\u00f1eiro civil, e a parella trasladouse a Berl\u00edn, onde Fl\u00fcgge-Lotz traballou como consultora sobre Aerodin\u00e1mica e Din\u00e1mica de voos. En 1947, a parella traballou en ONERA (Oficina Nacional de Estudos e Investigaci\u00f3n Aeron\u00e1utica), en Par\u00eds, onde Imrgard dirixiu un equipo de investigaci\u00f3n aerodin\u00e1mica at\u00e9 o ano 1948, en que Irmgard publicou a s\u00faa teor\u00eda do control autom\u00e1tico, a aerodin\u00e1mica e os problemas derivados da velocidade dos avi\u00f3ns.\nEn 1948 traslad\u00e1ronse \u00e1 Universidade de Stanford, onde en 1961 Irmgard Fl\u00fcgge-Lotz converteuse na primeira profesora de enxe\u00f1ar\u00eda a tempo completo da universidade.\nEn 1970, foi galardoada co \"Premio ao logro\" da Asociaci\u00f3n de Mulleres Enxe\u00f1eiras. Tam\u00e9n foi a primeira muller membro do Instituto Americano de Aeron\u00e1utica e Astron\u00e1utica, e en 1971 foi a primeira muller en ser seleccionada para dar a prestixiosa conferencia Von Karman. A\u00ednda que se retirou en 1968, continuou a s\u00faa investigaci\u00f3n en control por sat\u00e9lites, transferencia de calor e arrastre de veh\u00edculos a grandes velocidades.\nFl\u00fcgge-Lotz morreu no Hospital de Stanford o 22 de maio de 1974, deixando m\u00e1is de cincuenta artigos t\u00e9cnicos publicados."}
{"id": "489316", "revid": "89787", "url": "https://gl.wikipedia.org/wiki?curid=489316", "title": "Edith Clarke", "text": "Edith Clarke, nada en Howard (Estados Unidos de Am\u00e9rica) o 10 de febreiro de 1883 e finada en Maryland o 29 de outubro de 1959, foi a primeira enxe\u00f1eira el\u00e9ctrica estadounidense e a primeira profesora de enxe\u00f1ar\u00eda el\u00e9ctrica na Universidade de Texas en Austin (Estados Unidos). Especializouse en an\u00e1lise de sistemas de enerx\u00eda el\u00e9ctrica e escribiu o manual \"Circuit Analysis of A-C Power Systems\".\nTraxectoria.\nPrimeiros anos.\nClarke quedou orfa aos 12 anos e foi criada pola s\u00faa irm\u00e1 m\u00e1is vella. Utilizou a s\u00faa herdanza para estudar matem\u00e1ticas e astronom\u00eda no Vassar College, onde se graduou en 1908.\nDespois da universidade, Clarke ensinou matem\u00e1ticas e f\u00edsica nun colexio privado en San Francisco e na Universidade Marshall. Dedicou alg\u00fan tempo a estudar enxe\u00f1ar\u00eda civil na Universidade de Wisconsin\u2013Madison, pero deixouno en 1912 para converterse nunha \"calculadora humana\" na compa\u00f1\u00eda de telecomunicaci\u00f3ns AT&amp;T. Realizou c\u00e1lculos baixo a supervisi\u00f3n do enxe\u00f1eiro George Campbell, e aplicou m\u00e9todos matem\u00e1ticos para resolver os problemas das transmisi\u00f3ns el\u00e9ctricas de longa distancia. Mentres traballaba en AT&amp;T, estudaba enxe\u00f1ar\u00eda el\u00e9ctrica na Universidade de Columbia polas noites.\nEn 1918, Clarke matriculouse no Instituto Tecnol\u00f3xico de Massachusetts, e foi a primeira muller en obter o t\u00edtulo de mestrada en Enxe\u00f1ar\u00eda El\u00e9ctrica do MIT en 1919.\nTraxectoria profesional.\nIncapaz de atopar traballo como enxe\u00f1eira, empezou a traballar para General Electric onde dirixiu un grupo de mulleres que calculaban os esforzos mec\u00e1nicos dos rotores das turbinas. No seu tempo libre, inventou a 'calculadora Clarke', un sinxelo dispositivo gr\u00e1fico que resolv\u00eda ecuaci\u00f3ns en li\u00f1as de transmisi\u00f3n de enerx\u00eda. O aparello solucionaba ecuaci\u00f3ns lineais dez veces m\u00e1is r\u00e1pido que m\u00e9todos anteriores. Clarke presentou unha solicitude de patente para a calculadora en 1921 que lle foi concedida en 1925.\nEn 1921, a\u00ednda incapaz de obter unha posici\u00f3n como enxe\u00f1eira, deixou GE para ensinar f\u00edsica nun centro para mulleres en Turqu\u00eda. Ao ano seguinte, foi contratada de novo por GE como enxe\u00f1eira el\u00e9ctrica no Departamento de Enxe\u00f1ar\u00eda da Estaci\u00f3n Central. Edith Clarke retirouse de General Electric en 1945.\nA s\u00faa formaci\u00f3n en matem\u00e1ticas axudoulle a conseguir fama no seu campo. O 8 de febreiro de 1926, sendo a primeira muller en presentar un artigo cient\u00edfico na reuni\u00f3n anual do Instituto Americano de Enxe\u00f1eiros El\u00e9ctricos, mostrou o uso das funci\u00f3ns hiperb\u00f3licas para calcular a m\u00e1xima potencia que unha li\u00f1a pod\u00eda transportar sen inestabilidade. Dous dos seus \u00faltimos artigos foron premiados pola AIEE: en 1932 polo mellor artigo rexional e en 1941 polo mellor artigo nacional.\nEn 1943, Clarke escribiu un libro de texto de referencia no campo da enxe\u00f1ar\u00eda da enerx\u00eda, titulado \"Circuit Analysis of A-C Power Systems\", baseado nas s\u00faas notas para as conferencias que impartiu aos enxe\u00f1eiros de GE. En 1950, publicou un segundo tomo da obra.\nEn 1947, entrou a formar parte da facultade do Departamento de Enxe\u00f1ar\u00eda El\u00e9ctrico da Universidade de Texas en Austin, onde foi nomeada a primeira profesora de Enxe\u00f1ar\u00eda El\u00e9ctrica do pa\u00eds. Deu clase durante dez anos e retirouse en 1957.\nReco\u00f1ecementos.\nClarke foi a primeira enxe\u00f1eira en conseguir un posto profesional na sociedade de honra de enxe\u00f1eiros m\u00e1is antiga dos Estados Unidos, Tau Beta Pi. En 1948, converteuse na primeira Socia do Instituto Americano de Enxe\u00f1eiros El\u00e9ctricos. En 1954, recibiu tam\u00e9n o Premio ao Logro da organizaci\u00f3n sen \u00e1nimo de lucro Society of Women Engineers.\nEn 2015, Clarke foi inclu\u00edda a t\u00edtulo p\u00f3stumo no Sal\u00f3n da Fama Nacional dos Inventores."}
{"id": "489317", "revid": "865", "url": "https://gl.wikipedia.org/wiki?curid=489317", "title": "Whiteout Conditions", "text": "Whiteout Conditions \u00e9 o s\u00e9timo \u00e1lbum de estudio da banda canadense de indie rock The New Pornographers, publicado o 7 de abril de 2017 a trav\u00e9s do selo Concord Music Group. \u00c9 o primeiro disco do grupo que non conta co bater\u00eda Kurt Dahle e o vocalista e compositor Dan Bejar. A banda publicou o primeiro sinxelo do \u00e1lbum, \"High Ticket Attractions\", o d\u00eda 27 de xaneiro de 2017."}
{"id": "489319", "revid": "89787", "url": "https://gl.wikipedia.org/wiki?curid=489319", "title": "In the Morse Code of Brake Lights", "text": "In the Morse Code of Brake Lights \u00e9 o oitavo \u00e1lbum de estudio da banda canadense de indie rock The New Pornographers, publicado o 27 de setembro de 2019 a trav\u00e9s do selo Concord Music Group. O disco foi precedido en agosto polo seu principal sinxelo, \"Falling Down the Stairs of Your Smile\".\nTras non participar no anterior \u00e1lbum do grupo, \"Whiteout Conditions\" (2017), a marcha indefinida de Dan Bejar da banda foi confirmada durante o anuncio deste disco. Por\u00e9n, aparece listado como co-compositor do tema \u201cNeed Some Giants\u201d."}
{"id": "489321", "revid": "865", "url": "https://gl.wikipedia.org/wiki?curid=489321", "title": "Paradise (\u00e1lbum)", "text": "Paradise \u00e9 o cuarto \u00e1lbum de estudio da banda canadense de punk rock White Lung, publicado o 6 de maio de 2016 a trav\u00e9s do selo Domino Records. O disco foi producido por Lars Stalfors, que tam\u00e9n traballou con bandas como HEALTH e the Cold War Kids."}
{"id": "489323", "revid": "89787", "url": "https://gl.wikipedia.org/wiki?curid=489323", "title": "Luis Solano", "text": "Luis Solano Novo, nado en Santiago de Compostela en 1972, \u00e9 un editor galego en lingua castel\u00e1.\nTraxectoria.\nLicenciouse en Dereito e fixo un mestrado en Administraci\u00f3n e Direcci\u00f3n de Empresas. Traballou como consultor e foi directivo no Grupo Planeta.\nEn 2004 fundou Libros del Asteroide, editorial que en 2008 recibiu o Premio Nacional ao Mellor Labor Editorial Cultural."}
{"id": "489325", "revid": "89787", "url": "https://gl.wikipedia.org/wiki?curid=489325", "title": "Pilar Vicente de Foronda", "text": "Pilar Vicente de Foronda, nada o 12 de agosto de 1961 en Pontevedra, \u00e9 unha artista galega especializada e dedicada principalmente \u00e1 escultura contempor\u00e1nea. \u00c9 unha activista do movemento feminista.\nTraxectoria.\nComezou o seu cami\u00f1o no eido art\u00edstico no ano 1979, estudando pintura no obradoiro de Rafael Hidalgo de Caviedes en Madrid at\u00e9 1981. Posteriormente, en 1989 licenciouse en Belas Artes na Universidade Complutense de Madrid. En 1995 obtivo o Certificado de Aptitude Pedag\u00f3xica (CAP) polo Ministerio de Educaci\u00f3n.\nNos seus primeiros anos traballou principalmente o barro realizando baleirado en poli\u00e9ster e fibra de vidro, a\u00ednda que tam\u00e9n experimentou con outros materiais como a madeira e a pedra.\nEn 1996 marchou a vivir a Santo Domingo, na Rep\u00fablica Dominicana, e acabou impartindo clases como profesora da Universidade Aut\u00f3noma de Santo Domingo (UASD), da universidade privada UNAPEC e da Filial da Parsons The New School for Design sita en Altos de Chav\u00f3n.\nEn 2001 regresou a Espa\u00f1a e radicou na provincia de Guadalaxara, en Castela-A Mancha. En 2005 recibiu o encargo de realizar a escultura \"A la sombra de las madres\" para a praza do concello de Cabanillas del Campo, o seu lugar de residencia, que completou en 2008 co conxunto escult\u00f3rico das fontes \"El Apoyo a las Madres\".\nNos \u00faltimos anos da s\u00faa da s\u00faa traxectoria investigou en temas de arte e x\u00e9nero. Con \"\"La invisibilidad de la mujer en el mundo del arte\" obtivo o D.E.A coa cualificaci\u00f3n de sobresa\u00ednte tras realizar o Doutoramento obtendo, cum laude, o t\u00edtulo de doutora en Belas Artes pola Universidade de Granada. Continuou un labor de difusi\u00f3n das mulleres, a arte e o x\u00e9nero, impartiendo conferencias en centros culturales, locais de asociaci\u00f3ns de mulleres e congresos.\nEstudou o m\u00e1ster de igualdade pola Universidade de Castela-A Mancha e o t\u00edtulo propio da UCM como Axente para a detecci\u00f3n e intervenci\u00f3n en violencia de x\u00e9nero. Tam\u00e9n escribe artigos para o xornal La Vanguardia, Tribuna Feminista e para a revista da Asociaci\u00f3n sobre x\u00e9nero e cultura Cl\u00e1sicas y Modernas da que forma parte.\nA\u00ednda que reside en Espa\u00f1a, segue a manter contacto co mundo cultural de Santo Domingo, onde segue impartindo conferencias e clases, colabora activamente con asociaci\u00f3ns dedicadas \u00e1 defensa dos dereitos das mulleres mentres contin\u00faa o seu labor creativo. As s\u00faas \u00faltimas colaboraci\u00f3ns foron para o cat\u00e1logo de AECID \u201c\"Desnudando a Eva\"\u201d por encargo do Instituto Cervantes e a exposici\u00f3n \"Mujeres espirales\"\" para o concello de Yebes.\nEn 2016 recibiu o encargo de modelar o busto de Francisca de Pedraza, I premio internacional pola loita contra a violencia de x\u00e9nero da Asociaci\u00f3n de mulleres progresistas de Alcal\u00e1 de Henares, que lle foi entregado ao expresidente Jos\u00e9 Luis Rodr\u00edguez Zapatero. En 2017 realizou o busto de Luisa de Medrano, II premio internacional \u00e1 Igualdade da Xunta de Comunidades de Castela-A Mancha, que lle foi entregado \u00e1 antrop\u00f3loga mexicana e activista feminista Marcela Lagarde.\nDurante os anos 2015, 2016 e 2017 dirixiu xunto a Laura Freixas o ciclo \"Ni ellas musas ni ellos genios\", que tivo lugar no espazo CaixaForum de Madrid, onde intelectuais como Genevi\u00e8ve Fraisse, Margarita Borja, Amelia Valc\u00e1rcel, Rosa Montero ou Carmen Alborch, revisaron as biograf\u00edas dalgunhas c\u00e9lebres parellas de artistas de diferentes procedencias, como Simone de Beauvoir, Marie Curie ou Madame de Stael, entre outras."}
{"id": "489326", "revid": "27155", "url": "https://gl.wikipedia.org/wiki?curid=489326", "title": "Evidencias da evoluci\u00f3n", "text": ""}
{"id": "489328", "revid": "865", "url": "https://gl.wikipedia.org/wiki?curid=489328", "title": "City of Daughters", "text": "City of Daughters \u00e9 o segundo \u00e1lbum de estudio da banda canadense de indie rock Destroyer, publicado o 1 de xu\u00f1o de 1998 a trav\u00e9s dos selos Endearing Records e Triple Crown Audio. Pitchfork Media listou a \"City of Daughters\" no n\u00famero 86 da s\u00faa lista dos mellores \u00e1lbums dos 90."}
{"id": "489329", "revid": "865", "url": "https://gl.wikipedia.org/wiki?curid=489329", "title": "It's the Evil", "text": "It's the Evil \u00e9 o primeiro \u00e1lbum de estudio da banda canadense de punk rock White Lung, publicado o 15 de xu\u00f1o de 2010 a trav\u00e9s do selo Deranged Records."}
{"id": "489330", "revid": "865", "url": "https://gl.wikipedia.org/wiki?curid=489330", "title": "Sorry", "text": "Sorry \u00e9 o segundo \u00e1lbum de estudio da banda canadense de punk rock White Lung, publicado o 29 de maio de 2012 a trav\u00e9s do selo Deranged Records."}
{"id": "489333", "revid": "25871", "url": "https://gl.wikipedia.org/wiki?curid=489333", "title": "Marem Ladson (\u00e1lbum)", "text": "Marem Ladson \u00e9 o primeiro \u00e1lbum de estudio da cantante ourens\u00e1 Marem Ladson, publicado en 2018 a trav\u00e9s do selo Mount Ventoux."}
{"id": "489336", "revid": "865", "url": "https://gl.wikipedia.org/wiki?curid=489336", "title": "Slanted &amp; Enchanted", "text": ""}
{"id": "489338", "revid": "85894", "url": "https://gl.wikipedia.org/wiki?curid=489338", "title": "Calvos, Sacardebois, Parada de Sil", "text": "Calvos \u00e9 un lugar da parroquia de Sacardebois, no concello ourens\u00e1n de Parada de Sil na comarca da Terra de Caldelas.\nTen un n\u00facleo formado por unha ducia de casas. Situada nunha outeiro dende o cal se poden observar ambas as ladeiras do Sil."}
{"id": "489339", "revid": "23204", "url": "https://gl.wikipedia.org/wiki?curid=489339", "title": "Margaux Hemingway", "text": "Margot \"Margaux\" Louise Hemingway, nada en Portland (Oreg\u00f3n) o 16 de febreiro de 1954 e finada en Santa Monica o 1 de xullo de 1996, foi unha modelo e actriz estadounidense. Hemingway logrou o \u00e9xito como supermodelo a mediados da d\u00e9cada de 1970, aparecendo en portadas de \"Vogue\", \"Elle\", \"Cosmopolitan\" e \"Harper's Bazaar\".\nAsinou un contrato dun mill\u00f3n de d\u00f3lares para Faberg\u00e9 como modelo de Babe perfume. Neta do escritor Ernest Hemingway, os seus \u00faltimos anos estiveron dominados por publicitados episodios de adici\u00f3ns e depresi\u00f3n, antes do seu suicidio con 42 anos.\nTraxectoria.\nPrimeiros anos.\nMargaux Hemingway, naceu en Portland, Oreg\u00f3n, irm\u00e1 m\u00e1is vella da actriz Mariel Hemingway e neta do escritor Ernest Hemingway. Cando descubriu que fora bautizada como o vi\u00f1o Ch\u00e2teau Margaux, que os seus pais Puck e Jack (fillo m\u00e1is vello de Ernest), estaban bebendo a noite en que foi concibida, cambio a ortograf\u00eda orixnal de \"Margot\" a \"Margaux\" para facelos coincidir. Ademais de Mariel tivo outra irm\u00e1n, Joan. Creceu na granxa do seu av\u00f3 en Ketchum, Idaho. Durante a s\u00faa vida loitou contra diversos trastornos, ademais do alcoholismo, inclu\u00edndo a bulimia e a epilepsia. Permitiu unha gravaci\u00f3n de v\u00eddeo dunha sesi\u00f3n de terapia relacionada coa s\u00faa bulimia que foi transmitida pola televisi\u00f3n. Tam\u00e9n sufriu dislexia.\nInicios como modelo.\nCon 1,80\u00a0m de estatura, Margaux Hemingway tivo \u00e9xito como modelo, inclu\u00edndo un contrato millonario en d\u00f3lares para Faberg\u00e9 como imaxe do perfume Babe na d\u00e9cada de 1970. O seu lucrativo contrato con Faberg\u00e9 foi o primeiro contrato por un mill\u00f3n de d\u00f3lares outorgado a unha modelo. O 16 de xu\u00f1o de 1975 apareceu na portada de \"Time\" que a denominaba como unha das \"novas belezas\". O 1 de setembro de 1975 apareceu na portada de \"American Vogue\" onde denominaban a Hemingway a nova supermodelo.\nNo cap\u00edtulo de \"E! True Hollywood Story\" dedicado \u00e1 vida de Margaux, o seu mentor e grande amigo Zachary Selig discutiu a forma en que axudou a lanzar a carreira inicial de Hemingway co seu primeiro traballo de comercializaci\u00f3n e relaci\u00f3ns p\u00fablicas, a partir do que se converteu nunha celebridade mundial, Selig introduciuna no ioga e no Kundalini Solar e no paradigma \"Codex Relaxatia\" como ferramentas para o \u00e9xito e para superar alg\u00fans dos seus trastornos mentais. Selig e Hemingway pasaron un tempo coa familia de Hemingway na s\u00faa propiedade de Ketchum preto de Sun Valley, onde ambos estudaban Kundalini Solar, ioga e meditaci\u00f3n xuntos. Margaux continuou a empregar estas t\u00e9cnicas de relaxaci\u00f3n durante o resto da s\u00faa vida.\nDurante o apoxeo da s\u00faa carreira como modelo a finais da d\u00e9cada de 1970, Margaux era unha asidua da discoteca Studio 54, moitas veces acompa\u00f1ada de celebridades como Liza Minnelli, Halston, Bianca Jagger, Andy Warhol e Grace Jones. Foi nestes ambientes sociais en que Hemingway comezou a experimentar co alcohol e as drogas.\nMargaux debutou no cinema en 1976 no filme de Lamont Johnson \"Lipstick\" xunto coaa s\u00faa irm\u00e1 Mariel, que ti\u00f1a catorce anos.\nCarreira posterior.\nO seu primeiro matrimonio, con Errol Wetson, acabou en divorcio. Co\u00f1ec\u00e9ronse cando, aos dezanove anos, acompa\u00f1ou o seu pai ao Plaza Hotel de Nova York en viaxe de negocios. Catro meses m\u00e1is tarde trasladouse dende Idaho a Nova York para vivir con Wetson como invitado no apartamento de Selig no n\u00famero 12 da r\u00faa 72 Leste, unha residencia que foi propiedade da herdeira Gloria Vanderbilt. Foi al\u00ed onde Selig fixo presentaci\u00f3ns sociais e de negocios a Hemingway e os seus amigos, como Marian McEvoy, editora de moda de \"Women's Wear Daily\", o fot\u00f3grafo Francesco Scavullo, o dese\u00f1ador Halston, a editora de moda Francis Stein de \"Vogue\", e Jon Revson, curm\u00e1n de Selig. Revson, descendente da familia Revson que creou os cosm\u00e9ticos Revlon, declinou a oferta de Selig para que Hemingway apoiase a Revlon, mentres que m\u00e1is tarde asinou con Faberg\u00e9 o salario m\u00e1is alto da s\u00faa vida. Revson foi visitar a Selig e Hemingway para felicitala despois de que Hemingway aparecese na portada da revista \"Time\" en xu\u00f1o de 1975. Marion Macelvoy rapidamente entrevistou a Margaux nunha festa dada por Selig, que deu lugar a un artigo de portada e contraportada en \"Women's Wear Daily\" que lanzou a Hemingway como estrela da moda.\nPor aquela \u00e9poca, Hemingway casou co venezolano Fauchier Bernard, e viviron en Par\u00eds durante un ano. Margaux divorciouse del en 1985 despois de seis anos. Ao igual que o seu av\u00f3, experimentou episodios ocasionais de depresi\u00f3n cl\u00ednica ao longo da s\u00faa vida. Despois dun accidente de esqu\u00ed en 1984, ga\u00f1ou 33 quilos e caeu nunha forte depresi\u00f3n. En 1987, rexistrouse no Betty Ford Center. Hemingway reapareceu na portada da revista \"Playboy\" en maio de 1990, e pediu \u00e1 revista que contratase a Selig como director creativo do seu artigo de portada. A rodaxe tivo lugar en Belize.\nHemingway experimentou dramas familiares durante toda a s\u00faa vida. A s\u00faa relaci\u00f3n coa s\u00faa nai, Puck, estivo cargada de tensi\u00f3n, mais reconcili\u00e1ronse antes do pasamento de Puck por mor do cancro en 1988. Margaux tam\u00e9n experimentou unha forte competencia coa s\u00faa irm\u00e1 m\u00e1is nova, Mariel, que recibiu unha maior cantidade de eloxios polas s\u00faas interpretaci\u00f3ns. Na d\u00e9cada de 1990, Hemingway continuou coas acusaci\u00f3ns de que o seu padri\u00f1o abusara dela cando era nena; o seu pai e a s\u00faa madrasta, Angela, resentidos polas acusaci\u00f3ns, deixaron de falar con ela. Angela dixo \u00e1 revista People:\nMargaux foi ga\u00f1ando a vida con alg\u00fans papeis en filmes directos ao mercado do v\u00eddeo, autografando as s\u00faas fotos espida na revista \"Playboy\", e promocionando unha li\u00f1a telef\u00f3nica de adivinaci\u00f3n propiedade do seu curm\u00e1n Adiel Hemingway. Pouco antes da s\u00faa morte, foi escollida para presentar a serie de aventuras ao aire libre \"Wild Guide\" en Discovery Channel.\nFalecemento.\nO 1 de xullo de 1996, un d\u00eda antes do cabodano do suicidio do seu av\u00f3, Margaux foi atopada morta no seu apartamento de Santa Monica, California. Tomara unha sobredose de fenobarbital, segundo as conclusi\u00f3ns do forense do condado dos \u00c1nxeles un mes despois. A\u00ednda que a s\u00faa morte foi declarada un suicidio, membros da familia discuten esa conclusi\u00f3n. Steve Crisman, o esposo de Mariel Hemingway en 1996, dixo \u00e1 revista \"People\" ese ano:\n\u00abIsto foi o mellor que vira en anos. Ela volvera ser a que era\u00bb.\nPor\u00e9n, no programa Larry King Live do 22 de decembro de 2005, Mariel dixo que aceptaba o feito de que Margaux se suicidara. Os seus restos foron incinerados e enterrados no terreo da familia de Hemingway no cemiterio de Ketchum (Idaho)."}
{"id": "489340", "revid": "17467", "url": "https://gl.wikipedia.org/wiki?curid=489340", "title": "Hector Quiroga Lorenzo", "text": ""}
{"id": "489341", "revid": "785", "url": "https://gl.wikipedia.org/wiki?curid=489341", "title": "Adiantado maior do Reino de Galicia", "text": ""}
{"id": "489342", "revid": "785", "url": "https://gl.wikipedia.org/wiki?curid=489342", "title": "Adiantado maior do reino de Galiza", "text": ""}
{"id": "489343", "revid": "785", "url": "https://gl.wikipedia.org/wiki?curid=489343", "title": "Adiantado maior de Galiza", "text": ""}
{"id": "489344", "revid": "785", "url": "https://gl.wikipedia.org/wiki?curid=489344", "title": "Adiantado maior de Galicia", "text": ""}
{"id": "489345", "revid": "785", "url": "https://gl.wikipedia.org/wiki?curid=489345", "title": "Adiantado mor de Galicia", "text": ""}
{"id": "489346", "revid": "785", "url": "https://gl.wikipedia.org/wiki?curid=489346", "title": "Adiantado mor de Galiza", "text": ""}
{"id": "489347", "revid": "785", "url": "https://gl.wikipedia.org/wiki?curid=489347", "title": "Adiantado mor do reino de Galiza", "text": ""}
{"id": "489348", "revid": "785", "url": "https://gl.wikipedia.org/wiki?curid=489348", "title": "Adiantado mor do reino de Galicia", "text": ""}
{"id": "489349", "revid": "785", "url": "https://gl.wikipedia.org/wiki?curid=489349", "title": "Pedro Fern\u00e1ndez de Castro (hom\u00f3nimos)", "text": "O nome Pedro Fern\u00e1ndez de Castro p\u00f3dese referir a:"}
{"id": "489355", "revid": "22795", "url": "https://gl.wikipedia.org/wiki?curid=489355", "title": "Abrolhos", "text": "O top\u00f3nimo portugu\u00e9s Abrolhos pode referirse a:"}
{"id": "489357", "revid": "93687", "url": "https://gl.wikipedia.org/wiki?curid=489357", "title": "A Pescader\u00eda, A Coru\u00f1a", "text": ""}
{"id": "489363", "revid": "98629", "url": "https://gl.wikipedia.org/wiki?curid=489363", "title": "Abrolhos, Brasil", "text": "O arquip\u00e9lago dos Abrolhos, tam\u00e9n co\u00f1ecido como illas dos Abrolhos, \u00e9 un arquip\u00e9lago situado no oc\u00e9ano Atl\u00e1ntico a uns 80 km da costa do estado de Ba\u00eda, Brasil.\nXeograf\u00eda.\nO arquip\u00e9lago est\u00e1 constitu\u00eddo por cinco pequenas illas, nas que est\u00e1 prohibido desembarcar, ag\u00e1s na illa Siriba, que est\u00e1 aberta \u00e1 visita de forma totalmente programada. \nAs illas est\u00e1n dispersas nunha \u00e1rea que foi declarada en 1983 Parque Nacional Mari\u00f1o polo goberno brasileiro. Este parque esta controlado polo ICMBio (Instituto Chico Mendes de Conserva\u00e7\u00e3o da Biodiversidade), co apoio da Mari\u00f1a Brasileira.\nCaracter\u00edsticas.\nO dos Abrolhos \u00e9 un santuario ecol\u00f3xico, xa que alberga a maior biodiversidade mari\u00f1a de todo o Atl\u00e1ntico Sur, pois as formaci\u00f3ns coralinas acollen unha gran diversidade de fauna mari\u00f1a e, en terra, hai numerosas aves nidificantes nas formaci\u00f3ns rochosas, principalmente os mascatos; outros tipos de aves circundantes pola zona son especies de carr\u00e1ns, procel\u00e1ridos, fragatas e outras da orde dos faet\u00f3ntidos. As\u00ed mesmo, en canto a fauna mari\u00f1a, conta con numrosas especies de peixes, moluscos, corais, esponxas e tartarugas mari\u00f1as. \nEntre os mam\u00edferos mari\u00f1os destaca a balea xibardo (\"Megaptera novaeangliae\"). Cada ano, polo menos mil individuos desta especie migran a Abrolhos procedentes da Ant\u00e1rtida, para procrearen e aleitaren \u00e1s cr\u00edas lonxe dos seus depredadores, sendo a zona m\u00e1is importante \u00e1rea de reproduci\u00f3n desta especie no Atl\u00e1ntico suroccidental. Normalmente, as baleas permanecen en Abrolhos os \u00faltimos meses do ano. O arquip\u00e9lago atrae numerosos turistas grazas a esta migraci\u00f3n animal (e \u00e1s excelentes condici\u00f3ns para o mergullo dos submarinistas. Por\u00e9n, non existe infraestrutura tur\u00edstica no arquip\u00e9lago, debido \u00e1 prohibici\u00f3n de desembarcaren nas illas por seren un Parque Natural protexido (a \u00fanica excepci\u00f3n \u00e9 a illa Santa B\u00e1rbara, onde vive unha pequena dotaci\u00f3n militar da Mari\u00f1a Brasileira). Deste xeito, os turistas que van mergullarse a Abrolhos deben permanecer todo o tempo a bordo dos barcos que os levaron ao arquip\u00e9lago.\nEn canto \u00e1 flora, as illas son ricas en especies de plantas suculentas, gram\u00edneas, arbustos e cactos.\nHistoria.\nA primeira exploraci\u00f3n cient\u00edfica que chegou a Abrolhos foi a do \"HMS Beagle\" en 1832 baixo o mando do comandante Robert FitzRoy e na que Charles Darwin \u00eda como naturalista e xe\u00f3logo.\nO arquip\u00e9lago formouse hai entre os 42 e os 52 mill\u00f3ns de aons. As s\u00faas illas est\u00e1n compostas principalmente de rochas volc\u00e1nicas e bancos de area. Ten os maiores arrecifes de coral do Atl\u00e1ntico sur, alg\u00fans con alturas superiores aos vinte metros, como o arrecife Chapeir\u014des da Sueste.\nEtimolox\u00eda.\nO nome das illas e do parque prov\u00e9n da expresi\u00f3n \"abra os ollos\" (\"abra os olhos\" en portugu\u00e9s), utilizada polos mari\u00f1os para avisaren sobre a presenza de arrecifes que cobren unha \u00e1rea de 913 km\u00b2 e que, pola s\u00faa proximidade \u00e1 superficie da auga, poder\u00edan avariaren seriamente as embarcaci\u00f3ns e provocaren naufraxios.\nAt\u00e9 a chegada dos sistemas de posicionamiento global ou GPS recalar no arquip\u00e9lago dos Abrolhos era sumamente dif\u00edcil polo que as rutas mar\u00edtimas apart\u00e1banse da costa nesa zona a fin de evitaren os perigos. Hoxe, raz\u00f3ns Ecol\u00f3xicas mante\u00f1en apartados deste santuario aos grandes mercantes a fin de previr a contaminaci\u00f3n."}
{"id": "489364", "revid": "72012", "url": "https://gl.wikipedia.org/wiki?curid=489364", "title": "Illas dos Abrollos", "text": ""}
{"id": "489365", "revid": "5863", "url": "https://gl.wikipedia.org/wiki?curid=489365", "title": "Luis Solano Novo", "text": ""}
{"id": "489367", "revid": "72012", "url": "https://gl.wikipedia.org/wiki?curid=489367", "title": "Arquip\u00e9lago dos Abrolhos,", "text": ""}
{"id": "489368", "revid": "72012", "url": "https://gl.wikipedia.org/wiki?curid=489368", "title": "Illas dos Abrolhos", "text": ""}
{"id": "489369", "revid": "72012", "url": "https://gl.wikipedia.org/wiki?curid=489369", "title": "Arquip\u00e9lago dos Abrolhos", "text": ""}
{"id": "489372", "revid": "1367", "url": "https://gl.wikipedia.org/wiki?curid=489372", "title": "Parque Nacional Mari\u00f1o dos Abrolhos", "text": "O Parque Nacional Mari\u00f1o dos Abrolhos \u00e9 un parque nacional do Brasil que est\u00e1 localizado no sur do litoral do estado de Ba\u00eda, no arquip\u00e9lago dos Abrolhos.\nCaracter\u00edsticas.\nFoi o primeiro parque do Brasil que recibiu o t\u00edtulo de \"Parque Nacional Mari\u00f1o\", polo decreto n\u00b0 88.218, de 6 de abril de 1983. Est\u00e1 administrado polo Instituto Chico Mendes de Conserva\u00e7\u00e3o da Biodiversidade (ICMBio). O parque \u00e9 de extraordinaria importancia para o ecosistema brasileiro, x\u00e1 que abriga a maior biodiversidade mari\u00f1a de todo o oc\u00e9ano Atl\u00e1ntico sur.\nNesta rexi\u00f3n sucede a famosa temporada das baleas xibado, que escollen as augas quentes do mar baiano para a s\u00faa reproduci\u00f3n e aleitamento das cr\u00edas, e propician a pr\u00e1ctica do \"\" ou turismo de observaci\u00f3n de baleas, sendo un dps m\u00e1is importantes destinos tur\u00edsticos deste tipo no mundo. Consid\u00e9rase o lugar reprodutivo m\u00e1is grande desta especie en todo o Atl\u00e1ntico suroccidental. \nPor outra parte, un pequeno n\u00famero de baleas francas austrais tam\u00e9n comezaron a volver a Abrolhos despois de moitos anos de perigo."}
{"id": "489381", "revid": "785", "url": "https://gl.wikipedia.org/wiki?curid=489381", "title": "Felipe da G\u00e1ndara", "text": ""}
{"id": "489383", "revid": "98629", "url": "https://gl.wikipedia.org/wiki?curid=489383", "title": "Abrolhos, Australia", "text": "As illas Abrolhos, denominadas oficialmente Houtman Abrolhos, son unha cadea de 122 illas e de arrecifes de coral asociados, situadas no oc\u00e9ano \u00cdndico, fronte \u00e1 costa oeste de Australia, a uns 80 km ao oeste da cidade de Geraldton, Australia Occidental. \n\u00c9 o verdadeiro arrecife de coral do sur do oc\u00e9ano \u00cdndico, e un dos sistemas de arrecifes de latitude m\u00e1i alta do mundo. \u00c9 un dos lugares de reproduci\u00f3n de aves mari\u00f1as m\u00e1is importante do mundo, e o centro da maior pescar\u00eda de Australia Occidental, a \u00fanica da lagosta australiana (\"Palinurus cygnus\"). Conta cunha pequena poboaci\u00f3n estacional de pescadores e est\u00e1 permitido un n\u00famero limitado de turistas en excursi\u00f3ns dun d\u00eda, pero a maior parte daa s\u00faas terras est\u00e1 f\u00f3ra dos l\u00edmites como h\u00e1bitat de conservaci\u00f3n. \n\u00c9 co\u00f1ecido como o lugar de numerosos naufraxios, sendo os m\u00e1is famosos os dos barcos meerlandeses \"Batavia\" e \"Zeewijk\", que naufragaron en 1629 e 1727, respectivamente.\nEn xullo de 2019 Houtman Abrolhos foi declarado parque nacional polo goberno de Australia Occidental.\nXeograf\u00eda.\nO arquip\u00e9lago dos Abrolhos est\u00e1 formado por tres grupos insulares, o Grupo Wallabi, o Grupo Easter e o Grupo Pelsaert.\nO grupo m\u00e1is ao norte, o grupo Wallabi, est\u00e1 composto por unha illa duns 17 por 10 km e incl\u00fae tam\u00e9n na periferia a illa do Norte, situada a 14 km ao noroeste. As principais illas do Grupo Wallabi son a illa West Wallabi, a illa East Wallabi e a illa Beacon. Este grupo \u00e9 ben co\u00f1ecido polo naufraxio do barco \"Batavia\" no arreccife Morning, cerca da illa Beacon, en 1629, e o posterior mot\u00edn e masacre que tivo lugar entre os sobreviventes abandonados.\nO Grupo Easter enc\u00f3ntrase ao sueste do Grupo Wallabi, do que est\u00e1 separado por un canal de 9 km de ancho chamado Middle Channel (Canal Medio). Ten aproximadamente 20 por 12 km e consta de varias illas, entre elas a illa Rat, a illa Wooded, a illa Morley, a illa Suomi e a illa Alexander.\nM\u00e1is ao sueste, a trav\u00e9s do Canal Zeewijk, enc\u00f3ntrase o Grupo Pelsaert, o arrecife de coral m\u00e1is ao sur do oc\u00e9ano \u00cdndico. As principais illas deste grupo son a illa Middle, a illa Square, a illa Long, a illa Pelsaert, a illa Basile e o Grupo Mangrove. Moitos barcos naufragaron neste grupo, o m\u00e1is famoso o \"Zeewijk\", que naufragou no arrecife da Media L\u00faa en 1727, e os superviventes permaneceron na illa de Gun por alg\u00fan tempo.\nHistoria.\nAborixes australianos visitaron as illas durante o Holoceno, segundo indica o achado na illa Beacon dun artefacto de pedra feito a partir dun s\u00edlex fosil\u00edfero do Eoceno.\nSegundo os rexistros hist\u00f3ricos, o primeiro avistamento de Houtman Abrolhos por parte dos europeos foi polos barcos neerlandeses \"COV Dordrecht\" e \"Amsterdam\", en 1619, s\u00f3 tres anos despois de que Dirk Hartog realizase o primeiro avistamento autenticado do que agora \u00e9 Australia Occidental, e s\u00f3 13 anos despois da primeira viaxe a Australia, a de Duyfken en 1606. O descubrimento das illas foi imputado a Frederick de Houtman, capit\u00e1n xeneral do Dordrecht, xa que foi Houtman quen m\u00e1is tarde escribiu do descubrimento nunha carta aos directores da Compa\u00f1\u00eda Holandesa das Indias Orientais.\nA palabra \"Abrolhos\" \u00e9 de orixe portuguesa, convertendo o Houtman Abrolhos nun dos dous lugares australianos con nome portugu\u00e9s, sendo o outro \"Pedra Branca\" en Tasmania. Tense dito que o termo \u00e9 unha contracci\u00f3n da expresi\u00f3n portuguesa \"abre os olhos\" ou \"abran os vossos olhos\" (mant\u00e9n os ollos abertos), pero demostrouse que esta \u00e9 unha falsa etimolox\u00eda. Na lingua portuguesa da \u00e9poca, \"abrolhos\" significaba \"obstruci\u00f3ns picadas\" e serv\u00eda non s\u00f3 como palabra para os arrecifes, sen\u00f3n tam\u00e9n como palabra para \"abrollo\" (unha arma) e \"cabalo de frisa\" (un tipo de obst\u00e1culo defensivo). Por\u00e9n, aos o\u00eddos espa\u00f1ois, a palabra soaba como \"abre los ojos\" (\"abre os ollos\"), polo que lle imputaban este significado, e esta falsa etimolox\u00eda foi tomada en prestado por escritores ingleses, holandeses e franceses. O motivo polo que Houtman nomeou as illas usando unha palabra portuguesa segue sendo motivo de debate. John Forsyth afirma que as illas te\u00f1en o nome do arquip\u00e9lago dos Abrolhos, na costa leste do Brasil, que foi descuberto e nomeado por navegantes portugueses a principios do s\u00e9culo XVI. Esta suposici\u00f3n est\u00e1 apoiada polo feito de que Houtman estivo familiarizado co [arquip\u00e9lago dos Abrolhos, navegando por el en 1598."}
{"id": "489398", "revid": "89787", "url": "https://gl.wikipedia.org/wiki?curid=489398", "title": "Abra nitida", "text": "Abra nitida \u00e9 unha especie de bivalvo descrita por O. F. M\u00fcller en 1776. \"Abra nitida\" forma parte do x\u00e9nero \"Abra\" e da familia Semelidae. Non hai ningunha subespecie listada no Catalogue of Life. \nCaracter\u00edsticas.\nA cuncha ten forma de ovo, normalmente aplanada, ten unha lonxitude de ata 13 mil\u00edmetros de longo. \nA cuncha \u00e9 branca e brillante de n\u00e1car, e \u00e9 de parede fina e fr\u00e1xil. A superficie est\u00e1 ornada con li\u00f1as conc\u00e9ntricas finas. O peri\u00f3straco \u00e9 s\u00f3 un revestimento moi fino. O bordo interior da cuncha \u00e9 liso.\nDistribuci\u00f3n xeogr\u00e1fica e h\u00e1bitat.\nA \u00e1rea de distribuci\u00f3n est\u00e9ndese dende o sur de Islandia, Norte de Noruega, \u00f3 longo das costas do Atl\u00e1ntico oriental ata Marrocos. Tam\u00e9n se atopa no mar Mediterr\u00e1neo e no mar do Norte.\nVive en solos lamacentos entre uns metros e 4600 metros de profundidade, normalmente ata uns 200 metros de profundidade.\nTaxonom\u00eda.\nO tax\u00f3n foi introducido na literatura por Otto Friedrich M\u00fcller en 1776 como \"Mya nitida\". Hoxe en xeral sit\u00faase no x\u00e9nero \"Abra\" (Lamarck, 1818). A especie tam\u00e9n aparece na literatura m\u00e1is antiga baixo o sin\u00f3nimo \"Abra intermedia\" (Thompson, 1845)."}
{"id": "489401", "revid": "1505", "url": "https://gl.wikipedia.org/wiki?curid=489401", "title": "O. F. M\u00fcller", "text": ""}
{"id": "489402", "revid": "109216", "url": "https://gl.wikipedia.org/wiki?curid=489402", "title": "Bee Thousand", "text": "Bee Thousand \u00e9 o s\u00e9timo \u00e1lbum de estudio da banda estadounidense de indie rock Guided by Voices, publicado o 21 de xu\u00f1o de 1994 a trav\u00e9s do selo Scat Records. Tras o seu lanzamento a banda converteuse nun dos grupos m\u00e1is importantes asociados ao x\u00e9nero lo-fi, un movemento definido pola relativa baixa fidelidade dos seus traballos. Musicalmente o \u00e1lbum insp\u00edrase no rock da \u00e9poca da invasi\u00f3n brit\u00e1nica e no punk rock. Tras a aparici\u00f3n do disco a banda comezou a atraer a atenci\u00f3n doutros selos discogr\u00e1ficos, asinando finalmente con Matador Records para o seu seguinte \u00e1lbum.\nEn novembro do ano 2003 a publicaci\u00f3n el li\u00f1a Pitchfork Media situou a \"Bee Thousand\" no n\u00famero 10 da s\u00faa lista dos mellores \u00e1lbums dos 90."}
{"id": "489403", "revid": "89787", "url": "https://gl.wikipedia.org/wiki?curid=489403", "title": "Elizabeth Bragg", "text": "Elizabeth Bragg, nada en San Francisco o 23 de abril de 1854 e finada o 10 de novembro de 1929, \u00e9 unha enxe\u00f1eira estadounidense. Foi a primeira muller en obter o t\u00edtulo de enxe\u00f1ar\u00eda civil dunha universidade norteamericana.\nTraxectoria.\nCriada no seo dunha familia burguesa, Elizabeth Bragg foi unha dos nove fillos de Robert Bragg e Mary Bragg, de Philbrook. O seu pai era un importante construtor de barcos en San Francisco. Tres dos seus irm\u00e1ns entraron no negocio familiar, mentres Elizabeth e as s\u00faas irm\u00e1s estudaron unha carreira universitaria en ciencia ou enxe\u00f1ar\u00eda.\nEn 1876, Elizabeth Bragg licenciouse en enxe\u00f1er\u00eda civil pola Universidade de California en Berkeley. Converteuse as\u00ed na primeira estadounidense que obtivo o t\u00edtulo de enxe\u00f1eira.\nEn 1888 casou con George Cumming, enxe\u00f1eiro civil da Compa\u00f1\u00eda Ferroviaria do Pac\u00edfico Sur. Elizabeth Bragg nunca traballou como enxe\u00f1eira."}
{"id": "489404", "revid": "89787", "url": "https://gl.wikipedia.org/wiki?curid=489404", "title": "Laughing Stock", "text": "Laughing Stock \u00e9 o quinto e derradeiro \u00e1lbum de estudio da banda brit\u00e1nica de art rock Talk Talk, publicado o 16 de setembro de 1991 a trav\u00e9s do selo Verve Records. Despois do seu anterior lanzamento, \"Spirit of Eden\" (1988), o baixista Paul Webb deixou o grupo, quedando reducido Talk Talk ao d\u00fao formado polo vocalista e multiintrumentista Mark Hollis e o bater\u00eda Lee Harris. Talk Talk deixou ent\u00f3n EMI de forma pouco amigable, fichou por Verve Records, e gravou \"Laughing Stock\" nos Wessex Sound Studios de Londres Wessex Sound Studios co produtor Tim Friese-Greene dende setembro de 1990 ata abril de 1991.\nO \u00e1lbum foi loubado por parte da cr\u00edtica. Pitchfork situouno no n\u00famero 11 da s\u00faa lisda dos mellores \u00e1lbums dos 90 dicindo que \"crea o seu propio contorno e conv\u00edrtese nalgo m\u00e1is que a suma dos seus sons\". Nunha lista do ano 2007 Stylus Magazine elix\u00eduno o mellor \u00e1lbum de post-rock."}
{"id": "489406", "revid": "35560", "url": "https://gl.wikipedia.org/wiki?curid=489406", "title": "Base Edwards da Forza A\u00e9rea", "text": "A Base Edwards da Forza A\u00e9rea, orixinalmente denominada campo Muroc, \u00e9 o principal campo de probas a\u00e9reo da Forza A\u00e9rea dos Estados Unidos de Am\u00e9rica. V\u00e9n sendo usada desde principios dos anos 1940 para voos de proba e para as probas de novos tipos de aeronaves. Foi usado tam\u00e9n durante o programa dos transbordadores espaciais da NASA e para a proba de distintos tipos de foguetes."}
{"id": "489407", "revid": "4817", "url": "https://gl.wikipedia.org/wiki?curid=489407", "title": "Joe F. Edwards", "text": "Joe Frank Edwards Jr., nado en Richmond (Virxinia) o 3 de febreiro de 1958, \u00e9 un astronauta estadounidense retirado que formou parte da misi\u00f3n STS-89. Pasou un total de 8,83 d\u00edas no espazo.\nTraxectoria.\nEdwards graduouse en ciencias e enxe\u00f1er\u00eda aeroespacial pola Academia Naval dos Estados Unidos en 1980. \u00c9 m\u00e1ster en sistemas de aviaci\u00f3n pola Universidade de Tennessee (Knoxville) en 1994.\nFoi seleccionado pola NASA como astronauta en decembro de 1994, participando na misi\u00f3n STS-89 e pasando un total de 8,83 d\u00edas no espazo. Retirouse da NASA o 30 de abril de 2000."}
{"id": "489408", "revid": "65337", "url": "https://gl.wikipedia.org/wiki?curid=489408", "title": "Premio Sanford Saltus de Medalla", "text": "O Premio Sanford Saltus de Medalla da \"American Numismatic Society\" (formalmente: \"J. Sanford Saltus Award for Outstanding Achievement in the Art of the Medal\") toma o seu nome de J. Sanford Saltus (1853-1922), quen inaugurou este galard\u00f3n en 1913. \nEsta medalla de prata, dese\u00f1ada por Adolph A. Weinman, out\u00f3rgaselles a escultores e gravadores pola s\u00faa distinci\u00f3n no campo da arte da medalla. Inicialmente trat\u00e1base dun reco\u00f1ecemento exclusivo a artistas dos Estados Unidos, a\u00ednda que desde 1983 est\u00e1 aberto tam\u00e9n aos estranxeiros. Por exemplo, o ga\u00f1ador en 2011 foi o portugu\u00e9s Jo\u00e3o Duarte."}
{"id": "489409", "revid": "839", "url": "https://gl.wikipedia.org/wiki?curid=489409", "title": "Experimental Geodetic Satellite", "text": "Experimental Geodetic Satellite, co\u00f1ecido tam\u00e9n polo seu acr\u00f3nimo EGS e denominado \u00e1s veces EGP (\"Experimental Geodetic Payload\"), rebautizado como Ajisai ao chegar a \u00f3rbita, \u00e9 un sat\u00e9lite artificial da axencia espacial xaponesa NASDA lanzado o 12 de agosto de 1986 mediante un foguete H-I desde o Centro Espacial de Tanegashima. Foi o primeiro sat\u00e9lite en ser lanzado mediante este foguete.\nCaracter\u00edsticas.\nEGS tivo d\u00faas misi\u00f3ns:"}
{"id": "489410", "revid": "72012", "url": "https://gl.wikipedia.org/wiki?curid=489410", "title": "EGS", "text": ""}
{"id": "489411", "revid": "72012", "url": "https://gl.wikipedia.org/wiki?curid=489411", "title": "Ajisai", "text": ""}
{"id": "489412", "revid": "72012", "url": "https://gl.wikipedia.org/wiki?curid=489412", "title": "EGP", "text": ""}
{"id": "489413", "revid": "72012", "url": "https://gl.wikipedia.org/wiki?curid=489413", "title": "Experimental Geodetic Payload", "text": ""}
{"id": "489415", "revid": "865", "url": "https://gl.wikipedia.org/wiki?curid=489415", "title": "Young Team", "text": ""}
{"id": "489422", "revid": "865", "url": "https://gl.wikipedia.org/wiki?curid=489422", "title": "Time Out of Mind", "text": "Time Out of Mind \u00e9 o trix\u00e9simo \u00e1lbum de estudio do m\u00fasico estadounidense Bob Dylan, publicado o 30 de setembro de 1997 a trav\u00e9s do selo Columbia Records. Foi o seu primeiro disco de estudio dobre (en vinilo) dende \"Self Portrait\", editado en 1970. O disco tam\u00e9n foi lanzado como un \u00fanico CD.\nPara moitos fans e cr\u00edticos, o \u00e1lbum marcou o regreso art\u00edstico de Dylan despois de que pareceu unha loita coa s\u00faa identidade musical ao longo dos anos 80; non editara ning\u00fan material orixinal en sete anos, dende o \"Under the Red Sky\" de 1990. \"Time Out of Mind\" \u00e9 aclamado como un dos mellores \u00e1lbums de Dylan, e ga\u00f1ou tres premios Grammy, inclu\u00eddo o de \u00e1lbum do ano, en 1998. Tam\u00e9n ocupou o posto n\u00famero 410 na lista da \"Rolling Stone\" dos 500 mellores \u00e1lbums de todos os tempos en 2012.\nO \u00e1lbum ten un son atmosf\u00e9rico grazas ao traballo innovador do produtor Daniel Lanois, que colocou os micr\u00f3fonos coidadosamente e realizou unha estrat\u00e9xica mestura detallada por Dylan nas s\u00faas memorias, \"Chronicles: Volume One\". A\u00ednda que Dylan falou positivamente do estilo de produci\u00f3n de Lanois, non quedou satisfeito co son de \"Time Out of Mind\". "}
{"id": "489423", "revid": "89787", "url": "https://gl.wikipedia.org/wiki?curid=489423", "title": "Heaven or Las Vegas", "text": "Heaven or Las Vegas \u00e9 o sexto \u00e1lbum de estudio da banda escocesa de rock alternativo Cocteau Twins, publicado o 17 de setembro de 1990 a trav\u00e9s do selo 4AD. A pesar de que o presidente do selo, Ivo Watts-Russell, dixera que era un dos mellores lanzamentos da compa\u00f1\u00eda, a finais de 1990 liberou ao grupo do seu contrato con 4AD porque a s\u00faa relaci\u00f3n coa banda deterior\u00e1rase.\n\"Heaven or Las Vegas\" chegou ao n\u00famero 7 da lista brit\u00e1nica de \u00e1lbums e ao 99 da \"Billboard 200\" estadounidense, convert\u00e9ndose no lanzamento m\u00e1is exitoso do grupo. O \u00e1lbum levaba vendidas 235 000 copias en 1996, segundo \"Billboard\". O disco foi inclu\u00eddo no libro \"1001 Albums You Must Hear Before You Die\"."}
{"id": "489424", "revid": "785", "url": "https://gl.wikipedia.org/wiki?curid=489424", "title": "Vicerreis de Galicia", "text": ""}
{"id": "489425", "revid": "785", "url": "https://gl.wikipedia.org/wiki?curid=489425", "title": "Capit\u00e1ns xenerais de Galiza", "text": ""}
{"id": "489426", "revid": "785", "url": "https://gl.wikipedia.org/wiki?curid=489426", "title": "Vicerreis de Galiza", "text": ""}
{"id": "489430", "revid": "17467", "url": "https://gl.wikipedia.org/wiki?curid=489430", "title": "Estadio Municipal Vero Boquete de San L\u00e1zaro", "text": ""}
{"id": "489435", "revid": "89787", "url": "https://gl.wikipedia.org/wiki?curid=489435", "title": "Carolina Garc\u00eda Tenreiro", "text": "Carolina Garc\u00eda Tenreiro, nada en Neda, foi unha mestra e pol\u00edtica galega.\nTraxectoria.\nEstudou Maxisterio na Escola Normal de Pontevedra. En 1907 foi nomeada mestra interina da escola mixta de Aranza (Soutomaior), praza \u00e1 que renunciou en outubro de 1909 por problemas de sa\u00fade. En 1912 foi mestra substituta nesa escola, presentando novamente renuncia en abril de 1914, para ir \u00e1 escola de nenas de Mar\u00edn. Despois foi substituta en Codeseda (A Estrada) e Salceda de Caselas. A finais de 1916 foi nomeada mestra de Gul\u00e1ns (Ponteareas), al\u00ed enemistouse co p\u00e1rroco que a levou aos tribunais. Condenada, a sentenza non foi cumprida por presi\u00f3ns de arriba, pero o cura e o deputado Manuel Fern\u00e1ndez Barr\u00f3n conseguiron o seu traslado de Gul\u00e1ns. En agosto de 1918 foi nomeada mestra substituta en Vilaboa. Entre maio de 1921 e xu\u00f1o de 1926 exerceu en Cha\u00edn (A Insua, Ponte Caldelas), e nese ano foi nomeada mestra de Santo Paio de Arriba (Reboreda).\nMilitante do Partido Republicano Radical, en 1934 foi nomeada concelleira de Redondela, tomando posesi\u00f3n o 13 de novembro como membro da corporaci\u00f3n presidida por Buenhijo P\u00e9rez Sobrino. Foi a primeira concelleira de Redondela. Presentou a dimisi\u00f3n como concelleira en decembro de 1935. Logo do golpe de Estado do 18 de xullo de 1936 foi suspendida de emprego e soldo o 1 de setembro. Foi reposta en abril de 1938, e continuou ensinando en Reboreda ata a s\u00faa xubilaci\u00f3n en 1943."}
{"id": "489436", "revid": "5863", "url": "https://gl.wikipedia.org/wiki?curid=489436", "title": "Tercio de Voluntarios Urbanos de Galicia", "text": ""}
{"id": "489437", "revid": "22570", "url": "https://gl.wikipedia.org/wiki?curid=489437", "title": "Donn Eisele", "text": "Donn Fulton Eisele, nado en Columbus (Ohio) o 23 de xu\u00f1o de 1930, foi un astronauta estadounidense que participou na misi\u00f3n Apollo 7. Pasou un total de 10,84 d\u00edas no espazo.\nTraxectoria.\nEisele graduouse en ciencias pola Academia Naval dos Estados Unidos en 1952. Foi m\u00e1ster en astron\u00e1utica polo Instituto de Tecnolox\u00eda da Forza A\u00e9rea da Base Wright-Patterson da Forza A\u00e9rea en 1960.\nDurante a s\u00faa carreira na Forza A\u00e9rea foi enxe\u00f1eiro de proxecto e piloto de probas no Centro de Armas Especiais da Forza A\u00e9rea na Base Kirtlan da Forza A\u00e9rea en Novo M\u00e9xico, acumulando m\u00e1is de 4200 horas de voo.\nEisele formou parte do terceiro grupo de astronautas da NASA, constitu\u00eddo en outubro de 1963. O 11 de outubro de 1968 formou parte da misi\u00f3n Apollo 7 como piloto do m\u00f3dulo de mando, xunto con Walter M. Schirra (comandante) e Walter Cunningham (piloto do m\u00f3dulo lunar). Apollo 7 foi a primeira misi\u00f3n orbital tripulada dunha nave Apollo e foi lanzada para probar sistemas e t\u00e9cnicas a usar m\u00e1is adiante. Eisele tam\u00e9n foi reserva para o piloto do m\u00f3dulo de mando da misi\u00f3n Apollo 10. Pasou un total de 10,84 d\u00edas no espazo. En xullo de 1972 retirouse tanto da Forza A\u00e9rea como da NASA e pasou a ser director dos Corpos de Paz dos Estados Unidos en Tailandia. Faleceu o 2 de decembro de 1987 durante unha viaxe de negocios a Tokio."}
{"id": "489438", "revid": "72012", "url": "https://gl.wikipedia.org/wiki?curid=489438", "title": "Donn F. Eisele", "text": ""}
{"id": "489439", "revid": "65337", "url": "https://gl.wikipedia.org/wiki?curid=489439", "title": "Premio Samir Shamma", "text": "O Premio Samir Shamma de numism\u00e1tica do mundo isl\u00e1mico \u00e9 un premio de periodicidade bianual concedido pola \"Royal Numismatic Society\", de Londres, ao mellor libro ou artigo, preferentemente escritos en ingl\u00e9s, que aborden ese aspecto da numism\u00e1tica. As obras premiadas deben ter sido publicadas durante os tres anos anteriores \u00e1 concesi\u00f3n do premio e o criterio para a s\u00faa escolla \u00e9 o de que sexan consideradas as m\u00e1is \u00fatiles para os estudosos da numism\u00e1tica dos pa\u00edses isl\u00e1micos. \nO premio estableceuse en 1992 e toma o seu nome de Samir Shamma, membro honor\u00edfico da \"Royal Numismatic Society\", que \u00e1 s\u00faa morte deixou un importante legado para o mantemento do premio. En 2017 estaba dotado con 2.000 libras esterlinas.\nGalardoados.\nEstes son os numism\u00e1ticos galardoados co Premio Samir Shamma desde a s\u00faa creaci\u00f3n, as\u00ed como as obras polas que foron premiados:"}
{"id": "489440", "revid": "1505", "url": "https://gl.wikipedia.org/wiki?curid=489440", "title": "Abra aequalis", "text": "Abra aequalis \u00e9 unha especie de bivalvo descrito por primeira vez por Thomas Say en 1822. \"Abra aequalis\" forma parte do x\u00e9nero \"Abra\" e da familia Semelidae. Non hai ningunha subespecie listada no Cat\u00e1logo da vida . "}
{"id": "489442", "revid": "1505", "url": "https://gl.wikipedia.org/wiki?curid=489442", "title": "Abra californica", "text": "Abra californica \u00e9 unha especie de bivalvo descrito por J\u00f8rgen Knudsen en 1970. \"Abra californica\" forma parte do x\u00e9nero \"Abra\" e da familia Semelidae . Non hai ningunha subespecie listada no Catalogue of life . "}
{"id": "489443", "revid": "1505", "url": "https://gl.wikipedia.org/wiki?curid=489443", "title": "Abra lioica", "text": "Abra lioica \u00e9 unha especie de bivalvo descrito por Dall en 1881. \"Abra lioica\" forma parte do x\u00e9nero \"Abra\" e da familia Semelidae. Non hai ningunha subespecie listada no Catalogue of life. "}
{"id": "489445", "revid": "98629", "url": "https://gl.wikipedia.org/wiki?curid=489445", "title": "Palin\u00faridos", "text": "A dos palin\u00farios (\"Palinuridae\") \u00e9 unha familia de crust\u00e1ceos malacostr\u00e1ceos da orde dos dec\u00e1podos, suborde dos pleociemados e infraorde dos aquelados (que non te\u00f1en quelas ou pinzas), que comprede unhas 60 especies, co\u00f1ecidas vulgarmente como lagostas.\nTaxonom\u00eda.\nDescrici\u00f3n.\nA familia foi desrita en 1802 polo zo\u00f3logo franc\u00e9s Pierre Andr\u00e9 Latreille.\nEtimolox\u00eda.\nO nome cient\u00edfico da familia, \"Palinuidae\", est\u00e1 formado sobre a ra\u00edz do nome do seu x\u00e9nero tipo, \"Palinurus\", coa adici\u00f3n do sufixo do lat\u00edn cient\u00edfico -\"idae\", propio dos nomes das familias de animais.\nSin\u00f3nimo.\nAdemais de polo prot\u00f3nimo que lle impuxo Latreillr, a familia co\u00f1eceuse tam\u00e9n polo sin\u00f3nimo:\nClasificaci\u00f3n.\nNa actualidade (2020) na familia co\u00f1\u00e9cense os seguintes 11 x\u00e9neros:\nPor\u00e9n, alg\u00fans autores, como os expertos do ITIS, s\u00f3 reco\u00f1ecen estes 8:\nCaracter\u00edsticas.\nAs principais caracter\u00edstiucas dos membros deta familia son:\nRexistro f\u00f3sil.\nO rexistro f\u00f3sil das langostas ampliouse notabelmente co achado en 1995 dun f\u00f3sil de 110 mill\u00f3ns de anos preto de El Espi\u00f1al, en Chiapas, M\u00e9xico. Os investigadores da Universidad Nacional Aut\u00f3noma de M\u00e9xico nomearon este f\u00f3sil como \"Palinurus palaecosi\" e informaronn que \u00e9 o m\u00e1is achegado aos membros do x\u00e9nero \"Palinurus\" que actualmente viven nas costas de \u00c1frica."}
{"id": "489446", "revid": "4817", "url": "https://gl.wikipedia.org/wiki?curid=489446", "title": "Ekspress", "text": "Ekspress (en ruso, \u042d\u043a\u0441\u043f\u0440\u0435\u0441\u0441, significando \"Express\") \u00e9 o nome duns sat\u00e9lites de comunicaci\u00f3ns operados pola Compa\u00f1\u00eda Rusa de Sat\u00e9lites de Comunicaci\u00f3ns. Tr\u00e1tase de sat\u00e9lites en \u00f3rbita xeoestacionaria constru\u00eddos por NPO PM e cuxo primeiro membro foi lanzado en 1994. Son co\u00f1ecidos tam\u00e9n polo c\u00f3digo \"11F639\" segundo a norma rusa, e son similares aos sat\u00e9lites Gals lanzados en 1994. Sustit\u00faen \u00e1 familia de sat\u00e9lites de comunicaci\u00f3ns Gorizont.\nEkspress 1, 2 (11F639).\nEkspress 1 e 2 son sat\u00e9lites cunha masa de 2500 kg baseados no mesmo bus que os sat\u00e9lites Gals. Te\u00f1en unhas dimensi\u00f3ns de 3,6 x 6,1 m (cos paneis solares despregados) e incl\u00faen dez transpondedores en banda C e dous en banda Ku. Ambos foron lanzados mediante foguetes Proton K/DM-2M, Ekspress 1 o 13 de outubro de 1994 e Ekspress 2 o 26 de setembro de 1996.\nEkspress-A 1, 2, 3.\nOs Ekspress-A 1, 2 e 3 te\u00f1en unha masa de 2500 kg e van equipados con 12 transpondedores en banda C e 12 en banda Ku, proporcionados por Alcatel Espace. Ekspress-A 1 non chegou ao espazo polo fallo do seu lanzador Proton K/DM-2. Os tres restantes foron lanzados mediante Proton K/DM-2M respectivamente o 12 de marzo e o 24 de xu\u00f1o de 2000. Unha substituci\u00f3n de Ekspress-A 1 (\"Ekspress-A 1R\") foi lanzado o 10 de xu\u00f1o de 2002. Ekspress-A 2 foi retirado en 2015 e situado nunha \u00f3rbita cemiterio.\nEkspress-AM 22 - SESAT 2.\nO Ekspress AM-22 ti\u00f1a unha vida ampliada a 12 anos e foi constru\u00eddo por RSCC (Kosmicheskiya Svyaz). Leva 24 transpondedores en banda Ku, 12 dos cales foron alquilados a Eutelsat, co que o sat\u00e9lite tam\u00e9n se co\u00f1ece co nome de SESAT 2.Foi lanzado o 28 de decembro de 2003 mediante un Proton K/DM-2M.\nEkspress-AM 2, 3.\nOs Ekspress-AM 2 e 3 te\u00f1en unha masa de 2542 kg e van equipados con 4 transpondedores en banda Ku, 16 en banda C e un en banda L, proporcionados por Alcatel. Ekspress-AM 2 foi lanzado o 29 de marzo de 2005 e Ekspress-AM3 o 24 de xu\u00f1o dese mesmo ano, ambos mediante un Proton K/DM-2M.\nEkspress-AM 11.\nAo igual que Ekspress AM-1, o 11 ti\u00f1a unha vida ampliada a 12 anos e foi constru\u00eddo por RSCC, a\u00ednda que a carga \u00fatil de comunicaci\u00f3ns foi constru\u00edda por Alcatel. Foi lanzado o 26 de abril de 2004 mediante un foguete Proton K/DM-2M. O 28 de marzo de 2006 o sat\u00e9lite foi golpeado por un micrometeorito ou por restos de lixo espacial, despresuriz\u00e1ndose o circu\u00edto de flu\u00eddo do sistema de control t\u00e9rmico e provocando o xiro do sat\u00e9lite. Despois de recuperar o control e inusable, o sat\u00e9lite foi retirado e enviado a unha \u00f3rbita cemiterio.\nEkspress-AM 1.\nO Ekspress AM-1 ti\u00f1a unha vida ampliada a 12 anos e foi constru\u00eddo por RSCC (Kosmicheskiya Svyaz). A carga \u00fatil de comunicaci\u00f3ns foi constru\u00edda por NEC. Despois de ser lanzado, o 29 de outubro de 2004 mediante un foguete Proton K/DM-2M, fallou en maio de 2010. Foi recuperado, pero a s\u00faa inclinaci\u00f3n orbital non deixou de aumentar. O sat\u00e9lite foi retirado o 10 de agosto de 2013 e enviado a unha \u00f3rbita cemiterio.\nEkspress-AM 33, 34.\nCunha masa de 2532 kg, van equipados con 6 transpondedores en banda Ku, 10 en banda C e un en banda L, proporcionados por Alcatel. Foron lanzados o 28 de xaneiro de 2008 e o 11 de febreiro de 2009, ambos mediante un Proton M.\nEkspress-MD 1, 2.\nSon sat\u00e9lites constru\u00eddos por RSCC a trav\u00e9s dun acordo entre Alcatel Alenia Space Italia e Khrunichev. Levan 8 transpondedores en banda C e un en banda L, xunto cun repetidor e unha granxa de antenas. Ekspress-MD 1 foi lanzado o 11 de febreiro de 2009 xunto con Ekspress-AM 44, mentres que Ekspress-MD 1 o foi o 6 de agosto de 2012 pero inxectado nunha \u00f3rbita incorrecta por un problema da \u00faltima etapa do foguete.\nEkspress-AM 5.\nO Ekspress-AM 5 ten un dese\u00f1o para unha vida de 15 anos e unha masa de 3358 kg. Vai equipado con 40 transpondedores en banda Ku, 30 en banda C, 12 en banda Ka e 2 en banda L, proporcionados por MDA. Foi lanzado o 26 de decembro de 2013 mediante un Proton M.\nEkspress-AT 1.\nConstru\u00eddo por RSCC, ten unha masa de 1672 kg e leva a bordo 32 transpondedores en banda Ku. Foi lanzado para substitu\u00edr o sat\u00e9lite Bonum 1 o 15 de marzo de 2014 mediante un Proton M.\nEkspress-AT 2.\nConstru\u00eddo por RSCC, ten unha masa de 1326 kg e leva a bordo 16 transpondedores en banda Ku. Foi lanzado o 15 de marzo de 2014 mediante un Proton M.\nEkspress 80 e Ekspress 103.\nConstru\u00eddos tam\u00e9n por RSCC, foron postos en \u00f3rbita no mesmo lanzamento o 30 de xullo de 2010. Ekspress 80 ten unha masa de 2119 kg e Ekspress 103 unha de 2280 kg. Ambos usan o bus Ekspress 1000N, utilizan ata 6,3 kW de potencia e levan a bordo 16 transpondedores en banda C e 20 en banda Ku, con Ekspress 80 levando ademais dous transpondedores en banda L e o 103 un. Ekspress 80 foi lanzado para substitu\u00edr a Ekspress-AM 22 e Ekspress 103 far\u00e1 o propio con Ekspress-AM 3.\nEkspress AMU 3 e 7.\nConstru\u00eddos por RSCC pero cunha carga de comunicaci\u00f3ns fabricada por Thales Alenia Space, Ekspress AMU 3 e 7 foron lanzados mediante o mesmo foguete Proton M o 13 de decembro de 2021. Utilizan o bus Ekspress-1000 e levan a bordo 16 transpondedores en banda Ku, un en banda L e 20 en banda C."}
{"id": "489447", "revid": "72012", "url": "https://gl.wikipedia.org/wiki?curid=489447", "title": "Ekspress-AM 2", "text": ""}
{"id": "489448", "revid": "72012", "url": "https://gl.wikipedia.org/wiki?curid=489448", "title": "Ekspress 1", "text": ""}
{"id": "489449", "revid": "72012", "url": "https://gl.wikipedia.org/wiki?curid=489449", "title": "Ekspress 2", "text": ""}
{"id": "489450", "revid": "72012", "url": "https://gl.wikipedia.org/wiki?curid=489450", "title": "Ekspress-A 2", "text": ""}
{"id": "489451", "revid": "72012", "url": "https://gl.wikipedia.org/wiki?curid=489451", "title": "Ekspress-A 3", "text": ""}
{"id": "489452", "revid": "72012", "url": "https://gl.wikipedia.org/wiki?curid=489452", "title": "Ekspress-A 1R", "text": ""}
{"id": "489453", "revid": "72012", "url": "https://gl.wikipedia.org/wiki?curid=489453", "title": "Ekspress-AM 11", "text": ""}
{"id": "489454", "revid": "72012", "url": "https://gl.wikipedia.org/wiki?curid=489454", "title": "Ekspress-AM 1", "text": ""}
{"id": "489455", "revid": "72012", "url": "https://gl.wikipedia.org/wiki?curid=489455", "title": "Ekspress-AM 3", "text": ""}
{"id": "489456", "revid": "72012", "url": "https://gl.wikipedia.org/wiki?curid=489456", "title": "Achelata", "text": ""}
{"id": "489457", "revid": "98629", "url": "https://gl.wikipedia.org/wiki?curid=489457", "title": "Aquelados", "text": "A dos aquelados (\"Achelata\") \u00e9 unha infraorde de crust\u00e1ceos malacostr\u00e1ceos da orde dos dec\u00e1podos e suborde dos pleociemados.\nTaxonom\u00eda.\nDescrici\u00f3n.\nA infraorde foi descrita en 1995 polos zo\u00f3logos alem\u00e1ns Gerhard Scholtz e Stefan Richter, no seu traballo :\n\"Phylogenetic systematics of the reptantian Decapoda (Crustacea, Malacostraca)\". \"Zoological Journal of the Linnean Society\" 113 (3): 289-328.\nEtimolox\u00eda.\nO nome cient\u00edfico \"Achelata\" est\u00e1 formado polos elementos \"a-\", derivada da part\u00edcula latina \"a-\" (e esta da do grego antigo \u1f00-, que indica \"privaci\u00f3n\", e o lat\u00edn \"chelata\"\u200e, plural de \"chelatum\" \"con garras\", derivado do grego antigo \u03c7\u03b7\u03bb\u03ae \"ch\u0113l\u1e17\", \"pinza de cangrexo\", \u00e9 dicir, quela. Literalmente: \"os que non te\u00f1en quelas, ou pinzas\".\nFamilias.\nNa actualidade (2020) a infraorde conta con 2 familias:\nNota taxon\u00f3mica.\nDurante un tempo a familia \"Synaxidae\" foi condiderada como sin\u00f3nimo de \"Palinuridae\"."}
{"id": "489459", "revid": "72012", "url": "https://gl.wikipedia.org/wiki?curid=489459", "title": "Palinuridae", "text": ""}
{"id": "489461", "revid": "22795", "url": "https://gl.wikipedia.org/wiki?curid=489461", "title": "Palinurus", "text": "Palinurus \u00e9 un x\u00e9nero de crust\u00e1ceos malacostr\u00e1ceos da orde dos dec\u00e1podos, suborde dos pleociemados, infraorde dos aquelados, que \u00e9 o tipo da familia dos palin\u00faridos.\nTaxonom\u00eda.\nO x\u00e9nero foi descrito en 1795 polo m\u00e9dico, naturalista e carcin\u00f3logo alem\u00e1n Weber, na s\u00faa obra [ \"Nomenclator entomologicus secundum Entomologiam systematicum ill. Fabricii adjectis speciebus recens detectis et varietatibus. i-viii, 1-171. Chilonii et Hamburgii\". \nEspecies.\nSegundo o WoRMS, o x\u00e9nero conta coas seguintes especies: "}
{"id": "489462", "revid": "785", "url": "https://gl.wikipedia.org/wiki?curid=489462", "title": "Vicerreinado de Galicia", "text": ""}
{"id": "489463", "revid": "785", "url": "https://gl.wikipedia.org/wiki?curid=489463", "title": "Vicerreinado de Galiza", "text": ""}
{"id": "489466", "revid": "98629", "url": "https://gl.wikipedia.org/wiki?curid=489466", "title": "Inevitable", "text": "Inevitable \u00e9 un filme hispano-arxentino de 2013 dirixido por Jorge Algora. O gui\u00f3n foi escrito entre Algora e H\u00e9ctor Carr\u00e9, e bas\u00e9ase na obra de teatro \"Cita a ciegas\" de Mario Diament que se estreou o 20 de marzo de 2014. Est\u00e1 protagonizado por Federico Luppi, Dar\u00edo Grandinetti, Mabel Rivera e Antonella Costa.\nEstreouse en galego o 24 de outubro de 2017 a trav\u00e9s da TVG."}
{"id": "489467", "revid": "1987", "url": "https://gl.wikipedia.org/wiki?curid=489467", "title": "Pintura (material)", "text": "\"Este artigo trata sobre a natureza dos materiais, as\u00ed como as s\u00faas aplicaci\u00f3ns en construci\u00f3n e enxe\u00f1er\u00eda. A parte art\u00edstica de pintura e as s\u00faas t\u00e9cnicas descr\u00edbense mellor no artigo Pintura.\"\nA pintura \u00e9 un produto flu\u00eddo que, aplicado sobre unha superficie en capas relativamente delgadas, transf\u00f3rmase ao cabo dun tempo nunha capa s\u00f3lida que se adhire \u00e1 devandita superficie, de tal forma que recobre, protexe e decora o elemento sobre o que se aplicou.\nEn tempos antigos a pintura era feita a base de pigmento.\nAd\u00f3itase aplicar con implementos tales como brochas, piceis, rodetes, pistolas ou ben directamente por inmersi\u00f3n.\nTipos de pintura.\nExisten diferentes tipos de pinturas, como vernices, esmaltes, lacas, colorantes, entonadores e selladores, entre outros; cada un cunhas propiedades f\u00edsicas e qu\u00edmicas que deben terse en conta \u00e1 hora de elixir o produto adecuado, xa sexa polo tipo de superficie a aplicar, o car\u00e1cter est\u00e9tico ou as inclemencias \u00e1 que vai estar sometido."}
{"id": "489468", "revid": "89787", "url": "https://gl.wikipedia.org/wiki?curid=489468", "title": "Ncuti Gatwa", "text": "Ncuti Gatwa (/\u02c8\u0283u\u02d0ti \u02c8\u0261\u00e6tw\u0251\u02d0/), nado en Kigali o 16 de outubro de 1992, \u00e9 un actor ruand\u00e9s-escoc\u00e9s. \u00c9 co\u00f1ecido por interpretar o papel de Eric Effiong na serie orixinal de Netflix \"Sex Education\", polo cal recibiu a aclamaci\u00f3n da cr\u00edtica pola s\u00faa representaci\u00f3n dun adolescente negro e homosexual.\nTraxectoria.\nGatwa naceu no distrito de Nyarugenge, en Kigali, Ruanda o 15 de outubro de 1992 O seu pai, Dr. Tharcisse Gatwa, que procede do distrito Karongi, \u00e9 un xornalista cun PhD en teolox\u00eda. Gatwa criouse en Escocia, principalmente en Edimburgo e Dunfermline. Asistiu \u00f3s institutos Boroughmuir e Dunfermline e graduouse no Real Conservatorio de Escocia en Glasgow cun BA en actuaci\u00f3n no ano 2013.\nCarreira profesional.\nEn maio de 2018, anunciouse que Gatwa protagonizar\u00eda xunto con Gillian Anderson e Asa Butterfield a serie orixinal de Netflix \"Sex Education\", interpretando o papel de Eric. A serie estreouse o 11 de xaneiro de 2019, recibindo a aclamaci\u00f3n da cr\u00edtica.\nA interpretaci\u00f3n de Gatwa como Eric Effiong en \"Sex Education\" recibiu moi boas cr\u00edticas e comentarios culturais, que salientaron que a personaxe non foi relegado \u00f3 clich\u00e9 do personaxe homosexual t\u00edpico ou o mellor amigo negro."}
{"id": "489470", "revid": "27155", "url": "https://gl.wikipedia.org/wiki?curid=489470", "title": "Bifenilo policlorado", "text": ""}
{"id": "489472", "revid": "98629", "url": "https://gl.wikipedia.org/wiki?curid=489472", "title": "A promesa", "text": "A promesa (en ) \u00e9 un filme espa\u00f1ol de 2004 dirixido por H\u00e9ctor Carr\u00e9. Est\u00e1 protagonizado por Carmen Maura.\nSinopse.\nDespois de matar \u00f3 seu marido maltratador e infiel, a ama de casa relixiosa e esquizofr\u00e9nica Gregoria abandona Madrid e viaxa a Galicia para visitar unha igrexa onde un desco\u00f1ecido lle dixo que todos deber\u00edan ir, vivos ou mortos. Cando Gregoria chega, salva a vida do neno Daniel e a s\u00faa nai Dorita en agradecemento inv\u00edtaa a xantar na s\u00faa casa. Gregoria cambia o seu nome a Celia e acepta traballar como neneira e camareira de Dorita e o seu marido disfuncional Leandro. O comportamento violento de Leandro desencadea un proceso de tolemia en Celia, que \u00e9 perseguida por demos e pantasmas."}
{"id": "489473", "revid": "23204", "url": "https://gl.wikipedia.org/wiki?curid=489473", "title": "La promesa", "text": ""}
{"id": "489474", "revid": "98629", "url": "https://gl.wikipedia.org/wiki?curid=489474", "title": "Un conto para Olivia", "text": "Un conto para Olivia (en ) \u00e9 un filme galego de 2008 dirixido por Manane Rodr\u00edguez rodado orixinalmente en lingua castel\u00e1.\nNa 7\u00aa edici\u00f3n dos Premios Mestre Mateo foi nomeado a dous premios, nas categor\u00edas de mellor filme e mellor montaxe, mais finalmente non ga\u00f1ou ning\u00fan dos galard\u00f3ns.\nSinopse.\nOlivia \u00e9 unha nena suramericana de 6 anos que \u00e9 adoptada por unha parella, Ana e Alberto. Dende o punto de vista da nena, o filme conta o rexeitamente cara \u00f3 estranxeiro."}
{"id": "489475", "revid": "23204", "url": "https://gl.wikipedia.org/wiki?curid=489475", "title": "Un cuento para Olivia", "text": ""}
{"id": "489477", "revid": "54334", "url": "https://gl.wikipedia.org/wiki?curid=489477", "title": "Jane Jacobs", "text": "Jane Butzner Jacobs, nada en Scranton, Pensilvania o 4 de maio de 1916 e finada en Toronto o 25 de abril de 2006, foi unha xornalista, autora e activista americano-canadense que influenciou nos estudos urbanos, a sociolox\u00eda e a econom\u00eda. O seu libro \"The Death and Life of Great American Cities\" (1961) argumentaba que a \"renovaci\u00f3n urbana\"/\"limpeza dos barrios baixos\" non respectaba as necesidades dos habitantes da cidade.\nOrganizou grassroots para protexer os barrios da \"renovaci\u00f3n urbana\"/\"limpeza dos barrios baixos\", en particular os planos de Robert Moses para reformar o seu propio barrio de Greenwich Village. Foi fundamental na eventual cancelaci\u00f3n da autoestrada polo baixo Manhattan, que pasar\u00eda directamente polo SoHo e Little Italy. Foi prendida en 1968 por exhortar unha multitude nunha audiencia p\u00fablica sobre ese proxecto. Despois de se mudar a Toronto en 1968, xuntouse \u00e1 oposici\u00f3n \u00e1 Spadina Expressway e \u00e1 rede asociada de v\u00edas expresadas en Toronto planeadas e en construci\u00f3n.\nComo nai e escritora que criticaba especialistas no campo da planificaci\u00f3n urbana dominado polos homes foi descrita primeiro como unha ama de casa. Como non ti\u00f1a un diploma universitario ou calquera outra formaci\u00f3n formal en planificaci\u00f3n urbana, a s\u00faa falta de titulaci\u00f3ns foi aproveitada como motivo de cr\u00edtica.\nComezos.\nJacobs naceu como Jane Butzner en Scranton, Pensilvania, filla de Bess Robison Butzner, unha ex mestra e enfermeira e de John Decker Butzner, un m\u00e9dico. Eran unha familia protestante nunha cidade fortemente cat\u00f3lica. O seu irm\u00e1n, John Decker Butzner, Jr., traballou como xu\u00edz no Tribunal de Apelaci\u00f3ns dos Estados Unidos para o Cuarto Circu\u00edto. Despois de graduarse na Scranton High School, traballou durante un ano como asistente non remunerada do editor de p\u00e1xinas femininas do \"Scranton Tribune\".\nFormaci\u00f3n en Nova York.\nEn 1935, durante a Gran Depresi\u00f3n, mudouse a Nova York coa s\u00faa irm\u00e1 Betty. Jane Butzner tomou un gusto inmediato ao Greenwich Village de Manhattan, que non se axustaba \u00e1 estrutura de rede da cidade. As irm\u00e1s pronto se mudaron al\u00ed desde Brooklyn.\nDurante os seus primeiros anos na cidade, Jacobs traballou en varios traballos, principalmente como esten\u00f3grafa e escritora independente, a mi\u00fado escribindo sobre distritos laborais da cidade. Estas experiencias, dixo m\u00e1is tarde, \"... d\u00e9ronme unha noci\u00f3n m\u00e1is clara do que estaba a suceder na cidade e como eran os negocios, como era o traballo\". O seu primeiro traballo foi para unha revista especializada, primeiro como secretaria e logo como editora. Publicou artigos no \"Sunday Herald Tribune\", a revista \"Cue\" e \"Vogue\".\nEstudou na Escola de Estudos Xerais da Universidade de Columbia durante dous anos, cursando cursos de xeolox\u00eda, zoolox\u00eda, dereito, ciencias pol\u00edticas e econom\u00eda. Acerca da liberdade de seguir estudando a trav\u00e9s dos seus amplos intereses, dixo:\n \"Por primeira vez gustoume a escola e por primeira vez tiven boas notas. Isto foi case a mi\u00f1a perdici\u00f3n porque despois de cultivar, estatisticamente, un certo n\u00famero de cr\u00e9ditos convertinme en propiedade do Barnard College en Columbia, e unha vez que fun propiedade de Barnard tiven que estudar, ao parecer, o que Barnard quer\u00eda que estudase. Non \u00e9 o que quer\u00eda aprender. Afortunadamente, as mi\u00f1as notas no instituto foran tan malas que Barnard decidiu que non pod\u00eda pertencer a el e, por tanto, permit\u00eduseme continuar a escoller os meus estudos.\"\nDespois de asistir \u00e1 Escola de Estudos Xerais da Universidade de Columbia durante dous anos, atopou un traballo na revista \"Iron Age\". O seu artigo de 1943 sobre o declive econ\u00f3mico en Scranton tivo boa acollida e levou \u00e1 Corporaci\u00f3n Murray a situar al\u00ed unha f\u00e1brica de avi\u00f3ns de combate. Alentada por este \u00e9xito, solicitou \u00e1 Xunta de Produci\u00f3n de Guerra que apoiase m\u00e1is operaci\u00f3ns en Scranton. Ao experimentar a discriminaci\u00f3n en Iron Age, tam\u00e9n avogou pola igualdade salarial para as mulleres e polo dereito dos traballadores a sindicarse.\n\"Amerika\".\nConverteuse nunha escritora da Office of War Information e logo nunha reporteira para \"Amerika\", unha publicaci\u00f3n do Departamento de Estado de EE. UU. para distribu\u00edla na Uni\u00f3n Sovi\u00e9tica. Mentres traballaba al\u00ed co\u00f1eceu a Robert Hyde Jacobs Jr., un arquitecto educado en Columbia que estaba a dese\u00f1ar avi\u00f3ns de combate para Grumman. Casaron en 1944. Xuntos tiveron unha filla, Burgin, e dous fillos, James e Ned. Compraron un edificio de tres pisos en 555 Hudson St. \nContinuou escribindo para Amerika despois da guerra, mentres que Robert deixou Grumman e volveu ao seu traballo como arquitecto.\nOs Jacobs rexeitaron os arrabaldes en r\u00e1pido crecemento como \"parasitos\", e preferiron quedar no Greenwich Village. Renovaron a s\u00faa nova casa, no medio dunha zona residencial e comercial mixta, e crearon un xard\u00edn no patio traseiro.\nTraballando para o Departamento de Estado durante o macartismo, recibiu un cuestionario sobre as s\u00faas crenzas pol\u00edticas e lealdades. Jacobs era anticomunista e abandonara o Sindicato Federal de Traballadores polas s\u00faas aparentes simpat\u00edas comunistas. Con todo, estaba a favor da sindicaci\u00f3n e supostamente apreciaba a escritura de Saul Alinsky; por tanto, estaba baixo sospeita. O 25 de marzo de 1952, Jacobs deu unha resposta agora famosa a Conrad E. Snow, presidente da Xunta de Seguridade de Lealdade do Departamento de Estado dos Estados Unidos. No seu pr\u00f3logo \u00e1 s\u00faa resposta, dixo:\n\"A outra ameaza \u00e1 seguridade da nosa tradici\u00f3n, coido, at\u00f3pase na casa. \u00c9 o medo actual \u00e1s ideas radicais e \u00e1s persoas que as propo\u00f1en. Non estou de acordo cos extremistas da esquerda ou da dereita, mais creo que se lles debe permitir falar e publicar, tanto porque eles mesmos te\u00f1en, e deber\u00edan ter, os seus dereitos, e unha vez que os seus dereitos desaparezan, os dereitos do resto de n\u00f3s apenas estar\u00e1n seguros ...\"\n\"Architectural Forum\".\nAbandonou \"Amerika\" en 1952 cando anunciou que se mudar\u00eda a Washington, D.C. Atopou un traballo ben remunerado en \"Architectural Forum\", publicado por Henry Loce de Time Inc. Despois dun \u00e9xito temper\u00e1n no traballo, comezou a traballar en expedientes sobre planificaci\u00f3n urbana e \"decadencia urbana\". En 1954, foi escollida para cubrir un desenvolvemento en Filadelfia dese\u00f1ado por Edmund Bacon. A\u00ednda que os seus editores esperaban un informe positivo, criticou o proxecto de Bacon, reaccionando contra a aparente falta de atenci\u00f3n mostrada polos afroamericanos pobres que se viron directamente afectados. Cando Bacon lle mostrou a Jacobs exemplos de bloques non desenvolvidos e desenvolvidos, ela conclu\u00edu que o \"desenvolvemento\" parec\u00eda terminar coa vida comunitaria activa na r\u00faa. Cando Jacobs regresou \u00e1s oficinas do \"Architectural Forum\", comezou a cuestionar o consenso dos anos 50 sobre a planificaci\u00f3n urbana.\nEn 1955, co\u00f1eceu a William Kirk, un pastor episcopaliano que traballou en East Harlem. Kirk foi \u00e1s oficinas do \"Architectural Forum\" para contar o impacto que a \"revitalizaci\u00f3n\" tivo en East Harlem e presentoulle a s\u00faa veci\u00f1anza a Jacobs. \nEn 1956, pronunciou unha conferencia na Universidade Harvard, substitu\u00edndo a Douglas Haskell do \"Architectural Forum\". Dirixiuse aos principais arquitectos, urbanistas e intelectuais (inclu\u00eddo Lewis Mumford), falando sobre o tema de East Harlem. Instou a esta audiencia a \"respectar, no m\u00e1is profundo sentido, fragmentos urbanos de caos que te\u00f1en unha estra\u00f1a sabedor\u00eda propia que a\u00ednda non est\u00e1 inclu\u00edda no noso concepto de orde urbana\". Contrariamente \u00e1s s\u00faas expectativas, a charla foi recibida con entusiasmo, mais tam\u00e9n a marcou como unha ameaza para os planificadores urbanos consagrados, os propietarios de bens ra\u00edces e os promotores. \"Architectural Forum\" imprimiu o discurso ese ano, xunto con fotograf\u00edas de East Harlem.\nFundaci\u00f3n Rockefeller e \"Death and Life of Great American Cities\".\nDespois de ler o texto do seu discurso de Harvard, William H. Whyte convidou a Jacobs a escribir un artigo para a revista \"Fortune\". O artigo resultante, \"Downtown Is for People\", apareceu nunha edici\u00f3n de \"Fortune\" de 1958, e marcou a s\u00faa primeira cr\u00edtica p\u00fablica a Robert Moses. A s\u00faa postura, particularmente a s\u00faa cr\u00edtica ao Lincoln Center, non foi popular entre os partidarios da renovaci\u00f3n urbana en \"Architectural Forum\" e \"Fortune\". Particularmente indignou a C. D. Jackson, o editor de \"Fortune\", quen preguntou a Whyte por tel\u00e9fono: \"Quen \u00e9 esta tola?\"\nO artigo de \"Fortune\" chamou a atenci\u00f3n de Chadbourne Gilpatric, ent\u00f3n director asociado da Divisi\u00f3n de Humanidades da Fundaci\u00f3n Rockefeller. [33] A fundaci\u00f3n moveuse intensamente en temas urbanos, cun recente premio ao Instituto de Tecnolox\u00eda de Massachusetts para estudos de est\u00e9tica urbana que culminar\u00eda na publicaci\u00f3n de \"Image of the City\" de Kevin A. Lynch. En maio de 1958, Gilpatric convidou a Jacobs a comezar a traballar como revisora de propostas de subvenci\u00f3ns. M\u00e1is adiante, nese ano, a Fundaci\u00f3n Rockefeller outorgoulle unha subvenci\u00f3n para producir un estudo cr\u00edtico sobre urbanismo e vida urbana na EE. UU. (Desde mediados da d\u00e9cada de 1950 at\u00e9 mediados da d\u00e9cada de 1960, a Divisi\u00f3n de Humanidades da fundaci\u00f3n patrocinou un programa de investigaci\u00f3n, do cal foi a beneficiaria m\u00e1is co\u00f1ecida). Gilpatric alentouna a \"explorar [...] o campo do dese\u00f1o urbano para buscar ideas e acci\u00f3ns que poidan mellorar o pensamento sobre como o dese\u00f1o de cidades poder\u00eda servir mellor \u00e1 vida urbana, inclu\u00edndo o valor cultural e humano \". Afiliada a The New School (ent\u00f3n chamada The New School for Social Research), pasou tres anos realizando investigaci\u00f3ns e escribindo borradores. En 1961, Random House publicou o produto da s\u00faa investigaci\u00f3n: \"The Death and Life of Great American Cities\".\nA obra segue sendo un dos libros m\u00e1is influentes na historia da planificaci\u00f3n urban\u00edstica estadounidense. Acu\u00f1ou moitos termos como \"capital social\", \"usos primarios mixtos\" e \"ollos na r\u00faa\", que foron adoptados profesionalmente no dese\u00f1o urbano, a sociolox\u00eda e outros campos. Pintou unha imaxe devastadora de toda a profesi\u00f3n da planificaci\u00f3n urbana, etiquet\u00e1ndoa de pseudociencia. Isto provocou respostas iradas de varios homes ricos e poderosos. Foi criticada como unha \"dama militante\" e unha \"ama de casa\": unha afeccionada que non ti\u00f1a dereito a interferir cunha disciplina estabelecida. O seu libro tam\u00e9n foi criticado pola esquerda por deixar de lado a raza e aceptar a xentrificaci\u00f3n.\nEn 1962 renunciou ao seu posto en \"Architectural Forum\" para se converter en autora e nai a tempo completo. Ademais da s\u00faa actividade na pol\u00edtica local, foi unha opositora not\u00e1bel da Guerra de Vietnam e marchou ao Pent\u00e1gono en outubro de 1967. Criticou a construci\u00f3n do World Trade Center como un desastre para o porto de Manhattan.\nLoita polo Greenwich Village.\nDurante as d\u00e9cadas de 1950 e 1960, a veci\u00f1anza de Jacobs en Greenwich Village foi transformada polos esforzos da Cidade e do Estado para constru\u00edr vivendas (v\u00e9xase, por exemplo, a loita de Jacobs para constru\u00edr West Village Houses en lugar de grandes casas de departamentos), polos promotores privados, pola expansi\u00f3n da Universidade de Nova York (NYU) e polos plans de renovaci\u00f3n urbana de Robert Moses. O plan de Moses, financiado como \"eliminaci\u00f3n de barrios marxinais\" polo T\u00edtulo I da Lei de Vivenda de 1949, tam\u00e9n exix\u00eda a demolici\u00f3n de varios bloques e a s\u00faa substituci\u00f3n por ra\u00f1aceos de luxo. O plan obrigou a 132 familias a abandonar os seus fogares e desprazou a 1000 pequenas empresas; o resultado foi Washington Square Village.\nComo parte dos seus esforzos por revitalizar a \u00e1rea, Moses propuxo por primeira vez a extensi\u00f3n da Quinta Avenida a trav\u00e9s do Washington Square Park en 1935. Ante a oposici\u00f3n da comunidade, Moses arquivou o proxecto, mais reavivou a idea na d\u00e9cada de 1950. Moses argumentou que a extensi\u00f3n da Quinta Avenida mellorar\u00eda o fluxo de tr\u00e1fico a trav\u00e9s da veci\u00f1anza e proporcionar\u00eda acceso \u00e1 autoestrada planeada do baixo Manhattan (LOMEX), que conectar\u00eda a Ponte de Manhattan e a Ponte de Williamsburg co T\u00fanel Holland.\nEn resposta, a activista local Shirley Hayes creou o \"Comit\u00e9 para Salvar o Parque Washington Square\", unha coalici\u00f3n de ducias de grupos veci\u00f1ais locais que se opuxeron \u00e1 extensi\u00f3n da estrada. Raymond S. Rubinow finalmente se fixo cargo da organizaci\u00f3n, cambiando o seu nome a \"Comit\u00e9 de Emerxencia Conxunto para pechar Washington Square ao tr\u00e1fico\". Jacobs uniuse ao comit\u00e9 baixo Hayes, mais tomou un papel m\u00e1is destacado baixo Rubinow, chegando a medios de comunicaci\u00f3n como como o \"Village Voice\", que proporcionou unha cobertura m\u00e1is comprensiva que publicaci\u00f3ns como The New York Times. O comit\u00e9 obtivo o apoio de not\u00e1beis como Margaret Mead, Eleanor Roosevelt, Lewis Mumford, Charles Abrams e William H. Whyte, as\u00ed como Carmine De Sapio, residente de Greenwich Village e influente l\u00edder dem\u00f3crata. A participaci\u00f3n de De Sapio resultou decisiva. O 25 de xu\u00f1o de 1958, a cidade pechou Washington Square Park ao tr\u00e1fico, e o comit\u00e9 conxunto celebrou unha cerimonia de atar con cinta (no canto de cortala).\nOs plans para a autoestrada LOMEX continuaron, con todo, a pesar da crecente oposici\u00f3n da comunidade en \u00e1reas como Little Italy. Na d\u00e9cada de 1960, Jacobs presidiu o Comit\u00e9 Conxunto para \ndeter a autoestrada do baixo Manhattan. Os xornais como \"The New York Times\" simpatizaban con Moses, mentres que o \"Village Voice\" recentemente creado cubr\u00eda os mitins da comunidade e estaba contra a autoestrada. Jacobs continuou loitando contra a autoestrada cando os plans rexurdiron en 1962, 1965 e 1968, e converteuse nunha hero\u00edna local pola s\u00faa oposici\u00f3n ao proxecto. Foi arrestada por un oficial de polic\u00eda vestido de civil o 10 de abril de 1968, nunha audiencia p\u00fablica durante a cal a multitude cargou contra o escenario e destru\u00edu as notas do taqu\u00edgrafo. Foi acusada de incitar disturbios, danos e obstruci\u00f3n \u00e1 administraci\u00f3n p\u00fablica. Despois de meses de xu\u00edzos levados a cabo en Nova York, o seu cargo reduciuse a unha conduta contra a orde p\u00fablica.\n\"New York: A Documentary Film\" dedicou unha hora da serie \u00e1 batalla entre Moses e Jacobs. A biograf\u00eda de Robert Caro sobre Moses, \"The Power Broker\", d\u00e1 s\u00f3 unha breve menci\u00f3n a este evento malia a forte influencia de Jacobs en Caro.\nVida en Toronto.\nPouco despois do seu arresto en 1968, mudouse a Toronto, e finalmente estabeleceuse en 69 Albany Avenue en The Annex desde 1971 at\u00e9 a s\u00faa morte en 2006. Decidiu abandonar EE. UU. en parte porque se opuxo \u00e1 guerra de Vietnam, preocup\u00e1balle o destino dos seus dous fillos en idade de recrutamento e non quer\u00eda seguir loitando contra o goberno da cidade de Nova York. Ela e o seu esposo elixiron Toronto porque era agrad\u00e1bel e ofrec\u00eda oportunidades de emprego, e mud\u00e1ronse a unha \u00e1rea de Toronto que inclu\u00eda a tantos estadounidenses que evitaban o recrutamento que se co\u00f1ec\u00eda como o \"gueto estadounidense\".\nRapidamente se converteu nunha figura destacada na s\u00faa nova cidade e axudou a deter a proposta de Autoestrada Spadina. Un tema frecuente do seu traballo foi preguntar se estamos a constru\u00edr cidades para as persoas ou para os autom\u00f3biles. Foi arrestada d\u00faas veces durante as manifestaci\u00f3ns. Tam\u00e9n tivo unha influencia consider\u00e1bel na rexeneraci\u00f3n da veci\u00f1anza de St. Lawrence, un proxecto de vivenda considerado como un grande \u00e9xito. Converteuse en cidad\u00e1 canadense en 1974, e m\u00e1is tarde d\u00edxolle ao escritor James Howard Kunstler que a dupla cidadan\u00eda non era pos\u00edbel nese momento, o que implicaba que perdera a s\u00faa cidadan\u00eda estadounidense.\nEn 1980, ofreceu unha perspectiva urban\u00edstica sobre a soberan\u00eda do Quebec no seu libro \"The Question of Separatism: Quebec and the Struggle over Separation\". Foi defensora dunha provincia de Toronto para separar a cidade propiamente dita de Ontario. Dixo, \"As cidades, para prosperar no s\u00e9culo XXI, deben separarse politicamente das s\u00faas \u00e1reas circundantes\".\nFoille concedida a Orde do Canad\u00e1 en 1996 polos seus escritos fundamentais e os seus comentarios que convidan \u00e1 reflexi\u00f3n sobre o desenvolvemento urbano. A secci\u00f3n de sociolox\u00eda urbana e da comunidade da American Sociological Association outorgoulle o seu premio Outstanding Lifetime Contribution en 2002. En 1997, o goberno da cidade de Toronto patrocinou unha conferencia titulada \"Jane Jacobs: Ideas That Matter\", que conduciu a un libro do mesmo nome. Ao final da conferencia, creouse o Premio Jane Jacobs. Incl\u00fae un estipendio anual de 5.000 d\u00f3lares por tres anos para \"honrar os heroes an\u00f3nimos orixinais de Toronto, mediante a procura de cidad\u00e1ns que participen en actividades que contrib\u00faan \u00e1 vitalidade da cidade\".\nJacobs nunca refugou expresar o seu apoio pol\u00edtico a candidatos espec\u00edficos. Op\u00faxose \u00e1 am\u00e1lgama de 1997 das cidades de Metro Toronto, por temor a que as veci\u00f1anzas individuais tivesen menos poder coa nova estrutura. Apoiou a un ecoloxista, Tooker Gomberg, que perdeu a carreira pola alcald\u00eda en Toronto en 2000, e foi asesora da exitosa campa\u00f1a \u00e1 alcald\u00eda de David Miller en 2003. Durante a campa\u00f1a \u00e1 alcald\u00eda, axudou a exercer presi\u00f3n contra a construci\u00f3n dunha ponte para unir o paseo mar\u00edtimo da cidade co Aeroporto do Centro da Cidade de Toronto (TCCA). Despois das elecci\u00f3ns, revogouse a decisi\u00f3n anterior do concello municipal de Toronto de aprobar a ponte e det\u00edvose o proxecto da s\u00faa construci\u00f3n. TCCA actualizou o servizo de transbordador e o aeroporto a\u00ednda est\u00e1 operativo en 2018.\nTam\u00e9n participou nunha loita contra un plan do Royal St. George's College (unha escola estabelecida moi pr\u00f3xima \u00e1 residencia de Jacobs desde hab\u00eda moito tempo no distrito Annex de Toronto) para reconfigurar as s\u00faas instalaci\u00f3ns. Suxeriu non s\u00f3 que se detivese o redese\u00f1o, sen\u00f3n tam\u00e9n que a escola fose forzada a sa\u00edr por completo do barrio. A\u00ednda que o consello de Toronto inicialmente rexeitou os plans da escola, a decisi\u00f3n reverteuse m\u00e1is tarde, e a Xunta Municipal de Ontario deu o visto e prace ao proxecto cando os opo\u00f1entes non lograron presentar testemu\u00f1as cr\u00edbeis e trataron de retirarse do caso durante a audiencia.\nTam\u00e9n influ\u00edu na planificaci\u00f3n urbana de Vancouver. Foi chamada \"a nai do vancouverismo\", refer\u00edndose ao uso desa cidade da s\u00faa filosof\u00eda de \"densidade ben feita\". O renomeado arquitecto Bing Thom describiu o vancouverismo desta maneira:\n \"\u00c9 p\u00f3r \u00e9nfase sobre o espazo p\u00fablico. Creo que os habitantes de Vancouver est\u00e1n moi, moi orgullosos de que construamos unha cidade que realmente te\u00f1a unha enorme cantidade de espazo no paseo mar\u00edtimo para que a xente poida recrearse e gozar. Ao mesmo tempo, False Creek e Coal Harbour eran anteriormente terras industriais que estaban moi contaminadas e degradadas. Actualizamos todo isto cun novo desenvolvemento, e as persoas te\u00f1en acceso \u00e1 auga e \u00e1s vistas. Por conseguinte, a idea para min \u00e9 de ter moita xente vivindo moi preto, mesturando os usos. Ent\u00f3n, temos apartamentos na parte superior das tendas. En Surrey temos unha universidade na parte superior dun centro comercial. Esta mestura de usos reflicte a Vancouver en termos da nosa cultura e de como vivimos xuntos.\"\nMorreu en Toronto Western Hospital aos 89 anos, o 25 de abril de 2006, ao parecer, dun derramo cerebral. Sobreviviulle un irm\u00e1n, James Butzner (nado en 2009); os seus dous fillos, James e Ned de Vancouver, e unha filla, Burgin Jacobs; dous netos e dous bisnetos. Tras a s\u00faa morte, a s\u00faa familia declarou:\n \"O importante non \u00e9 que morra, sen\u00f3n que vivise, e que o traballo da s\u00faa vida infl\u00faa moito na nosa forma de pensar. Por favor, l\u00e9mbraa lendo os seus libros e implementando as s\u00faas ideas.\"\nJane Jacobs Days.\nDespois da morte de Jacobs en abril de 2006, o alcalde da cidade de Nova York, Michael Bloomberg, anunciou o D\u00eda de Jane Jacobs, celebrado o 28 de xu\u00f1o de 2006. A cidade de Toronto proclamou os seus aniversarios ao ano seguinte, o 4 de maio de 2007, como o Jane Jacobs Day.\nInfluencia.\nA s\u00faa obra m\u00e1is influente foi \"The Death and Life of Great American Cities\" (1961), na cal critica duramente as pr\u00e1cticas de renovaci\u00f3n urbana dos anos 1950 nos Estados Unidos, cuxos planificadores (planificaci\u00f3n urban\u00edstica, dese\u00f1o urbano) asum\u00edan modelos esquem\u00e1ticos ideais que segundo ela conduciron \u00e1 destruci\u00f3n do espazo p\u00fablico. Utilizando m\u00e9todos cient\u00edficos innovadores e interdisciplinares (procedentes tanto das ciencias sociais como das ciencias naturais), a autora identificaba as causas da violencia no coti\u00e1n da vida urbana, segundo estivese suxeita ao abandono ou, pola contra, \u00e1 boa alimentaci\u00f3n, \u00e1 seguridade e \u00e1 calidade de vida.\nAs s\u00faas ideas sobre a autoorganizaci\u00f3n espont\u00e1nea do urbanismo foron aplicadas no posterior concepto de sistemas emerxentes. Segundo escribiu Marcelo Pisarro, \"os paradigmas urban\u00edsticos contempor\u00e1neos (espazos comunais, diminuci\u00f3n de tr\u00e1nsito vehicular, preservaci\u00f3n do patrimonio hist\u00f3rico, medios de transporte alternativos, econom\u00edas locais, reciclaxe) te\u00f1en algo do libro de Jacobs, mesmo no negativo, pois tam\u00e9n ela estaba cargada de boas intenci\u00f3ns. O inferno que provocou, polo menos en Greenwich Village, foi a elitizaci\u00f3n residencial: a xentrificaci\u00f3n converteu o barrio nun dos m\u00e1is custosos e exclusivos dos Estados Unidos\". \nAdemais de pola s\u00faa obra literaria, destacou polo seu activismo na organizaci\u00f3n de movementos sociais autodefinidos como espont\u00e1neos (\"grassroots\"), encami\u00f1ados a paralizar os proxectos urban\u00edsticos que entend\u00eda que destru\u00edan as comunidades locais. Primeiro nos Estados Unidos, onde conseguiu a cancelaci\u00f3n do \"Lower Manhattan Expressway\"; e posteriormente no Canad\u00e1, onde emigrou en 1968 e onde conseguiu a cancelaci\u00f3n do \"Spadina Expressway\" e a rede de autoestradas que se pretend\u00edan constru\u00edr.\nA Jacobs atrib\u00faeselle, xunto con Lewis Mumford, a inspiraci\u00f3n do movemento do Novo Urbanismo. Comentou o seu legado nunha entrevista coa revista \"Reason\".\nA\u00ednda que Jacobs pensou que o seu maior legado era a s\u00faa contribuci\u00f3n \u00e1 teor\u00eda econ\u00f3mica, \u00e9 no \u00e1mbito da planificaci\u00f3n urbana onde tivo o seu maior impacto. As s\u00faas observaci\u00f3ns sobre as formas en que funcionan as cidades revolucionaron a profesi\u00f3n de planificaci\u00f3n urbana e desacreditaron moitos modelos de planificaci\u00f3n aceptados que dominaban a planificaci\u00f3n de mediados de s\u00e9culo XX. O influente economista de Harvard, Edward Glaeser, co\u00f1ecido polo seu traballo en estudos urbanos, reco\u00f1eceu que Jane Jacobs (1960) fora prof\u00e9tica ao atacar a Moses por \"substitu\u00edr barrios que funcionaban ben con torres inspiradas en Le Corbusier\". Glaeser estivo de acordo en que estes proxectos de vivenda demostraron ser os maiores fracasos de Moses, \"Moses gastou mill\u00f3ns e desaloxou a decenas de miles de persoas para crear edificios que se converteron en centros de delincuencia, pobreza e desesperaci\u00f3n\".\nTam\u00e9n foi famosa por presentar conceptos como \"Ollos na r\u00faa\", unha referencia ao que m\u00e1is tarde se co\u00f1ecer\u00eda como vixilancia natural. O concepto tivo unha grande influencia en planificadores e arquitectos como \u00d3scar Newman, quen puxo en pr\u00e1ctica a idea a trav\u00e9s dunha serie de estudos que culminar\u00edan na s\u00faa teor\u00eda do espazo defend\u00edbel. O traballo de Jacobs e Newman afectar\u00eda a pol\u00edtica de vivenda dos Estados Unidos a trav\u00e9s do Programa HOPE VI, un esforzo do Departamento de Vivenda e Desenvolvemento Urbano dos Estados Unidos para demoler os proxectos de vivendas p\u00fablicas de grande altura tan maltratados por Jacobs e substitu\u00edlos por Inm\u00f3beis baixos de vivendas de ingresos mixtos.\nAo longo da s\u00faa vida, loitou para modificar a forma en que se abordaba o desenvolvemento da cidade. Ao argumentar que as cidades eran seres vivos e ecosistemas, avogou por ideas como o desenvolvemento do \"uso mixto\" e a planificaci\u00f3n ascendente. Ademais, as s\u00faas duras cr\u00edticas aos proxectos de \"limpeza de barrios marxinais\" e \"vivendas de grande altura\" foron fundamentais para desacreditar estas pr\u00e1cticas de planificaci\u00f3n outrora universalmente apoiadas.\n\u00c9 lembrada como unha defensora do desenvolvemento consciente das cidades e por deixar \"un legado de apoderamento para que os cidad\u00e1ns conf\u00eden no seu sentido com\u00fan e se convertan en defensores do seu lugar\".\nA pesar de que Jacobs se centrou principalmente en Nova York, os seus argumentos foron identificados como universais. Por exemplo, a s\u00faa oposici\u00f3n contra a demolici\u00f3n de barrios urbanos para proxectos de renovaci\u00f3n urbana tivo unha \"resonancia especial\" en Melbourne, Australia. En Melbourne na d\u00e9cada de 1960, as asociaci\u00f3ns de residentes loitaron contra os proxectos de vivendas de grande altura a grande escala da \"Housing Commission of Victoria\" (en galego, \"Comisi\u00f3n de vivenda de Victoria\"), que argumentaron ti\u00f1an pouco respecto polo impacto nas comunidades locais.\nLoitou contracorrente das tendencias dominantes da planificaci\u00f3n, a pesar de que os Estados Unidos seguen sendo unha naci\u00f3n suburbana, o seu traballo contribu\u00edu a que a vida na cidade sexa rehabilitada e revitalizada.\nUrbanismo ortodoxo.\nJane Jacobs indica na s\u00faa obra \"Morte e Vida das Grandes Cidades\", que as fontes do urbanismo ortodoxo son: \nObras.\nPasou a s\u00faa vida estudando as cidades. Os seus libros incl\u00faen:\n\"The Death and Life of Great American Cities\".\n\u00c9 o seu libro m\u00e1is influente e posibelmente o libro m\u00e1is influente sobre planificaci\u00f3n urbana e cidades do s\u00e9culo XX. Amplamente lido tanto por profesionais da planificaci\u00f3n como polo p\u00fablico en xeral, o libro \u00e9 unha forte cr\u00edtica das pol\u00edticas de renovaci\u00f3n urbana da d\u00e9cada de 1950, que, segundo ela, destru\u00edu comunidades e creou espazos urbanos illados e antinaturais. Avogou pola abolici\u00f3n das leis de zonificaci\u00f3n e a restauraci\u00f3n do mercado libre de terreos edific\u00e1beis, o que dar\u00eda como resultado veci\u00f1anzas densas de uso mixto e citou con frecuencia ao Greenwich Village da cidade de Nova York como un exemplo dunha comunidade urbana vibrante.\nRobert Caro citouno como a influencia m\u00e1is forte en \"The Power Broker\", a s\u00faa biograf\u00eda ga\u00f1adora do Pulitzer de Robert Moses, a\u00ednda que Caro non menciona o seu nome nin sequera unha vez no libro a pesar das batallas de Jacobs con Moses sobre a s\u00faa proposta autoestrada do baixo Manhattan. Dise que Caro cortou un cap\u00edtulo sobre Jacobs debido \u00e1 lonxitude do seu libro.\nM\u00e1is al\u00f3 das lecci\u00f3ns pr\u00e1cticas de dese\u00f1o e planificaci\u00f3n da cidade que ofrece \"Death and Life\", os fundamentos te\u00f3ricos do traballo desaf\u00edan a mentalidade do desenvolvemento moderno. Jane Jacobs defende as s\u00faas posici\u00f3ns con sentido com\u00fan e an\u00e9cdotas.\n\"The Economy of Cities\".\nA tese deste libro \u00e9 que as cidades son as principais impulsoras do desenvolvemento econ\u00f3mico. O seu argumento principal \u00e9 que o crecemento econ\u00f3mico explosivo se deriva da substituci\u00f3n de importaci\u00f3ns urbanas. A substituci\u00f3n de importaci\u00f3ns ocorre cando unha cidade comeza a producir bens localmente que importou anteriormente, por exemplo, as f\u00e1bricas de bicicletas de Tokio que substit\u00faen os importadores de bicicletas de Tokio no s\u00e9culo XIX. Afirma que a substituci\u00f3n de importaci\u00f3ns constr\u00fae infraestrutura local, habilidades e produci\u00f3n. Tam\u00e9n afirma que o aumento da produci\u00f3n exp\u00f3rtase posteriormente a outras cidades, d\u00e1ndolles a estoutras cidades unha nova oportunidade para participar na substituci\u00f3n de importaci\u00f3ns, o que produce un ciclo positivo de crecemento.\nNunha entrevista con Bill Steigerwald en \"Reason Magazine\", dixo que se a lembran por ser unha grande intelectual, ser\u00e1 lembrada non polo seu traballo relacionado coa planificaci\u00f3n urbana, sen\u00f3n polo descubrimento da substituci\u00f3n de importaci\u00f3ns. Os cr\u00edticos afirman erroneamente que as s\u00faas ideas repiten a idea da substituci\u00f3n de importaci\u00f3ns avanzada por estudosos como Andre Gunder Frank. A substituci\u00f3n de importaci\u00f3ns era unha teor\u00eda econ\u00f3mica nacional que implicaba que se unha naci\u00f3n substitu\u00eda as s\u00faas importaci\u00f3ns por produci\u00f3n nacional, a naci\u00f3n far\u00edase m\u00e1is rica, mentres que a idea de Jacob bas\u00e9ase enteiramente nas cidades e poder\u00eda denominarse substituci\u00f3n de importaci\u00f3ns urbanas. Con todo, incluso isto xerar\u00eda confusi\u00f3n porque, na pr\u00e1ctica, a substituci\u00f3n de importaci\u00f3ns na India e Am\u00e9rica Latina estaba subvencionada e ordenada polo goberno, mentres que o concepto de substituci\u00f3n de importaci\u00f3ns de Jacobs \u00e9 un proceso de descubrimento e divisi\u00f3n do traballo dentro dunha cidade.\nNa segunda parte do libro, Jacobs argumenta que as cidades precederon \u00e1 agricultura. Argumenta que nas cidades o comercio de animais e grans silvestres permitiu a divisi\u00f3n inicial do traballo necesaria para o descubrimento da agricultura; estes descubrimentos logo mud\u00e1ronse f\u00f3ra da cidade debido \u00e1 competencia pola terra. Outra interpretaci\u00f3n da historia, xeralmente considerada contraditoria coa de Jacobs, \u00e9 apoiada polo arque\u00f3logo marxista Vere Gordon Childe e nos \u00faltimos tempos por outro materialista hist\u00f3rico Charles Keith Maisels que argumentan que a agricultura precedeu \u00e1s cidades. A aparente oposici\u00f3n entre as teor\u00edas de Childe e Jacobs descansa na s\u00faa definici\u00f3n de 'cidade', 'civilizaci\u00f3n' ou 'urbana'. Childe, como outros materialistas como Maisels ou Henri Lefebvre, define \"urbano\" ou \"civilizaci\u00f3n\" como sinecismo -como comunidade pol\u00edtica monol\u00edtica, alfabetizada, socialmente estratificada, mentres que, como se pode ver en \"The Economy of Cities\" ou en \"Cities and the Wealth of Nations\", Jacobs define a cidade puramente na li\u00f1a de comercio xeograficamente denso dando paso ao descubrimento empresarial e melloras posteriores na divisi\u00f3n do traballo. Sen os requisitos da alfabetizaci\u00f3n, a construci\u00f3n monumental ou os signos de forzas civ\u00eds e armadas especializadas, as \"cidades\" poden interpretarse con precisi\u00f3n que existen miles de anos antes, de cando Childe e Maisels as colocan. Con todo, a definici\u00f3n de Jacobs \u00e9 unha suposici\u00f3n, xa que \"cidade\" se define simplemente como unha gran cidade ou \"un gran asentamento humano\" que indica a permanencia. Os primeiros restos da humanidade descubertos polos arque\u00f3logos non nos dan m\u00e1is informaci\u00f3n que a de cazadores-recolectores, xa que a\u00ednda non hai evidencia de agricultura ou asentamento, o que implica un estilo de vida n\u00f3made ata que se fagan novos descubrimentos.\n\"The Question of Separatism: Quebec and the Struggle over Sovereignty\".\n\"The Question of Separatism\" incorporou e ampliou a presentaci\u00f3n de Jacobs das Conferencias Massey de 1979, tituladas \"Canadian Cities and Sovereignty-Association\". Publicouse en 1980 e reimprimiuse en 2011 cunha entrevista previamente non publicada de 2005 con Robin Philpot sobre o tema no que evoca a relativa desaprobaci\u00f3n dese libro entre os seus lectores habituais. Esta foi, de feito, a primeira vez que se lle solicitou que o discutise nunha entrevista. O columnista Richard Gwyn adiantou que a\u00ednda que non a criticaban abertamente, os lectores canadenses de fala inglesa pensaban que non entend\u00eda como funcionaba a pol\u00edtica canadense e que non estaba a ser \u00fatil nun momento de angustia pola unidade nacional (o referendo de 1980 foi derrotado por un voto do 60%). A cuesti\u00f3n do separatismo tampouco se mencionou na bibliograf\u00eda do seu obituario de 2006 en \"The Globe and Mail\".\nO libro de Jacobs avanza a opini\u00f3n de que a eventual independencia do Quebec \u00e9 mellor para Montreal, Toronto, o resto do Canad\u00e1 e o mundo; e que tal independencia pode lograrse pacificamente. Como precedente, cita a secesi\u00f3n de Noruega de Suecia e como enriqueceu a ambas as naci\u00f3ns. Exam\u00ednanse as orixes do movemento secesionista contempor\u00e1neo na Revoluci\u00f3n silenciosa, xunto coa dependencia hist\u00f3rica do Canad\u00e1 dos recursos naturais e a propiedade estranxeira para o seu propio desenvolvemento econ\u00f3mico. Afirma que tal enfoque \u00e9 colonial e, por tanto, retrospectivo, citando por exemplo que Canad\u00e1 compra os seus esqu\u00eds e m\u00f3beis de Noruega ou de f\u00e1bricas de propiedade norueguesa no Canad\u00e1, o \u00faltimo procedemento \u00e9 un produto dos aranceis canadenses dese\u00f1ados especificamente para fomentar tales f\u00e1bricas. As opini\u00f3ns p\u00fablicas relevantes de Ren\u00e9 L\u00e9vesque, Claude Ryan, e logo o primeiro ministro Pierre Trudeau tam\u00e9n se analizan criticamente. Un exemplo \u00e9 a s\u00faa incapacidade para reco\u00f1ecer que d\u00faas moedas independentes respectivas son esenciais para o \u00e9xito dun Quebec independente e un Canad\u00e1 resultante m\u00e1is pequeno, un problema que \u00e9 central no seu libro. Salienta a necesidade de que Montreal contin\u00fae desenvolvendo o seu liderado da cultura quebequesa, pero que tal necesidade finalmente non pode ser satisfeita polas crecentes tendencias de Montreal cara ao status de cidade rexional, tendencias que presaxian unha submisi\u00f3n econ\u00f3mica, pol\u00edtica e cultural ao Toronto de fala inglesa. Tal resultado, segundo Jacobs, a longo prazo condenar\u00eda a independencia do Quebec tanto como obstaculizar\u00eda o propio futuro do Canad\u00e1. Concl\u00fae coa s\u00faa observaci\u00f3n de que a equiparaci\u00f3n popular da secesi\u00f3n pol\u00edtica co fracaso pol\u00edtico e econ\u00f3mico \u00e9 o resultado da Ilustraci\u00f3n, que percibiu a natureza como unha forza para a \"estandarizaci\u00f3n, uniformidade, universalidade e inmutabilidade\". Desde ent\u00f3n, os naturalistas e os seus lectores decat\u00e1ronse gradualmente de que a natureza \u00e9 unha forza para a diversidade, e que, \"a diversidade mesma \u00e9 a esencia da excelencia\". O tipo correcto de secesi\u00f3n, afirma Jacobs, pode conducir ao tipo correcto de diversidade.\n\"Cities and the Wealth of Nations\".\n\"Cities and the Wealth of Nations\" tenta facer pola econom\u00eda o que \"The Death and Life of Great American Cities\" fixo pola planificaci\u00f3n urbana moderna, a\u00ednda que non recibiu a mesma atenci\u00f3n cr\u00edtica. Comezando cun tratamento conciso da econom\u00eda cl\u00e1sica, este libro cuestiona un dos supostos fundamentais dos grandes economistas. Os economistas cl\u00e1sicos (e neocl\u00e1sicos) consideran que o estado-naci\u00f3n \u00e9 o principal actor en macroeconom\u00eda. Jacobs argumenta que non \u00e9 a estado-naci\u00f3n, sen\u00f3n que \u00e9 a cidade a que \u00e9 o verdadeiro actor neste xogo mundial. Reafirma a idea da substituci\u00f3n de importaci\u00f3ns do seu libro anterior, \"The Economy of Cities\", mentres especulaba sobre as ramificaci\u00f3ns adicionais de considerar primeiro \u00e1 cidade e logo \u00e1 naci\u00f3n, ou non.\n\"Systems of Survival\".\n\"Systems of Survival: A Dialogue on the Moral Foundations of Commerce and Politics\", trasl\u00e1dase f\u00f3ra da cidade, estudando os fundamentos morais do traballo. Do mesmo xeito que cos seus outros traballos, utilizou un enfoque de observaci\u00f3n. Este libro est\u00e1 escrito como un di\u00e1logo plat\u00f3nico. Parece que ela (como a describen os personaxes do seu libro) tomou recortes de xornais de xu\u00edzos morais relacionados co traballo, recompilounos e ordenounos para atopar os que se axustaban a dous patr\u00f3ns de comportamento moral que eran mutuamente exclu\u00edntes. Ela chama a estes dous patr\u00f3ns \"S\u00edndrome Moral A\", ou s\u00edndrome moral comercial, e \"S\u00edndrome Moral B\", ou s\u00edndrome moral gardi\u00e1n. Afirma que a s\u00edndrome moral comercial \u00e9 aplic\u00e1bel aos donos de negocios, cient\u00edficos, agricultores e comerciantes. Do mesmo xeito, afirma que a s\u00edndrome moral do gardi\u00e1n \u00e9 aplic\u00e1bel ao goberno, organizaci\u00f3ns ben\u00e9ficas, cazadores-recolectores e instituci\u00f3ns relixiosas. Tam\u00e9n afirma que estas S\u00edndromes Morais son fixas e non fluct\u00faan co tempo.\n\u00c9 importante salientar que Jane Jacobs brinda unha teor\u00eda sobre a moralidade do traballo e non sobre todas as ideas morais. As ideas morais que non est\u00e1n inclu\u00eddas nos seus patr\u00f3ns son aplic\u00e1beis a ambos.\nJane Jacobs contin\u00faa describindo o que sucede cando estes dous patr\u00f3ns morais se mesturan, mostrando os fundamentos do traballo da Mafia e o Comunismo, e o que sucede cando \u00e1 polic\u00eda do metro de Nova York se lle paga bonificaci\u00f3ns aqu\u00ed, reinterpretadas como parte dunha an\u00e1lise m\u00e1is ampla.\n\"The Nature of Economies\".\n\"The Nature of Economies\", un di\u00e1logo entre amigos sobre a premisa: \"os seres humanos existen por completo na natureza como parte da orde natural en todos os aspectos\" (p.xx), sost\u00e9n que os mesmos principios subxacen tanto nos ecosistemas como nas econom\u00edas: \"desenvolvemento e o codesenvolvemento a trav\u00e9s das diferenciaci\u00f3ns e as s\u00faas combinaci\u00f3ns, a expansi\u00f3n a trav\u00e9s de diversos usos m\u00faltiples da enerx\u00eda e o automantemento a trav\u00e9s do autoreabastecemento de combust\u00edbel \"(p.82).\nOs personaxes de Jacobs discuten os catro m\u00e9todos polos cales os \"sistemas dinamicamente est\u00e1beis\" poden evadir o colapso: \"bifurcaci\u00f3ns, circu\u00edtos de retroalimentaci\u00f3n positiva, controis de retroalimentaci\u00f3n negativa e adaptaci\u00f3ns de emerxencia\" (p.98). As s\u00faas conversaci\u00f3ns tam\u00e9n cobren a \"dupla natureza da aptitude para a supervivencia\" (trazos para evitar a destruci\u00f3n do propio h\u00e1bitat e o \u00e9xito na competencia para alimentarse e reproducirse), e imprevisibilidade, inclu\u00eddo o efecto bolboreta caracterizado en termos de multiplicidade de vari\u00e1beis as\u00ed como a resposta desproporcionada \u00e1 causa e a autoorganizaci\u00f3n onde \"un sistema pode ser creado a medida que avanza\" (p.137).\nA trav\u00e9s do di\u00e1logo, os personaxes de Jacobs exploran e examinan as similitudes entre o funcionamento dos ecosistemas e as econom\u00edas. Os temas incl\u00faen o desenvolvemento ambiental e econ\u00f3mico, o crecemento e a expansi\u00f3n, e como as econom\u00edas e as contornas se mante\u00f1en vivas a trav\u00e9s do \"reabastecemento de combust\u00edbel\". Tam\u00e9n formula sobre a natureza da diversidade econ\u00f3mica e biol\u00f3xica e o seu papel no desenvolvemento e crecemento dos dous tipos de sistemas.\nO libro est\u00e1 cheo de moitos exemplos econ\u00f3micos e biol\u00f3xicos do mundo real, que axudan a manter o libro \"cos p\u00e9s na terra\" e comprens\u00edbel, a\u00ednda que \u00e9 denso. Os conceptos est\u00e1n provistos de exemplos econ\u00f3micos e biol\u00f3xicos, mostrando a s\u00faa coherencia en ambos os mundos.\nUnha idea particularmente interesante \u00e9 a creaci\u00f3n de \"algo da nada\", unha econom\u00eda do nada. No mundo biol\u00f3xico, a enerx\u00eda libre d\u00e1se a trav\u00e9s da luz solar, mais no mundo econ\u00f3mico, a creatividade humana e os recursos naturais fornecen esta enerx\u00eda libre, ou polo menos enerx\u00eda de arrinque. Outra visi\u00f3n interesante \u00e9 a creaci\u00f3n de diversidade econ\u00f3mica mediante a combinaci\u00f3n de diferentes tecnolox\u00edas, por exemplo, a m\u00e1quina de escribir e a televisi\u00f3n como entradas e sa\u00eddas dun sistema inform\u00e1tico: isto pode conducir \u00e1 creaci\u00f3n de \"novas especies de traballo\".\n\"Dark Age Ahead\".\nPublicado en 2004 por Random House, \"Dark Age Ahead\" postula o argumento de Jacobs de que a civilizaci\u00f3n norteamericana mostra signos dun descenso en espiral compar\u00e1bel ao colapso do imperio romano. A s\u00faa discusi\u00f3n c\u00e9ntrase en \"cinco alicerces da nosa cultura dos que dependemos para nos mantermos firmes\", que se poden resumir como a familia nuclear e a comunidade; a calidade en educaci\u00f3n; o libre pensamento na ciencia; o goberno representativo e impostos respons\u00e1beis; e a responsabilidade corporativa e profesional. Como suxire o t\u00edtulo do libro, o punto de vista de Jacobs \u00e9 moito m\u00e1is pesimista que o dos seus traballos anteriores. Con todo, na conclusi\u00f3n, admite: \"Nun momento dado \u00e9 dif\u00edcil saber se as forzas da vida cultural ou a morte est\u00e1n en ascenso. \u00c9 a expansi\u00f3n suburbana, cos seus asasinatos de comunidades e refugallos de terra, tempo e enerx\u00eda, un signo de decadencia? Ou o crecente interese nos medios para superar a expansi\u00f3n \u00e9 un signo de vigor e adaptabilidade na cultura norteamericana? Poder\u00eda dicirse que calquera das d\u00faas afirmaci\u00f3ns poder\u00eda resultar certa\".\nMedalla e Premio Jane Jacobs.\nComo homenaxe a Jacobs, a Fundaci\u00f3n Rockefeller, que outorgara subvenci\u00f3ns a Jacobs nos anos 1950 e 1960, anunciou o 9 de febreiro de 2007, a creaci\u00f3n da Medalla Jane Jacobs, para \"reco\u00f1ecer as persoas que contribu\u00edron significativamente a pensar en dese\u00f1o, especificamente na cidade de Nova York \". Destinatarios\u02d0\nO Instituto Urbano do Canad\u00e1 ofrece un premio en nome de Jacobs, o Premio de toda unha vida Jane Jacobs, para reco\u00f1ecer a unha persoa \"que tivo un impacto significativo na sa\u00fade da s\u00faa rexi\u00f3n de acordo coa crenza de Jane Jacob de que as cidades exitosas fomentan unha comunidade baseada no lugar\". \nO ga\u00f1ador de 2011 foi Eberhard Zeidler, mentres que a s\u00faa filla, Margie Zeidler, ga\u00f1ou o premio de 2015. En 2012, Anne Golden levou o premio \"polo seu liderado nas pol\u00edticas p\u00fablicas, o seu traballo acad\u00e9mico e a s\u00faa variada experiencia de liderado nos sectores empresariais, sen fins de lucro e gobernamentais\". William (Bill) Teron aceptou o Premio 2013 \"pola s\u00faa influente carreira en pol\u00edticas p\u00fablicas e apaixonada defensa do dese\u00f1o de calidade e compromiso co desenvolvemento na \u00e1rea de Ottawa\". En 2014, Jack Diamond foi reco\u00f1ecido pola s\u00faa \"contribuci\u00f3n para mellorar a forma e defensa das cidades e a futuro da \u00e1rea metropolitana de Toronto \"."}
{"id": "489478", "revid": "23204", "url": "https://gl.wikipedia.org/wiki?curid=489478", "title": "El alquimista impaciente", "text": ""}
{"id": "489480", "revid": "5863", "url": "https://gl.wikipedia.org/wiki?curid=489480", "title": "A casa da luz (filme)", "text": "A casa da luz \u00e9 un filme galego de 2011 escrito e dirixido por Carlos Amil. \u00c9 unha adaptaci\u00f3n da novela hom\u00f3nima de Xabier P. Docampo.\nNa 10\u00aa edici\u00f3n dos Premios Mestre Mateo obtivo un s\u00f3 nomeamento na categor\u00eda de mellor filme, mais finalmente non conseguiu o galard\u00f3n. Obtivo o premio do p\u00fablico infantil na 5\u00aa edici\u00f3n do Festival Internacional de Cinema para nenos de Galicja, celebrado no 2012 (Polonia)."}
{"id": "489481", "revid": "47401", "url": "https://gl.wikipedia.org/wiki?curid=489481", "title": "El \u00e1rbol magn\u00e9tico", "text": "El \u00e1rbol magn\u00e9tico \u00e9 un filme hispano-chileno de 2013 escrito e dirixido por Isabel de Ayguavives, no seu debut como directora. Foi rodado en Chile.\nNa 12\u00aa edici\u00f3n dos Premios Mestre Mateo obtivo un s\u00f3 nomeamento na categor\u00eda de mellor filme, mais finalmente non conseguiu o galard\u00f3n."}
{"id": "489482", "revid": "15490", "url": "https://gl.wikipedia.org/wiki?curid=489482", "title": "Teodorico II, rei visigodo", "text": "Teodorico II (en g\u00f3tico, \"\u00deiudareiks II\"; ?-466), fillo de Teodorico I e neto de Alarico I, sucesor de Turismundo, foi rei dos visigodos do ano 453 ao 466, pertencente \u00e1 li\u00f1axe dos baltos ou baltingos.\nTraxectoria.\nAccedeu ao poder despois de asasinar o seu irm\u00e1n Turismundo instigado por Aecio e coa axuda do seu outro irm\u00e1n, Frederico. \nUnha ver convertido rei en Tolosa, optou por se aliar con Valentiniano III para asegura-las fronteiras do decadente imperio romano e loitar contra os outros pobos xerm\u00e1ncios que axexaban as fronteiras de Roma.\nA maiores, Teodorico II continuou a loitar contra os bagaudas, aut\u00e9nticas guerrillas rurais formadas por campesi\u00f1os desertores, campesi\u00f1os pobres e xente exclu\u00edda da sociedade, que loitaban contra o poder establecido, xa fose o Imperio romano ou calquera dos seus reinos asociados como era o caso do reino de Tolosa. Entre 453 e 454, a belicosidade dos bagaudas foi tan extrema que o emperador Valentiniano III enviou unha expedici\u00f3n que se puxo \u00e1s ordes de Teodorico II para loitar contra os eles. A vitoria da expedici\u00f3n romano-goda foi total e, en poucos meses, empregando todo tipo de crueldades, esmagou por completo a insurxencia bagauda.\nNo 455 tralos asasinatos de Valentiano III e do seu sucesor Petronio M\u00e1ximo, o rei godo Teodorico II impuxo ao seu propio emperador: Marco Mecilio Avito.\nPero mentres Teodorico ti\u00f1a a s\u00faa mirada posta na sucesi\u00f3n do trono imperial, o rei suevo Requiario asentado no noroeste da pen\u00ednsula ib\u00e9rica, empezou as hostilidades ao non reco\u00f1ecer as reivindicaci\u00f3ns territoriais do reino godo e os suevos lanzaron ataques contra a B\u00e9tica, a Cartaxinense e a Tarraconense.\nO 5 de outubro do 456, o rei godo reun\u00eda un importante ex\u00e9rcito de soldados burgundios, comandado polos seus reis Gondioc e Chilperico I, o seu irm\u00e1n, \u00e1mbolos dous aliados de Teodorico (Xordanes, \"Getica\", 231). Os suevos repreg\u00e1ronse no r\u00edo \u00d3rbigo, preto de Astorga e iniciouse a batalla do \u00d3rbigo. A vitoria foi esmagadora para os visigodos e burgundios. Meses m\u00e1is tarde e despois dunha persecuci\u00f3n por media pen\u00ednsula ib\u00e9rica, os godos detiveron a Requiario, que non obtivo o perd\u00f3n do rei e foi executado en decembro do 456.\nTeodorico II colocou, no trono suevo, a Agi\u00falfo como gobernador proporcion\u00e1ndolle unha tropa para custodia-las fronteiras para loitar contra os resistentes c\u00e1ntabros e vasc\u00f3ns. Iso si, non sen antes limitar as fronteiras do reino suevo a unha pequena parte de Galicia (\"Gallaecia\"). Pero os seus continuos actos violentos provocaron a rebeli\u00f3n dos suevos e hispanorromanos, inici\u00e1ndose as\u00ed un per\u00edodo de guerra civil e caos co\u00f1ecido como \u00abPer\u00edodo Escuro\u00bb do Reino Suevo. \nNo 457 e co asasinato do emperador romano Avito a mans do l\u00edder suevo-visigodo Ricimer, o rei godo non reco\u00f1eceu ao novo mandatario do imperio imposto por Ricimer: Flavio Xulio Valerio Maioriano. Isto fixo que Teodorico II tentase expandir un pouco m\u00e1is o reino de Tolosa cara ao norte. Pero Maioriano, que era xeneral das lexi\u00f3ns romanas, venceu \u00e1s tropas godas na batalla de Arelate conquistando a cidade goda de Arles e asinando un tratado de paz que durar\u00eda tres anos, at\u00e9 o 460.\nTam\u00e9n houbo problemas polo norte do reino. Un xeneral das Galias chamado Exidio autoproclamouse rei dos francos e, nunha pugna cos godos, matou a Frederico, irm\u00e1n do rei. Daquela, Teodorico viuse obrigado a pactar cos francos para delimitar as fronteiras entre o reino franco e o godo no r\u00edo Loira. Este pacto cos francos estendeuse a negociar tam\u00e9n con Ricimero mailo seu novo emperador monicreque: Libio Severo. Esta decisi\u00f3n non gustou nada aos nobres visigodos e, en especial, ao \u00fanico irm\u00e1n vivo que quedaba a Teodorico, Eurico. Os nobres pensaban que non hab\u00eda nada que negociar cun imperio en decadencia, polo que Eurico buscou aliados entre os nobres para asasinar a Teodorico II no 466 e coroarse como novo rei visigodo. "}
{"id": "489485", "revid": "98629", "url": "https://gl.wikipedia.org/wiki?curid=489485", "title": "Noces (filme)", "text": "Noces \u00e9 un filme de 2016 dirixido por Stephan Streker. \u00c9 unha coproduci\u00f3n internacional entre B\u00e9lxica, Francia, Luxemburgo e Paquist\u00e1n. Estreouse na secci\u00f3n Discovery do Festival Internacional de Cinema de Toronto de 2016. Recibiu oito nomeamentos nos Premios Magritte, inclu\u00edndo mellor filme e mellor director, ga\u00f1ando os dous. Bas\u00e9ase no asasinato de honra de Sadia Sheikh. Streker describiu o filme como unha traxedia grega."}
{"id": "489487", "revid": "98629", "url": "https://gl.wikipedia.org/wiki?curid=489487", "title": "Carlos II o Magn\u00e1nimo", "text": "Carlos II de Alen\u00e7on, tam\u00e9n co\u00f1ecido como Carlos II o Magn\u00e1nimo, nado en 1297 e finado o 26 de agosto de 1346, era o segundo fillo de Carlos I de Valois e de Margarida de Anjou, e polo tanto irm\u00e1n do rei de Francia Filipe VI de Francia. Foi conde de Perche, Chartres e Alen\u00e7on. \nTraxectoria.\nFixo as s\u00faas primeiras armas en G\u00fciena baixo o mando do seu pai e mostrou no seu primeiro cerco un gran valor que o levou ata unha temeridade cega (1324). \n\u00c1 morte do seu pai, o 16 de decembro de 1325, o seu irm\u00e1n Lu\u00eds de Valois recibiu o condado de Chartres, o condado de Alen\u00e7on e as terras de Ch\u00e2teauneuf-en-Thymerais e Carlos as terras de Champrond e Senonches e o condado de Perche, segundo un acordo de distribuci\u00f3n feito polo seu pai o 20 de maio de 1314; pero \u00e1 morte de Lu\u00eds os condados de Chartres e Alen\u00e7on e o se\u00f1or\u00edo de Chateauneuf-en-Thymerais pasaron ao seu irm\u00e1n m\u00e1is vello Filipe VI de Francia que os cedeu a Carlos en abril de 1329. \nParticipou na batalla de Cassel (1328) e na conquista de Saintes (1330). O seu irm\u00e1n Filipe converteuse en rei de Francia en 1328, pero o rei Eduardo III de Inglaterra reclamou a coroa e negouse a pagar o tributo. Filipe VI nomeouno tenente xeneral do Reino e enviouno a cubrir unha rebeli\u00f3n en Saintes, fomentada polos ingleses, e tomou varias fortalezas, inclu\u00edda a propia Saintes. \nDespois interveu en Cambrai en 1339 e en Tournai en 1340. O duque Xo\u00e1n III da Breta\u00f1a morreu en 1341 e estalou a guerra de sucesi\u00f3n entre a s\u00faa sobri\u00f1a Xoana de Penthi\u00e8vre, apoiada polos franceses, e Xo\u00e1n II de Montfort, apoiado polos ingleses. Filipe VI deulle a fortaleza de L'Aigle que confiscara a Xo\u00e1n de Montfort. \nParticipou na batalla de Cr\u00e9cy (26 de agosto de 1346 ), onde comandou a vangarda e na que morreu.\nMatrimonios e fillos.\nEn abril de 1314 casou con Xoana, condesa de Joigny, que faleceu o 24 de setembro de 1336, sen descendencia. \nEn decembro de 1336 casou en segundas nupcias con Mar\u00eda de la Cerda (c. 1319 - 19/11/1379), chamada Mar\u00eda de Castela, se\u00f1ora de Lunel, filla de Fernando de Castela (1275-1322), se\u00f1or de La Cerda, e de Xoana N\u00fa\u00f1ez chamada \"la Palomilla\" (\"A Pombi\u00f1a\" 1286-1351), se\u00f1ora de Lara. Mar\u00eda de la Cerda quedara vi\u00fava do seu primeiro matrimonio con Carlos de \u00c9vreux (1305-1336), conde de \u00c9tampes. Co\u00f1ecense polo menos seis fillos da uni\u00f3n de Carlos de Alen\u00e7on e Mar\u00eda de la Cerda: "}
{"id": "489490", "revid": "98629", "url": "https://gl.wikipedia.org/wiki?curid=489490", "title": "9 ondas", "text": "9 ondas \u00e9 un filme galego de 2013 dirixido por Simone Saibene. O filme foi producido mediante crowdfunding e cun orzamento total de 23.000\u20ac.\nNa 12\u00aa edici\u00f3n dos Premios Mestre Mateo obtivo un s\u00f3 nomeamento na categor\u00eda de mellor filme, mais finalmente non conseguiu o galard\u00f3n.\nSinopse.\nNa fronteira entre Galicia e Portugal un home detense a beber auga dunha fonte e perde a memoria."}
{"id": "489491", "revid": "624", "url": "https://gl.wikipedia.org/wiki?curid=489491", "title": "Carlos II de Alen\u00e7on", "text": ""}
{"id": "489492", "revid": "23204", "url": "https://gl.wikipedia.org/wiki?curid=489492", "title": "Ray W. George", "text": "Ray W. George \u00e9 un zo\u00f3logo australiano especializado en carcinolox\u00eda.\nTraxectoria.\nTraballou no Departamento de Carcinolox\u00eda do Museo de Australia Occidental entre 1953 e 1982, onde realizou investigaci\u00f3ns sobre os h\u00e1bitos do cangrexo de r\u00edo comercial.\nEn 1962 describiu unha nova especie de lagosta, \"Panulirus cygnus\", no seu traballo \"Description of \"Panulirus cygnus\" sp. nov., the commercial crayfish (or spiny lobster) of Western Australia\". \"Journal Royal Society Western Australia\", 45 (4): 100\u2013110. (Ver o artigo completo).\nAbreviatura.\nA abreviatura George empr\u00e9gase pare reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "489495", "revid": "65337", "url": "https://gl.wikipedia.org/wiki?curid=489495", "title": "Premio Burnett Anderson Memorial", "text": "O Premio Burnett Anderson Memorial (formalmente e en ingl\u00e9s: \"Burnett Anderson Memorial Award for Excellence in Numismatic Writing\") \u00e9 un premio numism\u00e1tico concedido con periodicidade anual a un autor, xornalista ou investigador en reco\u00f1ecemento das contribuci\u00f3ns \u00e1 numism\u00e1tica entendida como un hobby, feitas ao longo da s\u00faa carreira. O premio contou desde a s\u00faa creaci\u00f3n co patrocinio da editora Krause Publications, da que Burnett Anderson era correspondente en Washington. O ga\u00f1ador de cada edici\u00f3n \u00e9 seleccionado nun proceso cooperativo entre a \"American Numismatic Association\" (ANA), a \"American Numismatic Society\" (ANS) e o Gremio Literario Numism\u00e1tico (\"Numismatic Literary Guild\" -NLG-).\nO seu primeiro receptor foi o xornalista numism\u00e1tico que lle deu nome ao premio, Burnett Anderson, en 1999 a t\u00edtulo p\u00f3stumo."}
{"id": "489496", "revid": "98629", "url": "https://gl.wikipedia.org/wiki?curid=489496", "title": "Schimbare", "text": "Schimbare \u00e9 un filme galego de 2014 dirixido por \u00c1lex Sampayo rodada orixinalmente en lingua castel\u00e1. Conseguiu o galard\u00f3n \u00f3 mellor filme internacional no Festival de Cinema de San Diego.\nNa 13\u00aa edici\u00f3n dos Premios Mestre Mateo estivo nomeado en oito categor\u00edas, conseguindo finalmente facerse cos premios de mellor direcci\u00f3n de produci\u00f3n e mellor son.\nSinopse.\nLuis e Elvira viaxan a Roman\u00eda logo de ter contactado cunha organizaci\u00f3n criminal. Cando est\u00e1n a piques de chegar \u00f3 seu destino reciben unha chamada que os obriga a cambiar de traxectoria. Deben detenerse en Budapest e recoller unha nena de oito anos.\nProduci\u00f3n.\nO filme rodouse a finais de 2013 entre Galicia e Hungr\u00eda."}
{"id": "489497", "revid": "65337", "url": "https://gl.wikipedia.org/wiki?curid=489497", "title": "Eligiuspreis", "text": "O Eligiuspreis (en galego: Premio Santo Eloi ou Premio Santo Elixio) \u00e9 un premio outorgado con periodicidade anual pola Sociedade Numism\u00e1tica Alem\u00e1 (\"Deutsche Numismatische Gesellschaft\" -DNG-) \u00e1s persoas que se distinguisen polo seu labor no terreo da numism\u00e1tica. O \"Eligiuspreis\" toma o seu nome de Santo Elixio ou Santo Eloi de Noyon, patr\u00f3n dos numism\u00e1ticos e dos coleccionistas de moedas.\nHistoria.\nO premio toma o relevo dun precedente que estivo vixente entre 1978 e 1995, creado cun prop\u00f3sito semellante por iniciativa de Gerd Frese, daquela presidente da Federaci\u00f3n de Asociaci\u00f3ns de Moedas de Alema\u00f1a, antecedente da DNG. \nAs persoas elixibles son numism\u00e1ticos non especialistas, tanto de Alema\u00f1a coma do estranxeiro, que fagan as s\u00faas publicaci\u00f3ns acerca dalg\u00fan aspecto da numism\u00e1tica desde o seu propio co\u00f1ecemento como coleccionistas, que deben ser traballos documentados cient\u00edfica e historicamente e escritos en alem\u00e1n. No caso de recaer nunha persoa de nacionalidade alem\u00e1, esta ter\u00e1 que ser necesariamente socia dalgunha das entidades adheridas \u00e1 Sociedade Numism\u00e1tica Alem\u00e1.\nO xurado independente \u00e9 nomeado polo presidente da Sociedade e est\u00e1 composto por persoas relacionadas coa numism\u00e1tica en calquera dos seus \u00e1mbitos. En caso de empate entre os votos, o presidente ten un voto de calidade. Desde 1996 a 2013, o xurado estivo presidido polo numism\u00e1tico alem\u00e1n Bernhard Overbeck (1942-2018) e a partir desa data o seu presidente foi Albert Raff.\nEn cada edici\u00f3n conc\u00e9dese tam\u00e9n a categor\u00eda \"Jugendpreis\" (\"premio \u00e1 xuventude\"), polos m\u00e9ritos demostrados por numism\u00e1ticos novos.\nO premio consiste na entrega dunha medalla e leva aparellada a concesi\u00f3n dunha asignaci\u00f3n econ\u00f3mica. A primeira versi\u00f3n da Medalla Eligius estivo vixente entre 1982 e 1991 e foi dese\u00f1ada polo escultor e medallista renano Hans Karl Burgeff. A partir de 1992 a medalla substitu\u00eduse por outra de novo dese\u00f1o, da autor\u00eda do arquitecto e medallista Peter G\u00f6tz G\u00fcttler, de Dresden. \nGalardoados.\nPremio anterior.\nPremiados antes da denominaci\u00f3n de \"Eligiuspreis\":\n\"Eligiuspreis\".\nPremiados baixo a nova denominaci\u00f3n de \"Eligiuspreis\":"}
{"id": "489498", "revid": "65337", "url": "https://gl.wikipedia.org/wiki?curid=489498", "title": "Premio San Elixio", "text": ""}
{"id": "489499", "revid": "65337", "url": "https://gl.wikipedia.org/wiki?curid=489499", "title": "Premio Santo Elixio", "text": ""}
{"id": "489500", "revid": "65337", "url": "https://gl.wikipedia.org/wiki?curid=489500", "title": "Premio Santo Eloi", "text": ""}
{"id": "489502", "revid": "23204", "url": "https://gl.wikipedia.org/wiki?curid=489502", "title": "Migas de pan", "text": "Migas de pan \u00e9 un filme uruguaio-galego de 2016 dirixido por Manane Rodr\u00edguez. Est\u00e1 protagonizado por Cecilia Roth e Justina Bustos. Foi escollido como candidato do Uruguai para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado.\nNa 15\u00aa edici\u00f3n dos Premios Mestre Mateo, o filme foi nomeado en tres categor\u00edas, mellor filme, mellor gui\u00f3n e mellor maquillaxe e peiteado, mais finalmente non conseguiu ning\u00fan dos galard\u00f3ns.\nEstreouse en galego o 6 de marzo de 2021 na tvG2.\nSinopse.\nA moza Liliana Pereira (Justina Bustos), en Montevideo, universitaria e nai dun beb\u00e9, participa nas loitas estudiant\u00eds contra a ditadura c\u00edvico-militar no seu pa\u00eds. Xunto a outras mulleres, \u00e9 secuestrada, encerrada e torturada, e desposu\u00edda da patria potestade do seu fillo. O apoio mutuo coas s\u00faas compa\u00f1eiras de reclusi\u00f3n fortal\u00e9cea e acomp\u00e1\u00f1aa. Tras anos de exilio en Espa\u00f1a, e \u00f3 decatarse de que ser\u00e1 avoa, Liliana Pereira (Cecilia Roth) decide volver \u00f3 Uruguai para participar coas s\u00faas excompa\u00f1eiras na denuncia do inferno sufrido na s\u00faa mocidade e para recuperar os v\u00ednculos sentimentais co seu fillo."}
{"id": "489505", "revid": "624", "url": "https://gl.wikipedia.org/wiki?curid=489505", "title": "Iolanda de Anjou", "text": "Iolanda ou Violante de Anjou, nada en Nancy o 2 de novembro de 1428 e finada tam\u00e9n en Nancy o 23 de marzo de 1483, foi duquesa de Lorena (1473) e de Bar (1480), filla de Renato I, rei de N\u00e1poles, duque de Anjou, de Bar e Lorena, conde de Provenza, e Isabel, duquesa de Lorena. \nTraxectoria.\nCasou en 1445 en Nancy co seu primo Federico II de Lorena (1420 - 1470), conde de Vaud\u00e9mont. Este matrimonio puxo fin ao litixio que hab\u00eda entre os pais dos dous c\u00f3nxuxes, con respecto \u00e1 sucesi\u00f3n do ducado de Lorena. Tiveron a: \nEn 1473, \u00e1 morte do seu sobri\u00f1o Nicolau de Lorena, herdou o ducado de Lorena e pasoullo inmediatamente ao seu fillo, Renato II. Fixo o mesmo en 1480, \u00e1 morte do seu pai, co ducado de Bar. "}
{"id": "489508", "revid": "1131", "url": "https://gl.wikipedia.org/wiki?curid=489508", "title": "Ibn Khaldun", "text": ""}
{"id": "489510", "revid": "89787", "url": "https://gl.wikipedia.org/wiki?curid=489510", "title": "Rally Sur do Condado de 2019", "text": "O Rally Sur do Condado de 2019 foi a 16\u00aa edici\u00f3n de dito rally e a quinta proba da tempada 2019 do Campionato de Galicia de Rally. Celebrouse do 12 ao 14 de xullo de 2019 e o vencedor foi V\u00edctor Senra.\nItinerario.\nConstou de nove treitos: Covelo-Mondariz, Ponteareas, Salvaterra de Mi\u00f1o e Salceda de Caselas, con d\u00faas pasadas por cada un deles, as\u00ed como un treito m\u00e1is curto por Arbo. Este \u00faltimo xunto co de Salvaterra disput\u00e1ronse en formato de bucle, dando d\u00faas voltas ao \"circu\u00edto\".\nInscritos.\nInscrib\u00edronse 130 equipos, destacando as presenzas do l\u00edder do campionato, V\u00edctor Senra, e dos seus m\u00e1ximos rivais polo t\u00edtulo, Iago Caama\u00f1o e Alberto Meira, sendo este \u00faltimo o vencedor das catro \u00faltimas edici\u00f3ns do rally, as\u00ed como o piloto m\u00e1is laureado da proba, con seis vitorias.\nResumo.\nAlberto Meira comezou liderando, ao marcar os mellores tempos nos dous primeiros treitos, por diante de Iago Caama\u00f1o. O m\u00e1is r\u00e1pido no terceiro tramo foi V\u00edctor Senra, pero mantendo Meira o liderado, at\u00e9 que un trompo no cuarto tramo, en Ponteareas, deixou ao piloto de Gondomar case sen opci\u00f3ns. Con todo, ga\u00f1ou o quinto treito, mentres que o sexto foi para Iago Caama\u00f1o. Pola s\u00faa banda, Manuel Fern\u00e1ndez Est\u00e9vez, o m\u00e1is regular do rally, ga\u00f1ou o s\u00e9timo treito e colocouse l\u00edder da proba a falta dos dous \u00faltimos tramos, aproveitando unha picada de roda de Senra e o abandono de Iago Caama\u00f1o tras perder unha roda. Meira foi o m\u00e1is veloz no pen\u00faltimo treito, con Fern\u00e1ndez segundo, quen deste xeito aumentou a s\u00faa vantaxe sobre Senra. Pero o piloto de Dumbr\u00eda conseguiu vencer no \u00faltimo tramo, con 11 segundos de vantaxe sobre Meira e 18 sobre Fern\u00e1ndez, logrando as\u00ed a s\u00faa terceira vitoria da tempada e a primeira neste rally. Manuel Fern\u00e1ndez e Alberto Meira acompa\u00f1\u00e1rono no podio."}
{"id": "489511", "revid": "98629", "url": "https://gl.wikipedia.org/wiki?curid=489511", "title": "Josh Tillman", "text": "Joshua Michael Tillman nado o 3 de maio de 1981 e tam\u00e9n co\u00f1ecido como Father John Misty e anteriormente como J. Tillman, \u00e9 un cantautor, m\u00fasico e produtor musical estadounidense.\nMantendo unha produci\u00f3n constante de gravaci\u00f3ns en solitario dende 2004, Tillman fora membro ou estivo de xira con Demon Hunter, Saxon Shore, Fleet Foxes, Jeffertitti's Nile, Pearly Gate Music, Siberian, Har Mar Superstar, Poor Moon, Low Hums, Jonathan Wilson, e xirou extensamente cos artistas Damien Jurado, Jesse Sykes e David Bazan.\nTam\u00e9n fixo contribuci\u00f3ns en \u00e1lbums de artistas populares como Beyonc\u00e9, Lady Gaga, Kid Cudi, e Post Malone e produciu un \u00e1lbum para Matthew Daniel Siskin, co\u00f1ecido como Gambles.\nBiograf\u00eda.\nPrimeiros anos.\nTillman medrou nun fogar evanx\u00e9lico en Rockville, Maryland, un suburbio de Washington, D.C. \u00c9 o fillo de Barbara e I.C. Tillman, un enxe\u00f1eiro de Hewlett-Packard, que se co\u00f1eceron nun grupo de mozos cristi\u00e1ns. A s\u00faa nai medrara en Etiop\u00eda, onde os seus pais eran misioneiros. \u00c9 o m\u00e1is vello de catro irm\u00e1ns, tendo un irm\u00e1n e d\u00faas irm\u00e1s. Cando ti\u00f1a uns seis anos Tillman quer\u00eda converterse en pastor debido ao seu aspecto interpretativo. Comenta que os seus pais centr\u00e1ronse nos aspectos espirituais da s\u00faa educaci\u00f3n, que describe como \"culturalmente opresivo\". Estiveron separados durante moitos anos pero reconcili\u00e1ronse. Despois de aprender a tocar a bater\u00eda sendo moi novo, Tillman aprendeu a tocar a guitarra cando ti\u00f1a 12 anos.\nTillman foi criado nunha igrexa baptista, foi a unha escola de primaria episcopal, e despois a unha escola pentecostal mesi\u00e1nica. Tillman dixo que era inxenuo cando medraba porque case non hab\u00eda influencia cultural e non se permit\u00eda m\u00fasica secular. Ao redor dos 17 anos houbo novas estipulaci\u00f3ns de parte dos seus pais, permit\u00eduselle escoitar m\u00fasica secular que tivese un \"tema espiritual\". Por esta raz\u00f3n as s\u00faas primeiras compras inclu\u00edron \u00e1lbums como \"Slow Train Coming\" de Bob Dylan, xa que puido establecer que Dylan estaba clasificado como un \"artista cristi\u00e1n\".\nCarreira.\nInicios da carreira e Fleet Foxes.\nDespois de asistir ao Nyack College de Nova York (unha universidade cristi\u00e1n privada) durante un ano, Tillman mudouse a Seattle cando ti\u00f1a 21 anos. Al\u00ed atopou un traballo nunha panader\u00eda quelle permit\u00eda gravar polas noites antes de que comezase a s\u00faa quenda \u00e1s 4:30 am. Unha demo s\u00faa chegou \u00e1s mans do cantante e compositor da cidade Damien Jurado. Un ano despois Tillman comezou a abrir concertos para Jurado. Nos concertos Tillman distribu\u00edu CD-R con canci\u00f3ns que posteriormente se converter\u00edan no seu \u00e1lbum \"I Will Return\". Durante a xira tam\u00e9n fixo unha amizade con Eric Fisher, que procuxo outro \u00e1lbum en CD-R, \"Long May You Run\". Os dous discos foron despois editados a trav\u00e9s do selo Keep Recordings. Tillman e Jurado m\u00e1is tarde asinaron unha xira polos Estados Unidos con Richard Buckner.\nEn 2006 o selo independente Fargo Records publicou o que ser\u00eda realmente o primeiro \u00e1lbum en solitario de Tillman, \"Minor Works\", e reeditou \"I Will Return\" e \"Long May You Run\" como un conxunto de dous discos ese mesmo ano. En 2007 Yer Bird Records lanzou o seu m\u00e1is elaborado cuarto \u00e1lbum, \"Cancer and Delirium\".\nTras fichar pola discogr\u00e1fica independente Western Vinyl, Tillman editou dous \u00e1lbums en 2009, \"Vacilando Territory Blues\" e \"Year in the Kingdom\". Tillman dixo que compuxo a canci\u00f3n do t\u00edtulo de \"Vacilando Territory Blues\" para describir a imaxiner\u00eda que el asocia coa s\u00faa mudanza a Seattle. O seu irm\u00e1n Zach posteriormente moveuse \u00e1 cidade e toca na banda Pearly Gate Music. No ano seguinte Tillman editou \"Singing Ax\".\nEn 2008 Tillman uniuse \u00e1 banda de folk rock de Seattle Fleet Foxes como bater\u00eda.\nTras xirar extensamente con Fleet Foxes, promocionando o seu \u00e1lbum \"Helplessness Blues\", Tillman realizou o seu derradeiro concerto co grupo en Toquio o d\u00eda 20 de xaneiro de 2012.\nAlcume de Father John Misty e \"Fear Fun\".\nTillman publicou o \u00e1lbum \"Fear Fun\" baixo o seu nome alcume, Father John Misty, o 1 de maio de 2012. Un par de meses antes do lanzamento do disco publicouse un v\u00eddeo para a canci\u00f3n \"Hollywood Forever Cemetery Sings\" protagonizado pola actriz Aubrey Plaza. O \u00e1lbum era un afastamento dram\u00e1tico dos anteriores traballos de Tillman.\nComo Father John Misty, Tillman apareceu no \u00e1lbum de 2013 de Kid Cudi \"Indicud\".\nTillman escribiu un ensaio sobre a gravaci\u00f3n de Damien Jurado, \"Brothers and Sisters of the Eternal Son\" (Secretly Canadian, 2014). Tam\u00e9n compuxo a banda sonora para unha curtametraxe chamada \"The History of Caves\", dirixida pola s\u00faa muller, a directora Emma Elizabeth Tillman.\n\"I Love You, Honeybear\".\nO \u00e1lbum \"I Love You, Honeybear\" foi editado en febreiro de 2015 con aclamaci\u00f3n xeneralizada. Segundo Tillman, tr\u00e1tase dun \u00e1lbum conceptual sobre el mesmo e a s\u00faa vida persoal.\nTillman foi noticia ao versionar os temas de Taylor Swift \"Blank Space\" e \"Welcome to New York\" en 2015. Afirmou que nunha escoitara \u00e1 artista antes de gravar as versi\u00f3ns. F\u00edxoo para parodiar a Ryan Adams, que publicara a s\u00faa propia versi\u00f3n do \u00e1lbum de Swift \"1989\", con versi\u00f3ns de todas as canci\u00f3ns do disco.\nTillman publicou unha nova canci\u00f3n titulada \"Real Love Baby\" en SoundCloud o d\u00eda 19 de maio de 2016.\nTillman apareceu na canci\u00f3n \"Saturday Night Inside Out\" do segundo disco de The Avalanches, \"Wildflower\", que foi editado o 1 de xullo de 2016.\n\"Pure Comedy\" e \"God's Favorite Customer\".\nTillman chamou a atenci\u00f3n dos medios o 22 de xullo de 2016 despois de sa\u00edr do escenario no XPoNential Music Festival en Camden, Nova Jersey, tras vinte minutos de actuaci\u00f3n nun concerto que deber\u00eda durar 50 minutos. En vez de realizar o seu \"setlist\", Tillman sa\u00edu e preguntou, \"Que carallo est\u00e1 pasando?\" Despois falou durante seis minutos sobre o papel \"adormecedor\" que o entretemento xoga nas nosas vidas e como \"a estupidez acaba por dirixir o mundo porque o entretemento \u00e9 est\u00fapido\". Cando o p\u00fablico o aplaudiu pediulle \u00e1 xente que non o fixese e respostou dicindo, \"tal vez s\u00f3 fai falla un momento para estar realmente profundamente triste\". Finalmente tocou unha peza de 13 minutos do seu seguinte traballo, \"Pure Comedy\", chamada \"Leaving LA\" que fai referencia \u00e1s frustraci\u00f3ns das que falou no seu discurso. Tillman despois versionou a canci\u00f3n de Leonard Cohen \"Bird on the Wire\" antes de dicirlle \u00e1 multitude que os amaba e sa\u00edu do escenario, acabando a s\u00faa actuaci\u00f3n antes de tempo. O d\u00eda seguinte Tillman explicou a s\u00faa actuaci\u00f3n nunha mensaxe de Instagram, na que calificou o discurso de Donald Trump na Convenci\u00f3n Nacional Republicana de 2016 a \"coroaci\u00f3n demon\u00edaca do noso pr\u00f3ximo potencial Rei Idiota\", que tivo lugar a noite anterior ao concerto de Tillman.\nTillman editou unha versi\u00f3n de \"Trump's Private Pilot\", unha canci\u00f3n composta por Tim Heidecker, en SoundCloud o 7 de novembro de 2016. O 22 de novembro dese ano publicou un novo tema titulado \"Holy Hell\" tam\u00e9n en SoundCloud.\nO 23 de xaneiro de 2017 editouse o sinxelo \"Pure Comedy\" en forma de v\u00eddeo musical e Tillman anunciou a chegada do seu \u00e1lbum \"Pure Comedy\" que se lanzou o d\u00eda 7 de abril. A trav\u00e9s deste traballo externaliza a personaxe esterot\u00edpica de Father John Misty que desenvolveu nos dous anteriores discos para evitar ser restrinxido \u00e1 imaxe da personaxe, usando a s\u00faa personalidade e experiencias para expo\u00f1er a s\u00faa perspectiva da vida. O segundo sinxelo de \"Pure Comedy\", \"Two Wildly Different Perspectives\", apareceu con outro v\u00eddeo musical o 30 de xaneiro. O terceiro sinxelo foi \"Ballad of the Dying Man\", lanzado o 1 de febreiro, e o cuarto foi \"Total Entertainment Forever\", editado na noite no que a canci\u00f3n foi interpretada no programa \"Saturday Night Live\", o 4 de marzo.\nA xira mundial para promocionar \"Pure Comedy\" comezou en abril de 2017 e continuou ata principios de 2018. Durante esta xira Tillman mesturou os temas do seguinte \u00e1lbum producido con Jonathan Rado, revelando os potenciais t\u00edtulos de canci\u00f3ns \"Mr. Tillman, Please Exit the Lobby\" (despois acurtado a \"Mr. Tillman\"), \"Ouch, I'm Drowning\", \"Well, We're Only People and There's Nothing Much We Can Do About It\", e \"Dum Dum Blues\". O \u00e1lbum explora a angustia e foi composto durante un per\u00edodo de seis semanas durante o cal Tillman estivo vivindo nun hotel.\nTillman editou o sinxelo principal, \"Mr. Tillman\", do \u00e1lbum \"God's Favorite Customer\" o 20 de febreiro de 2018. O \u00e1lbum anunciouse o 18 de abril e publicouse o d\u00eda 1 de xu\u00f1o.\nO guionista e produtor brit\u00e1nico Drew Pearce, que dirixira o v\u00eddeo musical para \"The Night Josh Tillman Came to Our Apartment\", buscou a Tillman para a s\u00faa estrea como director de cine con \"Hotel Artemis\", cando quer\u00eda interpretar a un m\u00fasico. Tillman tivo un pequeno papel no filme como ladr\u00f3n de bancos. Tillman tam\u00e9n colaborou na banda sonora de \"Hotel Artemis\" coa canci\u00f3n \"Gilded Cage\", que se publicou o 8 de xu\u00f1o de 2018, o mesmo d\u00eda da estrea da pel\u00edcula."}
{"id": "489512", "revid": "865", "url": "https://gl.wikipedia.org/wiki?curid=489512", "title": "Father John Misty", "text": ""}
{"id": "489515", "revid": "54334", "url": "https://gl.wikipedia.org/wiki?curid=489515", "title": "Palinuro", "text": "Na mitolox\u00eda romana Palinuro (en lat\u00edn \"Palinurus\") era o piloto da nave de Eneas desde a s\u00faa sa\u00edda de Troia tras a destruci\u00f3n da cidade. \nNa \"Eneida\".\nConta Virxilio na \"Eneida\" que, tras parlamentaren Venus e Neptuno, este prometeulle \u00e1 deusa que os troianos arribar\u00edan ao Lacio con navegaci\u00f3n segura a cambio dunha ofrenda humana. Durante a traves\u00eda nocturna, Somnus (equivalente romano de Hipnos) visitou a Palinuro e durmiuno; Palinuro caeu ao mar, chegou a unha praia e al\u00ed o mataron uns bandidos. Cumpriuse as\u00ed a profec\u00eda nept\u00fanica, a\u00ednda que a\u00ednda haber\u00edan de encontrar os troianos moitas dificultades por terra antes de chegaren a Italia.\nCando Eneas descendeu ao inframundo, encontrouse al\u00ed co esp\u00edrito de Palinuro, que, ao ter quedado insepulto o seu corpo, carec\u00eda de descanso, e pediulle ao troiano que o axudase a pasar \u00e1 outra beira. A Sibila de Cumas, que acompa\u00f1aba ao heroe no seu descenso, foi tallante opo\u00f1\u00e9ndose ao seu desexo, pois isto ser\u00eda contrario ao designio dos fados. Por\u00e9n, prometeulle que os seus propios verdugos, perseguidos por acontecementos prodixiosos, erixir\u00edanllen un cenotafio e lle far\u00edan ofrendas, e que un cabo levar\u00eda o seu nome.\nOutras citas.\nServio e Dionisio de Halicarnaso confirman narraci\u00f3ns da morte de Palinuro anteriores \u00e1 Eneida. Tratar\u00edase, pois, duna lenda que intentar\u00eda explicar alg\u00fan accidente xeogr\u00e1fico, en concreto o cabo da costa da Campania que leva o seu nome."}
{"id": "489518", "revid": "89787", "url": "https://gl.wikipedia.org/wiki?curid=489518", "title": "Luc\u00eda Cernadas", "text": "Luc\u00eda Cernadas Varela, nada en Cecebre (Cambre) en 1997, \u00e9 unha cantante e poeta galega.\nTraxectoria.\nEstudou o Bacharelato no IES Afonso X O Sabio de Cambre. En 2015 ga\u00f1ou o III premio escolar da Fundaci\u00f3n Rosal\u00eda de Castro na modalidade de Bacharelato. En 2016 ga\u00f1ou o XXIII Certame literario de poes\u00eda e narraci\u00f3n breve do concello de Cambre. En 2017 ga\u00f1ou o XXIV Premio de Creaci\u00f3n Literaria e Ensaio da Facultade de Filolox\u00eda. En 2019 autopublicou o poemario \"Sutura\" baixo o paraugas de Leite Edici\u00f3ns. Estuda na Universidade da Coru\u00f1a, onde realiza simultaneamente o Grao en Ingl\u00e9s e o Grao en Galego e Portugu\u00e9s. \u00c9 a presidenta do coro Cantabile desde marzo de 2019."}
{"id": "489519", "revid": "1888", "url": "https://gl.wikipedia.org/wiki?curid=489519", "title": "Luc\u00eda Cernadas Varela", "text": ""}
{"id": "489520", "revid": "23204", "url": "https://gl.wikipedia.org/wiki?curid=489520", "title": "Panulirus cygnus", "text": "Panulirus cygnus \u00e9 unha especie de crust\u00e1ceo malacostr\u00e1ceo da orde dos dec\u00e1podos, suborde dos pleociemados, infraorde dos aquelados e familia dos palin\u00faridos, unha das integrantes do x\u00e9nero \"Panulirus\", co\u00f1ecida na bibliograf\u00eda internacional como lagosta australiana (a\u00ednda que nas costas do sur de Australia vive outra especie de lagosta).\nTaxonom\u00eda.\nDescrici\u00f3n.\nA especie foi descrita en 1962 polo zo\u00f3logo australiano, especializado en carcinolox\u00eda, Ray W. George, no seu traballo \"Description of \"Panulirus cygnus\" sp. nov., the commercial crayfish (or spiny lobster) of Western Australia\". \"Journal Royal Society Western Australia\", 45-4 p.: 100\u2013110. (Ver o artigo completo).\nSin\u00f3nimo.\nAdemais de polo nome actualmente v\u00e1lido, a especie foi co\u00f1ecida polo sin\u00f3nimo:\nDistribuci\u00f3n e h\u00e1bitat.\nDistribuci\u00f3n.\nA especie unicamente enc\u00f3ntrase na parte oriental da rexi\u00f3n Indo-Pac\u00edfica, estando restrinxida a s\u00faa presenza principalmente \u00e1 toda a costa oeste de Australia, entre o cabo Noroeste e a ba\u00eda de Hamelin, ao sur (a\u00ednda que tam\u00e9n pode atoparse nalgunhas illas de mar aberto).\nH\u00e1bitat.\nAs larvas de \"Panulirus cygnus\" viven nadando libremente no oc\u00e9ano durante o primeiro ano da s\u00faa vida. Cando eclosionan dos ovos poden encontrarse at\u00e1 os 1 500\u00a0km da costa. A medida que crecen, regresan \u00e1 costa para vivir durante aproximadamente cinco anos nos arrecifes coralinos en augas duns 40 m de profundidade, ou menos. Despois deste per\u00edodo, migran cara a arrecifes m\u00e1is profundos e afastados da costa. Durante esta nova etapa da s\u00faa vida, esta langosta enc\u00f3ntrase en profundidades de entre os 0 e os 90 m, e rara vez at\u00e9 os 120 m. Cando adultos, son de h\u00e1bitos nocturnos, polo que durante o d\u00eda ref\u00faxianse en fendas dos corais e das rochas, para ocult\u00e1rense dos seus depredadores.\nCaracter\u00edsticas.\nAs caracter\u00edsticas f\u00edsicas b\u00e1sicas desta langosta son: corpo cil\u00edndrico, un par de ollos compostos, pedunculados e m\u00f3bles, dous pares de antenas (as do primeiro par, pequenas, unirr\u00e1meas \u2014ant\u00e9nulas\u2014, e as do segundo birr\u00e1meas, unha de pequeno tama\u00f1o, e as do outro moi longas, m\u00e1is que o tama\u00f1o do corpo), seis pares de ap\u00e9ndices pequenos ao redor da boca (maxil\u00edpedos) e cinco pares de patas tor\u00e1cicas (perei\u00f3podos) para cami\u00f1aren.\n\"Panulirus cygnus\" ten unha masa duns 5\u00a0kg, e a m\u00e1is grande citada alcanzou os 5,5\u00a0kg. A lonxitude media da s\u00faa casca \u00e9 de 8 a 10\u00a0cm, pero o seu corpo acada de 9 a 11\u00a0cm de lonxitude nas femias ov\u00edxeras (as que levan \u00f3vulos) e nos machos con espermat\u00f3foros.\nImportancia comercial.\nA especie vive nas costas do oeste de Australia e \u00e9 o produto pesqueiro m\u00e1is importante do pa\u00eds, xa que representa o 20 % do valor da pesca industrial australiana, acadando un importe de 248 mill\u00f3ns de d\u00f3lares australianos no per\u00edoso 2003-2004. A s\u00faa produci\u00f3n anual oscila entre as 8 000 e as 15 000 toneladas segundo os anos.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UINC), temd en conta que \"Panulirus cygnus\" se colleita en toda a s\u00faa \u00e1rea de distribuci\u00f3n, ao longo da costa de Australia Occidental, e que os datos de captura por unidade de esforzo indican estabilidade no seu \"stock\", xa que a pescar\u00eda est\u00e1 ben xestionada e introduc\u00edronse restrici\u00f3ns apropiadas candose rexistrou unha diminuci\u00f3n continua das s\u00faas capturas,e que hai importantes investigaci\u00f3ns que garante que a s\u00faa pesqar\u00eda siga a ser sustent\u00e1bel, cualifica o statua da especie co o \"LC\" (pouco preocupante)."}
{"id": "489521", "revid": "1888", "url": "https://gl.wikipedia.org/wiki?curid=489521", "title": "Nieves Neira", "text": "Nieves Neira Roca, nada en Lugo o 9 de setembro de 1983, \u00e9 unha xornalista e poeta galega.\nTraxectoria.\nFilla de Manuel de Neira Pol. \u00c9 sobri\u00f1a neta da fot\u00f3grafa Maruja Roca. Traballa como xornalista en \"El Progreso\".\nPublicou desde hai anos textos po\u00e9ticos e cr\u00edticos en distintos medios pero, sobre todo, \u00e9 reco\u00f1ecida polo seu traballo period\u00edstico. Est\u00e1 a preparar unha tese sobre Ux\u00edo Novoneyra, curm\u00e1n de seu pai.\nEn 2022 participou en \"Rosal\u00eda en Cami\u00f1o. Di\u00e1logos literarios multiling\u00fces,\" celebrados en Padr\u00f3n, Santiago e Pontevedra. Organizados pola Fundaci\u00f3n Rosal\u00eda de Castro.\nReco\u00f1ecemento.\nPremio de Xornalismo Joh\u00e1n Carballeira 2020 pola reportaxe \"A fot\u00f3grafa revelada\" sobre Maruja Roca, unha das pioneiras da fotograf\u00eda galega."}
{"id": "489522", "revid": "1888", "url": "https://gl.wikipedia.org/wiki?curid=489522", "title": "Nieves Neira Roca", "text": ""}
{"id": "489527", "revid": "25871", "url": "https://gl.wikipedia.org/wiki?curid=489527", "title": "Rosal\u00eda G\u00e9nova Freire", "text": "Rosal\u00eda G\u00e9nova Freire, nada en Santiago de Compostela o 23 de febreiro de 1904, foi unha pol\u00edtica galega.\nTraxectoria.\nCasada co militante comunista Jos\u00e9 Domingo Gonz\u00e1lez Boullosa, viv\u00edan en Vilagarc\u00eda de Arousa en 1936. Co golpe de Estado do 18 de xullo de 1936 foi detida o 24 de xullo. Permaneceu en prisi\u00f3n sen procesamento xudicial at\u00e9 1939. As s\u00faas fillas, todas menores, foron dadas en adopci\u00f3n a varias familias da provincia de Ourense, a\u00ednda que ao sa\u00edr da cadea puido recuperalas.\nVida persoal.\nCasou en Santiago de Compostela con Jos\u00e9 Domingo Gonz\u00e1lez Boullosa en marzo de 1921, e tivo tres fillas e un fillo."}
{"id": "489538", "revid": "98629", "url": "https://gl.wikipedia.org/wiki?curid=489538", "title": "Secondina Cesano", "text": "Secondina Lorenza Eugenia Cesano, nada o 16 de febreiro de 1879 en Fossano (provincia de Cuneo) e finada o 13 de agosto de 1973 en Roma, foi unha numism\u00e1tica e erudita italiana. Esta cient\u00edfica e investigadora foi profesora de Numism\u00e1tica na Universidade de La Sapienza, secretaria do Instituto Italiano de Numism\u00e1tica e colaboradora da Enciclopedia Treccani.\nTraxectoria.\nSecondina Cesano naceu en Fossano filla de Carlo Emilio Cesano e de Cristina Bianchi. Formou parte das primeiras mulleres italianas admitidas na Universidade de Roma en 1902, onde se graduou da man do historiador e fil\u00f3logo Ettore De Ruggiero.\nNese mesmo ano ga\u00f1ou o concurso de acceso ao Museo Nacional Romano, onde se lle asignou, pola s\u00faa intensa preparaci\u00f3n hist\u00f3rica e numism\u00e1tica, a responsabilidade de organizar e sistematizar a colecci\u00f3n de moedas e medallas que se conformara, procedente de achados numism\u00e1ticos. A moeda da Antiga Roma convert\u00e9rase naqueles anos nun obxecto dos estudos e das colecci\u00f3ns en toda Italia, en particular das pezas provenientes das escavaci\u00f3ns dos novos barrios da cidade de Roma, que daquela se estaban a constru\u00edr inmediatamente f\u00f3ra da Muralla Aureliana, e tam\u00e9n dos traballos de construci\u00f3n dos muros no T\u00edber.\nEn 1907 accedeu \u00e1 docencia de Numism\u00e1tica na universidade romana de La Sapienza. En 1912 converteuse nunha das fundadoras o Instituto Italiano de Numism\u00e1tica e en membro electo da s\u00faa xunta directiva, que estaba presidida polo arque\u00f3logo Paolo Orsi (1859-1935). En 1920 pasou a ocupar o posto de secretaria do Instituto.\nContinuando o seu traballo no gabinete numism\u00e1tico do Museo Nacional Romano, logrou darlles estabilidade \u00e1s colecci\u00f3ns e sumou as provenientes dos coleccionistas Hartwing (1910) e Edoardo Martinori (1913), e a do antigo Museo Kircheriano (1913), que se fundara en 1651 e cuxos contido ficara disperso logo da supresi\u00f3n da Compa\u00f1\u00eda de Xes\u00fas en 1773.\nDespois da I Guerra Mundial retomou o seu ensino en La Sapienza, a\u00ednda que novamente se viu obrigada a interrompelo o ano seguinte por problemas de sa\u00fade. Tras reporse, continuou a compatibilizar a direcci\u00f3n da colecci\u00f3n de moeda romana coa actividade docente, que proseguiu ata 1950, e realizou tarefas de inspecci\u00f3n noutras colecci\u00f3ns de moeda romana de titularidade p\u00fablica. En 1924 encomend\u00f3uselle organizar as colecci\u00f3ns numism\u00e1ticas do Museo de R\u00e1vena, e entre 1926 e 1927 ocupouse en diversas misi\u00f3ns numism\u00e1ticas en Mil\u00e1n, Trento, Ancona, Reggio Calabria e Lecce. No caso da Colecci\u00f3n Piancastelli, elaborou un nutrido cat\u00e1logo dotado dun repertorio fotogr\u00e1fico excepcional para aquela \u00e9poca.\nPor mor da s\u00faa s\u00f3lida preparaci\u00f3n hist\u00f3rica e epigr\u00e1fica, ademais de escribir algunhas das p\u00e1xinas fundamentais no \"Dizionario epigrafico di antichit\u00e0 romane\", puido achegarlle \u00e1 disciplina un car\u00e1cter aut\u00f3nomo, ao mesmo tempo que serv\u00eda de apoio tanto \u00e1 reconstruci\u00f3n hist\u00f3rica como \u00e1 investigaci\u00f3n arqueol\u00f3xica, concibindo a an\u00e1lise das moedas como un labor fundamental para o co\u00f1ecemento dos t\u00edtulos e da iconograf\u00eda imperiais. Vixiante e cr\u00edtica con respecto a algunhas adquisici\u00f3ns pouco rigorosas, identificou como o maior problema do sector a propagaci\u00f3n das actividades dos falsificadores.\nA principal contribuci\u00f3n de Secondina Cesano \u00e1 numism\u00e1tica radica na descrici\u00f3n detallada dos tesouros e os achados monetarios en Italia na primeira metade do s\u00e9culo XX e tam\u00e9n en ter logrado salvar as colecci\u00f3ns do Museo Nacional do espolio do ex\u00e9rcito alem\u00e1n durante a ocupaci\u00f3n despois do 8 de setembro de 1943. Malia isto, sufriu cr\u00edticas infundadas e fortes na s\u00faa idade madura por parte de colegas m\u00e1is novos, que a illaron e non reco\u00f1eceron a s\u00faa gran capacidade de traballo e a s\u00faa s\u00f3lida preparaci\u00f3n cient\u00edfica. Pola contra, foi moi reco\u00f1ecida internacionalmente e recibiu invitaci\u00f3ns para formar parte de organismos cient\u00edficos internacionais.\nNo cat\u00e1logo da \"American Numismatic Society\" at\u00f3panse m\u00e1is de 70 t\u00edtulos ao seu nome, e a nota biogr\u00e1fica escrita polo seu alumno Franco Panvini Rosati recolle m\u00e1is dun cento.\nObras m\u00e1is salientables.\nEsta \u00e9 unha escolma das monograf\u00edas m\u00e1is representativas da traxectoria de Secondina Cesano:"}
{"id": "489539", "revid": "65337", "url": "https://gl.wikipedia.org/wiki?curid=489539", "title": "Secondina L. Cesano", "text": ""}
{"id": "489540", "revid": "65337", "url": "https://gl.wikipedia.org/wiki?curid=489540", "title": "Secondina Lorenza Eugenia Cesano", "text": ""}
{"id": "489541", "revid": "98629", "url": "https://gl.wikipedia.org/wiki?curid=489541", "title": "Os fillos do sol", "text": "Os fillos do sol (en ) \u00e9 un telefilme galego-catal\u00e1n de 2017 dirixido por Ram\u00f3n Costafreda e Kiko Ruiz. Bas\u00e9ase na historia real do nacemento da farmac\u00e9tica Zeltia grazas \u00e1 colaboraci\u00f3n entre o cient\u00edfico catal\u00e1n Fernando Calvet Prats, Ram\u00f3n Obella Vidal, un m\u00e9dico e empresario santiagu\u00e9s, e os irm\u00e1ns empresarios Xos\u00e9 e Antonio Fern\u00e1ndez.\nNa 16\u00aa edici\u00f3n dos Premios Mestre Mateo estivo nomeado en sete categor\u00edas, entre elas a de mellor filme, e finalmente conseguiu un s\u00f3 galard\u00f3n \u00e1 mellor maquillaxe e peiteado."}
{"id": "489543", "revid": "23204", "url": "https://gl.wikipedia.org/wiki?curid=489543", "title": "Els fills del sol", "text": ""}
{"id": "489544", "revid": "23204", "url": "https://gl.wikipedia.org/wiki?curid=489544", "title": "Memorias dun home en pixama", "text": "Memorias dun home en pixama (t\u00edtulo orixinal en ) \u00e9 un filme galego-catal\u00e1n de 2019 que mestura animaci\u00f3n e imaxe real dirixido por Carlos Fern\u00e1ndez de Vigo. \u00c9 unha comedia rom\u00e1ntica protagonizada por Ra\u00fal Ar\u00e9valo e Mar\u00eda Castro con m\u00fasica de Love of Lesbian. \u00c9 unha produci\u00f3n de Dream Team Concept e Ladybug Films, coa participaci\u00f3n de TV3, TVE, Movistar + e \u00c0 Punt. Estreouse o 4 de xaneiro de 2019. Ga\u00f1ou o premio Gaud\u00ed \u00f3 mellor filme de animaci\u00f3n.\nNa 17\u00aa edici\u00f3n dos Premios Mestre Mateo, estivo nomeado a tres premios nas categor\u00edas de mellor filme, mellor gui\u00f3n e mellor m\u00fasica orixinal, mais finalmente non acadou ning\u00fan galard\u00f3n.\nSinopse.\nPaco, un home \u00fanico nos seus corenta anos, consegue o que sempre quer\u00eda facer: traballar en pixama dende casa. Pero cando pensou atopar a suma de felicidade, aparece Jilguero na s\u00faa vida de quen se namora tolamente."}
{"id": "489545", "revid": "23204", "url": "https://gl.wikipedia.org/wiki?curid=489545", "title": "Memorias de un hombre en pijama", "text": ""}
{"id": "489546", "revid": "23204", "url": "https://gl.wikipedia.org/wiki?curid=489546", "title": "Die flambierte Frau", "text": "Die flambierte Frau \u00e9 un filme alem\u00e1n de 1983 dirixido por Robert van Ackeren. Est\u00e1 protagonizado por Gudrun Landgrebe, Mathieu Carri\u00e8re e Hanns Zischler. Foi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 56\u00aa edici\u00f3n dos premios, mais finalmente non foi nomeado."}
{"id": "489547", "revid": "23204", "url": "https://gl.wikipedia.org/wiki?curid=489547", "title": "Fitzcarraldo", "text": "Fitzcarraldo \u00e9 un filme alem\u00e1n de 1982 escrito e dirixido por Werner Herzog e protagonizado por Klaus Kinski. Conta a historia dun se\u00f1or do caucho, un irland\u00e9s co\u00f1ecido no Per\u00fa como Fitzcarraldo, que est\u00e1 determinado a transportar un barco de vapor sobre un outeiro para acceder a un rico territorio do caucho na conca do Amazonas. O filme base\u00e1se nos feitos reais do peruano Carlos Fitzcarrald e a s\u00faa faza\u00f1a de transportar un barco de vapor desmontado sobre o istmo de Fitzcarrald.\nO filme tivo unha produci\u00f3n complicada. Herzog obrigou \u00f3 seu equipo a transportar manualmente o barco de vapor de 320 toneladas por un outeiro, o que provocou tres feridos. O protagonista orixinal do filme, Jason Robards enfermou na metade da rodaxe polo que Herzog contou con Kinski, con quen previamente tivera un enfrontamento violento durante a produci\u00f3n de \"Aguirre, der Zorn Gottes\". A s\u00faa segunda colaboraci\u00f3n non foi mellor e un dos extras mesmo se ofreceu a matar a Kinski.\nFoi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 55\u00aa edici\u00f3n dos premios, mais finalmente non foi nomeado."}
{"id": "489548", "revid": "23204", "url": "https://gl.wikipedia.org/wiki?curid=489548", "title": "Lili Marleen (filme)", "text": "Lili Marleen \u00e9 un filme alem\u00e1n de 1981 dirixido por Rainer Werner Fassbinder e protagonizado por Hanna Schygulla. O gui\u00f3n foi elaborado empregando a novela autobiogr\u00e1fica \"Der Himmel hat viele Farben\" de Lale Andersen. Por\u00e9n, segundo o \u00faltimo marido de Lale Andersen, Arthur Beul, o argumento do filme pouco ten que ver coa s\u00faa vida real.\nFoi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 54\u00aa edici\u00f3n dos premios, mais finalmente non foi nomeado."}
{"id": "489551", "revid": "23204", "url": "https://gl.wikipedia.org/wiki?curid=489551", "title": "Fabian (filme)", "text": "Fabian \u00e9 un filme alem\u00e1n de 1980 dirixido por Wolf Gremm. Foi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 53\u00aa edici\u00f3n dos premios, mais finalmente non foi nomeado."}
{"id": "489552", "revid": "98629", "url": "https://gl.wikipedia.org/wiki?curid=489552", "title": "Die gl\u00e4serne Zelle", "text": "Die gl\u00e4serne Zelle \u00e9 un filme alem\u00e1n de 1978 dirixido por Hans W. Gei\u00dfend\u00f6rfer. Bas\u00e9ase na novela \"The Glass Cell\" de Patricia Highsmith.\nFoi nomeado \u00f3 \u00d3scar \u00f3 mellor filme en lingua non inglesa na 51\u00aa edici\u00f3n dos premios."}
{"id": "489553", "revid": "23204", "url": "https://gl.wikipedia.org/wiki?curid=489553", "title": "Der amerikanische Freund", "text": "Der amerikanische Freund \u00e9 un filme franco-alem\u00e1n de 1977 dirixido por Wim Wenders. \u00c9 unha adaptaci\u00f3n da novela \"Ripley's Game\" de Patricia Highsmith.\nFoi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 50\u00aa edici\u00f3n dos premios, mais finalmente non foi nomeado."}
{"id": "489559", "revid": "98629", "url": "https://gl.wikipedia.org/wiki?curid=489559", "title": "Ansichten eines Clowns", "text": "Ansichten eines Clowns \u00e9 un filme alem\u00e1n de 1976 dirixido por Vojt\u011bch Jasn\u00fd. Bas\u00e9ase na novela hom\u00f3nima de 1963 do ga\u00f1ador do Premio Nobel de Literatura Heinrich B\u00f6ll.\nFoi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 49\u00aa edici\u00f3n dos premios, mais finalmente non foi nomeado."}
{"id": "489561", "revid": "72012", "url": "https://gl.wikipedia.org/wiki?curid=489561", "title": "Nix (mitolox\u00eda)", "text": ""}
{"id": "489562", "revid": "22795", "url": "https://gl.wikipedia.org/wiki?curid=489562", "title": "Pas\u00edtea", "text": "Pas\u00edtea pode referise a:"}
{"id": "489564", "revid": "98629", "url": "https://gl.wikipedia.org/wiki?curid=489564", "title": "Einer von uns beiden", "text": "Einer von uns beiden \u00e9 un filme alem\u00e1n de 1974 dirixido por Wolfgang Petersen. Foi o primeiro filme de Petersen e bas\u00e9ase na novela hom\u00f3nima de Horst Bosetzky, publicado de xeito an\u00f3nimo baixo o alcume -ky. \u00c9 un suspense psicol\u00f3xico que se centra no conflito entre un profesor universitario e un chantaxista.\nFoi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 47\u00aa edici\u00f3n dos premios, mais finalmente non foi nomeado."}
{"id": "489579", "revid": "56817", "url": "https://gl.wikipedia.org/wiki?curid=489579", "title": "Der Fu\u00dfg\u00e4nger", "text": "Der Fu\u00dfg\u00e4nger \u00e9 un filme de 1973 dirixido por Maximilian Schell. A historia xira arredor do xu\u00edzo dun vello criminal de guerra. Foi coproducido conxuntamente entre empresas de Alema\u00f1a, Su\u00edza e Israel.\nFoi nomeado \u00f3 \u00d3scar \u00f3 mellor filme en lingua non inglesa en representaci\u00f3n de Alema\u00f1a do Oeste na 46\u00aa edici\u00f3n dos premios."}
{"id": "489582", "revid": "72012", "url": "https://gl.wikipedia.org/wiki?curid=489582", "title": "UNAM", "text": ""}
{"id": "489585", "revid": "23204", "url": "https://gl.wikipedia.org/wiki?curid=489585", "title": "Hipnos", "text": "Na mitolox\u00eda grega, Hipnos (en grego antigo \u1f5d\u03c0\u03bd\u03bf\u03c2, \"H\u00fdpnos\" \"sono\", \"sopor\"), era a personificaci\u00f3n do sono. \nO seu equivalente na mitolox\u00eda romana \u00e9 Somnus.\nHistoria mitol\u00f3xica.\nA s\u00faa nai era Nicte, o Nix, a noite, que o tivo sen intervenci\u00f3n masculina, a\u00ednda que nalgunha outra tradici\u00f3n seu pai foi Erebo. O seu irm\u00e1n xemelgo era T\u00e1natos (a morte sen violencia).\nO seu palacio era unha cova escura onde o Sol nunca brillaba. Na s\u00faa entrada crec\u00edan papoulas e outras plantas hipn\u00f3ticas.\nSegundo algunhas fontes, viv\u00eda xunto con T\u00e1natos nun palacio subterr\u00e1neo pr\u00f3ximo ao de Nix. Segundo outras, fac\u00edao nunha cova baixo unha illa grega, a trav\u00e9s da cal flu\u00eda o Lete, o r\u00edo de Hades ou r\u00edo do esquecemento.\nNunha ocasi\u00f3n, Hera prometeulle a Hipnos a man dunha das C\u00e1rites (as tres Grazas), Pas\u00edtea, se o axudaba a dormir a Zeus. O Sono obedeceu, pero Zeus despertou iracundo e guindar\u00eda a Hipnos do monte Olimpo se non intervira a s\u00faa nai Nix, que demostrou as\u00ed o poder que exerc\u00eda tanto sobre os deuses como sobre os homes.\nCon Pas\u00edtea tivo mil fillos, os Oniros. Os tres m\u00e1is importantes aparec\u00edan nos sonos dos reis: Morfeo, Fob\u00e9tor e Fantaso. Segundo outro mito, Morfeo ocup\u00e1base do contido animado dos sonos dos seres humanos, mentres que os outros dous Oniros eran os respons\u00e1beis dos animais e dos obxectos inanimados nos sonos.\nTam\u00e9n Hera recorreu a Hipnos, a trav\u00e9s de Iris, para que adoptara a forma de Ceix e, en sonos, se lle presentara \u00e1 s\u00faa muller e lle explicara a s\u00faa morte, pois a pobre Alc\u00edone esperaba ansiosa o regreso do seu marido ignorando que este morrera hai tempo.\nEndimi\u00f3n recibiu de Hipnos o poder de durmir cos ollos abertos, para poder as\u00ed vixiar constantemente a s\u00faa amada Selene (a primeira representaci\u00f3n da L\u00faa).\nNa arte.\nNa arte, Hipnos era retratado como un home mozo aspido e con \u00e1s nos ombros ou nas tempas. Tam\u00e9n se mostra en ocasi\u00f3ns con barba, parecido ao seu irman T\u00e1natos. \u00c1s veces repres\u00e9ntase como un home durmido nunha cama de plumas con cortinas negras ao seu redor. Os seus atributos incl\u00faen un corno de opio indutor de sono, un caule de papoula, unha p\u00f3la da que gotea a rosada do r\u00edo Lete e un facho invertido. Morfeo \u00e9 o seu principal axudante que evita que os ru\u00eddos o esperten. En Esparta, a imaxe de Hipnos sempre se situaba cerca da morte.\nXenealox\u00eda.\nPais.\nSegundo a Teogon\u00eda de Hes\u00edodo, a s\u00faa nai foi Nix, e era irm\u00e1n xemelgo de T\u00e1natos. \nCaio Xulio Hixino e Cicer\u00f3n engaden a Erebo como pai.\nFillos.\nSegundo Ovidio, esta foi a s\u00faa descendencia:"}
{"id": "489588", "revid": "98629", "url": "https://gl.wikipedia.org/wiki?curid=489588", "title": "Trotta (filme)", "text": "Trotta \u00e9 un filme alem\u00e1n de 1971 dirixido por Johannes Schaaf. Bas\u00e9ase na novela de 1938 \"Die Kapuzinergruft\", do autor austr\u00edaco Joseph Roth. Foi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 45\u00aa edici\u00f3n dos premios, mais finalmente non foi nomeado. Participou no Festival Internacional de Cinema de Cannes de 1972."}
{"id": "489592", "revid": "98629", "url": "https://gl.wikipedia.org/wiki?curid=489592", "title": "Das Schlo\u00df (filme de 1968)", "text": "Das Schlo\u00df \u00e9 un filme alem\u00e1n de 1968 dirixido por Rudolf Noelte e protagonizado por Maximilian Schell, Cordula Trantow, Trudik Daniel e Helmut Qualtinger. Bas\u00e9ase na novela hom\u00f3nima de Franz Kafka\nFoi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 44\u00aa edici\u00f3n dos premios, mais finalmente non foi nomeado. Tam\u00e9n foi escollido para competir no Festival Internacional de Cinema de 1968, mais o festival foi cancelado por mor dos eventos ocorridos en maio do 68."}
{"id": "489599", "revid": "5132", "url": "https://gl.wikipedia.org/wiki?curid=489599", "title": "Minor League Baseball", "text": "As Minor League Baseball (MiLB, do ingl\u00e9s: Ligas Menores de B\u00e9isbol) \u00e9 unha xerarqu\u00eda de ligas b\u00e9isbol profesionais en Am\u00e9rica (con equipos nos Estados Unidos, o Canad\u00e1, M\u00e9xico e a Rep\u00fablica Dominicana) que compiten a niveis inferiores \u00e1 Major League Baseball ou Grandes Ligas (MLB). Estas competici\u00f3ns funcionan como cateogr\u00edas de canteira e formaci\u00f3n de novos xogadores, a\u00ednda que est\u00e1n operadas todas como negocios independentes.\nA maior\u00eda de ligas funcionan baixo unha organizaci\u00f3n co\u00f1ecida como National Association of Professional Baseball Leagues (NAPBL), a cal opera baixo o mando co Comisionado do B\u00e9isbol. As outras ligas que non est\u00e1n baixo est\u00e1 organizaci\u00f3n reciben o nome de ligas independentes e non te\u00f1en ningunha ligaz\u00f3n coa MLB. Excepto a Liga Mexicana, os equipos das ligas menores adoitan estar relacionados con equipos da MLB, funcionando as\u00ed como equipos de canteira ou \"farm system\". As competici\u00f3ns das ligas menores clasif\u00edcanse en diferentes clases en funci\u00f3n do seu nivel, de maior a menor: Triple-A (AAA), Double-A (AA), High-A (A+), Single-A (A) e Rookie."}
{"id": "489600", "revid": "5132", "url": "https://gl.wikipedia.org/wiki?curid=489600", "title": "Ligas Menores de B\u00e9isbol", "text": ""}
{"id": "489603", "revid": "85894", "url": "https://gl.wikipedia.org/wiki?curid=489603", "title": "Jos\u00e9 Domingo Gonz\u00e1lez Boullosa", "text": "Jos\u00e9 Domingo Gonz\u00e1lez Boullosa, nado en Marc\u00f3n (Pontevedra) e finado na Estrada o 9 de outubro de 1936, foi un pol\u00edtico galego.\nTraxectoria.\nTapiceiro de profesi\u00f3n, viviu alg\u00fans anos en Santiago de Compostela onde traballou como tapiceiro no teatro Cervantes. Militante do Partido Comunista de Espa\u00f1a, nos anos da Rep\u00fablica instalouse coa familia en Vilagarc\u00eda de Arousa, onde activou o PCE en colaboraci\u00f3n con Jos\u00e9 Fernando Fern\u00e1ndez V\u00e1zquez. En 1934 foi detido por excitaci\u00f3n \u00e1 rebeli\u00f3n e ao ano seguinte mult\u00e1rono con 150 pesetas por distribuci\u00f3n de follas clandestinas. Participou en varios mitins do Frente Popular. Co golpe de Estado do 18 de xullo de 1936 participou como vogal no Comit\u00e9 da Fronte Popular en representaci\u00f3n do PCE. Logo permaneceu no seu domicilio. O d\u00eda 24 de xullo detiveron a s\u00faa muller, fuxiu coa s\u00faa filla Teresa e pasou a noite nunha casa de Abalo, e de al\u00ed marchou a Setecoros (Valga) onde o acolleu o cura Santiago Garrido \u00c1lvarez, irm\u00e1n de Xes\u00fas Garrido \u00c1lvarez. Residiu al\u00ed ata o 3 de agosto que marchou a Lanta\u00f1o para ver os seus fillos, e al\u00ed o detiveron o 7 de agosto membros da Guardia C\u00edvica daquela localidade e entreg\u00e1rono \u00e1 Garda Civil. O 9 de outubro sac\u00e1rono da cadea e lev\u00e1rono preto da Estrada, no quil\u00f3metro 23 da estrada Chapa-Carril, onde foi asasinado xunto a Severino Garc\u00eda Teijeiro, Juan Bacariza S\u00e1nchez, Xes\u00fas Froiz G\u00f3mez, Manuel Guill\u00e1n Abalo e Ram\u00f3n Mu\u00ed\u00f1os Lorenzo. Os cad\u00e1veres foron trasladados ao cemiterio da Estrada onde os soterraron.\nVida persoal.\nCasou en Santiago de Compostela con Rosal\u00eda G\u00e9nova Freire en marzo de 1921."}
{"id": "489604", "revid": "98629", "url": "https://gl.wikipedia.org/wiki?curid=489604", "title": "O martirio de san Mauricio", "text": "O martirio de san Mauricio ou San Mauricio e a lexi\u00f3n tebana \u00e9 unha importante obra El Greco da s\u00faa primeira etapa toledana. Foi encargada por Filipe II para o mosteiro do Escorial, onde sempre permaneceu. El Greco, comezouno en 1580 e rematouno no outono de 1582, e o entregou persoalmente no Escorial o 16 de novembro. Est\u00e1 catalogado por Harold Wethey co n\u00famero 265 no seu cat\u00e1logo razoado de obras deste pintor.\nContexto da obra.\nIntroduci\u00f3n \u00e1 obra: adaptaci\u00f3n de El Greco a Toledo.\nSegundo Juan Agust\u00edn Ce\u00e1n Berm\u00fadez, con esta obra El Greco entra no seu \"segundo cami\u00f1o\", que este autor considera \"malo\". O certo \u00e9 que en \"San Mauricio\", desaparecen os derradeiros vestixios do esp\u00edrito italiano porque hai un esquecemento completo das f\u00f3rmulas italianas, mentres que o mestre ensaia un novo e estra\u00f1o sistema que resalta o seu esaxerado m\u00f3dulo pict\u00f3rico. \nA partir deste traballo, xunto aos trazos propios do Manierismo, \u00fanense \u00e1 obra de El Greco unhas particularidades propias do medio xeogr\u00e1fico e humano de Toledo. Influenciado pola violenta luminosidade do ceo sobre a terra mon\u00f3tona e gris da meseta castel\u00e1, a luz nas pinturas de El Greco adoita aparecer sen contrastes, sen transici\u00f3ns suaves, e a cor faise intensa e cr\u00faa. Os personaxes acent\u00faan tam\u00e9n unha maior intensidade de expresi\u00f3n e movemento, e aparece unha dureza e angulosidade nerviosa e excitada que, a mi\u00fado, chega at\u00e9 a esaxeraci\u00f3n. \nPara chegar a este cambio coinciden certos factores. Por unha banda, a vitoria decisiva da influencia local, do ambiente espa\u00f1ol do s\u00e9culo XVI, e dos tipos caracter\u00edsticos castel\u00e1ns, trasladados da realidade \u00e1 pintura. Por outra banda, a progresiva intensificaci\u00f3n das calidades innatas do mestre, que tam\u00e9n puideron ter lugar en Italia, pero que se reafirmaron en Castela cunha singular forza. \nX\u00e9nese da obra.\nJuan Fern\u00e1ndez de Navarrete (\"O Mudo\") faleceu en Toledo, o 28 de marzo de 1579, sen chegar a rematar a sere de 32 pinturas que se lle encomendaran para a igrexa do mosteiro do Escorial, Pouco despois, en xu\u00f1o de 1579, na festa do Corpus Christi, Filipe II visitou Toledo, e probablemente El Greco aproveitou a visita do monarca para lle ofrecer os seus servizos. \nO \"San Mauricio\" estaba destinado a un altar lateral da igrexa, formando un \"pendant\" co \"Martirio de Santa \u00darsula e as once mil virxes\" encargado a Luca Cambiaso. \nA encarga do \"San Mauricio\" aparece por primeira vez nunha real c\u00e9dula asinada polo monarca en Zorita o 25 de abril de 1580, no que daba instruci\u00f3ns precisas ao prior do mosteiro do Escorial coa fin de lle proporcionar \u00f3 pintor os materiais necesarios para levar a cabo o traballo. Por outra banda, Frei Andr\u00e9s de Le\u00f3n asegur\u00e1rase de que non lle faltaran cartos suficientes a El Greco de tal xeito que recibiu varios adiantos monetarios. A pintura rematouse antes do 2 de setembro de 1582, mais non gustou a Filipe II, que non entregou a obra ao prior do Escorial at\u00e9 o 17 de agosto de 1584; e no seu lugar colocouse outra versi\u00f3n do mesmo feito, obra de R\u00f3mulo Cincinato. \nO prezo final da obra tivo que ser decidido por unha segunda taxaci\u00f3n a cargo de Diego de Urbina e m\u00e1is R\u00f3mulo Cincinato dado que El Greco non estivera de acordo co prezo da primeira taxaci\u00f3n. Dado que o \"San Sebasti\u00e1n\" definitivo colgado na igrexa do Escorial foi obra de R\u00f3mulo Cincinato, \u00e9 moi posible que este pintor e taxador influ\u00edse na opini\u00f3n de Filipe II. Finalmente, a cantidade total cobrada por este traballo foi de 800 ducados.\nAn\u00e1lise da obra.\n\u00c9 un \u00f3leo sobre lenzo de 445 x 294 cm realizado entre 1580-82. Est\u00e1 asinado con cursiva grega na parte inferior dereita do papel, colocado na boca dunha serpe. A serpe, poida que represente anto a prudencia coa que o cristi\u00e1n deb\u00eda actuar no mundo, como a envexa que xa provocaba a incipiente fama do propio pintor.\nTem\u00e1tica.\nSegundo a Lenda de ouro, Flos Sanctorum e outros textos de escasa validez hist\u00f3rica, Mauricio foi o l\u00edder da Lexi\u00f3n Tebana, que estaba formada por m\u00e1is de 6.500 soldados coptos na rexi\u00f3n de Tebas (Exipto). Estando esta lexi\u00f3n en Agaunum, hoxe Saint-Maurice-en-Valais (Su\u00edza), o emperador romano Maximiano ordenoulles participar nunha cerimonia pag\u00e1 de sacrificio aos deuses antes de entrar en batalla. Mauricio e os seus oficiais: C\u00e1ndido de Tebas, Xere\u00f3n de Colonia, Urso, Victor, Exuperio de Agune e outros, neg\u00e1ronse, emocionados pola s\u00faa fe cristi\u00e1. Como a maior\u00eda dos lexionarios eran cristi\u00e1ns, tam\u00e9n se negaron, polo que tam\u00e9n foron decimados; e dicir, ser\u00edan axusticiados un de cada dez homes da lexi\u00f3n. Como se volveron negar por segunda vez, ordenou ao resto dos soldados que cercaran e mataran a t\u00f3dolos lexionarios.\nComposici\u00f3n.\nO Greco mesturou unha lenda do cristianismo primitivo con personaxes contempor\u00e1neos seus, o que significa a resistencia do catolicismo fronte o paganismo e/ou outros inimigos, tanto de finais do s\u00e9culo III coma do s\u00e9culo XVI. \nMauricio aparece na parte diante, cunha armadura supostamente romana. \u00c1 dereita do cadro, san Exuperio leva un estandarte vermello. Outro oficial, de costas ao espectador, pode ser san C\u00e1ndido. Estes dous oficiais asenten \u00e1s palabras de Mauricio, estendendo os seus brazos dereitos coas palmas das mans abertas. No medio deles est\u00e1 un criado que porta un casco. Mauricio e os seus oficiais est\u00e1n descalzos e vestidos de lexionarios romanos, pero detr\u00e1s deles hai un personaxe calzado e cunha t\u00fanica amarela. Pode ser s\u00f3 unha figura simb\u00f3lica, ou pode representar a Santiago o menor, que (segundo a Lenda dourada) predicara en Tebas e convertera, previamente, a lexi\u00f3n tebana ao cristianismo. \nOs personaxes do s\u00e9culo XVI son: o m\u00e1is vello \u00e9 Manuel Filiberto de Savoia, comandante das tropas espa\u00f1olas na batalla de san Quint\u00edn, e nomeado por Gregorio XIII Gran Mestre da Orde de San Mauricio. \u00c1 s\u00faa dereita vemos a Alexandre Farnesio, que despois participou na Guerra de Flandres. Na escena de fondo, onde se desenvolve o martirio, est\u00e1 Xo\u00e1n de Habsburgo e Blomberg, fillo natural de Carlos V, e vencedor da batalla de Lepanto. Estes personaxes v\u00edstense co uniforme militar do s\u00e9culo XVI. Detr\u00e1s del, vense a parte superior dunha morea de picas e alabardas, portadas por personaxes indeterminados. O mozo de barba rubia que mira cara o espectador, ad\u00f3itase considerar coma un autorretrato de El Greco. \nO \"rompemento de gloria\" (visi\u00f3n moment\u00e1nea do Ceo) est\u00e1 composta por anxos m\u00fasicos, e outros con t\u00fanicas verdes, que levan follas de palma e unha coroa triunfal, destinados aos m\u00e1rtires. \u00c9 de salientar a audacia dos escorzos dalg\u00fans destes anxos que contrastan coa quietude e tranquilidade da parte terrenal. \nNo fondo, lexionarios, espidos ou con t\u00fanicas transparentes, marchan en fileiras ao lugar onde escollen os que te\u00f1en que morrer. O verdugo est\u00e1 representado de costas ao espectador e cunha postura que lembra \u00e1s figuras de Michelangelo Buonarroti, mentres Mauricio conforta aos seus compa\u00f1eiros e acolle nos seus brazos os corpos dos que son decapitados. \u00c1 dereita e esquerda do verdugo, repres\u00e9ntanse os admirables nus en escorzo de dous lexionarios decapitados. Volvemos ver a san Exuperio e outros personaxes contempor\u00e1neos de El Greco, vestidos co uniforme militar do s\u00e9culo XVI. \nA paisaxe.\nEl Greco s\u00f3 estaba interesado na espiritualidade da situaci\u00f3n, polo que eludiu case completamente a s\u00faa contextualizaci\u00f3n. Colocou a escena nun outeiro rochoso, que est\u00e1 nun segundo plano nun lugar indeterminado, e no fondo aparecen alg\u00fans outeiros onde se amosan pequenas casetas. O lugar est\u00e1 completamente desprovisto de vexetaci\u00f3n, ag\u00e1s o tronco dunha \u00e1rbore tallada, situada fronte aos oficiais que conversan. Este tronco pode simbolizar tanto o masacre dos lexionarios nun segundo plano coma a s\u00faa futura Resurrecci\u00f3n. O ceo \u00e9 azul brillante, con nubes brancas e na parte centro-esquerda hai un magn\u00edfico \"rompemento de gloria\" (apertura moment\u00e1nea da dimensi\u00f3n celestial). \nIntensificaci\u00f3n realista neste obra.\nVarias caracter\u00edsticas da obra que poden parecer sorprendentes xa estaban presentes nas obras anteriores de El Greco, pero aqu\u00ed intensif\u00edcanse e aparecen dun xeito moito m\u00e1is radical: \nDe feito, a actitude do grupo de primeiro plano, a pesar do vestiario militar e a aparencia de estatuas heroicas, semella m\u00e1is t\u00edpica dunha Pintura de x\u00e9nero, da que se diferencia, no entanto, pola expresiva individualidade de cada rostro, que a achega ao retrato pict\u00f3rico. \u00c9 moi interesante notar que o cretense consegue representar a t\u00f3dolos personaxes do primeiro plano, non coma se levasen un disfrace, sen\u00f3n coma se fosen reais e, case, logra convertelos nos seus contempor\u00e1neos. \nNos planos posteriores, son remarcables a construci\u00f3n s\u00f3lida e minuciosa de todo o conxunto, e a solidez de tantas figuras pequenas de soldados espidos, plasmadas e estudadas coma se fosen grandes. Segundo Manuel Bartolom\u00e9 Coss\u00edo, todo isto d\u00e9bese \u00e1 vitoria decisiva do espa\u00f1olismo e do naturalismo sobre o esp\u00edrito de El Greco, o que provocou a recrudescencia e a intesificaci\u00f3n das s\u00faas condici\u00f3ns innatas. \nO sangue derramado.\nGregorio Mara\u00f1\u00f3n afirma que El Greco case nunca foi morboso ao pintar sangue, nin sequera nas s\u00faas Crucifixi\u00f3ns. Como moito, o mestre pintou unhas pingas simb\u00f3licas, que semellaban m\u00e1is ben pedras preciosas. Na Crucifixi\u00f3n de Cristo do Museo do Prado, alg\u00fans anxos af\u00e1nanse por seca-lo sangue da Cruz, e outro recolle con coidado o sangue derramado, porque \u00e9 a preciosa promesa da Redenci\u00f3n pola cruz. \nNeste \"Martirio de san Mauricio,\" obrigado a representar m\u00e1rtires, f\u00edxoo do xeito m\u00e1is sanguento pos\u00edbel. As\u00ed, ao representar a decapitaci\u00f3n dun soldado da lexi\u00f3n tebana, non pintou unha \u00fanica pinga de sangue, o que non pod\u00eda convencer a Filipe II, que estaba interesado nunha pintura que trasladase \u00e1 emoci\u00f3n inmediata, e non na que se amosara unha profunda reflexi\u00f3n e unha experiencia interior. "}
{"id": "489607", "revid": "15490", "url": "https://gl.wikipedia.org/wiki?curid=489607", "title": "San Mauricio e a lexi\u00f3n tebana", "text": ""}
{"id": "489622", "revid": "1822", "url": "https://gl.wikipedia.org/wiki?curid=489622", "title": "Pas\u00edtea (mitolox\u00eda)", "text": "Na mitolox\u00eda grega, Pas\u00edtea (en grego antigo \u03a0\u03b1\u03c3\u03b9\u03b8\u03ad\u03b1 \"Pasithea\", \"relaxaci\u00f3n\"), era unha das C\u00e1rites (en grego antigo \u03a7\u03ac\u03c1\u03b9\u03c4\u03b5\u03c2), m\u00e1is co\u00f1ecidas como as tres Grazas, e era a personificaci\u00f3n da relaxaci\u00f3n, a meditaci\u00f3n, as alucinaci\u00f3ns e todos os demais estados alterados da conciencia. \nAdoita dicirse que estas tres deidades eran fillas de Zeus e Eur\u00edmone, pero segundo o poeta Nono de Pan\u00f3polis era filla de Hera, e de Dioniso.\nFamilia.\nPas\u00edtea estaba casada con Hipnos, o deus do sono.\nAs s\u00faas irm\u00e1s eran Aglaia (\"a resplandecente\"), Eufr\u00f3sine (\"a alegr\u00eda\") e Thal\u00eda (\"a florecente\"). Na mitolox\u00eda romana co\u00f1ec\u00edanse como as \"Gratiae\", as \"Grazas\".\nNo libro 14 da \"Il\u00edada\" de Homero, Pas\u00edtea era unha das C\u00e1rites m\u00e1is xoves. Hera prometeuna en matrimonio a Hipnos, o deus do sono a cambio dun favor: se o axudaba a dormir a Zeus. \nOutra Pas\u00edtea.\nSegundo Hes\u00edodo, Pas\u00edtea era tam\u00e9n o nome de unha das Nereidas."}
{"id": "489625", "revid": "98629", "url": "https://gl.wikipedia.org/wiki?curid=489625", "title": "Nora Stanton Barney", "text": "Nora Stanton Blatch Barney, nada en Basingstoke (Inglaterra) o 30 de setembro de 1883 e finada en Greenwich (Connecticut) o 18 de xaneiro de 1971, foi unha enxe\u00f1eira civil, arquitecta e activista feminista estadounidense.\nTraxectoria.\nEra filla de William Blatch e Harriot Eaton Stanton, e neta de Elizabeth Cady Stanton, pioneira do movemento sufraxista nos Estados Unidos.\nFoi unha das primeiras mulleres que obtivo o t\u00edtulo de enxe\u00f1eira nos Estados Unidos. Diplomada pola universidade Cornell en 1905 e aceptada na American Society of Civil Engineers (ASCE) no mesmo ano sendo a primeira muller que ingresou. Por\u00e9n, neg\u00f3uselle o ascenso a membro asociado en 1916 s\u00f3 por ser muller. En 2015, foi ascendida postumamente \u00e1 esta categor\u00eda da ASCE.\nTraballou como enxe\u00f1eira asistente na Radley Steel Construction Company (1909\u20131912)\u00a0 e na Comisi\u00f3n de Servizo P\u00fablico de Nova York a partir de 1912. Tam\u00e9n traballou para a Administraci\u00f3n de Obras P\u00fablicas en Connecticut e Rhode Island como arquitecta, inspectora de enxe\u00f1ar\u00eda e dese\u00f1adora de aceiro estrutural.\nSeguindo o exemplo da s\u00faa avoa e da s\u00faa nai, Nora tam\u00e9n participou no movemento sufraxista e sucedeu a s\u00faa nai na presidencia da Women\u2019s Political Union en 1915.\nVida persoal.\nEn 1908, Nora casou co inventor Lee de Forest e foi a responsable da xesti\u00f3n de varias empresas que fundou para promover os seus inventos e a nova tecnolox\u00eda da radio. A parella pasou a s\u00faa l\u00faa de mel en Europa anunciando o equipo de radio que desenvolveu. Non obstante, a parella rompeu un ano despois, en gran parte por mor da insistencia de Forest de deixar a profesi\u00f3n e converterse en ama de casa. Pouco despois, deu a luz \u00e1 s\u00faa filla Harriot en 1909.\nEn 1919, Nora casou con Morgan Barney, un arquitecto naval. A filla da parella, Rhoda Barney Jenkins, naceu o 12 de xullo de 1920, en Nova York, tam\u00e9n arquitecta e activista feminista. Nora foi moi activa nos movementos feministas e pacifistas e en 1944 foi a autora de \"World Peace Through a Peoples Parliament\" (en galego, \"Paz Mundial a trav\u00e9s dun parlamento popular).\""}
{"id": "489628", "revid": "23204", "url": "https://gl.wikipedia.org/wiki?curid=489628", "title": "Manuel V\u00e1zquez Otero", "text": "V\u00e1zquez Otero, nado na Estrada cara a 1900, foi un pol\u00edtico galego.\nTraxectoria.\nDurante a Rep\u00fablica foi secretario da Casa del Pueblo da Estrada. Logo da folga xeral revolucionaria de 1934 foi detido xunto con Manuel Coto Chan e Higinio Carracedo Ruzo acusados de cortar os f\u00edos telegr\u00e1fico e telef\u00f3nico a noite do 5 ao 6 de outubro, deixando incomunicada a vila da Estrada; xulgados en novembro polo Tribunal de Urxencia, foron condenados a un ano, catro meses e un d\u00eda de prisi\u00f3n, e en decembro foron trasladados \u00e1 colonia penitenciaria do Dueso. Logo do triunfo da Frente Popular en febreiro de 1936 foi indultado. Foi xefe da oficina de colocaci\u00f3n obreira da Estrada. Co golpe de Estado do 18 de xullo de 1936 fuxiu e agochouse. Instru\u00eddo procedemento por rebeli\u00f3n, aparecen requisitorias na prensa a principios de setembro. Estivo agochado na casa de Josefa Campos Plaza, de Guimarei."}
{"id": "489629", "revid": "1131", "url": "https://gl.wikipedia.org/wiki?curid=489629", "title": "Isaura Pazos Campos", "text": "Isaura Pazos Campos nada na Estrada cara a 1910 e finada en Pontevedra a finais de outubro de 1998, foi unha pol\u00edtica galega.\nTraxectoria.\nCasada con Higinio Carracedo Ruzo. Co golpe de Estado do 18 de xullo de 1936 agochou ao seu home. Cando unha partida de fascistas veu buscalo obrig\u00e1ndoo a sa\u00edr do forno que o ocultaba, Isaura \u00eda recargadolle unha escopeta coa que lles disparou e conseguiu fuxir da casa tras ferir a dous dos falanxistas, a\u00ednda que foi alcanzado moi preto, xunto a un regato, e al\u00ed mesmo o mataron o 28 de novembro de 1938. Detida, foi xulgada en Pontevedra por auxilio \u00e1 rebeli\u00f3n e condenada a 12 anos de prisi\u00f3n. Tam\u00e9n foron detidas a s\u00faa nai, as s\u00faas avoas, Josefa Campos e Manuela Ruzo, as fillas desta, Celia e Berta Carracedo e as veci\u00f1as coas que ti\u00f1an m\u00e1is trato acusadas de terlle prestado auxilio a Isaura no tempo do agocho do home. Cando sa\u00edu do c\u00e1rcere instalouse en Poio e despois marchou vivir a Pontevedra dedic\u00e1ndose ao estraperlo. O 7 de xu\u00f1o de 1948 foi detida con Rosario Goris, Matilde Casalderrey e a irm\u00e1 desta, Carme, cando con motivo da feira na Estrada, a Garda Civil montou un control no quil\u00f3metro 115 do cami\u00f1o a Santiago. As mulleres enfront\u00e1ronse aos gardas e montaron unha liorta. Estivo presa sete meses. \nVida persoal.\nCasou con Higinio Carracedo Ruzo, e foi nai de Hixinio e Margarita Carracedo Pazos."}
{"id": "489631", "revid": "1822", "url": "https://gl.wikipedia.org/wiki?curid=489631", "title": "Pas\u00edtea (Nereida)", "text": "Na mitolox\u00eda grega, o nome Pas\u00edtea, a\u00ednda que \u00e9 m\u00e1is co\u00f1ecido como o de unha das C\u00e1rites, ou as tres Grazas (a m\u00e1is nova e fermosa delas), segundo Hes\u00edodo era tam\u00e9n o nome dunha das cincuenta Nereidas. \nFunci\u00f3ns.\nPas\u00edtea era a encargada de todo o divino (a que chama ao ceo)."}
{"id": "489634", "revid": "23204", "url": "https://gl.wikipedia.org/wiki?curid=489634", "title": "C\u00e1rites", "text": "Na mitolox\u00eda grega, as C\u00e1rites (en grego antigo \u03a7\u03ac\u03c1\u03b9\u03c4\u03b5\u03c2 \"Ch\u00e1rites\"), m\u00e1is co\u00f1ecidas como as tres Grazas (en lat\u00edn \"Gratiae\"), eran as deusas do encanto, a beleza, a natureza, a creatividade humana e a fertilidade. \nHabitualmente consid\u00e9ranse tres, da menor \u00e1 maior: Pas\u00edtea (\"a beleza\"), Eufr\u00f3sine (\"o x\u00fabilo\") e Tal\u00eda (\"a abundancia\").\nAs C\u00e1rites consider\u00e1banse fillas de Zeus e Eur\u00ednome, a\u00ednda que tam\u00e9n se dic\u00eda que eran fillas de Hera e Dioniso, ou de Helios e la n\u00e1iade Egle. \nHomero escribiu que formaban parte do s\u00e9quito de Afrodita. \nAs C\u00e1rites estaban asociadas as\u00ed mesmo co inframundo e os misterios eleusinos.\nO r\u00edo Cefiso, cerca de Delfos, estaba consagrado a elas, e ti\u00f1an as s\u00faas propias festividades, as Caritesias ou Carisias, que eran as festas de \"Acci\u00f3n de Grazas\", nas que se celebranaa o banquete \"Charist\u00eda\", no que se com\u00eda torta de mel en honor das C\u00e1rites."}
{"id": "489635", "revid": "72012", "url": "https://gl.wikipedia.org/wiki?curid=489635", "title": "As tres Grazas", "text": ""}
{"id": "489636", "revid": "1131", "url": "https://gl.wikipedia.org/wiki?curid=489636", "title": "Vamba", "text": ""}
{"id": "489637", "revid": "5863", "url": "https://gl.wikipedia.org/wiki?curid=489637", "title": "Witiza", "text": ""}
{"id": "489639", "revid": "1131", "url": "https://gl.wikipedia.org/wiki?curid=489639", "title": "Froila II", "text": ""}
{"id": "489659", "revid": "130242", "url": "https://gl.wikipedia.org/wiki?curid=489659", "title": "Elecci\u00f3ns ao Parlamento de Galicia de 2020", "text": "As elecci\u00f3ns ao Parlamento de Galicia de 2020 celebr\u00e1ronse o 12 de xullo de 2020 para elixir os 75 membros da 11\u00aa lexislatura do Parlamento da comunidade aut\u00f3noma de Galicia. As elecci\u00f3ns celebr\u00e1ronse de xeito simult\u00e1neo coas elecci\u00f3ns ao Parlamento do Pa\u00eds Vasco.\nA comezos de febreiro de 2020, a posibilidade dun adianto electoral no Pa\u00eds Vasco para o 5 de abril xerou especulaci\u00f3ns sobre se o Presidente da Xunta de Galicia, Alberto N\u00fa\u00f1ez Feij\u00f3o, estar\u00eda disposto a adiantar as elecci\u00f3ns galegas para celebralas conxuntamente coas vascas, como ocorrera nos comicios de 2009, 2012 e 2016, malia as afirmaci\u00f3ns anteriores de Feij\u00f3o de que a s\u00faa vontade non era a dun final prematuro da lexislatura. O 10 de febreiro, o lehendakari I\u00f1igo Urkullu confirmou a data das elecci\u00f3ns vascas como o 5 de abril, o que motivou que Feij\u00f3o anunciase a fin da lexislatura galega e convocase elecci\u00f3ns para o mesmo d\u00eda. Por\u00e9n, o 16 de marzo anunciouse que as elecci\u00f3ns ser\u00edan adiadas durante a duraci\u00f3n da pandemia por coronavirus de 2019-2020 en Espa\u00f1a, pouco despois de que o Presidente Pedro S\u00e1nchez declarase o confinamento o d\u00eda anterior. O 18 de maio anunciouse a nova data para a celebraci\u00f3n dos comicios, tanto galegos como vascos, sendo esta o 12 de xullo de 2020.\nO partido no goberno, o Partido Popular de Galicia de Feij\u00f3o mantivo o seu dominio respecto das elecci\u00f3ns anteriores, conservando case a mesma porcentaxe de votos e subindo un escano en relaci\u00f3n \u00e1s elecci\u00f3ns de 2016. O Bloque Nacionalista Galego (BNG) recolleu a gran maior\u00eda dos votos perdidos por GeC\u2013Anova\u2013Mareas (GeC\u2013AM), a alianza sucesoria de En Marea logo de varias divisi\u00f3ns. O BNG ascendeu ata o segundo lugar e sumou 13 escanos m\u00e1is dos 6 que xa ti\u00f1a, o cal o sit\u00faa no seu mellor resultado dende 1997. O Partido dos Socialistas de Galicia (PSdeG\u2013PSOE) mant\u00edvose no terceiro posto, sen ga\u00f1ar nin perder ning\u00fan escano en comparanza coas elecci\u00f3ns anteriores. O apoio a GeC\u2013AM desplomouse en comparaci\u00f3n cos resultados de En Marea en 2016, non conseguindo superar o limiar electoral e perdendo todos os seus escanos. O partido de extrema dereita Vox, que vi\u00f1a de ver aumentar o seu apoio nas xerais de novembro de 2019, non conseguiu ning\u00fan representante.\nVisi\u00f3n xeral.\nSistema electoral.\nO Parlamento de Galicia \u00e9 a instituci\u00f3n lexislativa unicameral devolta \u00e1 comunidade aut\u00f3noma de Galicia, que ten poderes lexislativos en asuntos rexionais definidos de acordo coa Constituci\u00f3n espa\u00f1ola e o Estatuto de autonom\u00eda de Galicia, as\u00ed como a habilidade de outorgar e retirar a confianza ao presidente da Xunta.\nA votaci\u00f3n baseouse no sistema de sufraxio universal, que incl\u00fae t\u00f3dolos cidad\u00e1ns maiores de 18 anos rexistrados en Galicia e con pleno exercicio dos seus dereitos pol\u00edticos. Ademais, os galegos no exterior tam\u00e9n puideron pedir o voto para envialo antes das elecci\u00f3ns, nun sistema co\u00f1ecido como \"voto rogado\". Os 75 membros do Parlamento de Galicia foron elixidos empregando o m\u00e9todo D'Hondt e unha lista pechada de representaci\u00f3n proporcional, cun limiar m\u00ednimo do 5% dos votos v\u00e1lidos (o que incl\u00fae os votos en branco) aplicado en cada circunscrici\u00f3n. Os partidos que non superaron este limiar non se tiveron en conta para a distribuci\u00f3n de asentos. O uso do m\u00e9todo D'Hondt pode resultar nun limiar efectivo m\u00e1is alto dependendo do tama\u00f1o da circunscrici\u00f3n electoral.\nOs asentos asign\u00e1ronse a distritos electorais, correspondentes \u00e1s provincias da Coru\u00f1a, Lugo, Ourense e Pontevedra, cada unha con 10 escanos m\u00ednimos iniciais e os 35 restantes distribu\u00eddos de xeito proporcional \u00f3s seus habitantes. Ao igual ca nas anteriores elecci\u00f3ns auton\u00f3micas de 2016, nestes comicios \u00e1 Coru\u00f1a correspond\u00e9ronlle 25 escanos; a Lugo e mais a Ourense, 14; e a Pontevedra, 22.\nEscolla da data.\nA lexislatura do Parlamento de Galicia remata catro anos despois da data das elecci\u00f3ns anteriores, a non ser que se disolva antes. O decreto das elecci\u00f3ns em\u00edtese a m\u00e1is tardar o vix\u00e9simo quinto d\u00eda anterior \u00e1 data de expiraci\u00f3n do parlamento e publ\u00edcase o d\u00eda seguinte no Diario Oficial de Galicia (DOG), co d\u00eda das elecci\u00f3ns fixado entre o quincuax\u00e9simo cuarto e o sesax\u00e9simo d\u00eda dende a publicaci\u00f3n. As elecci\u00f3ns anteriores celebr\u00e1ronse o 25 de setembro de 2016, o cal quere dicir que a lexislatura, sen adiantos electorais, expirar\u00eda o 25 de setembro de 2020. O decreto das elecci\u00f3ns deber\u00eda estar publicado no DOG non m\u00e1is tarde do 1 de setembro de 2020, co s\u00e1bado 30 de outubro de 2020 como \u00faltimo d\u00eda posible para a celebraci\u00f3n das elecci\u00f3ns.\nO presidente da Xunta ten a prerrogativa de disolver o Parlamento e convocar elecci\u00f3ns anticipadas, sempre e cando non ocorra antes de que te\u00f1a transcorrido un ano dende unha disoluci\u00f3n previa baixo este procedemento. No caso de que un proceso de investidura non poida elixir un presidente da Xunta dentro dun per\u00edodo de dous meses a partir da primeira votaci\u00f3n, o Parlamento disolverase automaticamente e convocaranse novas elecci\u00f3ns.\nA decisi\u00f3n do presidente catal\u00e1n Quim Torra de anunciar o 29 de xaneiro de 2020 elecci\u00f3ns anticipadas, que se celebrar\u00e1n nalg\u00fan momento do 2020, espertou preocupaci\u00f3ns no goberno do lehendakari I\u00f1igo Urkullu, cuxo partido, o Partido Nacionalista Vasco (PNV), tratou de previr que as vindeiras elecci\u00f3ns vascas cadrasen coas catal\u00e1s, co obxectivo de evitar interferencias do debate pol\u00edtico catal\u00e1n na campa\u00f1a vasca. \u00c1 s\u00faa vez, isto provocou un aumento de presi\u00f3n sobre o presidente de Galicia Alberto N\u00fa\u00f1ez Feij\u00f3o para desvelar a data das elecci\u00f3ns galegas, provocando especulaci\u00f3ns sobre se cadrar\u00eda o calendario electoral co dunhas hipot\u00e9ticas elecci\u00f3ns vascas, como sucedera nos anos 2009, 2012 e 2016, ou se deixar\u00eda que a lexislatura chegase \u00e1 s\u00faa fin convocando elecci\u00f3ns no outono de 2020.\nPreguntado sobre este tema o 7 de febreiro, Feij\u00f3o non descartou unha convocatoria de elecci\u00f3ns simult\u00e1neas coas vascas, mais reivindicou a s\u00faa autonom\u00eda para adoptar tal decisi\u00f3n e refusou discutir escenarios hipot\u00e9ticos sobre a posibilidade de que Urkullu anunciase unhas elecci\u00f3ns anticipadas nos vindeiros d\u00edas at\u00e9 que isto realmente ocorrese. \"La Vanguardia\" anunciou o 9 de febreiro que Feij\u00f3o poder\u00eda estar interesado en aguantar at\u00e9 o outono para que cadrasen coas elecci\u00f3ns catal\u00e1s, nun momento en que a\u00ednda non revelara se se presentar\u00eda por cuarta vez \u00f3 cargo. O 10 de febreiro, Urkullu confirmou que as elecci\u00f3ns vascas ser\u00edan o 5 de abril, e Feij\u00f3o declarou que tomar\u00eda unha decisi\u00f3n para a escolla da data de xeito \"inmediato\" pero que esta decisi\u00f3n non se ver\u00eda afectada polo anuncio de Urkullu. Finalmente, en resposta ao anuncio vasco, Feij\u00f3o convocou o seu goberno para unha reuni\u00f3n de urxencia ese mesmo d\u00eda e decidiu convocar elecci\u00f3ns anticipadas que se celebrar\u00edan de xeito simult\u00e1neo coas elecci\u00f3ns vascas o 5 de abril.\nPandemia de coronavirus.\nCo espallamento da pandemia por coronavirus de 2020 en Galicia, comezou a cuestionarse a idoneidade da celebraci\u00f3n das elecci\u00f3ns na data prevista. O 12 de marzo suspendeuse a precampa\u00f1a, mentres que a Xunta Electoral de Galicia deixou en mans dos partidos un posible adiamento. O BNG foi o primeiro partido en pedir dito aprazamento dos comicios auton\u00f3micos, petici\u00f3n \u00e1 que se foron sumando pouco despois o resto de partidos. Finalmente as elecci\u00f3ns quedaron suspendidas sen fixarse unha nova data. Dous meses despois, o 18 de maio, anunciouse a nova data para a celebraci\u00f3n dos comicios, tanto galegos como vascos, sendo o d\u00eda elixido o 12 de xullo de 2020.\nContexto pol\u00edtico.\nO Presidente do Goberno de Espa\u00f1a, o galego Mariano Rajoy, perdera unha moci\u00f3n de censura en xu\u00f1o de 2018 e fora sucedido por Pedro S\u00e1nchez, do PSOE. Ap\u00f3s oito meses convulsos de goberno do PSOE en minor\u00eda, S\u00e1nchez convocou elecci\u00f3ns xerais para o 28 de abril de 2019, nas que por primeira vez en democracia o Partido Popular de Galicia non foi o partido m\u00e1is votado en Galicia. O PP galego ga\u00f1ara todas as elecci\u00f3ns\u2014xerais, municipais, europeas e auton\u00f3micas\u2014dende a s\u00faa fundaci\u00f3n en 1989. Nas elecci\u00f3ns municipais e europeas celebradas o 26 de maio de 2019, o Partido dos Socialistas de Galicia volveu ser o m\u00e1is votado en Galicia e acadou a alcald\u00eda das principais cidades ag\u00e1s Ourense e Pontevedra, cunha especialmente dolorosa derrota para Feijoo en Vigo, onde a candidatura do PP s\u00f3 sumou o 13% de votos mentres o socialista Abel Caballero era reelixido cunha avultada maior\u00eda absoluta do 67% dos votos. As vitorias electorais de 2019 e a relativa debilidade institucional do PP tras once anos de goberno na Xunta elevaron as expectativas dun retorno do PSdeG ao goberno baixo o liderado de Gonzalo Caballero, sobri\u00f1o do alcalde de Vigo.\nO espazo pol\u00edtico de En Marea, que nas anteriores elecci\u00f3ns ao Parlamento conseguira 14 escanos e superara ao PSdeG como segunda forza pol\u00edtica, crebou por mor das disputas internas. A finais de 2018, unha crise relacionada coa elecci\u00f3n dun novo liderado do partido deveu nunha divisi\u00f3n entre os membros partidarios de Villares e os membros dos partidos fundadores de En Marea, Podemos, Anova-Irmandade Nacionalista (Anova) e Esquerda Unida (EU). Villares foi elixido como novo l\u00edder de En Marea o 24 de decembro de 2018 no medio de acusaci\u00f3ns de fraude electoral, o cal provocou que Podemos, Anova e EU abandonasen En Marea consider\u00e1ndoo como un proxecto pol\u00edtico \"errado\". Os parlamentarios de Podemos, Anova e EU formaron o Grupo Com\u00fan da Esquerda no Parlamento de Galicia en setembro de 2019. Podemos e EU participaron tanto nas elecci\u00f3ns de abril como nas de novembro de 2019 baixo a marca \"En Com\u00fan\u2013Unidas Podemos\", formando o subgrupo \"Galicia en Com\u00fan\" dentro de Unidas Podemos no Congreso dos Deputados. En febreiro de 2020, antes das elecci\u00f3ns galegas, Villares anunciou que non se presentar\u00eda \u00f3s comicios e que a finais dese mes abandonar\u00eda a pol\u00edtica.\nStatus parlamentario.\nO Parlamento de Galicia foi disolto oficialmente o 11 de febreiro de 2020, despois da publicaci\u00f3n do decreto de disoluci\u00f3n no Diario Oficial de Galicia. A t\u00e1boa que se amosa abaixo amosa a composici\u00f3n dos grupos parlamentarios da c\u00e1mara no momento da disoluci\u00f3n.\nPartidos e candidatos.\nA lei electoral permite a partidos e alianzas pol\u00edticos rexistrados no Ministerio do Interior, as\u00ed como coalici\u00f3ns e grupos de electores para presentar listas de candidatos. Os partidos e as federaci\u00f3ns que prtend\u00edan formar unha coalici\u00f3n antes dunha elecci\u00f3n deb\u00edan informar \u00e1 Comisi\u00f3n Electoral pertinente dentro dos dez d\u00edas da convocatoria electoral, mentres que as agrupaci\u00f3ns de electores deb\u00edan asegurar a sinatura de cando menos o un por cento do electorado nos distritos electorais para os cales se presentaban, impedindo que os electores asinasen para m\u00e1is dunha lista de candidatos.\nA continuaci\u00f3n am\u00f3sase unha lista dos principais partidos e alianzas electorais que disputaron as elecci\u00f3ns:\nO 11 de febreiro, Gonzalo P\u00e9rez J\u00e1come, l\u00edder de Democracia Ourensana (DO), partido que obtivo o 4,4% dos votos na provincia de Ourense nas elecci\u00f3ns de 2016 e que ten a alcald\u00eda de Ourense co apoio do PP, anunciou que votar\u00eda por Feij\u00f3o en medio de especulaci\u00f3ns de que DO se unir\u00eda \u00e1s listas electorais do PP antes das elecci\u00f3ns auton\u00f3micas. A l\u00edder de Cidad\u00e1ns, In\u00e9s Arrimadas, propuxo unha alianza electoral entre PP e Cs, mais foi rexeitada por Feij\u00f3o.\nO l\u00edder de En Marea, Lu\u00eds Villares, anunciou o 19 de febreiro o seu adeus \u00e1 pol\u00edtica e o regreso \u00f3 seu posto como xu\u00edz, xerando d\u00fabidas sobre o futuro de En Marea, se se presentar\u00eda \u00e1s elecci\u00f3ns. Finalmente, o 21 de febreiro, En Marea anunciou que non participar\u00eda nas elecci\u00f3ns ao Parlamento de Galicia, decisi\u00f3n que rectificou despois do anuncio da nova data electoral, present\u00e1ndose finalmente en coalici\u00f3n con Compromiso por Galicia e o Partido Galeguista na coalici\u00f3n Marea Galeguista.\nO 3 de marzo publicouse oficialmente a lista de candidaturas. Present\u00e1ronse un total de 55 candidaturas repartidas entre as catro circunscrici\u00f3ns electorais, cinco menos que no 2016.\nEnquisas.\nAs enquisas cun sombreado vermello foron publicadas despois da prohibici\u00f3n legal dos \u00faltimos 5 d\u00edas de campa\u00f1a. As enquisas cun sombreado verde foron feitas a p\u00e9 de urna.\n! style=\"width:250px;\" | Empresa realizadora\n! style=\"width:125px;\" | Traballo de campo\n! style=\"width:50px;\" | Mostra\n! style=\"width:45px;\" | Participaci\u00f3n estimada\n! style=\"width:35px;\" |\n! style=\"width:35px;\" |\n! style=\"width:35px;\" |\n! style=\"width:35px;\" |\n! style=\"width:35px;\" |\n! style=\"width:35px;\" |\n! style=\"width:35px;\" |\n! style=\"width:35px;\" |\n! style=\"width:35px;\" |\n! style=\"width:30px;\" | Diferenza porcentual entre o primeiro e o segundo partido"}
{"id": "489664", "revid": "1131", "url": "https://gl.wikipedia.org/wiki?curid=489664", "title": "Xusto Beramendi", "text": ""}
{"id": "489671", "revid": "1987", "url": "https://gl.wikipedia.org/wiki?curid=489671", "title": "John Vincent Atanasoff", "text": "John Vincent Atanasoff, nado en Hamilton (Nova York) o 4 de outubro de 1903 e finado en Frederick (Maryland) o 15 de xu\u00f1o de 1995, foi un f\u00edsico e inventor estadounidense, co\u00f1ecido por ser o inventor dun dos primeiros computadores dixitais.\nAtanasoff inventou o primeiro computador dixital na d\u00e9cada de 1930 no Iowa State College. A d\u00fabidas sobre esta afirmaci\u00f3n resolv\u00e9ronse en 1973 cando a sentenza de \"Honeywell v. Sperry Rand\" declarou a Atanasoff como o inventor do computador. A s\u00faa m\u00e1quina foi co\u00f1ecida como computador Atanasoff\u2013Berry.\nTraxectoria.\nPrimeiros anos.\nAtanasoff naceu en Hamilton, Nova York. O seu pai, Ivan Atanasov era de ascendencia b\u00falgara, nado en 1876 na vila de Boyadzhik, preto de Yambol, ent\u00f3n no Imperio Otom\u00e1n. Mentres Ivan a\u00ednda era un neno, o seu propio pai foi asasinado por soldados otom\u00e1ns tralo levantamento de abril b\u00falgaro. En 1889, Ivan Atanasov emigrou aos Estados Unidos co seu t\u00edo, e chegou a ser enxe\u00f1eiro el\u00e9ctrico, mentres que a s\u00faa nai, Iva Lucena Purdy (de orixe francesa e irlandesa), era profesora de matem\u00e1ticas nunha escola. As ambici\u00f3ns e os intereses intelectuais do novo Atanasoff estaban en parte influ\u00eddas polos seus pais, interesados nas ciencias naturais e aplicadas e que imbu\u00edron nel un sentido de curiosidade cr\u00edtica.\nAtanasoff criouse en Brewster, Florida. Aos nove anos aprendeu a usar unha regra de c\u00e1lculo, ao que seguiu o estudo dos logaritmos, e posteriormente rematou a secundaria no Mulberry High School en dous anos. En 1925, recibiu o seu grao en ciencias en enxe\u00f1ar\u00eda el\u00e9ctrica pola Universidade de Florida.\nContinuou a s\u00faa educaci\u00f3n no Iowa State College e en 1926 obtivo un grao en matem\u00e1ticas. Completou a s\u00faa educaci\u00f3n formal en 1930 recibindo un doutoramento na Universidade de Wisconsin\u2013Madison coa s\u00faa tese, \"The Dielectric Constant of Helium\". Tras completar o seu doutoramento, Atanasoff aceptou un posto como profesor axudante no Iowa State College en matem\u00e1ticas e f\u00edsica.\nDisputa sobre a propiedade intelectual.\nAtanasoff co\u00f1ece a Mauchly.\nJohn Atanasoff co\u00f1eceu a John Mauchly na American Association for the Advancement of Science celebrado en Filadelfia en deembro de 1940, onde Mauchly realizaba unha demostraci\u00f3n do seu \"harmonic analyzer\". Era unha calculadora anal\u00f3xica para a an\u00e1lise de datos meteorol\u00f3xicos. Atanosoff falou a Mauchly sobre o seu novo enxe\u00f1o dixital e invitouno a velo. Durante esa mesma viaxe a Filadelfia, Atanasoff e Berry visitaron a oficina de patentes en Washington, onde a s\u00faa investigaci\u00f3n lles asegurou que os conceptos en que se baseaba a s\u00faa m\u00e1quina eran novos.\nO 15 de xaneiro de 1941, un artigo aparecido no \"Des Moines Register\" falaba do ABC como \"unha m\u00e1quina de computaci\u00f3n electr\u00f3nica\" con m\u00e1is de 300 tubos de baleiro que pod\u00eda \"calcular complicadas ecuaci\u00f3ns alx\u00e9bricas\". En xu\u00f1o de 1941 Mauchly visitou a Atanasoff en Ames, Iowa, para ver o ABC. Durante eses catro d\u00edas como convidado de Atanasoff, Mauchly discutiu minuciosamente o prototipo do ABC, examinouno, e revisou o dese\u00f1o manuscrito de Atanasoff en detalle. Antes desa visita, Mauchly no propuxera o dese\u00f1o dun computador dixital. En setembro de 1942 Atanasoff abandonou o Iowa State por un posto no Naval Ordenance Laboratory de Washington, D.C.. Confiou a solicitude da patente do ABC aos administradores do Iowa State College. A solicitude nunca foi completada.\nMauchly visitou a Atanasoff en m\u00faltiples ocasi\u00f3ns en Washington durante 1943 e discutiron teor\u00edas de computaci\u00f3n, mais non mencionou que andaba a traballar nun proxecto para a construci\u00f3n dun computador. O traballo persoal de Mauchly, como el mesmo dixo, era demasiado secreto para ser revelado. A construci\u00f3n do ENIAC de John Mauchly coa axuda de J. Presper Eckert entre 1943 e 1946, o primeiro computador de Turing (\u00e9 dicir, que pode realizar as mesmas funci\u00f3ns que a m\u00e1quina te\u00f3rica de Nactt), suscitou a controversia sobre quen era o verdadeiro inventor do computador moderno.\nXu\u00edzo pola patente.\nA disputa sobre os dereitos da patente desembocaron nun preito o 26 de maio de 1967 de Honeywell Inc. contra a patente do ENIAC, defendida por Sperry Rand en nome de Mauchly e Eckert no xulgado do distrito de Minneapolis, Minnesota. O proceso, un dos m\u00e1is longos e custosos nos xulgados federais no seu tempo, comezou o 1 de xu\u00f1o de 1971 e durou ata o 13 de marzo de 1972 e contou con 77 testemu\u00f1as. Foi resolto legalmente o venres 19 de outubro de 1973, cando o xu\u00edz de distrito Earl R. Larson declarou inv\u00e1lida a patente, ditaminando que o ENIAC herdara moitas ideas clave do computador Atanasoff-Berry. O xu\u00edz Larson dixo textualmente, \"Eckert e Mauchly non inventaron eles s\u00f3s o primeiro computador electr\u00f3nico, sen\u00f3n que partiron dende un do Dr. John Vincent Atanasoff\". A decisi\u00f3n en Honeywell Inc. contra Sperry Rand Corp. et al. foi tan ben corroborada que non houbo apelaci\u00f3n. Con todo, o veredito foi pouco publicitado no seu tempo, quizais porque quedou ensombrecido polo caso Watergate. A pesar da reivindicaci\u00f3n de Atanasoff, a s\u00faa vitoria non foi completa, xa que o ENIAC, e non o ABC, contin\u00faa a ser considerado o primeiro computador moderno.\nDespois da guerra.\nTras rematar a segunda guerra mundial Atanasoff continuou a traballar para o goberno e desenvolveu sism\u00f3grafos e microbar\u00f3metros, especializados na detecci\u00f3n de explosi\u00f3ns a longa distancia. En 1952 fundou e dirixiu a Ordnance Engineering Corporation. En 1956 vendeu a s\u00faa compa\u00f1\u00eda \u00e1 Aerojet General Corporation e converteuse no presidente da s\u00faa divisi\u00f3n atl\u00e1ntica.\nO ABC convirteuse nunha simple lembranza. Non foi ata 1954 cando se escoitaron rumores de que algunhas das s\u00faas ideas foran \"tomadas prestadas\". A patente do ENIAC foi solicitada en 1947, mais non foi concedida ata 1964. En 1961, Atanasoff fundou outra empresa, Cybernetics Incorporated. S\u00f3 se involucrou gradualmente na disputa legal vendo o r\u00e1pido crecemento das compa\u00f1\u00edas de computadores. Seguindo a resoluci\u00f3n da patente, Atanasoff foi reco\u00f1ecido polo Iowa State College, que se convertera na Iowa State University, e posteriormente chegaron m\u00e1is premios.\nRetirouse en Maryland e faleceu en 1995. John Mauchly, Presper Eckert, e as s\u00faas familias nunca admitiron conduta incorrecta ningunha."}
{"id": "489672", "revid": "23204", "url": "https://gl.wikipedia.org/wiki?curid=489672", "title": "Margaret E. Thompson", "text": "Margaret E. Thompson, nada o 22 de febreiro de 1911 en Trenton (Nova Jersey) e finada o 29 de febreiro de 1992 en Haverford (Pensilvania), foi unha numism\u00e1tica estadounidense especializada na moeda da Antiga Grecia. \nFoi conservadora da \"American Numismatic Society\" (ANS) desde 1949 ata 1979 e ao longo da s\u00faa carreira foi merecedora dos m\u00e1is prestixiosos premios outorgados no \u00e1mbito numism\u00e1tico.\nTraxectoria.\nMargaret E. Thompson conclu\u00edu os seus estudos no \"Radcliffe College\" de Cambridge, Massachusetts, en 1931 e, logo da s\u00faa graduaci\u00f3n, exerceu como profesora de lingua inglesa nunha escola de ensino secundario durante cinco anos. \nEn 1937, Thompson foi contratada como secretaria por T. Leslie Shear, que era o director das escavaci\u00f3ns que se estaban a levar acabo na \u00c1gora de Atenas. Shear decatouse axi\u00f1a da s\u00faa potencialidade intelectual e ao pouco tempo Thompson empezou a colaborar coa Escola Americana de Estudos Cl\u00e1sicos de Atenas. F\u00edxoo en dous per\u00edodos, entre 1937 e 1940, e de 1947 a 1949, e al\u00ed as s\u00faas responsabilidades transcenderon as do seu labor inicial de secretaria e dedicouse \u00e1 limpeza, a organizaci\u00f3n e a documentaci\u00f3n das moedas antigas atopadas no sitio arqueol\u00f3xico da \u00c1gora. Entre eses dous per\u00edodos, durante os anos da II guerra mundial, Thompson regresou a Nova York e traballou na \"Greek War Relief Association\". \nFinalizado o seu labor en Grecia, Margaret Thompson publicou un resumo dos seus traballos na \u00c1gora nunha serie de artigos curtos en 1949, que chegaron \u00e1s mans de Sydney P. Noe, o conservador xefe da \"American Numismatic Society\", e logo da s\u00faa lectura decidiu contratala como conservadora axudante de moedas da Antiga Grecia da ANS, en Nova York, en 1949. Logo de d\u00faas d\u00e9cadas ascendeu, en 1969, ao posto de conservadora titular de moedas da Antiga Grecia, que ocupou ata 1976, ano en que foi nomeada conservadora xefa. Margaret E. Thompson mantivo ese cargo ata a s\u00faa xubilaci\u00f3n en 1979. \nNo seu per\u00edodo como conservadora da ANS, en 1954 publicou un cat\u00e1logo de 37.000 moedas da expedici\u00f3n da \u00c1gora, desde a era romana ata a veneciana. En 1961 Thompson publicou \"The New Style Silver Coinage of Athens\", unha obra na que propu\u00f1a unha cronolox\u00eda das cu\u00f1axes \u00e1ticas e un corpus destas emisi\u00f3ns, o que lle supuxo o merecemento para recibir a Medalla Archer M. Huntington da \"American Numismatic Society\". Seis anos m\u00e1is tarde obtivo outra important\u00edsima condecoraci\u00f3n: a medalla de ouro da \"Royal Numismatic Society\", de Londres, en 1967. \nFoi elixida para presidir o Instituto Arqueol\u00f3xico dos Estados Unidos (AIA) entre 1964 e 1968. Tam\u00e9n foi a vicepresidenta do Consello Internacional de Numism\u00e1tica entre 1973 e 1979 e, no exercicio dese cargo, organizou o oitavo Congreso Internacional de Numism\u00e1tica de 1973, celebrado simultaneamente en Nova York e en Washington.\nMargaret E. Thompson foi tam\u00e9n membro da \"American Philosophical Society\" desde 1972. \nComo docente, impartiu seminarios de ver\u00e1n na \"American Numismatic Society\" e foi profesora asociada de Historia da Arte e Arqueolox\u00eda na Universidade de Columbia, en 1968, e tam\u00e9n na Universidade de California, Berkeley, en 1979. A Universidade de Columbia, ademais, nomeouna doutora \"honoris causa\" en Letras en 1986. \nLogo da s\u00faa xubilaci\u00f3n na \"American Numismatic Society\", foi nomeada conservadora xefa em\u00e9rita e, en 1989, denominou co seu nome o posto de conservador de moedas gregas (\"Margaret Thompson Curatorship of Greek Coins\").\nPublicaci\u00f3ns.\nA seguir pres\u00e9ntase unha listaxe coas monograf\u00edas e os artigos sobre numism\u00e1tica escritos por Margaret E. Thompson: "}
{"id": "489673", "revid": "65337", "url": "https://gl.wikipedia.org/wiki?curid=489673", "title": "Margaret Thompson", "text": ""}
{"id": "489677", "revid": "105272", "url": "https://gl.wikipedia.org/wiki?curid=489677", "title": "ESCP Europe", "text": ""}
{"id": "489683", "revid": "6512625", "url": "https://gl.wikipedia.org/wiki?curid=489683", "title": "Aleksandra Elbakian", "text": " Alexandra Asanovna Elbakyan, nada en Almati (RSS de Casaquist\u00e1n) o 6 de novembro de 1988, \u00e9 unha programadora inform\u00e1tica e neurocient\u00edfica casaca. \u00c9 co\u00f1ecida como a \"Robin Hood\" da ciencia por fundar en 2011 o proxecto Sci-Hub, unha web que brinda acceso gratu\u00edto a m\u00e1is de 60 mill\u00f3ns de artigos cient\u00edficos recentes.\n\"The New York Times\" comparouna con Edward Snowden por divulgar informaci\u00f3n e evitar a lexislaci\u00f3n estadounidense por residir en Rusia ; \"Ars Technica\", en cambio, comparouna con Aaron Swartz .\nTraxectoria.\nAlexandra Elbakyan graduouse en Ciencias da Computaci\u00f3n na Universidade T\u00e9cnica Nacional Kazaka en Almati, Casaquist\u00e1n, especializ\u00e1ndose en seguridade inform\u00e1tica. Durante o \u00faltimo ano da s\u00faa carreira traballou nun sistema de seguridade que permitise reco\u00f1ecer \u00e1s persoas identificando os patr\u00f3ns das s\u00faas ondas cerebrais. Tras graduarse traballou no Grupo De Interacci\u00f3n de Media Humana na Universidade de Twente no xogo controlado mentalmente \"Bacteria Hunt\". M\u00e1is tarde incorporouse ao Laboratorio de Actividade Nerviosa Superior Humana, dedicado ao estudo neuronal da consciencia. Traballou en \"The Brain Machine Interfacing Initiative\" na Albert-Ludwigs-Universit\u00e4t de Friburgo.\nEn abril de 2016, os seus estudos de neurociencia interromp\u00e9ronse, pero segu\u00eda cursando un m\u00e1ster en Historia da Ciencia nunha pequena universidade privada nun lugar desco\u00f1ecido e a s\u00faa tese c\u00e9ntrase na comunicaci\u00f3n cient\u00edfica.\nO proxecto Sci- Hub.\nO 5 de setembro de 2011, Alexandra Elbakyan creou Sci-Hub, un sitio web que outorga acceso inmediato e gratu\u00edto a calquera usuario a unha enorme porcentaxe dos artigos cient\u00edficos publicados polas principais editoriais e distribuidoras acad\u00e9micas dixitais en canto estes son postos en li\u00f1a. A maior\u00eda destes artigos son s\u00f3 accesibles, nas p\u00e1xinas correspondentes, mediante o pago dunhas tarifas que adoitan roldar os 20-30\u20ac por artigo. \nO 3 de xu\u00f1o de 2015 Elsevier presentou unha demanda #ante un tribunal en Nova York contra Alexandra Elbakyan por infracci\u00f3n de dereitos de copyright e por violaci\u00f3n da \"Computer Fraud and Abuse Act\".\u200b Elbakyan era a \u00fanica persoa f\u00edsica nomeada na demanda, que tam\u00e9n se dirixe contra os sitios web Sci-Hub, Library Genesis e os seus responsables. En novembro de 2015 o xu\u00edz do distrito de Nova York Robert W. Sweet emitiu unha orde provisional de peche contra Sci-Hub, facendo que o dominio fose inaccesible. O sitio volveu estar accesible ese mesmo mes tras cambiar o dominio de Sci-Hub a \". tw\". O tr\u00e1fico real do sitio non \u00e9 co\u00f1ecido. Mentres Elsevier alega que o n\u00famero de visitas oscila ao redor das 30.000 diarias, a propia Elbakyan coloca o n\u00famero de visitas nos \"centos de miles\" cada d\u00eda. \nEn decembro de 2016, a revista \"Nature\" nomeou a Elbakyan como unha das dez persoas m\u00e1is destacadas do ano debido ao impacto que tivo Sci-Hub no mundo da ciencia. Seis meses m\u00e1is tarde (xu\u00f1o de 2017) Elbakyan perdeu o xu\u00edzo contra Elsevier e foi condenada a pagar unha multa de 15 mill\u00f3ns de d\u00f3lares en compensaci\u00f3n \u00e1 infracci\u00f3n de dereitos de autor.\u200b Con todo, ao estar f\u00f3ra da xurisdici\u00f3n dos Estados Unidos (naci\u00f3n onde se fixo o xu\u00edzo), Elbakyan non foi perseguida en Rusia (lugar de residencia) para pagar esta multa e mesmo se dubida se algunha vez farao.\u200b A\u00ednda que, nun artigo publicado en \"The Verge\", adxud\u00edcase o concepto de Sci- Hub a unha influencia directa do soci\u00f3logo Robert Merton, Elbakyan aclarou posteriormente que a\u00ednda que co\u00f1eceu o traballo de Merton, a influencia directa foi o concepto familiar nos estados pertencentes \u00e1 URSS de que \"a ciencia e o comunismo son inseparables\"."}
{"id": "489684", "revid": "100019", "url": "https://gl.wikipedia.org/wiki?curid=489684", "title": "UEFA Futsal Cup", "text": ""}
{"id": "489685", "revid": "88215", "url": "https://gl.wikipedia.org/wiki?curid=489685", "title": "Sporting Clube de Portugal (f\u00fatbol sala)", "text": "O Sporting Clube de Portugal \u00e9 unha secci\u00f3n deportiva profesional do Sporting CP, fundada en 1985, que se dedica \u00f3 f\u00fatbol sala. O equipo xoga os seus encontros como local no Pavilh\u00e3o Jo\u00e3o Rocha."}
{"id": "489687", "revid": "5863", "url": "https://gl.wikipedia.org/wiki?curid=489687", "title": "Irm\u00e1ns Sarabia", "text": ""}
{"id": "489688", "revid": "5863", "url": "https://gl.wikipedia.org/wiki?curid=489688", "title": "Irm\u00e1ns Sarabia Gonz\u00e1lez", "text": ""}
{"id": "489689", "revid": "5863", "url": "https://gl.wikipedia.org/wiki?curid=489689", "title": "Fot\u00f3grafos Irm\u00e1ns Sarabia", "text": ""}
{"id": "489690", "revid": "5863", "url": "https://gl.wikipedia.org/wiki?curid=489690", "title": "Fot\u00f3grafos Sarabia", "text": ""}
{"id": "489691", "revid": "89787", "url": "https://gl.wikipedia.org/wiki?curid=489691", "title": "As Californias", "text": "As Californias \u00e9 o nome que en diferentes \u00e9pocas se outorg\u00f3uselle \u00e1 rexi\u00f3n que comprende na actualidade a os estados de Baixa California e Baixa California Sur en M\u00e9xico e o estado de California nos Estados Unidos.\nO xentilicio inicial para esta rexi\u00f3n foi o de californio.\nHistoria.\nOrixinalmente o nome de California otourgouse \u00e1 rexi\u00f3n descuberta polo piloto navegante Fort\u00fan Jim\u00e9nez, quien avistou e visitou en 1534 a pen\u00ednsula, que pensou que era unha illa.\nAdministrativamente, a provincia formou parte da Comandancia Xeneral das Provincias Internas, divisi\u00f3n territorial pol\u00edtico-militar do Imperio espa\u00f1ol que comprend\u00eda a parte setentrional do vicerreinado de Nova Espa\u00f1a, dentro do distrito xurisdicional da Real Audiencia de Guadalajara, abarcando territorios que hoxe forman parte de M\u00e9xico e dos Estados Unidos. Foi creada polo rei Carlos III mediante unha real c\u00e9dula do 22 de agosto de 1776, dando ao comandante xeneral facultades equipar\u00e1beis \u00e1s do vicerrei de Nova Espa\u00f1a, a\u00ednda que posteriormente alternou per\u00edodos de obediencia ao vicerrei e independencia del, xunto con divisi\u00f3ns da comandancia, reunificaci\u00f3ns e separaci\u00f3n de provincias. O nome \"provincias internas\" ref\u00edrese aos territorios do vicerreinado que se foron engandidoo aos reinos orixinais do mesmo, formando a s\u00faa fronteira setentrional.\nEn 1804, foi creada a Alta California."}
{"id": "489692", "revid": "22795", "url": "https://gl.wikipedia.org/wiki?curid=489692", "title": "Alta California", "text": "Alta California foi o nome que se lle deu a un terriotorio do Imperio espa\u00f1ol, nome que mantivo despois, ao converterse en territorio, e despois provincia, do M\u00e9xico independente, en contraposici\u00f3n \u00e1 Baixa California, nome que a pen\u00ednsula a\u00ednda conserva.\nNa actualidade esta rexi\u00f3n est\u00e1 distribu\u00edda entre os estados federais estadounidenses de California, Nevada, Arizona, Utah, o oeste de Colorado, e o suroeste de Wyoming.\nO territorio de \"Alta California\" foi renomeado como \"Nova California\" en oposici\u00f3n \u00e1 \"Vella California\", o nome co que foi co\u00f1ecida a pen\u00ednsula nalg\u00fans escritos da \u00e9poca misioneira."}
{"id": "489727", "revid": "23204", "url": "https://gl.wikipedia.org/wiki?curid=489727", "title": "Jocelyn Toynbee", "text": "Jocelyn Mary Catherine Toynbee, nada o 3 de marzo de 1897 en Paddington (Westminster) e finada o 31 de decembro de 1985 en Oxford, foi unha historiadora, arque\u00f3loga e numism\u00e1tica inglesa. Foi unha das principais expertas brit\u00e1nicas en estudos art\u00edsticos da Antiga Roma e unha das m\u00e1ximas autoridades mundiais nese eido.\nTraxectoria.\nJocelyn era filla de Harry Valpy Toynbee (1861-1941), secretario da organizaci\u00f3n caritativa \"Charity Organization Society\", e da s\u00faa muller, Sarah Edith Marshall (1859-1939); o seu irm\u00e1n Arnold J. Toynbee (1889-1975) foi tam\u00e9n un salientable historiador.\nJocelyn Toynbee cursou os seus estudos secundarios na escola de nenas \"Winchester High School\" e m\u00e1is tarde a s\u00faa formaci\u00f3n superior no \"Newnham College\", da Universidade de Cambridge (1916-1920), onde se graduou con matr\u00edcula de honra en estudos cl\u00e1sicos. Posteriormente completou a s\u00faa formaci\u00f3n universitaria co seu doutoramento na Universidade de Oxford cunha tese acerca da escultura do per\u00edodo hadri\u00e1nico.\nExerceu como docente de estudos cl\u00e1sicos no \"St. Hugh's College\", da Universidade de Oxford (1921-1924), na Universidade de Reading (1924-1927) e no \"Newnham College\", da Universidade de Cambridge (1927-1951). De 1951 a 1962 exerceu nesta \u00faltima universidade como profesora titular de Arqueolox\u00eda Cl\u00e1sica. \nAo longo da s\u00faa carreira, Toynbee mantivo fortes ligaz\u00f3ns coa Escola Brit\u00e1nica de Roma, e foi presidenta da Facultade entre 1954 e 1959.\nEn 1962, Toynbee foi a encargada de organizar unha grande exposici\u00f3n no museo Guildhal (o actual Museo de Londres) sobre a arte romana na Britania, que despois foi obxecto dunha publicaci\u00f3n.\nReco\u00f1ecementos.\nAdemais destes reco\u00f1ecementos, en 1977 editouse un volume composto por vinte contribuci\u00f3ns na honra de Jocelyn Toynbee con motivo do seu octox\u00e9simo aniversario. Na s\u00faa colaboraci\u00f3n nesta obra conxunta, Martin Robertson afirma que \u201cningu\u00e9n fixo m\u00e1is que ela para establecer e deixar clara a profunda unidade da tradici\u00f3n art\u00edstica grecorromana\u201d. \nEn 1988 publicouse un novo volume na memoria de Toynbee, composto por contribuci\u00f3ns de P. Zanker, S. Walker, R. L. Gordon, M. Beard e J. M. Reynolds.\nEscolma de obras.\nEstas son algunhas das numerosas monograf\u00edas publicadas por Toynbee ao longo da s\u00faa carreira como arque\u00f3loga, historiadora e numism\u00e1tica:"}
{"id": "489728", "revid": "65337", "url": "https://gl.wikipedia.org/wiki?curid=489728", "title": "Jocelyn Mary Catherine Toynbee", "text": ""}
{"id": "489729", "revid": "65337", "url": "https://gl.wikipedia.org/wiki?curid=489729", "title": "J. M. C. Toynbee", "text": ""}
{"id": "489730", "revid": "65337", "url": "https://gl.wikipedia.org/wiki?curid=489730", "title": "Toynbee", "text": "O apelido Toynbee pode estar referido a:"}
{"id": "489731", "revid": "85894", "url": "https://gl.wikipedia.org/wiki?curid=489731", "title": "Sabugueiro de Arriba, Castrelo, San Xo\u00e1n de R\u00edo", "text": "Sabugueiro de Arriba \u00e9 un lugar da parroquia de Castrelo, no concello ourens\u00e1n de San Xo\u00e1n de R\u00edo, na Comarca da Terra de Trives. Segundo o IGE, en 2019 ti\u00f1a 8 habitantes (4 homes e 4 mulleres).\nDeste lugar son orixinais os irm\u00e1ns Sarabia."}
{"id": "489735", "revid": "89787", "url": "https://gl.wikipedia.org/wiki?curid=489735", "title": "O.k. (filme)", "text": "o.k. \u00e9 un filme alem\u00e1n de 1970 dirixido por Michael Verhoeven. Foi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 43\u00aa edici\u00f3n dos premios, mais finalmente non foi nomeado. O filme tam\u00e9n participou no Festival Internacional de Cinema de Berl\u00edn. Por\u00e9n, a competici\u00f3n foi cancelada e non se entregaron premios."}
{"id": "489737", "revid": "98629", "url": "https://gl.wikipedia.org/wiki?curid=489737", "title": "Jagdszenen aus Niederbayern", "text": "Jagdszenen aus Niederbayern \u00e9 un filme alem\u00e1n de 1969 dirixido por Peter Fleischmann. Bas\u00e9ase na obra hom\u00f3nima de Martin Sperr, quen tam\u00e9n interpreta o papel principal no filme.\nFoi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 42\u00aa edici\u00f3n dos premios, mais finalmente non foi nomeado."}
{"id": "489741", "revid": "89787", "url": "https://gl.wikipedia.org/wiki?curid=489741", "title": "T\u00e4towierung", "text": "T\u00e4towierung \u00e9 un filme alem\u00e1n de 1967 dirixido por Johannes Schaaf. Foi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 40\u00aa edici\u00f3n dos premios, mais finalmente non foi nomeado. Tam\u00e9n participou no Festival Internacional de Cinema de Berl\u00edn."}
{"id": "489745", "revid": "98629", "url": "https://gl.wikipedia.org/wiki?curid=489745", "title": "Der junge T\u00f6rless", "text": "Der junge T\u00f6rless \u00e9 un filme franco-alem\u00e1n de 1966 dirixido por Volker Schl\u00f6ndorff, adaptado da novela autobiogr\u00e1fica \"A confusi\u00f3n do interno T\u00f6rless\" de Robert Musil.\nFoi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 39\u00aa edici\u00f3n dos premios, mais finalmente non foi nomeado.\nSinopse.\nA historia est\u00e1 ambientada a principios do s\u00e9culo XX. Cando Thomas T\u00f6rless chega \u00e1 academia, descubre que Anselm von Basini foi pillado roubando polo seu compa\u00f1eiro Reiting e \u00e9 obrigado a converterse no \"escravo\" deste, cedendo aos rituais s\u00e1dicos de Reiting. T\u00f6rless segue esta relaci\u00f3n con interese intelectual mais sen involucrarse emocionalmente."}
{"id": "489746", "revid": "89787", "url": "https://gl.wikipedia.org/wiki?curid=489746", "title": "Faust (filme de 1960)", "text": "Faust \u00e9 un filme alem\u00e1n de 1960 dirixido por Peter Gorski. Est\u00e1 baseada na obra \"Fausto\" de Johann Wolfgang von Goethe e \u00e9 unha adaptaci\u00f3n da produci\u00f3n teatral de Deutsches Schauspielhaus en Hamburgo.\nFoi escollido como candidato de Alema\u00f1a do Oeste para o \u00d3scar \u00f3 mellor filme en lingua non inglesa na 33\u00aa edici\u00f3n dos premios, mais finalmente non foi nomeado."}
{"id": "489751", "revid": "98629", "url": "https://gl.wikipedia.org/wiki?curid=489751", "title": "Die Br\u00fccke (filme)", "text": "Die Br\u00fccke \u00e9 un filme alem\u00e1n de 1959 dirixido polo austr\u00edaco Bernhard Wicki. Bas\u00e9ase na novela hom\u00f3nima do xornalista e escritor Gregor Dorfmeister (publicada baixo o alcume \"Manfred Gregor\"). A historia est\u00e1 baseada en feitos reais en base a un informe persoal dun veterano sobrevivente que na s\u00faa xuventude experimentou unha situaci\u00f3n semellante durante a segunda guerra mundial.\nFoi nomeado \u00f3 \u00d3scar \u00f3 mellor filme en lingua non inglesa na 32\u00aa edici\u00f3n dos premios.\nSinopse.\nAlema\u00f1a, 1945. A segunda guerra mundial est\u00e1 rematando e neste contexto un grupo de adolescentes dunha pequena vila \u00e9 mobilizado pola Wehrmacht, ante a escaseza de soldados adultos, e \u00e9lles encomendada unha misi\u00f3n: protexer unha ponte a toda costa fronte ao ataque dos aliados."}
{"id": "489752", "revid": "98629", "url": "https://gl.wikipedia.org/wiki?curid=489752", "title": "Helden", "text": "Helden \u00e9 un filme alem\u00e1n de 1958 dirixido por Franz Peter Wirth que se basea na obra \"Arms and the Man\" de George Bernard Shaw. Foi nomeado para o \u00d3scar \u00f3 mellor filme en lingua non inglesa. Tam\u00e9n foi estreado no Festival Internacional de Cinema de Cannes de 1959."}
{"id": "489756", "revid": "98629", "url": "https://gl.wikipedia.org/wiki?curid=489756", "title": "Nachts, wenn der Teufel kam", "text": "Nachts, wenn der Teufel kam \u00e9 un filme alem\u00e1n de 1957 dirixido por Robert Siodmak. Foi nomeado para o \u00d3scar \u00f3 mellor filme en lingua non inglesa na 30\u00aa edici\u00f3n dos premios, e bas\u00e9ase na historia real de Bruno L\u00fcdke."}
{"id": "489757", "revid": "23204", "url": "https://gl.wikipedia.org/wiki?curid=489757", "title": "Der Hauptmann von K\u00f6penick (filme de 1956)", "text": "Der Hauptmann von K\u00f6penick \u00e9 un filme alem\u00e1n de 1956 dirixido por Helmut K\u00e4utner e baseado na obra \"O capit\u00e1n de K\u00f6penick\" de Carl Zuckmayer. A obra est\u00e1 baseada na historia real de Wilhelm Voigt, un impostor alem\u00e1n que se fixo pasar por un oficial prusiano no ano 1906 e se fixo famoso como o capit\u00e1n de K\u00f6penick. Foi nomeado \u00f3 \u00d3scar \u00f3 mellor filme en lingua non inglesa na 29\u00aa edici\u00f3n dos premios."}
{"id": "489758", "revid": "624", "url": "https://gl.wikipedia.org/wiki?curid=489758", "title": "Condado de Cambrai", "text": "O condado de Cambrai foi unha xurisdici\u00f3n feudal do reino dos Francos centrado en Cambrai. Os franceses ch\u00e1mano \"Cambr\u00e9sis\". \nNon hai condes privativos para o \"pagus\". En 843 o Tratado de Verd\u00fan situou o territorio no reino de Lotario I. En 925 incorporouse ao Sacro Imperio Romano-Romano e o emperador Ot\u00f3n I, por un diploma outorgou o t\u00edtulo de condado e o poder temporal sobre a cidade e outros territorios ao bispo de Cambrai o 30 de abril de 948. En 1007 o bispo recibiu todo o condado de Cambr\u00e9sis, formando un \u00fanico principado eclesi\u00e1stico con Cambrai. \nO \"pagus\" depend\u00eda de Flandres. O conde Baldu\u00edno I de Flandres, Brazo de Ferro, legar\u00edao ao seu fillo Rodolfo ou Ra\u00fal cun t\u00edtulo condal; este \u00faltimo apoiou ao seu irm\u00e1n Baldu\u00edno II de Flandres na elecci\u00f3n de Eudes como rei de Francia en 888, pero m\u00e1is tarde se opuxo no 892 \u00e1 elecci\u00f3n de abade \u00e1 abad\u00eda de Saint-Bertin; apoiou a seu irm\u00e1n no ataque ao condado de Vermandois e conquistou Arras, Saint-Quentin e P\u00e9ronne, pero o 17 de xu\u00f1o do 896 foi derrotado e asasinado por Heriberto I de Vermandois. Crese que lle pasou o condado ao seu fillo Baldu\u00edno Balza, que viviu m\u00e1is de 80 anos, xa que consta cun t\u00edtulo condal, pero despois aparece un conde de nome Isaac de orixe desco\u00f1ecida (poder\u00eda estar casado cunha filla dun Rodolfo), que non se sabe cando foi nomeado, pero ser\u00eda antes do 908 cando o rei Lu\u00eds nunha doaz\u00f3n o consultou, cousa que suxire que foi o rei alem\u00e1n quen o instalara cando o condado a\u00ednda estaba dentro de Lotarinxia. O conde Isaac aparece intercedendo pola Igrexa de Cambrai ante Carlos III o Simple o 22 de maio de 916 e aparece de novo nunha carta do 11 de setembro de 918; un Isaac mencionado nunha carta o 7 de novembro de 921 tam\u00e9n \u00e9 probabelmente o mesmo e era un representante de Henrique I de Alema\u00f1a. En 939 \u00e9 mencionado ofrecendo a coroa a Lu\u00eds IV de Francia; o 8 de xullo de 941 asinou un documento restaurando a propiedade do mosteiro de Saint-Pierre de Gante; a \"Vita Sancti Humberti Maricolensis\" menciona a Isaac como conde nunha referencia do 946. Morrer\u00eda en 947 ou polo menos antes do 30 de abril de 948 cando o emperador Ot\u00f3n cedeu a cidade de Cambrai e a abad\u00eda de Saint-G\u00e9ry ao bispo de Cambrai, cousa que non ter\u00eda feito se o conde estiver vivo, polo menos sen estar este presente. O seu fillo Arnul xa non leva o t\u00edtulo de conde de Cambrai, nin Ra\u00fal (m. 982), fillo de Baldu\u00edno Balza (m. 976). Arnoldo I (m. 967) fillo de Isaac, a\u00ednda exercer\u00eda os dereitos condais en Cambrai e logo o seu fillo Arnoldo II, conde de Valenciennes (m. 1012). En 1007 conced\u00e9ronse aos bispos os dereitos e regal\u00edas do territorio de Cambr\u00e9sis. \nO condado foi administrado en adiante polos bispos. "}
{"id": "489771", "revid": "839", "url": "https://gl.wikipedia.org/wiki?curid=489771", "title": "Haifa al-Mansur", "text": "Haifa al-Mansur (en ), nada o 10 de agosto de 1974, \u00e9 unha directora de cinema saudita. \u00c9 un dos directores de cinema m\u00e1is co\u00f1ecidos e tam\u00e9n dos m\u00e1is controvertidos do seu pa\u00eds, as\u00ed como a primeira directora de cinema de Arabia Saudita.\nVida persoal.\nHaifa al-Mansur reside en Bahrain co seu marido, Bradley Neimann, un diplom\u00e1tico estadounidense, e os seus dous fillos, Adam e Hailey."}
{"id": "489774", "revid": "23204", "url": "https://gl.wikipedia.org/wiki?curid=489774", "title": "Monumento a Jan Hus", "text": "O Monumento a Jan Hus (en ) at\u00f3pase no centro da praza da Cidade Vella de Praga. A colocaci\u00f3n da primeira pedra tivo lugar en 1903 e foi inaugurado, a\u00ednda que non oficialmente, o 6 de xullo de 1915 con ocasi\u00f3n do quinto centenario da morte na fogueira do reformador.\nHus mira de p\u00e9 a igrexa da nosa Se\u00f1ora de T\u00fdn, principal templo husita entre 1419 e 1421. Rod\u00e9ano, por unha banda, guerreiros husitas e, polo outro, unha serie de figuras que representan \u00f3 pobo checo obrigado a abandonar o pa\u00eds en 1620 trala derrota dos protestantes na batalla da Monta\u00f1a Branca.\nAs inscrici\u00f3ns, tomadas algunhas de textos do propio Hus, foron engadidas trala fundaci\u00f3n en 1918 da Rep\u00fablica de Checoslovaquia.\nAntecedentes.\nEn 1892, convocouse un concurso para a realizaci\u00f3n dun primeiro monumento a Jan Hus en Praga. O proxecto ga\u00f1ador, obra do escultor checo Vil\u00e9m Amort, nunca chegou a realizarse."}
{"id": "489776", "revid": "1131", "url": "https://gl.wikipedia.org/wiki?curid=489776", "title": "Antigo cemiterio xudeu de Praga", "text": "O antigo cemiterio xudeu de Praga (en ) at\u00f3pase no barrio xudeu de Praga (na Rep\u00fablica Checa), o Josefov. Foi empregado dende o s\u00e9culo XV (a s\u00faa tumba m\u00e1is antiga, a de Avigdor Kara, que data de antes de 1439) at\u00e9 o ano 1787.\nO seu antecesor foi outro cemiterio chamado \u00abO xard\u00edn xudeu\u00bb, situado no Barrio novo de Praga e atopado recentemente grazas a diversas escavaci\u00f3ns arqueol\u00f3xicas.\nO n\u00famero de tumbas de xente enterrada \u00e9 incerto, porque hai varias capas de tumbas. En calquera caso, estimouse que hai aproximadamente 12\u00a0000 tumbas aparentemente visibles, nas cales descansan m\u00e1is de 100\u00a0000 xudeus.\nAlgunhas das persoas m\u00e1is famosas enterradas no cemiterio son Mordecai Maisel (1601), Rabbi Judah Loew (1609), David Gans (1613) e David Oppenheim (1736).\nHistoria.\nNon est\u00e1 claro cando foi fundado exactamente o cemiterio. Isto foi tema de discusi\u00f3n de moitos expertos. Alg\u00fans deles aseguran que o cemiterio data do s\u00e9culo V. Outros en cambio d\u00e1tano na primeira metade do s\u00e9culo XV, xa que a tumba m\u00e1is antiga pertence \u00f3 rabino e poeta Avigdor Kara (1439) e atrib\u00faen a s\u00faa fundaci\u00f3n ao rei Otakar II de Bohemia.\nDe acordo coa Halaj\u00e1, os xudeus non deben destru\u00edr tumbas xud\u00edas, e tampouco se lles permite transportar unha tumba a outro lugar. Isto significa que cando o cemiterio quedou sen espazo e conseguir terra extra era imposible, m\u00e1is capas de terra empraz\u00e1ronse sobre as tumbas existentes, de maneira que as tumbas vellas quedaban desprazadas e enterradas baixo as novas capas de terra. Isto explica porqu\u00e9 as tumbas do cemiterio est\u00e1n emprazadas tan preto as unhas das outras. \u00d3 final, o cemiterio acumulou m\u00e1is de doce capas de terra."}
{"id": "489790", "revid": "1131", "url": "https://gl.wikipedia.org/wiki?curid=489790", "title": "Novo cemiterio xudeu de Praga", "text": "O novo cemiterio xudeu de Praga (en ) foi estabelecido en \u017di\u017ekov no ano 1891 para aliviar o problema de espazo no antigo cemiterio xudeu da cidade. \u00c9 unhas dez veces meirande que o antigo 10 e ten espazo para unhas 100\u00a0000 tumbas, tendo unha capacidade para servir durante un s\u00e9culo. Tam\u00e9n existe unha \u00e1rea especialmente dese\u00f1ada para urnas, malia que a tradici\u00f3n xud\u00eda non permite a cremaci\u00f3n. O cemeterio a\u00ednda est\u00e1 en uso e \u00e9 xestionado pola Comunidade Xud\u00eda de Praga.\nO cemiterio salienta polos seus monumentos de estilo art nouveau, entre eles, dous monumentos de membros da familia Perutz creados por Jan Kot\u011bra, o monumento \u00f3 artista Max Horb creado por Jan \u0160tursa coa forma dun pav\u00f3n en loito, e diversos motivos esculturais e decorativos de estilo art nouveau."}
{"id": "489799", "revid": "23204", "url": "https://gl.wikipedia.org/wiki?curid=489799", "title": "Nov\u00fd \u017eidovsk\u00fd h\u0159bitov", "text": ""}
{"id": "489800", "revid": "23204", "url": "https://gl.wikipedia.org/wiki?curid=489800", "title": "Sala cerimonial xud\u00eda de Praga", "text": "A Sala cerimonial xud\u00eda (en ) at\u00f3pase no barrio de Josefov de Praga, a capital da Rep\u00fablica Checa. Foi constru\u00edda entre 1911 e 1912 baixo a direcci\u00f3n do arquitecto J. Gerstl para a Sociedade Funeraria Xud\u00eda (\"Hevrah Kaddishah\") e pertence \u00f3 estilo neo-romanesco. Orixinalmente empregado como sala cerimonial e mortuaria, no presente forma parte do Museo Xudeu de Praga e cont\u00e9n exhibici\u00f3ns relacionadas coa historia xud\u00eda."}
{"id": "489814", "revid": "1131", "url": "https://gl.wikipedia.org/wiki?curid=489814", "title": "Sinagoga espa\u00f1ola de Praga", "text": "A Sinagoga espa\u00f1ola (en , en ) \u00e9 unha sinagoga que se atopa no barrio Josefov de Praga e que est\u00e1 inspirada na sinagoga vienesa de Leopoldst\u00e4dter Tempel.\nO seu nome d\u00e9bese, probablemente, \u00f3 feito de que presenta un estilo mourisco moi semellante \u00f3 desenvolvido en monumentos andaluces como, por exemplo, a Alhambra.\nFoi constru\u00edda entre 1868-1893 e reparada na d\u00e9cada de 1990 trala ocupaci\u00f3n nazi da segunda guerra mundial, na cal o edificio foi usado como almac\u00e9n para bens confiscados \u00f3s xudeus.\nHistoria.\nNo lugar onde no presente se atopa a sinagoga antes houbo outro templo xudeu co\u00f1ecido como Altshul ou Star\u00e1 \u0161kola (A Escola Vella). Foi constru\u00edda entre os s\u00e9culos XI e XII, e a informaci\u00f3n m\u00e1is antiga que existe dela \u00e9 do ano 1142. Entre os anos 1836 e 1845 traballou como organista Franti\u0161ek \u0160kroup, o autor do himno nacional checo Kde domov m\u016fj? (\"Onde est\u00e1 o meu fogar?\")."}
{"id": "489822", "revid": "5863", "url": "https://gl.wikipedia.org/wiki?curid=489822", "title": "Miguel \u00c1ngel L\u00f3pez Maestro", "text": ""}
{"id": "489827", "revid": "27155", "url": "https://gl.wikipedia.org/wiki?curid=489827", "title": "Washington (estado)", "text": ""}
{"id": "489830", "revid": "85894", "url": "https://gl.wikipedia.org/wiki?curid=489830", "title": "Celso Call\u00f3n Loureiro", "text": "Manuel Celso Call\u00f3n Loureiro, nado en Vilanova de Arousa cara a 1912 e finado en Vilagarc\u00eda de Arousa o 22 de xullo de 1985, foi un pol\u00edtico galego.\nTraxectoria.\nFoi presidente da Juventud de Izquierda Republicana. Cando aconteceu o golpe de Estado do 18 de xullo de 1936 foi enlace entre Vilagarc\u00eda e a Illa de Arousa e despois agochouse. Perseguido con especial sa\u00f1a, rexistraron varias veces o seu domicilio familiar da Lagoa na sospeita de que est\u00e1 entobado, e a noite do 14 de agosto incendiaron a casa, pero Celso xa marchara. Tras estar fuxido, entregouse en 1938. Foi xulgado por deserci\u00f3n en Ferrol o 2 de xu\u00f1o de 1939 e condenado a 6 anos de prisi\u00f3n militar menor. Foi xogador do Arosa e vicepresidente e presidente do club. Foi presidente do Liceo de Vilagarc\u00eda. En 1975 participou na Asamblea Democr\u00e1tica de Arousa.\nVida persoal.\nCasou en Vilagarc\u00eda de Arousa con Mar\u00eda de la Encarnaci\u00f3n Recuna Otero en febreiro de 1943, e foi pai de Celso e Encarnaci\u00f3n Call\u00f3n Recuna."}
{"id": "489831", "revid": "1888", "url": "https://gl.wikipedia.org/wiki?curid=489831", "title": "Manuel Celso Call\u00f3n Loureiro", "text": ""}
{"id": "489851", "revid": "1131", "url": "https://gl.wikipedia.org/wiki?curid=489851", "title": "Sinagoga Pinkas", "text": "A sinagoga Pinkas (en ) \u00e9 a segunda sinagoga sobrevivente m\u00e1is vella en Praga. As s\u00faas orixes son conectadas coa familia Horowitz, unha familia xud\u00eda de sona en Praga. Hoxe, a sinagoga \u00e9 administrada polo Museo Xudeu de Praga e conmemora as 78\u00a0000 v\u00edtimas xud\u00edas checas do Shoah.\nHistoria.\nUnha escavaci\u00f3n arqueol\u00f3xica demostrou que no s\u00e9culo XV a \u00e1rea da actual sinagoga Pinkas ti\u00f1a pozos, un mikveh e casas deshabitadas. En 1492, unha desas casas ti\u00f1a un oratorio privado pertencente \u00e1 distinguida familia xud\u00eda Horowitz de Praga. En 1535, un dos membros da familia, Aharon Meshulam Horowitz, decidiu substitu\u00edr a casa por unha sinagoga para a s\u00faa familia. Neste edificio podemos atopar compo\u00f1entes dos estilos g\u00f3tico e renacentistas. Entre 1607 e 1625 engadiuse un anexo de estilo renacentista e a sinagoga foi ampliada cun vest\u00edbulo, unha zona de mulleres e un balc\u00f3n. O dese\u00f1o do anexo foi ideado por Juda Coref de Herz (o autor do plano da sinagoga Maisel)."}
{"id": "489853", "revid": "23204", "url": "https://gl.wikipedia.org/wiki?curid=489853", "title": "Pinkasova synagoga", "text": ""}
{"id": "489854", "revid": "5132", "url": "https://gl.wikipedia.org/wiki?curid=489854", "title": "Elijah Brown", "text": "Elijah Anthony Brown, nado o 19 de febreiro de 1995 en Denver, Colorado, \u00e9 un xogador profesional de baloncesto estadounidense. Formado nas universidades de Butler, New Mexico e Oregon, cunha altura de 1,93 m xoga na posici\u00f3n de escolta. Actualmente xoga para o Leite R\u00edo Breog\u00e1n."}
{"id": "489855", "revid": "5132", "url": "https://gl.wikipedia.org/wiki?curid=489855", "title": "NPC Rieti", "text": "O New Project Children Rieti, m\u00e1is co\u00f1ecido como NPC Rieti e por motivos de patrocinio Kienergia Rieti, \u00e9 un equipo profesional de baloncesto italiano con sede na cidade de Rieti, Lacio. O club actualmente xoga na Serie B, a terceira categor\u00eda do baloncesto do pa\u00eds. Fundado en 2011, xoga os seus partidos como local no PalaSojourner, pavill\u00f3n con capacidade para 3\u00a0550 espectadores."}
{"id": "489856", "revid": "5132", "url": "https://gl.wikipedia.org/wiki?curid=489856", "title": "N.P.C. Rieti", "text": ""}
{"id": "489857", "revid": "1131", "url": "https://gl.wikipedia.org/wiki?curid=489857", "title": "Sinagoga Maisel", "text": "Sinagoga Maisel (en ) \u00e9 un dos monumentos hist\u00f3ricos da Praga. Foi constru\u00edda a finais do s\u00e9culo XVI, que est\u00e1 considerada como a idade de ouro do ghetto. Dende ent\u00f3n a s\u00faa aparencia mudou varias veces, e o seu estilo actual \u00e9 neog\u00f3tico. Hoxe en d\u00eda a sinagoga pertence \u00e1 Comunidade xud\u00eda de Praga e \u00e9 administrado polo Museo Xudeu de Praga como parte das s\u00faas exposici\u00f3ns.\nCaracter\u00edsticas.\nA sinagoga Maisel foi proxectada por Josef Wahl e Juda Goldsmied de Herz e constru\u00edda entre os anos 1590 e 1592 co financiamento do daquela alcalde de Josefov, Mordecai Maisel, quen ademais financiou a extensa reconstruci\u00f3n do gueto en estilo renacentista.\nO edificio orixinal sufriu un incendio en 1689 e restaurouse en estilo barroco. Finalmente, foi anovada en estilo neog\u00f3tico segundo o proxecto de A. Grotte entre 1893 e 1905. Todo o que quedou da antiga disposici\u00f3n renacentista foron as tres naves da sala central coa galer\u00eda para as mulleres no andar superior.\nNo presente, a sinagoga Maisel empr\u00e9gase como sala de exposici\u00f3n e dep\u00f3sito do Museo xudeu de Praga."}
{"id": "489858", "revid": "23204", "url": "https://gl.wikipedia.org/wiki?curid=489858", "title": "Maiselova synagoga", "text": ""}
{"id": "489859", "revid": "1131", "url": "https://gl.wikipedia.org/wiki?curid=489859", "title": "Sinagoga Klaus", "text": "A sinagoga Klaus \u00e9 a sinagoga m\u00e1is grande do antigo guetto xudeu de Praga e o \u00fanico exemplo \u00fanico dunha sinagoga do barroco temper\u00e1n no ghetto. Hoxe a sinagoga \u00e9 administrada polo Museo Xudeu de Praga. "}
{"id": "489860", "revid": "98629", "url": "https://gl.wikipedia.org/wiki?curid=489860", "title": "Papicha", "text": "Papicha \u00e9 un filme franco-alxeriano de 2019 dirixido por Mounia Meddour. Estreouse na secci\u00f3n Un Certain Regard do Festival Internacional de Cinema de Cannes de 2019. Foi escollido como candidato de Alxeria para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nNa d\u00e9cada de 1990, unha estudante de dese\u00f1o e moda resiste o conservadorismo durante a guerra civil alxeriana."}
{"id": "489863", "revid": "23204", "url": "https://gl.wikipedia.org/wiki?curid=489863", "title": "Ila akher ezaman", "text": "Ila akher ezaman \u00e9 un filme alxeriano de 2017 dirixido por Yasmine Chouikh. Foi escollido como candidato alxeriano para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "489864", "revid": "85894", "url": "https://gl.wikipedia.org/wiki?curid=489864", "title": "\u00c1ngeles Madri\u00f1\u00e1n", "text": "Mar\u00eda de los \u00c1ngeles Madri\u00f1\u00e1n Gonz\u00e1lez, nada en Sello (Lal\u00edn) en 1971, \u00e9 unha poeta e escritora galega.\nTraxectoria.\nLicenciada en Xeograf\u00eda e Historia pola Universidade de Santiago de Compostela. Vive e traballa na Estrada. Foi accesit no I Certame de Relato Curto \"Agust\u00edn Fern\u00e1ndez Paz\" da Facultade de Ciencias da Educaci\u00f3n da Coru\u00f1a, finalista do VI Certame de Relato Curto da Fanpa (Federaci\u00f3n de Asociaci\u00f3ns de Nais e Pais) de Pontevedra e no Certame de Microrelatos \"Que chovan as palabras\" de T\u00f3rculo Comunicaci\u00f3n. En 2018 obtivo o segundo premio do VII Certame de Poes\u00eda L\u00f3pez Ardeiro do concello de Negreira pola obra \"De animais e outros deuses\"."}
{"id": "489865", "revid": "89787", "url": "https://gl.wikipedia.org/wiki?curid=489865", "title": "Vera Hatz", "text": "Vera Hatz (de solteira: Vera Jammer), nada o 15 de agosto de 1923 en Hamburgo e finada o 18 de outubro de 2010 en Eutin, foi unha numism\u00e1tica alem\u00e1.\nTraxectoria.\nLogo dos seus primeiros estudos en Hamburgo e en Jena, en 1945 establece contacto co profesor Walter H\u00e4vernick, que resultar\u00e1 crucial na s\u00faa carreira posterior. Con el naceu o seu interese pola moeda dos s\u00e9culos X e XI e baixo a s\u00faa direcci\u00f3n doutorouse en 1951 na Universidade de Hamburgo cunha tese sobre os inicios das cu\u00f1axes de moeda en Saxonia. Xunto co seu marido, o numism\u00e1tico Gert Hatz, e Peter Berghaus, pertenceu \u00e1 denominada \"escola numism\u00e1tica de Hamburgo\". \nDesde o mesmo ano do seu doutoramento comezou a colaborar co Museo de Historia de Hamburgo, que dirix\u00eda H\u00e4vernick, e en 1954, no marco da Comisi\u00f3n Numism\u00e1tica dos Estados da Rep\u00fablica Federal de Alema\u00f1a, trasladouse a Estocolmo, onde comezou a dedicarse \u00e1 sistematizaci\u00f3n da moeda alem\u00e1 dos s\u00e9culos X e XI provenientes dos achados monetarios do per\u00edodo viquingo en Suecia. Logo do seu casamento con Gert Hatz en 1957 comezou un per\u00edodo de frecuentes estad\u00edas en Suecia, en ocasi\u00f3ns na compa\u00f1a de Peter Berghaus. Ti\u00f1an o prixecto de publicar os achados no marco dun programa internacional e, como punto de partrida, en 1961 Vera publicou un primeiro estudo acerca dos \"pfennige\" de Ot\u00f3n III e a s\u00faa avoa Adelaida, que resultou fundamental ata os nosos d\u00edas pola clasificaci\u00f3n que se fai destas moedas. Logo doutras publicaci\u00f3ns de car\u00e1cter parcial, entre 1975 e 2010 publicouse o compendio do resultado dos seus traballos en Suecia, coa obra \"Corpus Nummorum Saeculorum IX-XI qui in Suecia reperti sunt\", composta por nove volumes.\nXunto co seu marido, Gert Hatz, at\u00f3pase entre os numism\u00e1ticos m\u00e1is importantes especializados na Idade Media, sinaladamente nas moedas e na historia do di\u00f1eiro dos s\u00e9culos X e XI.\nPublicaci\u00f3ns.\nMonograf\u00edas.\nEstas son algunhas das monograf\u00edas que caracterizan a produci\u00f3n de Vera Hatz ao longo da s\u00faa carreira. As publicadas antes do seu matrimonio con Gert Hatz (1956) amosan como nome da autora Vera Jammer (o apelido de solteira):"}
{"id": "489866", "revid": "98629", "url": "https://gl.wikipedia.org/wiki?curid=489866", "title": "La Route d'Istanbul", "text": "La Route d'Istanbul \u00e9 un filme franco-alxeriano de 2016 dirixido por Rachid Bouchareb. Estreouse na secci\u00f3n Panorama da 66\u00aa edici\u00f3n do Festival Internacional de Cinema de Berl\u00edn. Whettnall recibiu o Premio Magritte \u00e1 mellor actriz na 7\u00aa edici\u00f3n dos Premios Magritte polo seu papel no filme. Foi escollido como candidato de Alxeria para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado.\nSinopse.\nElisabeth ponse en marcha para atopar \u00e1 s\u00faa filla, que se uniu \u00f3 Estado Isl\u00e1mico en Siria.\nProduci\u00f3n.\nO filme foi rodado en B\u00e9lxica, Istambul e Alxeria."}
{"id": "489867", "revid": "25871", "url": "https://gl.wikipedia.org/wiki?curid=489867", "title": "Vera Jammer", "text": ""}
{"id": "489870", "revid": "23204", "url": "https://gl.wikipedia.org/wiki?curid=489870", "title": "Le Puits", "text": "Le Puits \u00e9 un filme alxeriano de 2015 dirixido por Lotfi Bouchouchi. Foi escollido como candidato de Alxeria para o \u00d3scar \u00f3 mellor filme internacional na 89\u00aa edici\u00f3n dos premios, mais finalmente non foi nomeado."}
{"id": "489871", "revid": "89787", "url": "https://gl.wikipedia.org/wiki?curid=489871", "title": "Uni\u00f3n Cultural de Campo Lameiro", "text": "A Uni\u00f3n Cultural de Campo Lameiro \u00e9 unha banda de m\u00fasica formada en febreiro de 1990 por nenos e nenas do concello de Campo Lameiro para a promoci\u00f3n, formaci\u00f3n e integraci\u00f3n social.\nNa actualidade forman parte da banda de m\u00fasica unhas 50 persoas de diferentes idades, e o proxecto vai paralelo \u00e1 Escola de m\u00fasica de Campo Lameiro.\nHistoria.\nA banda ten o seu precedente na Lira de Campo Lameiro, fundada a finais do s\u00e9culo XIX por Bernardino Cachafeiro Seara, nado en Cerdedo. Anos despois foi co\u00f1ecido como \u201cBernardino da Betarra\u201d por estar casado no lugar da Betarra do concello de Campo Lameiro. Sa\u00edu de Cerdedo cunha formaci\u00f3n musical que lle abondou para formar unha banda de m\u00fasica, A Lira de Campo Lameiro en 1870, e compaxinala co seu traballo de ferreiro. Foi director da banda ata pouco antes da s\u00faa morte, no ano 1912. Est\u00e1 formada por vinte m\u00fasicos aproximadamente, que tocaban clarinetes, saxof\u00f3n, bombardinos, caixa e bombo; estes instrumentos pertenc\u00edan o concello de Campo Lameiro, que llos ced\u00eda a cambio de que pagasen unha cantidade mensual. \nTras a morte de Bernardino Cachafeiro, a batuta pasou a mans do \u201cRebornecho\u201d (desco\u00f1\u00e9cese o nome real) e seguido polo \u201cFenteiro\u201d, alumno de Bernardino. Nesta \u00e9poca apareceron varios problemas que dividiron a banda en dous: por un lado unha con vinte m\u00fasicos, dirixida polo mesmo Fenteiro e outra dirixida por \u201cPepito\u201d que tocaba a trompeta e contaba coa mesma cantidade de m\u00fasicos. As\u00ed estiveron uns anos ata que Fenteiro conseguiu unir as d\u00faas bandas de novo.\nNesta terceira etapa, pasa a dirixir o portugu\u00e9s Antonio Dabouza, co\u00f1ecido como \u201cPalanqu\u00edn\u201d, natural do concello de A Lama que tocaba o clarinete. Con el, a banda acada o seu m\u00e1ximo esplendor con corenta m\u00fasicos. Dez anos m\u00e1is tarde, p\u00e1salle o relevo a Hip\u00f3lito de Li\u00f1ari\u00f1os, pero por mor da Guerra Civil a banda tivo moitas baixas.\nDespois da guerra, volve a facerse cargo da banda Antonio Dabouza pero contaba s\u00f3 con quince m\u00fasicos. Finalmente dirixiu Manuel Mora\u00f1a, co\u00f1ecido como o \u201cCaxota\u201d. Chegaron a ser m\u00e1is de trinta m\u00fasicos e ti\u00f1an a escola de m\u00fasica no lugar do Bailadoiro; os ensaios fac\u00edanos na casa de Severino, un veci\u00f1o, e realizaban concertos os d\u00edas de feira (o catro e vinte de cada mes), as\u00ed como cando morr\u00eda alg\u00fan m\u00fasico \u00edan detr\u00e1s do cadaleito tocando marchas f\u00fanebres.\nHistoria da banda de m\u00fasica de Campo Lameiro..\nTras un longo per\u00edodo sen banda de m\u00fasica en Campo Lameiro, nace no mes de febreiro de 1990 a Uni\u00f3n Cultural de Campo Lameiro. \u00c9 unha agrupaci\u00f3n de nenos e nenas, e que ten \u00e1 fronte da s\u00faa ensinanza musical a Xos\u00e9 Bugallo Diz, o cal ser\u00e1 o seu director e fundador. Neste ano cr\u00e9ase a Asociaci\u00f3n Uni\u00f3n Cultural de Campo Lameiro, que grazas a axuda dos socios e do concello fan posible que a banda siga medrando e se consigan alg\u00fans instrumentos.\nA banda ensaiaba nun pequeno local compartido polo colexio, xa que polas ma\u00f1\u00e1s d\u00e1base 2\u00ba de EGB Fai a s\u00faa presentaci\u00f3n oficial en agosto de 1990, coincidindo coa \u201cFesta dos mozos\u201d que se celebraba en Campo Lameiro por aquelas datas. A partir dese momento, realiza actuaci\u00f3ns por toda Galicia e tam\u00e9n en Portugal.\nEn 1995 realiza a gravaci\u00f3n dunha cinta musical e act\u00faa nos programas \"Luar\" da Televisi\u00f3n de Galicia e \"Desde Galicia para el mundo\" da Televisi\u00f3n Espa\u00f1ola Nese mesmo ano fai un intercambio coa Banda de Aguas Nuevas de Albacete, conseguindo que o nome de Campo Lameiro circule m\u00e1is al\u00e1 da comunidade galega. Isto desemboca en que un ano m\u00e1is tarde se volva a producir un novo intercambio entre as d\u00faas bandas co fin da irmandade entre ambos os dous concellos.\nEn 1998, a banda volve repetir experiencia coa mesma provincia, pero esta vez coa Banda de Hoya Gonzalo, e participa no concerto de bandas celebrado en Santiago de Compostela. \nNeste mesmo ano causa baixa como director o seu fundador Xos\u00e9 Bugallo Diz e pasa a ocupar o seu lugar, o seu fillo, Xos\u00e9 Bugallo Senra.\nNo 2001, a banda participa no I Certame Provincial de Bandas de M\u00fasica Deputaci\u00f3n Provincial de Pontevedra, acadando unha posici\u00f3n moi satisfactoria na terceira secci\u00f3n, o cal motiva \u00f3s m\u00fasicos a seguir perfeccion\u00e1ndose e leva \u00e1 banda a participar nas vindeiras edici\u00f3ns do certame.\nNo 2002, volve \u00f3 II Certame Provincial de Bandas de M\u00fasica \u201cDeputaci\u00f3n Provincial de Pontevedra\u201d participa na secci\u00f3n terceira e queda nesta ocasi\u00f3n en terceira posici\u00f3n.\nEn 2003, quedou f\u00f3ra do III Certame Provincial de Bandas de M\u00fasica \u201cDeputaci\u00f3n Provincial de Pontevedra\u201d debido \u00e1 realizaci\u00f3n dun sorteo, pero como unha das bandas participantes se deu de baixa, tivo a oportunidade de participar un ano m\u00e1is.\nNo mes de outubro causa baixa como director Xos\u00e9 Bugallo Senra e pasa a ocupar o seu posto Delio Represas Carrera.\nNo 2004, volve a cuarta edici\u00f3n do certame, participando na secci\u00f3n terceira e quedando novamente nun meritorio terceiro posto. Tam\u00e9n participou en diversos intercambios de bandas de m\u00fasica da provincia de Pontevedra, como o realizado en agosto dese mesmo ano coa Agrupaci\u00f3n de Goi\u00e1n.\nNo 2005, en xu\u00f1o realizase o XI Festival de Bandas de M\u00fasica, coa participaci\u00f3n da Banda de M\u00fasica Xuvenil de Barro e a Banda Nova Lira de Mora\u00f1a. No mes de xullo volve repetir viaxe pero esta vez coa Banda de Alpera (Albacete).\nNo 2006, l\u00e9vase a cabo a gravaci\u00f3n dun CD contando coa colaboraci\u00f3n da Coral Polif\u00f3nica de Campo Lameiro nese mesmo ano, real\u00edzase un concerto homenaxe \u00f3 seu director Delio Represas Carrera, nel participan a Coral Polif\u00f3nica de Burela e a Coral Polif\u00f3nica de Campo Lameiro. En maio participa no Festival de Bandas de M\u00fasica de Xinzo, no que intervi\u00f1eron a Banda de M\u00fasica de Cangas, a Banda de M\u00fasica de Campo Lameiro e a Banda de M\u00fasica de Xinzo.\nDende o mes de xu\u00f1o, colle a man da agrupaci\u00f3n o seu irm\u00e1n Xos\u00e9 Lu\u00eds Represas Carrera.\nEn setembro realizan unha homenaxe \u00f3 seu fundador, Xos\u00e9 Bugallo Diz, no que participan todos os m\u00fasicos de anos atr\u00e1s. Tam\u00e9n celebran o XII Festival de Bandas, no que participan bandas como a de Caldas de Reis e Lanta\u00f1o.\nEn 2008, a banda participou no I Certame Zonal de Pontevedra, no que acada o primeiro posto da secci\u00f3n terceira. E tan s\u00f3 un mes despois realiza un intercambio coa Banda de M\u00fasica Uniao Pinheirense de Albergar\u00eda a Vellha (Portugal).\nNo 2009, volve participar no II Certame Zonal de Pontevedra acadando novamente o primeiro posto da terceira secci\u00f3n. O xornal o Diario de Pontevedra, ded\u00edcalle unhas follas a banda.\nNo ano 2010, prod\u00facese un novo relevo na direcci\u00f3n da banda trala baixa de Xos\u00e9 Lu\u00eds Represas Carrera, pasando a batuta a mans do director Marcos Corbacho Paz.\nDurante estes anos a banda de m\u00fasica Uni\u00f3n Cultural de Campo Lameiro alternou as s\u00faas numerosas actuaci\u00f3ns nas festas e romar\u00edas de toda a xeograf\u00eda galega coa realizaci\u00f3n de varios espect\u00e1culos distintos do habitual, entre estes destacamos en 2012 o \u201cEspect\u00e1culo MUSIC-DANCE\u201d onde participan os bailar\u00edns Adri\u00e1n Esper\u00f3n e Patricia Mart\u00ednez (campi\u00f3ns de bailes de sal\u00f3n) e o grupo de danza A Landra. En 2013, o \u201cEspect\u00e1culo Voz de Banda\u201d onde participan os cantantes Jos\u00e9 Antonio Campo Edesa (tenor), Ana Lopes Ferreira (soprano), e os invitados V\u00edctor Ant\u00f3n Rodr\u00edguez (cantante da orquestra Marbella) e Tania Silva Fentanes (quen foi a sorpresa deste espect\u00e1culo, pois \u00e9 unha das saxofonistas da banda). No ano 2015 o \u201cEspect\u00e1culo Vaia Banda\u201d coa colaboraci\u00f3n do grupo de percusi\u00f3n Odaiko.\nNo ano 2016, a banda de m\u00fasica grava un novo disco coa colaboraci\u00f3n do xa co\u00f1ecido pola banda, o tenor Jos\u00e9 Antonio Campo Edesa. Tam\u00e9n participan nos concertos realizados pola Federaci\u00f3n Galega de Bandas de M\u00fasica, o que lles d\u00e1 a oportunidade de tocar na praza das Prater\u00edas de Santiago de Compostela, e asiste \u00f3s festivais de bandas de Mora\u00f1a, Portas e Sanxenxo.\nNo 2017, a banda volve a actuar no programa da Televisi\u00f3n de Galicia, \u201cLuar\u201d presentando o seu CD. E no ano 2018, repite na praza das Prater\u00edas de Santiago de Compostela; participa nun concerto en \u201cHomenaxe \u00e1s antigas Bandas de Cercedo\u201d, e en decembro a banda de m\u00fasica de Campo Lameiro organiza, tralo \u00e9xito acadado o ano anterior, a segunda festa de nadal contando coa colaboraci\u00f3n do grupo local \u201cCantos de Taberna\u201d e os guitarristas Miguel del Rio (guitarra) e Santi Mar San (baixo).\nXa no 2019, coincidindo co mes cultural, organizan o concerto \u201cDesconcerto\u201d coa colaboraci\u00f3n de F\u00e9lix Rodr\u00edguez e Fran Rei, un concerto moi diferente para mostrarlle \u00f3 p\u00fablico que a m\u00fasica se pode facer con calquera obxecto.\nEscola de m\u00fasica.\nDebido a demanda de alumnos e a situaci\u00f3n actual que viv\u00eda o panorama musical neste concello, creouse dentro da Asociaci\u00f3n Uni\u00f3n Cultural de Campo Lameiro, a \u201cEscola de m\u00fasica de Campo Lameiro\u201d, para acercar a educaci\u00f3n musical a todos aqueles que a desexen, sen facer distinci\u00f3ns baseadas no talento, idade ou capacidade econ\u00f3mica, ofrecendo un plan aberto onde tiveran cabida t\u00f3dalas persoas, adecu\u00e1ndose \u00f3s distintos niveis de formaci\u00f3n.\nA escola nace cunha pequena canteira que vai medrando pouco a pouco contando actualmente coas especialidades de m\u00fasica e movemento, linguaxe musical, frauta, clarinete, saxof\u00f3n, trompa, trompeta, tromb\u00f3n, bombardino/tuba, percusi\u00f3n, gaita e pandeireta.\nDentro da escola cr\u00e9ase unha banda infantil, para os nenos que pouco a pouco van tendo certo nivel para desenvolverse tocando unha partitura, pero que son demasiado pequenos para afrontar un largo desfile, e para que se vaian adaptando a tocar en conxunto.\nCo paso dos anos, ga\u00f1ou moito peso xa que realizou intercambios con Sanxenxo e Mora\u00f1a, e actuou en datas importantes como o d\u00eda da diabetes na praza do concello de Pontevedra e incluso no programa \"Luar\" da Televisi\u00f3n de Galicia."}
{"id": "489872", "revid": "98629", "url": "https://gl.wikipedia.org/wiki?curid=489872", "title": "Ghouroub Edhilal", "text": "Ghouroub Edhilal (en ) \u00e9 un filme alxeriano de 2014 dirixido por Mohammed Lakhdar-Hamina. O filme foi escollido como candidato de Alxeria para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado.\nSinopse.\nA historia desenv\u00f3lvese no contexto da guerra de Alxeria. Un comandante franc\u00e9s decidido, que cre que Alxeria pertence a Francia, debe tratar cun soldado que se rebela cando se lle pide que execute a un loitador pola liberdade alxeriana. O final desenv\u00f3lvese no deserto abrasador mentres o soldado tenta fuxir."}
{"id": "489874", "revid": "23204", "url": "https://gl.wikipedia.org/wiki?curid=489874", "title": "Zabana!", "text": "Zabana! (en ) \u00e9 un filme alxeriano de 2012 dirixido por Sa\u00efd Ould Khelifa. O filme foi escollido como candidato de Alxeria para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "489875", "revid": "89787", "url": "https://gl.wikipedia.org/wiki?curid=489875", "title": "Hors-la-loi", "text": "Hors-la-loi (en ) \u00e9 un filme de 2010 dirixido por Rachid Bouchareb e protagonizado por Jamel Debbouze, Roschdy Zem e Sami Bouajila. A historia est\u00e1n ambientada entre 1945 e 1962, e c\u00e9ntrase nas vidas de tres irm\u00e1ns alxerianos en Francia, no contexto do movemento de independencia de Alxeria e a guerra de Alxeria. \u00c9 unha continuaci\u00f3n do filme de 2006 de Bouchareb \"Indig\u00e8nes\", que est\u00e1 ambientado na segunda guerra mundial. \"Hors-la-loi\" foi unha produci\u00f3n maioritariamente francesa co apoio de Alxeria, Tunisia e B\u00e9lxica.\nUnha representaci\u00f3n historicamente pouco ortodoxa do masacre de S\u00e9tif e Guelma de 1945 que provocou controversia pol\u00edtica en Francia. \"Hors-la-loi\" representou a Alxeria na 83\u00aa edici\u00f3n dos \u00d3scar, onde foi nomeado na categor\u00eda de mellor filme en lingua non inglesa."}
{"id": "489877", "revid": "108368", "url": "https://gl.wikipedia.org/wiki?curid=489877", "title": "Vituco Neira", "text": "Jos\u00e9 V\u00edctor Neira Calzadilla, m\u00e1is co\u00f1ecido como Vituco Neira, nado en Ar\u00edns, \u00e9 un m\u00fasico galego. \n\u00c9 co\u00f1ecido principalmente por ser o l\u00edder, vocalista e guitarrista do grupo de rock Ruxe Ruxe. Forma parte tam\u00e9n da banda Barbit\u00faricos e traballou durante anos na radio, presentando o programa musical Planeta Furancho, na Radio Galega, e colaborando noutros programas como Aberto por reformas ou Diario Cultural.\nTraxectoria.\nEn 1996, xunto a outros amigos do instituto formou a banda Ruxe Ruxe, convert\u00e9ndose no vocalista e guitarrista do grupo. En 1999 sacaron o seu primeiro disco, ao que seguiron outros catorce durante as seguintes d\u00faas d\u00e9cadas, as\u00ed como concertos por toda a Pen\u00ednsula e mesmo f\u00f3ra dela. En 2014 formou un grupo en paralelo a Ruxe Ruxe, chamado Barbit\u00faricos, para o que se xuntou con Xurxo Pinheiro (Xenreira, Malandr\u00f3meda) e Jos\u00e9 Manuel Piedra (Desequilibrio mental, Astarot), e ao que m\u00e1is tarde se uniu Fidel V\u00e1zquez. En abril de 2023 presentouse o grupo Malabesta no que Vituco forma parte como vocalista compartindo proxecto con X.M. Piedra na percusi\u00f3n e os m\u00fasicos de jazz David Regueiro na guitarra, Ismael Cabaleiro no viol\u00edn e Diego de Lera no contrabaixo. \nTraballou na radio, colaborando no programa Aberto por reformas, presentado por Xurxo Souto na Radio Galega, e en 2009 comezou a presentar o seu propio programa musical, Planeta Furancho, na Radio Galega M\u00fasica. En febreiro de 2015 Vituco Neira anunciou que o 29 de maio dese ano, e despois de m\u00e1is de 1400 programas, estaba prevista a \u00faltima emisi\u00f3n do programa, o que provocou protestas e mobilizaci\u00f3ns do sector musical galego, chegando o tema incluso ao Parlamento de Galicia. Actualmente forma parte do equipo do Diario Cultural da Radio Galega e escribe sobre m\u00fasica galega no semanario cultural \"Faro da Cultura\" do xornal Faro de Vigo."}
{"id": "489878", "revid": "88215", "url": "https://gl.wikipedia.org/wiki?curid=489878", "title": "Jos\u00e9 V\u00edctor Neira Calzadilla", "text": ""}
{"id": "489879", "revid": "88215", "url": "https://gl.wikipedia.org/wiki?curid=489879", "title": "V\u00edctor Neira Calzadilla", "text": ""}
{"id": "489881", "revid": "23204", "url": "https://gl.wikipedia.org/wiki?curid=489881", "title": "Masquerades (filme)", "text": "Masquerades (en ) \u00e9 un filme franco-alxeriano de 2008 dirixido por Lyes Salem. Foi escollido como candidato de Alxeria para o \u00d3scar \u00f3 mellor filme internacional na 81\u00aa edici\u00f3n dos premios, mais finalmente non foi nomeado."}
{"id": "489882", "revid": "23204", "url": "https://gl.wikipedia.org/wiki?curid=489882", "title": "Indig\u00e8nes", "text": "Indig\u00e8nes (en ) \u00e9 un filme de 2006 dirixido por Rachid Bouchareb. Est\u00e1 protagonizado por Sami Bouajila, Jamel Debbouze, Samy Naceri, Roschdy Zem, M\u00e9lanie Laurent e Bernard Blancan. O filme conta as contribuci\u00f3ns dos soldados do norte de \u00c1frica \u00e1s forzas da Francia Libre durante a segunda guerra mundial as\u00ed como a discriminaci\u00f3n que sufriron. O lanzamento do filme contrib\u00edu a un reco\u00f1ecemento parcial dos dereitos de pensi\u00f3n dos soldados das antigas posesi\u00f3ns francesas por parte do goberno franc\u00e9s.\nOs membros do elenco Jamel Debbouze, Samy Naceri, Roschdy Zem, Sami Bouajila e Bernard Blancan ga\u00f1aron o \"Prix d'interpr\u00e9tation masculine\" no Festival Internacional de Cinema de Cannes de 2006 polas s\u00faas interpretaci\u00f3ns, e o filme ga\u00f1ou o Premio Fran\u00e7ois Chalais. Foi nomeado \u00f3 \u00d3scar \u00f3 mellor filme en lingua non inglesa na 79\u00aa edici\u00f3n dos premios."}
{"id": "489883", "revid": "1888", "url": "https://gl.wikipedia.org/wiki?curid=489883", "title": "\u00c1ngeles Madri\u00f1\u00e1n Gonz\u00e1lez", "text": ""}
{"id": "489884", "revid": "23204", "url": "https://gl.wikipedia.org/wiki?curid=489884", "title": "Rachida", "text": "Rachida \u00e9 un filme alxeriano de 2002 dirixido por Yamina Bachir. Estreouse na secci\u00f3n Un Certain Regard do Festival Internacional de Cinema de Cannes de 2002. O filme \u00e9 a primeira longametraxe dirixida por unha muller alxeriana que se estreou de xeito internacional. Foi escollido como candidato de Alxeria para o \u00d3scar \u00f3 mellor filme internacional na 75\u00aa edici\u00f3n dos premios, mais finalmente non foi nomeado."}
{"id": "489891", "revid": "23204", "url": "https://gl.wikipedia.org/wiki?curid=489891", "title": "Inch'Allah dimanche", "text": "Inch'Allah dimanche (en ) \u00e9 un filme franco-alxeriano de 2001 dirixido por Yamina Benguigui. Conta a vida dunha muller inmigrante alxeriana en Francia. O filme foi escollido como candidato de Alxeria para o \u00d3scar \u00f3 mellor filme en lingua non inglesa na 74\u00aa edici\u00f3n dos premios, mais finalmente non foi nomeado."}
{"id": "489893", "revid": "23204", "url": "https://gl.wikipedia.org/wiki?curid=489893", "title": "Little Senegal (filme)", "text": "Little Senegal \u00e9 un filme de 2001 dirixido por Rachid Bouchareb. O filme foi escollido como candidato de Alxeria para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "489894", "revid": "23204", "url": "https://gl.wikipedia.org/wiki?curid=489894", "title": "Salut cousin!", "text": "Salut cousin! \u00e9 un filme alxeriano de 1996 dirixido por Merzak Allouache. O filme foi escollido como candidato de Alxeria para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finalmente non foi nomeado."}
{"id": "489896", "revid": "23204", "url": "https://gl.wikipedia.org/wiki?curid=489896", "title": "Poussi\u00e8res de vie", "text": "Poussi\u00e8res de vie \u00e9 un filme de 1995 dirixido por Rachid Bouchareb. \u00c9 unha coproduci\u00f3n entre Francia, Alxeria, Hong Kong, B\u00e9lxica e Alema\u00f1a. Foi nomeado en representaci\u00f3n de Alxeria para o \u00d3scar \u00f3 mellor filme en lingua non inglesa na 68\u00aa edici\u00f3n dos premios."}
{"id": "489897", "revid": "89787", "url": "https://gl.wikipedia.org/wiki?curid=489897", "title": "Ellen Swallow Richards", "text": "Ellen Henrietta Swallow Richards, nada en Dunstable (EE.UU) o 3 decembro de 1842 e finada en Boston o 30 de marzo de 1911, foi unha qu\u00edmica e ec\u00f3loga estadounidense, pioneira da enxe\u00f1ar\u00eda ambiental e fundadora da econom\u00eda dom\u00e9stica.\nEllen S. Richards adicou grandes esforzos a que as mulleres foran reco\u00f1ecidas no mundo da ciencia e puideran ser admitidas nas sociedades cient\u00edficas.\nTraxectoria.\nPrimeiros anos.\nOs pais de Ellen Swallow, Peter Swallow e Fanny Taylor non ti\u00f1an grandes recursos econ\u00f3micos pero valoraban a educaci\u00f3n. Ellen non contaba con moito tempo para acudir \u00e1 escola, porque ti\u00f1a que apoiar os negocios dos seus pais. Con todo, Ellen a partir de 1859 tomou cursos universitarios de matem\u00e1ticas, franc\u00e9s e lat\u00edn. \nEstudos no Vassar College.\nEllen era unha boa estudante e traballou durante uns anos como profesora e titora para aforrar di\u00f1eiro para poder asistir \u00e1 universidade. En 1868, foi aceptada no Vassar College, onde estudou astronom\u00eda e qu\u00edmica, entre outras cousas. Foi alumna de Maria Mitchell.\nEstudos no MIT.\nEn 1870 converteuse na primeira muller admitida no Instituto de Tecnolox\u00eda de Massachusetts. En 1873, Ellen Swallow obtivo unha licenciatura en qu\u00edmica no MIT. Continuou os seus estudos no MIT e ter\u00eda acadado o doutoramento se non fose pola negativa do MIT a conceder esta distinci\u00f3n a unha muller, cousa que non fixo ata 1886 cando concedeu por primeira vez un m\u00e1ster en Ciencias en Qu\u00edmica a unha muller .\nEn 1875 Ellen casou co profesor de metalurxia da MIT, Robert H. Richards. Ambos apoi\u00e1banse nos seus intereses e no seu traballo.\nVida Laboral.\nDespois de graduarse no MIT, co apoio do seu marido e da \"Woman's Education Association\" abriu o Laboratorio da Muller no MIT, onde ensinaba as mulleres qu\u00edmica b\u00e1sica e industrial, biolox\u00eda, e mineralox\u00eda. Tam\u00e9n en 1876, se convirteu na xefa da secci\u00f3n de ciencia do \"Society to Encourage Studies at Home\", sociedade que formaba \u00e1s amas de casa e \u00e1s familias en diversas materias, tales como: econom\u00eda do fogar, nutrici\u00f3n, etc. .\nAs mulleres non obtiveron autorizaci\u00f3n para estudar unha carreira regular no MIT at\u00e9 1883. Por tanto Ellen Richards logrou a trav\u00e9s do seu labor que as mulleres puideran estudar as ciencias naturais no MIT.\nDesde 1887 en diante a Ellen Richards asign\u00f3uselle por parte de autoridades sanitarias estadounidenses o traballo de laboratorio dun estudo total da subministraci\u00f3n de auga en Estados Unidos. Isto levou a que en 1890 se establecese un programa de Sanitary engineering (Enxe\u00f1ar\u00eda Sanitaria) no MIT. Como profesora Ellen Richards ensin\u00e1balle ao seu alumnado a an\u00e1lise de auga potable, augas residuais e o aire.\nAdemais das s\u00faas actividades laborais Ellen Richards e o seu esposo apoiaron activamente durante case un cuarto de s\u00e9culo a mulleres novas que estaban interesadas no estudo das ciencias naturais.\nV\u00e9xase tam\u00e9n.\nOutros artigos"}
{"id": "489898", "revid": "89787", "url": "https://gl.wikipedia.org/wiki?curid=489898", "title": "Automne... Octobre \u00e0 Alger", "text": "Automne... Octobre \u00e0 Alger \u00e9 un filme alxeriano de 1993 dirixido por Malik Lakhdar-Hamina. O filme foi escollido como candidato de Alxeria para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "489899", "revid": "23204", "url": "https://gl.wikipedia.org/wiki?curid=489899", "title": "Marina Tsvetaeva", "text": "Marina Ivanovna Tsvetaeva (en ), nada en Moscova o e finada en Elabuga o 31 de agosto de 1941, foi unha poeta rusa e sovi\u00e9tica. A s\u00faa obra est\u00e1 considerada entre as maiores da literatura rusa do s\u00e9culo XX. Viviu e escribiu sobre a revoluci\u00f3n rusa de 1917 e a fame negra que a seguiu en Moscova. Nun intento de salvar a s\u00faa filla da inanici\u00f3n, levouna a un orfanato estatal en 1919, onde faleceu de fame. Tsvetaeva abandonou Rusia en 1922 e viviu na pobreza coa s\u00faa familia en Par\u00eds, Berl\u00edn e Praga antes de volver a Moscova en 1939. O seu marido Sergei Efron e a s\u00faa filla Ariadna \u00c8fron (Alya) foron arrestados acusados de espionaxe en 1941 e o seu marido foi executado. Tsvetaeva cometeu suicidio en 1941.\nComo poeta l\u00edrica, a s\u00faa paix\u00f3n e atrevida experimentaci\u00f3n ling\u00fc\u00edstica m\u00e1rcana como cronista da s\u00faa \u00e9poca e das profundidades da condici\u00f3n humana.\nTraxectoria.\nTsvetaeva naceu en 1892, filla do fundador do Museo Pushkin de Moscova, Ivan Tsvetaev. De familia acomodada e a\u00ednda moi nova, publicou con grande \u00e9xito \"Vecherny Albom\" (\"\u00c1lbum da tarde\"). Continuou a traballar en literatura e co\u00f1eceu e tratou os grandes escritores. Colocouse \u00e1 altura de Pasternak, Akhmatova e Mandelstam. Tsvetaeva, ao padecer a reprobaci\u00f3n oficial, non puido atopar vivenda nin traballo. Era tan pobre que a s\u00faa filla Irina houbo de ir a un orfanato, onde, debidos \u00e1s condici\u00f3ns fam\u00e9licas, morreu. \nDespois da revoluci\u00f3n rusa, tivo que exiliarse en Berl\u00edn, Praga (1922) e posteriormente en Francia (1925) co seu marido Sergei Efron, antes oficial branco en activo, que se desenganou pouco a pouco coa actitude dos emigrados. Viviu catorce anos en Francia, a desgusto e deprimida. Tivo d\u00faas fillas, Irina e Ariadna, e un fillo, Georgii. \nFinalmente, en 1939, regresou \u00e1 Uni\u00f3n Sovi\u00e9tica co seu fillo Georgii para reunirse co seu marido, que regresara a Rusia coa s\u00faa filla Ariadna en 1937, como responsable da contraespionaxe sovi\u00e9tica. Tsvetaeva escribiu ao xefe do NKVD, Beria, pedindo informaci\u00f3n e defendendo o seu marido, tras unha desgraciada misi\u00f3n oficial. En 1941, Efron e Ariadna foron arrestados, e o home foi fusilado o 16 de outubro de 1941. Ariadna tivo que autoacusarse como era habitual, mais tras permanecer oito anos no gulag, foi arrestada novamente en 1949 e enviada ao desterro no raion de Turukhans. S\u00f3 foi rehabilitada en 1955. \nCando comezou a Gran Guerra Patria, coa ocupaci\u00f3n nazi, Tsvetaeva foi evacuada a Elabuga, Tartarst\u00e1n, onde finalmente se suicidou en 1941. \nA pesar de todas estas desgrazas (e da conciencia escrita delas) deixou obras moi vivas, de impresionante calor, intransixente e cheas de valent\u00eda, onde est\u00e1 a lembranza de toda unha serie de escritores e artistas da s\u00faa \u00e9poca, as\u00ed como o retrato das s\u00faas propias obsesi\u00f3ns, cunha lingua entrecortada e agud\u00edsima. A s\u00faa correspondencia cruzada con Paternak e Rilke (publicadas a partir de 1979) d\u00e1 a medida da s\u00faa personalidade, a s\u00faa forza especial e a atracci\u00f3n de todo tipo que ela exerceu.\nA s\u00faa obra salvouse da destruci\u00f3n e do esquecemento grazas \u00e1 s\u00faa filla Ariadna Efron. Na Uni\u00f3n Sovi\u00e9tica permaneceu case in\u00e9dita ata despois da segunda guerra mundial, cando comezou a darse a co\u00f1ecer a trav\u00e9s da literatura en follas clandestinas (samizdat).\nTributo.\nO 8 de outubro de 2015, Google Doodle conmemorou o 123 aniversario do seu nacemento."}
{"id": "489904", "revid": "65337", "url": "https://gl.wikipedia.org/wiki?curid=489904", "title": "Maria Radnoti-Alf\u00f6ldi", "text": "Maria Radnoti-Alf\u00f6ldi, nada en Budapest o 6 de xu\u00f1o de 1926 e finada o 7 de maio de 2022, foi unha arque\u00f3loga e numism\u00e1tica h\u00fangaro-alem\u00e1 co\u00f1ecida polas s\u00faas investigaci\u00f3ns acerca da distribuci\u00f3n dos achados monetarios, a historia de Roma e a representaci\u00f3n dos emperadores romanos na moeda da Antiga Roma.\nTraxectoria.\nMaria era a \u00fanica filla do historiador Geza Alf\u00f6ldi, especialista na Idade Antiga, e da s\u00faa muller, Olga. En 1944 finalizou a s\u00faa educaci\u00f3n secundaria e entre ese ano e 1949 cursou estudos superiores na facultade deFilosof\u00eda da Universidade E\u00f6tv\u00f6s Lor\u00e1nd. En 1947 casou co arque\u00f3logo Alad\u00e1r Radn\u00f3ti (1913-1972) e comezou a traballar no Museo Nacional H\u00fangaro ata 1957. No ano 1950 exerceu tam\u00e9n a docencia na Universidade E\u00f6tv\u00f6s Lor\u00e1nd.\nLogo da represi\u00f3n da Revoluci\u00f3n H\u00fangara de 1956 o matrimonio Radnoti-Alf\u00f6ldi fuxiu a Viena en 1957 e desde al\u00ed posteriormente a Baviera. Nesa \u00e9poca, entre os anos 1957 e 1962, foi colaboradora cient\u00edfica nun poroxecto sobre os achados de moeda romana en Alema\u00f1a, da Sociedade Alem\u00e1 de Investigaci\u00f3n (\"Deutsche Forschungsgemeinschaft\"), que se desenvolveu en M\u00f3naco, e nesa cidade obtivo no ver\u00e1n de 1961 a habilitaci\u00f3n da Universidade Ludwig Maximilian para a nova especialidade de Numism\u00e1tica Antiga.\nEn 1962 acompa\u00f1ou o seu marido a Frankfurt, onde este accedeu a unha praza de profesor na Universidade Johann Wolfgang Goethe. Logo do falecemento de Alad\u00e1r Radn\u00f3ti en decembro de 1972, a partir do ano seguinte Maria f\u00edxose cargo da mesma praza que o seu marido ocupara na universidade de Frankfurt. Al\u00ed, ata a s\u00faa xubilaci\u00f3n en 1991, estivo vinculada ao Seminario para a Historia de Grecia e Roma, como profesora de Arqueolox\u00eda Provincial Romana e Medicina Antiga. A partir da s\u00faa xubilaci\u00f3n foi nomeada profesora em\u00e9rita da Universidade Johann Wolfgang Goethe.\nRadnoti-Alf\u00f6ldi foi unha salientable especialista en numism\u00e1tica antiga e focalizou as s\u00faas investigaci\u00f3ns na an\u00e1lise dos achados monetarios, na historia de Roma e na representaci\u00f3n dos emperadores romanos na moeda da Antiga Roma. Entre outros, dirixiu proxectos como o de moeda da Antiga Grecia da Academia de Ciencias de Berl\u00edn-Brandeburgo, ou o de achados monetarios da Antig\u00fcidade (\"Fundm\u00fcnzen der Antike\") da Academia de Ciencias e Literatura de Maguncia, xunto con Hans-Markus von Kaenel.\nReco\u00f1ecementos.\nA s\u00faa actividade cient\u00edfica foi reco\u00f1ecida internacionalmente coa concesi\u00f3n de diversas distinci\u00f3ns honor\u00edficas.\nMaria Radnoti-Alf\u00f6ldi \u00e9 membro honorario da Sociedade Numism\u00e1tica Austr\u00edaca, da Sociedade Francesa de Numism\u00e1tica, do Consello Internacional de Numism\u00e1tica, da Sociedade Numism\u00e1tica H\u00fangara e da Sociedade H\u00fangara para os Estudos da Antig\u00fcidade.\nEscolma de publicaci\u00f3ns.\nEstas son algunhas das monograf\u00edas publicadas por Maria Radnoti-Alf\u00f6ldi ao longo da s\u00faa traxectoria:"}
{"id": "489907", "revid": "65337", "url": "https://gl.wikipedia.org/wiki?curid=489907", "title": "Maria Alf\u00f6ldi", "text": ""}
{"id": "489908", "revid": "65337", "url": "https://gl.wikipedia.org/wiki?curid=489908", "title": "Maria R.-Alf\u00f6ldi", "text": ""}
{"id": "489909", "revid": "65337", "url": "https://gl.wikipedia.org/wiki?curid=489909", "title": "Maria Radnoti", "text": ""}
{"id": "489910", "revid": "85894", "url": "https://gl.wikipedia.org/wiki?curid=489910", "title": "Celso Call\u00f3n Recuna", "text": "Celso Call\u00f3n Recuna, nado en Vilanova de Arousa en 1943 e finado en Vilagarc\u00eda de Arousa o 8 de decembro de 1998, foi un pol\u00edtico galego.\nTraxectoria.\nFillo de Celso Call\u00f3n Loureiro. Foi presidente da autoridade portuaria de Vilagarc\u00eda, impulsando o peirao deportivo, o parque do Centenario e o peirao de Ferrazo; e presidente da autoridade portuaria de Mar\u00edn. Presidiu o Liceo Mar\u00edtimo varios mandatos. En 1975 participou na Asamblea Democr\u00e1tica de Arousa.\nRefundou o PSOE de Vilagarc\u00eda de Arousa en 1976.\nVida persoal.\nCasou con \u00c1ngela Gonz\u00e1lez Mart\u00edn e foi pai de Ver\u00f3nica e Celso Call\u00f3n Gonz\u00e1lez."}
{"id": "489914", "revid": "785", "url": "https://gl.wikipedia.org/wiki?curid=489914", "title": "Pier Maria Baldi", "text": "Pier Maria Baldi, tam\u00e9n co\u00f1ecido coma Piero Maria Baldi, nado en Florencia en 1630 e finado na mesma cidade o 9 de novembro de 1686, foi un arquitecto e pintor barroco italiano, acompa\u00f1ante de Cosimoe III de Medici, na viaxe que realizou polos Pa\u00edses Baixos, Francia e a Pen\u00ednsula Ib\u00e9rica, inclu\u00edda Galiza, entre 1668 e 1669, da cal deixou un rico conxunto de debuxos con vistas panor\u00e1micas das cidades e lugares polos que pasou.\nTraxectoria.\nSeguidor e quizais disc\u00edpulo de Baldassare Franceschini, chamado il Volterrano, gozou da protecci\u00f3n dos M\u00e9dici. En 1667 o gran duque Fernando II de M\u00e9dici escribiu a Gian Lorenzo Bernini recomendando a Baldi, a quen presentaba coma mozo florentino \u00abassai ben avanzato nel disegno en el colorito\u00bb, para que o axudase nos estudos de pintura e arquitectura que se propu\u00f1a realizar en Roma. Un ano despois viaxou pola Pen\u00ednsula Ib\u00e9rica e Francia no s\u00e9quito de Cosimo III de Medici, herdeiro do Gran Ducado de Toscana. Baldi debuxou \u00e1 augada sepia vistas panor\u00e1micas de cada unha das poboaci\u00f3ns en que parou a comitiva para acompa\u00f1ar o relato da viaxe, redactado por Lorenzo Magalotti. Conservados en dous volumes gardados na Biblioteca Mediceo-Laurenciana de Florencia, os r\u00e1pidos esbozos de Baldi, nos cales se evidencia a s\u00faa formaci\u00f3n como arquitecto, superan en realismo e capacidade descritiva a narraci\u00f3n oficial da viaxe realizada por Magalotti.\nNo que respecta a Galiza, unha edici\u00f3n facs\u00edmile corada \u00e1chase no Arquivo Municipal da Coru\u00f1a. Antonio Bonet Correa salienta o car\u00e1cter excepcional que te\u00f1en as vistas das cidades galegas, sendo as acuarelas de Baldi os \u00fanicos testemu\u00f1os debuxados ou pintados que se conservan da Idade Moderna. A propia vista da Coru\u00f1a inspirou o mural de Urbano Lugr\u00eds realizado na d\u00e9cada de 1950 e declarado Ben de Interese Cultural en 2017. Al\u00e9n disto, Baldi foi un dos primeiros autores que representou o escudo de Galiza coa cruz de Santiago acolada, f\u00f3rmula que perdurou at\u00e9 o s\u00e9culo XX.\nSon estes debuxos o m\u00e1is salient\u00e1bel da s\u00faa obra, na realidade escasa e mal co\u00f1ecida. En 1680 foi nomeado capataz das obras granducais en Pisa e Livorno, mais do seu traballo como arquitecto tan s\u00f3 se co\u00f1ece a construci\u00f3n dunha fonte monumental dese\u00f1ada por el na praza de Santa Croce de Florencia, remodelada no s\u00e9culo XIX. Da s\u00faa pintura, perdido o retrato do cardeal Leopoldo de M\u00e9dici do cal hai rexistro documental, resta a pintura dun altar coa Virxe do Rosario e santo Domingo na igrexa suprimida de Santo Domingo al Maglio e un fresco co bautismo de santo Agust\u00edn no claustro de Santo Spirito."}
{"id": "489915", "revid": "785", "url": "https://gl.wikipedia.org/wiki?curid=489915", "title": "Pier Mar\u00eda Baldi", "text": ""}
{"id": "489916", "revid": "89787", "url": "https://gl.wikipedia.org/wiki?curid=489916", "title": "Ferreira de Castro", "text": "Jos\u00e9 Maria Ferreira de Castro, nado en Ossela, Oliveira de Azem\u00e9is, o 24 de maio de 1898 e finado no Porto o 29 de xu\u00f1o de 1974) foi un escritor portugu\u00e9s.\nExiste unha biblioteca e unha escola secundaria co seu nome en Oliveira de Azem\u00e9is e unha escola secundaria e un museo en Sintra.\nTraxectoria.\nFoi o fillo m\u00e1is vello de Jos\u00e9 Eust\u00e1quio Ferreira de Castro e de Maria Rosa Soares de Castro. Aos 8 anos ficou orfo de pai, un campesi\u00f1o pobre e decide, aos 12 anos, emigrar coa intenci\u00f3n de sustentar a familia. O 7 de xaneiro de 1911 embarcou no vapor \"Jer\u00f4me\" con destino a Bel\u00e9n do Par\u00e1, no Brasil. Al\u00ed vir\u00eda a publicar a s\u00faa primeira novela \"Criminoso por Ambi\u00e7\u00e3o\", en 1916.\nDurante catro anos viviu no seringal Para\u00edso, en pleno bosque amaz\u00f3nico, xunto \u00e1 marxe do r\u00edo Madeira. Despois de partir do seringal Para\u00edso, viviu en precarias condici\u00f3ns, tendo que acudir a traballos como colar carteis, embarcadizo en nav\u00edos do Amazonas etc.\nM\u00e1is tarde, en Portugal, foi redactor do xornal \"O S\u00e9culo\", director do xornal \"O Diabo\" e colaborador das revistas \"O domingo ilustrado\" (1925-1927), \"Renova\u00e7\u00e3o\" (1925-1926) e \"Ilustra\u00e7\u00e3o\" (iniciada en 1926). Ao servizo do xornal de Pereira da Rosa, asinou cr\u00f3nicas vibrantes, como o d\u00eda en que se deixou prender no Limoeiro para testemu\u00f1ar a vida dos reclusos nas cadeas portuguesas ou a s\u00faa entrevista exclusiva en Dublin con Eamon de Valera, l\u00edder do Sinn Fein en 1930.\nEn 1930 publica \"A Selva\", a obra que o tornar\u00eda un escritor de dimensi\u00f3n internacional, mesmo canditato a Premio Nobel. O libro recibe cr\u00edticas positivas no \"The New York Times,\" \u00e1brelle cami\u00f1o en Hollywood e posibil\u00edtalle o ingreso no Pen Club franc\u00e9s. Nesa altura perde traxicamente a esposa, Diana de Liz, a quen dedicou o libro.\nTras o falecemento da esposa, Ferreira de Castro partiu para Inglaterra en barco, na compa\u00f1\u00eda do escritor Assis Esperanza. Fica doente, con septicemia, mais \u00e9 tratado polo m\u00e9dico e historiador de arte Reynaldo dos Santos. A consecuencia do estado de loito, en decembro de 1931 Ferreira de Castro tenta o suicidio sen \u00e9xito. Para convalecer parte para a Madeira, onde escribe a novela \"Eternidade\" (1933), cuxo tema \u00e9 a obsesi\u00f3n pola morte.\nFerreira de Castro ordenou o traslado dos \u00f3sos da esposa Diana e erixiulle un mausoleu.\nFaleceu en 1974, pouco despois do 25 de Abril, chegando a desfilar no 1\u00ba de maio, D\u00eda do Traballador. Enc\u00f3ntrase enterrado en Sintra, polas s\u00faas expresadas ganas.\nVida persoal.\nCasou con Diana de Liz, escritora, defensora da emancipaci\u00f3n feminina, que morreu en 1930 por causas desco\u00f1ecidas. Volveu a casar con Elena Muriel, pintora espa\u00f1ola refuxiada no Estoril. Con ela viviu 40 anos e tivo unha filla, Elsa Beatriz.\nRelevancia da obra.\nEmigrante, home do xornalismo, mais sobre todo ficcionista, \u00e9 hoxe en d\u00eda, a\u00ednda, un dos autores portugueses con maior obra traducida en todo o mundo, pod\u00e9ndose inclu\u00edr a s\u00faa obra na categor\u00eda de literatura universal moderna, precursora do neorrealismo, de escrita caracteristicamente identificada coa intervenci\u00f3n social e ideol\u00f3xica. \nComo exemplo da s\u00faa grande importancia pode referirse a adaptaci\u00f3n ao cinema, con moito \u00e9xito, da obra \"A Selva\".\nA s\u00faa Casa-Mueseo local\u00edzase na R\u00faa Escritor Ferreira de Castro, en Ossela.\nFerreira de Castro, unha das maiores figuras de sempre da cultura portuguesa, era un traballador incans\u00e1bel, na certa acepci\u00f3n do termo. Non dispondo ou non querendo utilizar m\u00e1quina de escribir e a\u00ednda a unha enorme distancia dos nosos computadores, v\u00e9xase a monta\u00f1a de papel que Ferreira de Castro, laboriosamente, escribiu, para producir unha das s\u00faas m\u00e1is importantes obras: \" As Marabillas Art\u00edsticas do Mundo\". En 1967, Ferreira de Castro doa a propiedade ao goberno aut\u00f3nomo, que se comprometeu, desde esa data, a mantela e conservala, proporcionando visitas guiadas a todos que o quixesen facer."}
{"id": "489919", "revid": "89787", "url": "https://gl.wikipedia.org/wiki?curid=489919", "title": "Rafael Balsa", "text": " \nRafael Balsa de la Vega (adoitaba asinar R. Balsa de la Vega), nado en Padr\u00f3n en 1859 e finado en Madrid o 2 de xu\u00f1o de 1913, foi un pintor, cr\u00edtico de arte, e tradutor galego.\nTraxectoria.\nPintou acuarelas e \u00f3leos, retratos de persoeiros como Juan Rodr\u00edguez del Padr\u00f3n ou Emilia Pardo Baz\u00e1n e outros t\u00edtulos como \"En una aldea de Galicia\" (100x60cm), presentado \u00e1 Exposici\u00f3n Nacional de Belas Artes de 1884, \"Un rato de conversaci\u00f3n\" (16x23) ou \"Devotos de Santa Mar\u00eda de los Arcos\" (16x26), \u00e1mbolos dous inclu\u00eddos na Exposici\u00f3n Nacional de Belas Artes de 1887. Viaxou por Europa e Am\u00e9rica. Xa como cr\u00edtico, colaborou en \"La Ilustraci\u00f3n Espa\u00f1ola y Americana\", \"Blanco y Negro\", \"La Ilustraci\u00f3n Art\u00edstica\", \"Galicia. Revista Regional\" e o \"Bolet\u00edn de la Real Academia Gallega\".\nPertenceu \u00e1 redacci\u00f3n de \"El Liberal\". Participou no dese\u00f1o do Pazo de Meir\u00e1s. Asistiu aos faladoiros coti\u00e1s da Cova C\u00e9ltica e foi membro correspondente da Real Academia Galega.\nCando morreu estaba a traballar, por encarga do Ministerio de Instruci\u00f3n P\u00fablica e Belas Artes, na confecci\u00f3n dun cat\u00e1logo art\u00edstico e monumental das provincias galegas.\nObra bibliogr\u00e1fica.\nTraduci\u00f3ns.\nTraduciu ao castel\u00e1 varias obras, a maior\u00eda delas de Emilio Salgari:\nReco\u00f1ecementos.\nUnha r\u00faa do centro de Padr\u00f3n leva o seu nome. "}
{"id": "489921", "revid": "5863", "url": "https://gl.wikipedia.org/wiki?curid=489921", "title": "R. Balsa de la Vega", "text": ""}
{"id": "489922", "revid": "5863", "url": "https://gl.wikipedia.org/wiki?curid=489922", "title": "Rafael Balsa Vega", "text": ""}
{"id": "489923", "revid": "27155", "url": "https://gl.wikipedia.org/wiki?curid=489923", "title": "Evidencias dun antepasado com\u00fan", "text": ""}
{"id": "489924", "revid": "27155", "url": "https://gl.wikipedia.org/wiki?curid=489924", "title": "Probas dun antepasado com\u00fan", "text": ""}
{"id": "489925", "revid": "1410", "url": "https://gl.wikipedia.org/wiki?curid=489925", "title": "Alicornio (barco)", "text": "O Alicornio () \u00e9 un barco ficticio e armado de tres mastros do s\u00e9culo XVII que aparece na serie de banda dese\u00f1ada de As aventuras de Tint\u00edn, creada polo belga Herg\u00e9. A s\u00faa primeira aparici\u00f3n foi no \u00e1lbum O segredo do Alicorno e ten un papel protagonista tanto en \"O segredo do Alicorno\" como en \"O tesouro de Rackham o Roxo\", publicados en 1943 e 1944, respectivamente.\nO seu capit\u00e1n foi o cabaleiro Francisco de Hadoque, ao servizo do rei Lu\u00eds XIV. O \"Alicornio\" tam\u00e9n aparece na adaptaci\u00f3n cinematogr\u00e1fica de 2011 \"As aventuras de Tint\u00edn: O segredo do Alicornio\".\nNas aventuras de \"Tint\u00edn\", o \"Alicornio\" \u00e9 o escenario dunha batalla entre piratas e mari\u00f1eiros, seguido dun duelo entre o seu capit\u00e1n, Sir Francis Haddock (un antepasado do Capit\u00e1n Haddock e o pirata Rackham o Roxo. O \"Alicornio\" \u00e9 sabotado e af\u00fandese, s\u00f3 para ser descuberto anos m\u00e1is tarde por Tint\u00edn e os seus amigos no intento de atopar o tesouro de Rackham.\nCreaci\u00f3n.\nO \"Alicornio\" inspirouse en ', constru\u00eddo en 1690 en Le Havre, Francia polo construtor naval Salicon e logo decorado polo dese\u00f1ador Jean B\u00e9rain o vello. En 1942, Herg\u00e9 decidira que a s\u00faa m\u00e1is recente aventura de \"Tint\u00edn\" \"O segredo do alicornio\" (1943), deber\u00eda representar imaxes do seu \"Alicornio\" ficticio con debuxos de precisi\u00f3n detallados. Utilizou os servizos do seu amigo e modelista de barcos local G\u00e9rard Liger-Belair, fillo dun ex-oficial naval e que posu\u00eda unha tenda en Bruxelas especializada en modelismo de barcos, para atopar unha embarcaci\u00f3n hist\u00f3rica axeitada que poidera personalizar para satisfacer as s\u00faas necesidades hist\u00f3ricas. A investigaci\u00f3n de Liger-Belair presentou tres posibilidades, unha fragata brit\u00e1nica, un buque mercante holand\u00e9s e un buque de guerra franc\u00e9s. Como Herg\u00e9 prefer\u00eda oacoirazado Liger-Belair continuou investigando e descubriu un documento hist\u00f3rico titulado ', que conti\u00f1a debuxos detallados dos acoirazados franceses. Un en particular era de 1690, na mari\u00f1a de Lu\u00eds XIV de Francia: un cuarto rango acoirazado con 56 can\u00f3ns: \". Liger-Belair completou pronto un plano a escala 1:100 seguido dun modelo extremadamente preciso. \nHerg\u00e9 consultou os arquivos no Museo Nacional de Historia Natural e o recentemente publicado ' (\"Arte e o Mar\") de Alexandre Berqueman. Tam\u00e9n estudou outras embarcaci\u00f3ns do per\u00edodo. , como o ', ', ' e \" para comprender mellor o dese\u00f1o dos barcos do s\u00e9culo XVII. Foi no \"Le Reale de France\" que obtivo unha base para o seu dese\u00f1o das barcas do \"Alicornio\". Adoptou a figura do alicornio do barco ficticio dunha fragata brit\u00e1nica constru\u00edda en 1745. Cando o modelo de Liger-Belair estivo completo, Herg\u00e9 reflectiuno nos paneis dos seus c\u00f3mics, mostrando regularmente as s\u00faas representaci\u00f3ns a Liger-Belair para asegurarse de que representaba a nave sen erros t\u00e9cnicos. Na s\u00faa aparici\u00f3n acabada no libro, o \"Alicornio\" \u00e9 unha nave do terceiro rango, un barco con tres mastros e 50 can\u00f3ns, m\u00e1is de 40 metros de eslora e 11 metros de manga. \nTras a publicaci\u00f3n de \"O segredo do alicornio\", a editorial holandesa de Herg\u00e9 Carlsen Verlag deulle un modelo antigo dun barco dan\u00e9s do s\u00e9culo XVII chamado \"\" (\"O alicornio\"). Ata ese momento, Herg\u00e9 non ti\u00f1a idea de que un barco con ese nome, completo co mascaron de alicornio, existira nunca. \nEn \" As aventuras de Tint\u00edn \".\nHistoria de ficci\u00f3n.\nO segredo do alicornio est\u00e1 parcialmente datado en 1676. Na traduci\u00f3n ao galego, o \"Alicornio\" mant\u00e9n a versi\u00f3n orixinal francesa de Herg\u00e9, o \"\" navega baixo a bandeira francesa para a Armada francesa no reinado do rei Lu\u00eds XIV e est\u00e1 comandado polo cabaleiro Fran\u00e7ois de Hadoque (na traduci\u00f3n ao ingl\u00e9s, o \"alicornio\" navega baixo a Union Jack durante o reinado de Charles II de Inglaterra e est\u00e1 comandado por Sir Francis Haddock). Ning\u00fan barco chamado \"alicornio\" figuraba nos anais da Armada francesa durante o s\u00e9culo XVII. Non obstante, desde 1634-1688 a Royal Navy inglesa tivo un barco da li\u00f1a chamado \"HMS Unicorn\" que foi, casualmente, comandado por un tal Capit\u00e1n Haddock. \n\"O tesouro de Rackham o Roxo\" (1944) narra a aventura Tint\u00edn e os seus amigos comprom\u00e9tense a recuperar o tesouro perdido do pirata Rackham o Roxo, que Tint\u00edn cr\u00eda a bordo do pecio do \"Alicornio\". Francisco constru\u00edra tres modelos a escala do Alicornio e escondera un mapa do tesouro dentro de cada un. A aventura, contada nos dous libros, leva a Tint\u00edn ao 'Alicornio' e ao tesouro perdido. \nUnha adaptaci\u00f3n de longametraxes de 2011 dos libros 'Tintin' retrata a historia do \"alicornio\" \"As aventuras de Tint\u00edn: O segredo do Alicornio\" dirixida por Steven Spielberg e producida por Peter Jackson presentada en outubro-decembro de 2011. \nTrama.\nFoi no ano 1698, que O Alicornio partiu rumbo a Europa desde a Illa de Santo Domingo, no Mar das Antillas.\nTras dous d\u00edas navegando rumbo leste, o vix\u00eda anuncia un barco Pirata a babor. O Alicornio, intentando escapar do nav\u00edo filibustero, vira alonx\u00e1ndose deste. As\u00eda todo, os piratas son m\u00e1is r\u00e1pidos que O Alicornio. O Cabaleiro Francisco de Hadoque ordena cargar os can\u00f3ns, disparando contra o barco inimigo e o alcanza cos seus disparos. O capit\u00e1n pirata do barco inimigo, Rackham o Roxo, anuncia ao Gale\u00f3n Real que ser\u00e1 unha loita sen cuartel izando o pavill\u00f3n vermello no pao de mecena, a vida ou morte. O pirata col\u00f3case detr\u00e1s do Alicornio para evitar o lume dos can\u00f3ns, e logo pasa baixo a popa deste. Os filibusteiros pasan ao abordaxe, e varios homes de ambos bandos resultan mortos e feridos. Durante o combate, Francisco mata ao lugartenente de Rackham o Roxo, Diego o Navarro.\nDurante a batalla, Francisco \u00e9 golpeado por unha roldana e perde a consciencia. M\u00e1is tarde, os membros da tripulaci\u00f3n do \"alicornio\" a\u00ednda vivos son asasinados e botados ao mar. Francisco recupera a conciencia, atop\u00e1ndose atado ao pau maior. O barco pirata est\u00e1 danado e afundido, polo que Rackham o Roxo traslada o seu tesouro a bordo do Alicornio. O barco navega cara a unha illa deshabitada. Cando est\u00e1 ancorado preto da costa da illa, Francisco consegue liberarse das s\u00faas ataduras e descende baixo a cuberta ata a Santab\u00e1rbara (onde se gardan todas as munici\u00f3ns e a p\u00f3lvora) do \"Alicornio\". Mentres est\u00e1, at\u00f3pase con Rackham por \u00faltima vez, mat\u00e1ndoo nun combate de espadas. Antes de escapar nunha barca do barco, \u00e9 capaz de prender a p\u00f3lvora mediante unha mecha a lume lento, provocando que o 'Alicornio' (coa tripulaci\u00f3n borracha de Rackham e presuntamente o tesouro de Rackham a\u00ednda a bordo) explotase e afundise. \nViviu dous anos cos ind\u00edxenas, que fixeron un fetiche do Cabaleiro. Este, pola s\u00faa parte, espetou unha cruz na cima do monte da illa e contou todos os d\u00edas que pasaban cunha raia pequena para os d\u00edas da semana e unha gran para os domingos, como Robinson Crusoe.\nDespois, un barco recolleuno e devolveuno ao seu pa\u00eds. Escribiu as s\u00faas memorias, que foron herdadas polos seus fillos ata o Capit\u00e1n Haddock. Ademais, fabricou tres modelos do Alicornio en miniatura para os seus tres fillos. D\u00edxolles que quitaran o pau maior, para \"que a verdade fose completa\". O que non sab\u00edan os seus fillos era que ao remover o pau maior atopar\u00edanse cun pergami\u00f1o, que, ao unilo cos outros dous, revelaba as coordenadas onde estaba a illa preto de onde afund\u00edu o Alicornio. Dita illa non aparece en ning\u00fan mapa.\nNa actualidade, Tint\u00edn, o seu can Mil\u00fa, e os seus amigos o capit\u00e1n Haddock e o profesor Tornasol seguen coordenadas que Francisco deixara aos seus tres fillos nun estra\u00f1o enigma escondido en tres modelos do barcos \"Alnicornio\". Xuntando \u00e1s coordenadas, descobren a illa e, ao mergullarse, atopan o pecio do 'Alicornio'. A\u00ednda que recuperan varios artefactos, non atopan o tesouro. De volta a B\u00e9lxica, Tint\u00edn entende que a mensaxe de Francisco se refer\u00eda, non \u00e1 localizaci\u00f3n do \"Alicornio\", sen\u00f3n a un globo terraqueo montado nunha estatua na antiga casa de Francisco. Entendendo agora que Francisco nunca abandonara o tesouro e o levara con el \u00e1 s\u00faa casa, Tint\u00edn localiza as coordenadas do tesouro no globo, preme un bot\u00f3n segredo que atopa al\u00ed e descobre o tesouro de Rackham o Roxo escondido dentro. "}
{"id": "489926", "revid": "27155", "url": "https://gl.wikipedia.org/wiki?curid=489926", "title": "Evidencias da ascendencia com\u00fan", "text": ""}
{"id": "489927", "revid": "27155", "url": "https://gl.wikipedia.org/wiki?curid=489927", "title": "Probas da ascendencia com\u00fan", "text": ""}
{"id": "489933", "revid": "785", "url": "https://gl.wikipedia.org/wiki?curid=489933", "title": "Piero Maria Baldi", "text": ""}
{"id": "489934", "revid": "785", "url": "https://gl.wikipedia.org/wiki?curid=489934", "title": "Piero Mar\u00eda Baldi", "text": ""}
{"id": "489941", "revid": "1131", "url": "https://gl.wikipedia.org/wiki?curid=489941", "title": "Kedge Business School", "text": "A Kedge Business School \u00e9 unha escola de negocios con vocaci\u00f3n internacional, con campus propios en Par\u00eds, Bordeos, Marsella, Toulon, Dakar, Suzhou e Shanghai.\nDescrici\u00f3n.\nFoi fundada en 2013. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de EQUIS, AACSB e AMBA. Def\u00ednese como a escola de negocios para Europa e est\u00e1 reco\u00f1ecida como unha das mellores \"business school\" do mundo en formaci\u00f3n de directivos, segundo revela o \u00faltimo r\u00e1nking de escolas de negocios de Financial Times, que a sit\u00faa no posto 31 entre os centros."}
{"id": "489942", "revid": "89787", "url": "https://gl.wikipedia.org/wiki?curid=489942", "title": "George Armitage Miller", "text": "George Armitage Miller, nado en Charleston o 3 de febreiro de 1920 e finado en Plainsboro o 22 de xullo de 2012, foi un psic\u00f3logo estadounidense, un dos fundadores da psicolox\u00eda cognitiva, e en xeral da ciencia cognitiva. Tam\u00e9n contribu\u00edu ao nacemento da psicoling\u00fc\u00edstica. Miller escribiu varios libros e dirixiu o desenvolvemento de WordNet, base de datos mundial en li\u00f1a que poden emprgar os computadores. Escribiu o artigo \"The Magical Number Seven, Plus or Minus Two\" en que relata como observou que moitas achegas experimentais consideradas en conxunto revelan a presenza dun l\u00edmite medio de sete para a capacidade humana da memoria a curto prazo. Este artigo \u00e9 citado con frecuencia por psic\u00f3logos e na cultura xeral. Miller ga\u00f1ou numerosos premios, como a National Medal of Science.\nMiller comezou a s\u00faa carreira cando a teor\u00eda que reinaba na psicolox\u00eda era o condutismo, que rexeitaba o estudo dos procesos mentais e se centraba no comportamento observ\u00e1bel. Contrarioi a esta investigaci\u00f3n, Miller desenvolveu t\u00e9cnicas experimentais e m\u00e9todos matem\u00e1ticos para analizar os procesos mentais, centr\u00e1ndose no discurso e na linguaxe. Traballou principalmente na Universidade Harvard no MIT e na Universidade Princeton e acabou por converterse nun dos fundadores da psicoling\u00fc\u00edstica e unha figura primordial na fundaci\u00f3n do novo campo da ciencia cognitiva arredor de 1978. Colaborou e co escribiu con outras figuras deses campos como Noam Chomsky. Por mover a psicolox\u00eda ao campo dos procesos mentais e ali\u00f1ar ese movemento coa teor\u00eda da informaci\u00f3n, a teor\u00eda da computaci\u00f3n e a ling\u00fc\u00edstica, est\u00e1 considerado un dos grandes psic\u00f3logos do s\u00e9culo XX. Un estudo do \"Review of General Psychology\", publicado en 2002, reco\u00f1eceu a Miller como o vix\u00e9simo psic\u00f3logo m\u00e1is citado desa \u00e9poca."}
{"id": "489944", "revid": "47401", "url": "https://gl.wikipedia.org/wiki?curid=489944", "title": "George A. Miller", "text": ""}
{"id": "489945", "revid": "15490", "url": "https://gl.wikipedia.org/wiki?curid=489945", "title": "Cicely Tyson", "text": "Cicely L. Tyson, nada en Harlem o 1924 e finada o 28 de xaneiro de 2021, foi unha actriz e ex modelo estadounidense. Nunha carreira que se estendeu por m\u00e1is de sete d\u00e9cadas, f\u00edxose c\u00e9lebre pola s\u00faa interpretaci\u00f3n de mulleres fortes afroamericanas. Tyson recibiu tres Primetime Emmy Awards, catro Black Reel Awards, un Screen Actor Guild Award, un premio Tony e un \u00d3scar Honor\u00edfico.\nTraxectoria.\nTras aparecer en pequenos papeis no cinema e na televisi\u00f3n no principio da s\u00faa carreira, Tyson recibiu atenci\u00f3n polo p\u00fablico e a cr\u00edtica pola s\u00faa interpretaci\u00f3n de Rebecca Morgan en \"Sounder\" (1972), pola que foi candidata ao \u00d3scar e ao Globo de Ouro. O seu traballo como protagonista no telefilme de 1974 \"The Autobiography of Miss Jane Pittman\" valeulle eloxios e premios, como dous Emmy e unha candidatura ao premio da BAFTA.\nTyson continuou a actuar no cinema e na televisi\u00f3n no s\u00e9culo XXI. En 2011, interpretou o papel de Constantine Jefferson no filme \"The Help\" e tam\u00e9n realizou o papel de Ophelia Harkness no drama legal da ABC \"How to Get Away With Murder\" dende o comezo da serie.\nAdemais da s\u00faa carreira na pantalla, Tyson apareceu en varias produci\u00f3ns teatrais. Recibiu un Drama Desk Award en 1962 polo seu traballo no Off-Broadway en \"Moon on a Rainbow Shawl\". Tam\u00e9n apareceu como Carrie Watts na obra de Broadway \"The Trip to Bountiful\", pola que ga\u00f1ou o Tony, o Outer Critics Award e o Drama Desk Award \u00e1 mellor actriz en 2013.\nTyson foi honrada polo Kennedy Center en 2015 e en novembro de 2016 recibu a Medalla Presidencial da Liberdade, o m\u00e1is alto honor para un civil nos Estados Unidos.\nVida persoal.\nTyson sa\u00edu por primeira vez co trompetista de jazz Miles Davis na d\u00e9cada de 1960, mentres el estaba a divorciarse da bailarina Frances Davis. Davis empregou unha fotograf\u00eda de Tyson para o seu \u00e1lbum de 1967, \"Sorcerer\". Davis dixo a prensa en 1967 que intentou casar con Tyson en marzo de 1968 despois de que o seu divorcio finalizase, mais casou coa cantante Betty Davis ese mesmo setembro. Tyson e Davis retomaron a s\u00faa relaci\u00f3n en 1978 e casaron o 26 de novembro de 1981 nunha cerimonia presidida polo alcalde de Atlanta Andrew Young na casa do actor Bill Cosby. O matrimonio foi tumultuoso polo temperamento vol\u00e1til de Davis e as s\u00faas infidelidades. Davis conta que Tyson salvou a s\u00faa vida e axudouno a superar a s\u00faa adicci\u00f3n \u00e1 coca\u00edna. Viviron entre Malib\u00fa e Nova York, ata que ela solicitou o divorcio en 1988. O proceso de divorcio finalizou en 1989, dous anos antes da morte de Davis.\nTyson foi membro da irmandade Delta Sigma Theta."}
{"id": "489946", "revid": "23204", "url": "https://gl.wikipedia.org/wiki?curid=489946", "title": "Barco Branco", "text": "O Barco Branco (cuxo nome orixinal en franc\u00e9s era \"Blanche-Nef\", tam\u00e9n co\u00f1ecido polo seu nome en ingl\u00e9s \"White Ship\") foi un barco real normando que se afundiu na canle da Mancha (Normand\u00eda) preto da costa de Barfleur, o 25 de novembro de 1120.\nGuillerme Adelin morreu durante o naufraxio, o \u00fanico fillo lex\u00edtimo do rei Henrique I de Inglaterra, xunto \u00e1 s\u00faa corte. Guillerme de Malmesbury escribiu: \"Aqu\u00ed tam\u00e9n morreron con Guillerme Adelin, Richard, outro dos fillos do rei, a quen unha muller sen rango d\u00e9ralle, antes da s\u00faa adhesi\u00f3n un mozo valente e querido polo seu pai pola s\u00faa obediencia, Ricardo de Avranches, segundo Conde de Chester, e o seu irm\u00e1n Otheur, Geoffroy Ridel, Gauthier d'\u00c9vrecy, Geoffroy, Arcediano de Hereford, a condesa de Chester, a sobri\u00f1a do rei Lucia Mahaut de Blois, e moitos outros... Ning\u00fan barco trouxera tanta miseria a Inglaterra\". S\u00f3 sobreviviu unha persoa.\nAs causas do accidente seguen sendo desco\u00f1ecidas. As condici\u00f3ns meteorol\u00f3xicas e as correntes na canle da Mancha durante o inverno ser\u00edan a causa m\u00e1is probable.\nEstevo de Blois sobreviviu \u00e1 cat\u00e1strofe xa que decidiu ceder a viaxe ao seu fillo pouco antes da sa\u00edda. Coa morte de Guillerme Adelin, Estevo converteuse no competidor m\u00e1is forte para herdar a Coroa de Inglaterra, que finalmente logrou no 1135.\nNaufraxio.\nO \"Blanche-Nef\" era un barco novo propiedade de Thomas Fitz Estienne (\"fitz\" significaba \"fillo\"). O pai de Thomas, Estienne Airard, fora capit\u00e1n de barco de Guillerme o Conquistador, cando invadiu Inglaterra o 1066. Ofreceuse a Henrique I de Inglaterra, que o usou para volver a Inglaterra desde Barfleur. Henrique xa fixera os preparativos da viaxe, pero suxeriu que o seu fillo Guillerme Adelin viaxase no seu lugar.\nPero cando sa\u00edu na escuridade da noite, o seu costado de babor chocou contra unha roca mergullada (esta pedra a\u00ednda pode ser vista desde os cant\u00eds de Barfleur), e o barco afundiuse rapidamente. O \u00fanico sobrevivente co\u00f1ecido foi un carniceiro de Ruan que foi recollido polos pescadores \u00e1 ma\u00f1\u00e1 seguinte.\nNo relato da cat\u00e1strofe, o cronista Orderic Vitalis afirmou que cando Thomas FitzStephen sa\u00edu \u00e1 superficie despois do afundimento e soubo que Guillerme Adelin non sobrevivira, deixouse afogar en lugar de enfrontarse ao rei. A exactitude deste relato \u00e9 dubidosa xa que describe l\u00faa chea, pero as t\u00e1boas do ceo da NASA, que incl\u00faen axustes baseados no Calendario Gregoriano ao Calendario Xuliano en uso durante o s\u00e9culo XII, mostran que a l\u00faa era en realidade nova aquela noite.\nA causa do naufraxio segue sendo incerta. Diversas historias culpan da s\u00faa perda a unha bebedeira da tripulaci\u00f3n e os pasaxeiros (sux\u00edrese tam\u00e9n que o capit\u00e1n se atreveu a tentar adiantar a nave do Rei que estaba diante deles), e menciona que aos sacerdotes non se lles permitiu bendicir o barco da maneira afeita. Non obstante todo isto, a canle da Mancha \u00e9 un tramo moi perigoso.\nGuillermo de Nangis escribiu que o \"White Ship\" afundiuse porque todos os homes que viaxaban a bordo eran sodomitas, que reflicte a crenza medieval que o pecado causa a peste e o desastre.\nRepercusi\u00f3ns.\nEstevo de Blois, sobri\u00f1o do rei Henrique por parte da s\u00faa irm\u00e1 Adela, desembarcou pouco antes que o nav\u00edo partira. Orderic Vital atrib\u00fae o seu desembarco a un s\u00fabito ataque de diarrea. Como consecuencia directa da morte de Guillerme, Estevo usurpou m\u00e1is tarde o trono Ingl\u00e9s, resultando no per\u00edodo co\u00f1ecido como a Anarqu\u00eda de Inglaterra. Os bar\u00f3ns Ingleses resist\u00edanse a aceptar a Matilde como a ra\u00ed\u00f1a rexente, animando a Estevo a usurpar o trono. \nRobert Lacey, sinalou que o \"White Boat\" foi o Titanic da Idade Media, a alta tecnolox\u00eda do barco na s\u00faa viaxe inaugural, naufragou debido a un obst\u00e1culo natural previsible no exercicio temerario de velocidade\"."}
{"id": "489947", "revid": "7802", "url": "https://gl.wikipedia.org/wiki?curid=489947", "title": "White Ship", "text": ""}
{"id": "489950", "revid": "89787", "url": "https://gl.wikipedia.org/wiki?curid=489950", "title": "Th\u00edch Nh\u1ea5t H\u1ea1nh", "text": "Th\u00edch Nh\u1ea5t H\u1ea1nh (|t\u02b0\u01d0k\u031f \u0272\u0259\u030ct h\u00e2j\u014b\u031f\u02c0|), nado como Nguy\u1ec5n Xu\u00e2n B\u1ea3o en Hu\u1ebf o 11 de outubro de 1926, e finado na mesma cidade o 22 de xaneiro de 2022, foi un monxe budista e activista vietnamita, fundador da Plum Village Tradition.\nTh\u00edch Nh\u1ea5t H\u1ea1nh pasou a maoir parte da s\u00faa vida residindo no Plum Village Monastery no suroeste de Francia, viaxando internacionalmente para realizar retiros espirituais e conferencias. Acu\u00f1ou a expresi\u00f3n \"budismo comprometido\" no seu libro \"Vietnam: Lotus in a Sea of Fire\". Tralo seu longo exilio, recibiu permiso para realizar a s\u00faa primeira viaxe a Vietnam en 2005. En novembro de 2018, regresou a Vietnam para pasar os seus \u00faltimo d\u00edas no seu \"templo ra\u00edz\", o templo T\u1eeb Hi\u1ebfu preto de Hu\u1ebf.\nNh\u1ea5t H\u1ea1nh publicou m\u00e1is de cen libros, inclu\u00eddos m\u00e1is de setenta en ingl\u00e9s. Estivo comprometido co movemento pola paz, promovendo soluci\u00f3ns non violentas aos conflitos. Tam\u00e9n rexeitou o consumo de produtos animais (veganismo) como forma de actuar coa non violencia cara aos animais.\nReco\u00f1ecementos.\nMartin Luther King, Jr. nomeou a Th\u00edch Nh\u1ea5t H\u1ea1nh para o Premio Nobel da Paz en 1967. Por\u00e9n, ese ano non se entregou o premio a ningu\u00e9n. Nh\u1ea5t H\u1ea1nh recibiu o premio Courage of Conscience en 1991.\nFoi retratado en varios filmes, inclu\u00eddo \"The Power of Forgiveness\" estreado no Dawn Breakers International Film Festival e no documental de 2017 \"Walk with Me\" de Max Pugh e Marc James Francis.\nNh\u1ea5t H\u1ea1nh, xunto con Alfred Hassler e a irm\u00e1 Ch\u00e2n Kh\u00f4ng, foi o tema da novela gr\u00e1fica \"The Secret of the 5 Powers\" en 2013.\nNh\u1ea5t H\u1ea1nh foi escollido para recibir o premio Pacem in Terris en 2005.\nEn novembro de 2017, a Universidade de Educaci\u00f3n de Hong Kong concedeulle un doutoramento honor\u00edfico polas s\u00faas \"longas contribuci\u00f3ns \u00e1 promoci\u00f3n do \"mindfulness\", a paz e a felicidade en todo o mundo\". Como Nh\u1ea5t H\u1ea1nh non pod\u00eda asistir ao acto en Hong Kong, realizouse unha sinxela cerimonia o 29 de agosto de 2017 en Tailandia, onde John Lee Chi-kin, vicepresidente acad\u00e9mico da EdUHK, presentou o grao e o t\u00edtulo a Nh\u1ea5t H\u1ea1nh de parte da universidade."}
{"id": "489953", "revid": "5863", "url": "https://gl.wikipedia.org/wiki?curid=489953", "title": "Louder Than Live", "text": "Louder Than Live \u00e9 un a v\u00eddeo da banda estadounidense de grunge Soundgarden con canci\u00f3ns interpretadas ao vivo no Whisky a Go Go nos \u00c1nxeles, California os d\u00edas 7 e 10 de decembro do ano 1989. O v\u00eddeo foi publicado o 22 de maio de 1990 a trav\u00e9s do selo A&amp;M Records.\nListaxe de canci\u00f3ns.\n\"Filmadas en concerto:\"\n\"Clips de etudio:\""}
{"id": "489956", "revid": "27155", "url": "https://gl.wikipedia.org/wiki?curid=489956", "title": "Saurisquios", "text": ""}
{"id": "489957", "revid": "27155", "url": "https://gl.wikipedia.org/wiki?curid=489957", "title": "Ornitisquios", "text": ""}
{"id": "489958", "revid": "23204", "url": "https://gl.wikipedia.org/wiki?curid=489958", "title": "Brita Malmer", "text": "Brita Ingrid Maria Malmer, nada en Malm\u00f6, Escania, o 1 de xu\u00f1o de 1925 e finada en Liding\u00f6, Estocolmo, o 8 de maio de 2013, foi unha numism\u00e1tica sueca especializada nas cu\u00f1axes do pobo viquingo. Foi a primeira persoa que exerceu como profesora de numism\u00e1tica en Suecia.\nTraxectoria.\nMalmer naceu en Malm\u00f6, onde o seu pai, Svante Alenstam, estaba destinado como mestre de escola. Logo de conclu\u00edr a educaci\u00f3n secundaria en 1945, cursou estudos superiores de historia, arqueolox\u00eda, estudos cl\u00e1sicos, historia da arte, pedagox\u00eda e Antig\u00fcidade n\u00f3rdica na Universidade de Lund, onde se graduou en 1953. Entre ese ano e 1966 exerceu nesta mesma universidade como profesora asociada en tanto que cursaba o doutoramento, ao que acceden en 1966 cunha tese sobre as primitivas moedas do asentamento comercial de Hedeby na era viquinga, titulada \"Nordiska mynt f\u00f6re \u00e5r 1000\" (\"Moedas n\u00f3rdicas antes do ano 1000\")\".\"\"\"\nEn 1959, Brita Malmer instalouse en Estocolmo e comezou a traballar no Gabinete Numism\u00e1tico Real, onde se dedicou por igual \u00e1 organizaci\u00f3n de exposici\u00f3ns e \u00e1 investigaci\u00f3n. Implicouse especialmente no proxecto \"Corpus nummorum saeculorum IX-XI qui in Suecia reperti sunt\", un cat\u00e1logo de todas as moedas da era viquinga atopadas en territorio sueco, que dirixiu durante vinte anos. Malmer comezou no Gabinete a media xornada e en 1962 pasou a estar contratada a tempo completo. Posteriormente, en 1971, foi ascendidda a xerente do Gabinete Numism\u00e1tico Real, posto que ocupou ata 1979, cando foi nomeada profesora de Numism\u00e1tica e Historia do Di\u00f1eiro. Brita Malmer xubilouse en 1992.\nEn 1972, Malmer foi a encargada de pronunciar a conferencia en memoria de Dorothea Coke, para a Sociedade Viquinga para as Investigaci\u00f3ns do Norte, con sede en Londres, co t\u00edtulo \"As cu\u00f1axes do rei Canuto nos pa\u00edses do norte\".\nBrita Malmer estaba casada co profesor de Arqueolox\u00eda Mats P. Malmer. A filla de ambos, Elin Malmer, \u00e9 unha reco\u00f1ecida historiadora. Brita faleceu en 2013 e o seu corpo foi soterrado, xunto co do seu marido, no cemiterio de Liding\u00f6.\nReco\u00f1ecementos.\nAo longo da s\u00faa traxectoria, Brita Malmer exerceu tam\u00e9n a presidencia de diversas entidades e fundaci\u00f3ns, entre elas a Fundaci\u00f3n para a Numism\u00e1tica Sven Svensson (1971-1979 e 1988-1993), a Sociedade Arqueol\u00f3xica Sueca (1974-1976), a Sociedade Numism\u00e1tica Sueca (1974-1976) e a Fundaci\u00f3n Gunnar Ekstr\u00f6m para a Investigaci\u00f3n Numism\u00e1tica (1974-1979).\"\""}
{"id": "489959", "revid": "65337", "url": "https://gl.wikipedia.org/wiki?curid=489959", "title": "Brita Ingrid Maria Malmer", "text": ""}
{"id": "489960", "revid": "85894", "url": "https://gl.wikipedia.org/wiki?curid=489960", "title": "Bienvenido Lago Alonso", "text": "Bienvenido Lago Alonso, nado en Vilagarc\u00eda de Arousa cara a 1892, foi un polic\u00eda e pol\u00edtico galego.\nTraxectoria.\nNa II Rep\u00fablica foi elixido vogal primeiro da directiva do Partido Republicano Gallego de Vilagarc\u00eda, presidida por Emiliano Porto Rial, en setembro de 1932. Foi nomeado xefe da Policia Municipal de Vilagarc\u00eda de Arousa en abril de 1933. Cando aconteceu o golpe de Estado do 18 de xullo de 1936 foi detido o 31 de xullo e ingresou no Cuartel da Garda civil. Trasladado \u00e1 Normal de Pontevedra habilitada como prisi\u00f3n, foi nomeado ordenanza da inspecci\u00f3n da prisi\u00f3n o 17 de agosto; despois intern\u00e1rono no campo de concentraci\u00f3n da illa de San Sim\u00f3n. Escribiu un diario de xullo de 1936 a marzo de 1937 no que relata o acontecido nas prisi\u00f3ns de Pontevedra e San Sim\u00f3n. Dende 1941 traballaou como recadeiro entre Vilagarc\u00eda e Santiago de Compostela. En 1953 a Direcci\u00f3n Xeral de Administraci\u00f3n Local rexeitou o seu recurso para recuperar o posto.\nVida persoal.\nFoi pai de Bienvenido e Enrique Lago Cid."}
{"id": "489963", "revid": "53322", "url": "https://gl.wikipedia.org/wiki?curid=489963", "title": "Elecci\u00f3ns galegas de 2016", "text": ""}
{"id": "489967", "revid": "5863", "url": "https://gl.wikipedia.org/wiki?curid=489967", "title": "Balsa de la Vega", "text": ""}
{"id": "489979", "revid": "1576", "url": "https://gl.wikipedia.org/wiki?curid=489979", "title": "(225088) 2007 OR10", "text": ""}
{"id": "489981", "revid": "1576", "url": "https://gl.wikipedia.org/wiki?curid=489981", "title": "(225088) Gonggong", "text": ""}
{"id": "489995", "revid": "23204", "url": "https://gl.wikipedia.org/wiki?curid=489995", "title": "Pendant", "text": "Pendant \u00e9 un termo empregado na bibliograf\u00eda da arte, especialmente na expresi\u00f3n \"forma pendant\", para designar un par de pezas (de pinturas, esculturas ou mesmo de obras de arte decorativas, como reloxos ou candelabros) que est\u00e1n feitas expresamente para se mostraren xuntas nun espazo axeitado (por exemplo, flanqueando unha porta ou formando simetr\u00eda nun cuarto ou sobre un aparador). Adoitan ter iguais dimensi\u00f3ns e proporci\u00f3ns e referirse ao mesmo tema art\u00edstico.\nNon se debe confundir o \"pendant\" co termo \"pinxante\" (traducible en ingl\u00e9s e franc\u00e9s como \"colgante\" ou \"pendente\" ).\nEn ocasi\u00f3ns, se lles pide aos pintores como un encargo especial. Por exemplo, en 1887 M Knoedler &amp; Co, da cidade de Nova York, encargou ao artista Jules Breton que pintara d\u00faas obras: \"Le Matin\" e \"Le Soir.\" Neste caso concreto, ped\u00edraselle a Breton que desenvolvera m\u00e1is o personaxe principal que aparec\u00eda en \"A travers champs\", obra exposta no Salon de 1887\nEtimolox\u00eda.\nO significado da palabra francesa \"pendant\" \u00e9 tanto \"pendurado\"como \"semellante\" ou \"igual\"; mentres que a expresi\u00f3n \"\u00eatre le pendant\" v\u00e9n sendo \"se-lo compa\u00f1eiro de\" ou \"ser comparable con\"; e a expresi\u00f3n \"faire pendant \u00e1\" significa \"facer parella con\".\nRetratos \"pendants\".\nOs retratos emparellados (ou \"pendants\") estiveron de moda a mediados do s\u00e9culo XVIII en Rusia, mentres que en Europa occidental apareceran moito antes. Normalmente, representaban unha parella casada. A\u00ednda que se pod\u00edan facer antes da voda, os noivos adoit\u00e1banse retratar cando chegaban a unha idade madura. Os retratos na vellez eran menos com\u00fans. En xeral, pint\u00e1baos o mesmo artista mais, \u00e1s veces, o segundo retrato era pintado por outro artista anos m\u00e1is tarde.\nOs retratos \"pendants\" eran do mesmo tama\u00f1o e coincid\u00edan nas cores, no modelo, nas cores, fondo e outras caracter\u00edsticas. Os modelos adoitan enfrontarse e os dous retratos colgaban xuntos. "}
{"id": "489999", "revid": "98629", "url": "https://gl.wikipedia.org/wiki?curid=489999", "title": "Emberiza leucocephalos", "text": "Emberiza leucocephalos \u00e9 unha especie de ave paseriforme da familia Emberizidae, propia de Asia, a\u00ednda que pode ser un visitante accidental en Galicia e outras partes de Europa.\nNome.\nEn galego t\u00e9nselle dado a esta ave na literatura zool\u00f3xica o nome de escribenta de Gmelin, pero o dicionario da Academia non acepta a palabra escribenta para os paxaros ember\u00edcidos, sen\u00f3n escribente (feminino) ou escribidora. No dicionario DiGalego s\u00f3 se acepta escribente (masculino).\nO nome do x\u00e9nero \"Emberiza\" v\u00e9n da palabra do alem\u00e1n antigo \"Embritz\", que era o nome que se lle daba al\u00ed a estas aves. As manchas brancas no p\u00edleo e meixelas do macho fan que se lle dese o nome de \"leucocephala\", 'de cabeza branca'.\nDescrici\u00f3n.\n\u00c9 un paxaro robusto, de 16-17,5\u00a0cm, cun peteiro groso. O macho ten as meixelas e a parte superior do p\u00edleo brancas, a fronte e a gorxa pardas. A parte superior \u00e9 casta\u00f1a cun denso veteado escuro, mentres que as inferiores son abrancazadas con veteado casta\u00f1o no peito. A femia \u00e9 moito m\u00e1is discreta e est\u00e1 m\u00e1is raiada pola s\u00faa parte inferior. A plumaxe dos inmaturos \u00e9 similar \u00e1 de \"Emberiza citrinella\", mais con todo a cor amarela deste \u00e9 substitu\u00edda pola branca. Os cantos e chamadas de ambas as especies son similares. Existen h\u00edbridos documentados entre \"E. leucocephalos\" e \"E. citrinella\", que mostran unha mestura de caracteres.\nDescrib\u00edronse d\u00faas subespecies:\n- \"E. leucocephalos leucocephalos\". \n- \"E. leucocephalos fronto\".\nEcolox\u00eda.\nEsta ave cr\u00eda en gran parte das zonas temperadas de Asia (Afganist\u00e1n, a China, Iraq, Casaquist\u00e1n, Kirguizist\u00e1n e Mongolia) e migra ao sur de Asia central, norte da India e o sur da China en inverno. \u00c9 com\u00fan en todo tipo de espazos abertos con arbustos ou \u00e1rbores dispersas, inclu\u00edndo cultivos, mais ten unha maior preferencia polos bosques abertos, en xeral de pi\u00f1eiros. \u00c9 raro atopala en Europa, pero \u00e1s veces aparece en inverno no noresde de Italia e na Toscana e noutras zonas, e mesmo est\u00e1 rexistrada como ave accidental en Galicia.\nCando alimentan os polos cazan insectos, pero a base da s\u00faa alimentaci\u00f3n o resto do ano son as sementes. O ni\u00f1o constr\u00faeno no chan onde po\u00f1en de catro a seis ovos, que mostran as marcas caracter\u00edsticas do grupo."}
{"id": "490000", "revid": "27155", "url": "https://gl.wikipedia.org/wiki?curid=490000", "title": "Escribenta de Gmelin", "text": ""}
{"id": "490001", "revid": "85894", "url": "https://gl.wikipedia.org/wiki?curid=490001", "title": "To\u00e1, Cardeiro, Boimorto", "text": "To\u00e1 \u00e9 un lugar da parroquia de Cardeiro no concello coru\u00f1\u00e9s de Boimorto na comarca de Arz\u00faa. Na base de datos do INE non se recolle poboaci\u00f3n."}
{"id": "490002", "revid": "89787", "url": "https://gl.wikipedia.org/wiki?curid=490002", "title": "Emberiza pusilla", "text": "Emberiza pusilla \u00e9 unha ave paseriforme que pertence \u00e1 familia Emberizidae. \u00c9 asi\u00e1tica e algunhas aves errantes poden chegar a Europa, inclu\u00edda Galicia.\nNome.\nEn galego t\u00e9nselle dado a esta ave na literatura zool\u00f3xica os nomes de escribenta pigmea e escribenta anana, pero o dicionario da Academia non acepta a palabra escribenta para os paxaros ember\u00edcidos, sen\u00f3n escribente (feminino) ou escribidora. No dicionario DiGalego s\u00f3 se acepta escribente (masculino).\nO nome do x\u00e9nero \"Emberiza\" v\u00e9n da palabra do alem\u00e1n antigo \"Embritz\", que era o nome que se lle daba al\u00ed a estas aves. O nome espec\u00edfico \"pusilla\" en lat\u00edn significa 'moi pequeno'.\nTaxonom\u00eda.\nFoi descrita inicialmente por Peter Simon Pallas en 1776 e \u00e9 unha especie monot\u00edpica, sen variaci\u00f3ns ao longo da s\u00faa extensa \u00e1rea de distribuci\u00f3n euroasi\u00e1tica.\nDescrici\u00f3n.\n\u00c9 un pequeno ember\u00edcido, que mide s\u00f3 de 12 a 14\u00a0cm de lonxitude. Ten un dorso marr\u00f3n moi veteado e partes inferiores brancas cun fino veteado negro. Pola s\u00faa face casta\u00f1a e banda malar branca, lembra unha pequena femia de escribente das canaveiras, pero difer\u00e9nciano as bandas negras do p\u00edleo, o anel ocular branco e a beira fina negra da parte posterior das meixelas casta\u00f1as. Os sexos son similares.\nA chamada \u00e9 un distintivo \"zik\", e a canci\u00f3n \u00e9 un vibrante \"siru-sir-sir-siru\".\nEcolox\u00eda.\nEsta ave cr\u00eda na taiga do extremo norte de Europa e norte de Asia. \u00c9 unha ave migratoria, que inverna nos subtr\u00f3picos no norte da India, sur da China e parte norte do sueste asi\u00e1tico. As aves permanecen nos seus cuarteis de inverno durante moito tempo; recoll\u00e9ronse exeplares en Yunnan a finais de marzo. Aparece como ave errante rara no oeste de Europa, e en Galicia est\u00e1 considerada como unha ave accidental rara. Esta especie \u00e9 adaptable; nas monta\u00f1as de But\u00e1n por exemplo, onde inverna un pequeno n\u00famero delas, at\u00f3pase normalmente en h\u00e1bitats agr\u00edcolas, maiormente entre os 1000 e 2000\u00a0m de altura.\nReprod\u00facese en bosques de con\u00edferas abertos, a mi\u00fado con alg\u00fans bidueiros ou salgueiros. Po\u00f1en de catro a seis ovos nun ni\u00f1o feito nas \u00e1rbores. A s\u00faa comida natural consiste en sementes ou, cando est\u00e1n alimentando as cr\u00edas, insectos.\nA especie \u00e9 com\u00fan e ten unha ampla \u00e1rea de distribuci\u00f3n, polo que non \u00e9 considerada especie ameazada na Lista Vermella da IUCN."}
{"id": "490003", "revid": "27155", "url": "https://gl.wikipedia.org/wiki?curid=490003", "title": "Escribenta pigmea", "text": ""}
{"id": "490004", "revid": "27155", "url": "https://gl.wikipedia.org/wiki?curid=490004", "title": "Escribenta anana", "text": ""}
{"id": "490005", "revid": "85894", "url": "https://gl.wikipedia.org/wiki?curid=490005", "title": "Jes\u00fas Villaverde Rey", "text": "Jes\u00fas Villaverde Rey, co\u00f1ecido como Achi\u00f1o, nado en Vilagarc\u00eda de Arousa o 30 de outubro de 1897 e finado no mesmo concello o 25 de decembro de 1984, foi un empresario e pol\u00edtico galego.\nTraxectoria.\nFillo de Jes\u00fas Villaverde Buceta e Rosal\u00eda Rey Barreiro (natural da Arxentina), e irm\u00e1n de Elpidio Villaverde. Foi elixido concelleiro de Vilagarc\u00eda de Arousa en 1931 e destitu\u00eddo polo Gobernador civil en agosto de 1934, acusado de falsidade en documento publico. Absolto polo xulgado de Cambados, foi reposto no cargo o 19 de xaneiro de 1936 e elixido primeiro tenente alcalde. Co golpe de Estado do 18 de xullo de 1936 foi detido en agosto e conducido \u00e1 prisi\u00f3n de Pontevedra o 22 de outubro. Xulgado en Pontevedra en consello de guerra por rebeli\u00f3n militar o 21 de novembro con Luis Pando Rivero, Valent\u00edn Briones Rey, Manuel Oubi\u00f1a L\u00f3pez, Jos\u00e9 Otero Lago, Rom\u00e1n Mondrag\u00f3n Cores, \u00c1ngel Navia Cores e Rom\u00e1n Torrado Torrado, foi condenado a cadea perpetua. Estivo preso no campo de concentraci\u00f3n da illa de San Sim\u00f3n e foi trasladado ao penal de San Crist\u00f3bal de Pamplona en marzo de 1937. O 1 de febreiro de 1939 foi trasladado novamente o campo de concentraci\u00f3n de Illa de San Sim\u00f3n. Finou en Vilagarc\u00eda de Arousa o 25 de decembro de 1984.\nVida persoal.\nCasou con Mar\u00eda del Pilar Cameron-Walker Bolado e foi pai de Mar\u00eda del Pilar, Jes\u00fas Mar\u00eda e Mar\u00eda del Carmen Villaverde Cameron."}
{"id": "490009", "revid": "15490", "url": "https://gl.wikipedia.org/wiki?curid=490009", "title": "Manuel Oubi\u00f1a L\u00f3pez", "text": "Manuel Oubi\u00f1a L\u00f3pez, nado en Vilagarc\u00eda de Arousa cara a 1901 e finado en Pontevedra o 4 de decembro de 1936, foi un sindicalista e pol\u00edtico galego.\nTraxectoria.\nCarpinteiro. En maio de 1924 foi elixido presidente da sociedade Agraria de Cornazo. Coa proclamaci\u00f3n da Rep\u00fablica foi nomeado membro da Junta provisional Republicana de Vilagarc\u00eda. Na II Rep\u00fablica foi concelleiro de Vilagarc\u00eda e directivo da Federaci\u00f3n Local de Vilagarc\u00eda da CNT. Procesado polo xu\u00edz de Cambados acusado de falsidade en documento publico, foi destitu\u00eddo polo Gobernador civil en agosto de 1934. Absolto polo xulgado de Cambados, foi reposto no cargo o 19 de xaneiro de 1936. Co golpe de Estado do 18 de xullo de 1936 foi detido. Xulgado en Pontevedra en consello de guerra por rebeli\u00f3n militar o 21 de novembro con Luis Pando Rivero, Valent\u00edn Briones Rey, Jes\u00fas Villaverde Rey, Jos\u00e9 Otero Lago, Rom\u00e1n Mondrag\u00f3n Cores, \u00c1ngel Navia Cores e Rom\u00e1n Torrado Torrado, foi condenado a pena de morte. Foi executado o 4 de decembro na Caeira."}
{"id": "490010", "revid": "89787", "url": "https://gl.wikipedia.org/wiki?curid=490010", "title": "Lindsay Davenport", "text": "Lindsay Ann Davenport Leach, nada en Laguna Beach o 8 de xu\u00f1o de 1976, \u00e9 unha tenista retirada estadounidense. Foi a n\u00famero un do mundo en oito ocasi\u00f3ns diferentes, por un total de 98 semanas. Davenport \u00e9 unha das cinco mulleres que foron n\u00famero un ao final do ano polo menos catro veces (1998, 2001, 2004 e 2005) dende 1975; as outras son Chris Evert, Steffi Graf, Martina Navratilova e Serena Williams. Tam\u00e9n logrou o n\u00famero un en dobres.\nDestacada polos seus poderosos e consistentes \"groundstrokes\", Davenport ga\u00f1ou un total de 55 t\u00edtulos individuais do WTA Tour, inclu\u00edndos tres t\u00edtulos de Grand Slam, a medalla de ouro nos Xogos Ol\u00edmpicos de 1996 e o WTA Championships. Tam\u00e9n ga\u00f1ou 38 t\u00edtulos de dobres da WTA Tour, entre eles tres t\u00edtulos de Grand Slam e tres campionatos da WTA.\nObtivo uns ingresos durante a s\u00faa carriera de 22\u00a0166\u00a0338 d\u00f3lares, a oitava maior da historia entre as tenistas femininas, e a maior da s\u00faa \u00e9poca ata que foi superada por Serena Williams en xaneiro de 2009.\nDavenport foi adestrada durante a maior parte da s\u00faa carreira por Robert Van't Hof. En 2005, \"TENNIS Magazine\" nomeouna como a 29.\u00aa mellor xogadora (home ou muller) dos anteriores corenta anos. Davenport foi inclu\u00edda no International Tennis Hall of Fame en 2014."}
{"id": "490011", "revid": "12452", "url": "https://gl.wikipedia.org/wiki?curid=490011", "title": "O segredo do alicorno", "text": ""}
{"id": "490013", "revid": "1505", "url": "https://gl.wikipedia.org/wiki?curid=490013", "title": "O segredo do Alicornio", "text": ""}
{"id": "490015", "revid": "1505", "url": "https://gl.wikipedia.org/wiki?curid=490015", "title": "Abra longicallus", "text": "Abra longicallus \u00e9 unha especie de bivalvo descrita por Arcangelo Scacchi en 1835. \"Abra longicallus\" forma parte do x\u00e9nero \"Abra\" e da familia Semelidae. \nSubespecies.\nA especie div\u00eddese nas seguintes subespecies: "}
{"id": "490018", "revid": "27155", "url": "https://gl.wikipedia.org/wiki?curid=490018", "title": "Escribente das canaveiras", "text": ""}
{"id": "490019", "revid": "89787", "url": "https://gl.wikipedia.org/wiki?curid=490019", "title": "Escribenta das neves", "text": "A escribenta das neves, Plectrophenax nivalis \u00e9 unha ave paseriforme da familia Calcariidae (antes clasificada en Emberizidae). \u00c9 un especialista na vida no \u00c1rtico, cunha \u00e1rea de cr\u00eda circumpolar \u00e1rtica ao longo do hemisferio norte. Hai pequenas poboaci\u00f3ns illadas nos cumes dunhas poucas monta\u00f1as no sur da rexi\u00f3n \u00e1rtica, como as Cairngorms do centro de Escocia e as Monta\u00f1as Saint Elias do sur da fronteira de Alasca-Yukon, e tam\u00e9n nas terras altas de Cabo Bret\u00f3n. \u00c9 o paseriforme que foi rexistrado vivindo m\u00e1is ao norte. Alg\u00fans exemplares chegan a Galicia como invernantes regulares escasos.\nNome.\nEn galego t\u00e9nselle dado a esta ave na literatura zool\u00f3xica o nome de escribenta das neves, pero o dicionario da Academia non acepta a palabra escribenta como nome de paxaro, sen\u00f3n escribente (feminino) ou escribidora. No dicionario DiGalego s\u00f3 se acepta escribente (masculino). Estes nomes apl\u00edcanse a todos os ember\u00edcidos (familia \u00e1 que antes pertenc\u00eda esta especie).\nO nome do x\u00e9nero \"Plectrophenax\" procede das palabras do grego antigo \"plektron\", 'espor\u00f3n de galo' e \"phenax\", 'impostor', e o nome espec\u00edfico \"nivalis\" \u00e9 unha plabra latina que significa 'branco como a neve'.\nCaracter\u00edsticas.\n\u00c9 un paseriforme de medio tama\u00f1o con dimorfismo sexual. Vive no chan no que cami\u00f1a, corre e se \u00e9 necesario chouta. Dentro da s\u00faa familia ten \u00e1s bastante longas. Mide 15\u00a0cm, cunha envergadura alar de 32\u201338\u00a0cm e pesa de 30 a 40\u00a0g. Ten un peteiro amarelo con punta negra, que se fai totalmente negro nos machos en inverno. A plumaxe \u00e9 branca pola parte inferior, mentres que as \u00e1s e dorso te\u00f1en cores brancas e negras. A femia e o macho te\u00f1en diferente plumaxe. Durante a estaci\u00f3n reprodutora, o macho \u00e9 branco con puntas das \u00e1s negras, mentres que a femia ten puntas das \u00e1s negras e un dorso marr\u00f3n avermellado. Durante o inverno, ambos te\u00f1en dorso de cor marr\u00f3n avermellado. En primavera, non mudan a pluma como far\u00edan outros paseriformes, sen\u00f3n que lles aparece a coloraci\u00f3n reprodutora a medida que se desgastan as plumas. A diferenza de moitos paseriformes, ten un tarso emplumado, unha adaptaci\u00f3n ao seu duro ambiente. Ning\u00fan outro paseriforme pode invernar tan ao norte coma esta especie, con excepcion do corvo grande.\nEsta especie conf\u00fandese \u00e1s veces co \"Plectrophenax hyperboreus\" debido \u00e1 similar coloraci\u00f3n da plumaxe. As dificultades para identificalos fanse maiores cando estas d\u00faas especies se hibridan nas fronteiras dos seus territorios. Outra especie similar \u00e9 a \"Eremophila alpestris\", a\u00ednda que ten unha cola negra m\u00e1is grande e unha mancha branca menor nas \u00e1s.\nTaxonom\u00eda.\nEsta especie estaba antes clasificada na familia Emberizidae. Esta familia formouse despois dunha ampla radiaci\u00f3n recente de aves paseriformes. Por\u00e9n, agora est\u00e1 inclu\u00eddo na familia Calcariidae, que cont\u00e9n o x\u00e9nero \"Calcarius\". Malia a ampla distribuci\u00f3n desta especie non hai diferenzas moi significativas entre os diferentes fenotipos.\nExisten catro subespecies, que se dieferencian lixeiramente no padr\u00f3n de plumaxe dos machos reprodutores:\nEst\u00e1 moi estreitamente relacionado co \"Plectrophenax hyperboreus\" da zona de Berinxia, do que difire en que ten a\u00ednda m\u00e1is cor branca na plumaxe. Poden producirse h\u00edbridos entre os dous en Alasca, e son considerados conespec\u00edficos por alg\u00fans autores, a\u00ednda que xeralmente son tratados como especies separadas.\nA especie tam\u00e9n se cruza coa escribenta lapona creando un h\u00edbrido. As primeiras fotograf\u00edas deste h\u00edbrido foron tomadas en abril de 2011, durante a s\u00faa migraci\u00f3n primaveral.\nH\u00e1bitat e distribuci\u00f3n.\nVive a latitudes moi altas na tundra \u00e1rtica. Non hai l\u00edmite aparente para a s\u00faa distribuci\u00f3n no norte, pero a distribuci\u00f3n no sur est\u00e1 limitda pola duraci\u00f3n da luz do d\u00eda, que infl\u00fae na s\u00faa actividade reprodutora. Esta especie enc\u00f3ntrase na alta tundra \u00e1rtica de Norteam\u00e9rica, illa Ellesmere, Islandia, monta\u00f1as altas de Escocia, Noruega, Rusia, norte de Groenlandia, Siberia, Nova Zembla e Terra de Francisco Xos\u00e9. Durante o inverno, esta ave migra \u00e1 zona norte temperada circunglobal inclu\u00edndo o sur do Canad\u00e1, norte dos Estados Unidos, norte de Alema\u00f1a, Polonia, Ucra\u00edna, e leste de Asia central. Durante a \u00faltima era glacial, \"P. nivalis\" estend\u00edase por toda a Europa continental.\nDurante o per\u00edodo reprodutor busca h\u00e1bitats rochosos no \u00c1rtico. Como a vexetaci\u00f3n na tundra crece lentamente, este paxaro e as s\u00faas cr\u00edas est\u00e1n expostas aos predadores e para asegurar a supervivencia dos seus fillos, ani\u00f1a en cavidades para protexelos de calquera ameaza. Durante este per\u00edodo, tam\u00e9n buscan un h\u00e1bitat con moita vexetaci\u00f3n como os prados h\u00famidos con xuncos e \u00e1reas con moitas \"Dryas\" e liques. En inverno, buscan h\u00e1bitats abertos como granxas e campos nos que se poden alimentar de sementes no chan.\nMigraci\u00f3n.\n\u00c9 unha especie que migra ao \u00c1rtico para reproducirse e \u00e9 a primeira especie migrante que chega a estes territorios. Debe aumentar polo menos nun 30% a s\u00faa masa corporal antes da migraci\u00f3n. Os machos chegan primeiro a principios de abril, cando as temperaturas poden acadar os -30 graos Celsius. Esta migraci\u00f3n temper\u00e1 pode explicarse porque esta especie \u00e9 moi teritorial e a calidade da \u00e1rea de nidaci\u00f3n \u00e9 crucial para o seu \u00e9xito reprodutor. As femias chegan de catro a seis semanas m\u00e1is tarde, cando a neve empeza a fundir. Adoitan migrar en pequenas bandadas e fan un voo ondulado a altura moderada.\nPasa o inverno en zonas temperadas do norte en campos abertos formando bandadas m\u00f3biles. Abandona o \u00c1rtico a metade e final de setembro, a\u00ednda que alg\u00fans empezan a migraci\u00f3n a principios de novembro. A femia parte primeiro e adoita invernar en territorios m\u00e1is ao sur que o macho, mentres que os xoves parten do Artico incluso m\u00e1is tarde que os adultos.\nA migraci\u00f3n desta ave \u00e9 nocturna e poden detectar o campo xeomagn\u00e9tico para guiarse cara aos seus territorios de reproduci\u00f3n e invernada. A orientaci\u00f3n durante a migraci\u00f3n \u00e9 independente de calquera tipo de pista visual. Ademais, alg\u00fans estudos mostraron que s\u00f3 os individuos que fixeron un almacenamento de enerx\u00eda axeitado poden seleccionar as direcci\u00f3ns estacionalmente adecuadas durante a s\u00faa migraci\u00f3n.\nComportamento.\nDieta.\nDesde o outono \u00e1 primavera come diversas plantas como poligon\u00e1ceas, amarant\u00e1ceas e aster\u00e1ceas e tam\u00e9n varios tipos de sementes de herbas. Durante esta estaci\u00f3n alim\u00e9ntase na neve recollendo sementes das ramas baixas. Durante o ver\u00e1n a s\u00faa dieta incl\u00fae sementes de \"Empetrum nigrum\", \"Vaccinium\", \"Bistorta\", \"Rumex\", papoula, saxifrag\u00e1ceas e invertebrados como bolboretas, hem\u00edpteros, moscas, avespas e ara\u00f1as. As cr\u00edas son alimentadas exclusivamente con invertebrados. Alg\u00fans exemplares tam\u00e9n depredan nas ara\u00f1as e menos regularmente tratan de capturar invertebrados en voo.\nVocalizaci\u00f3ns.\nA chamada desta especie \u00e9 un distintivo asub\u00edo, \"per,r,r,rit\" e o t\u00edpico trilo de \"Plectrophenax\" \"hudidi fit fit fiu hudidi\".\nUsan as vocalizaci\u00f3ns para comunicarse e os machos te\u00f1en unha canci\u00f3n para atraer a femia. As chamadas de comunicaci\u00f3n fanas tanto machos coma femias e adoitan emitirse en voo ou no chan, mentres que os machos a mi\u00fado emiten a canci\u00f3n desde un pousadeiro ou nunha exhibici\u00f3n en voo. Os machos empezan a cantar en canto chegan aos terreos de reproduci\u00f3n e cesan unha vez que encontran parella. A calidade e a velocidade coa que se emite a canci\u00f3n afecta ao \u00e9xito reprodutor dun macho. A velocidade dunha canci\u00f3ns medida polo n\u00famero de estrofas por minuto est\u00e1 limitada polas necesidades de alimentaci\u00f3n do macho; por tanto, un macho que pode cantar m\u00e1is frecuentemente demostra que el ten m\u00e1is \u00e9xito e \u00e9 m\u00e1is efectivo no seu comportamento de busca de alimento. A canci\u00f3n conv\u00e9rtese nun indicador das cualidades dos coidados parentais do macho, xa que ter un comportamento de obtenci\u00f3n de alimento efectivo proporciona mellores probabilidades de supervivencia para as cr\u00edas. As femias escollen ent\u00f3n as s\u00faas parellas base\u00e1ndose na velocidade da canci\u00f3n.\nAs vocalizaci\u00f3ns son \u00fanicas en cada individuo nos machos, a\u00ednda que hai certas s\u00edlabas compartidas. A singularidade de cada canci\u00f3n revela unha capacidade de reco\u00f1ecemento entre individuos e ten un efecto na fitness individual e \u00e9xito reprodutor. As canci\u00f3ns te\u00f1en unha duraci\u00f3n de 2 segundos e unha frecuencia de 2 a 6\u00a0kHz. Cada canci\u00f3n est\u00e1 composta por figuras similares e diferentes que crean diferentes motivos que alternan e repiten, resultando nun padr\u00f3n \u00fanico para cada individuo macho.\nReproduci\u00f3n.\nTe\u00f1en un comportamento reprodutor mon\u00f3gamo no cal os machos te\u00f1en un impacto positivo no \u00e9xitro reprodutor da femia, a\u00ednda que non son esenciais para a supervivencia das cr\u00edas. O macho segue a femia durante o seu per\u00edodo f\u00e9rtil para estar seguro que non se aparear\u00e1 con calquera outro macho. Os sitios de nidaci\u00f3n proporcionan seguridade pero supo\u00f1en outros retos para estas aves, porque nos ocos e fisuras das rochas o microclima pode ser duro, o tempo de incubaci\u00f3n pode ser longo nesa especie e existe un risco de que as baixas temperaturas maten os embri\u00f3ns. Para superar estas dificultades, o macho trae comida \u00e1 femia durante a incubaci\u00f3n, e deste modo ela pode controlar constantemente a temperatura do microclima do ni\u00f1o mellorando o \u00e9xito da eclosi\u00f3n e reducindo o tempo de incubaci\u00f3n.\nEste paxaro pon ovos en canto a temperatura ambiente est\u00e1 por riba dos 0 graos Celsius Os ovos son verdeazulados, con manchas marr\u00f3ns e fan eclosi\u00f3n en 12 ou 13 d\u00edas e os xoves est\u00e1n xa listos para voaren pasados de 12 a 14 d\u00edas.\nComportamento de cortexo.\nO seu comportamento de cortexo var\u00eda en diferentes partes do mundo. En Groenlandia, o macho fai unha exhibici\u00f3n de ameaza para asegurar o seu territorio. Esta exhibici\u00f3n consiste en chamadas moi altas, baixar a cabeza e x\u00edrarse completamente para enfrontarse ao macho acabado de chegar. Os machos tam\u00e9n fan un voo cerimonial para atraer a femia, no cal acadan unha altura de 9 a 1,5\u00a0m, despois planan, cantan unha canci\u00f3n moi alta e despois seguen cantando pousados.\nEfectos do cambio clim\u00e1tico nas poboaci\u00f3ns desta especie.\nVarios \u00edndices suxiren que o cambio clim\u00e1tico poder\u00eda ter un importante impacto sobre as poboaci\u00f3ns deste paxaro. O \u00edndice de oscilaci\u00f3n \u00e1rtica (AO) \u00e9 un \u00edndice clim\u00e1tico rexional que axuda a predicir os procesos ecol\u00f3xicos. No \u00c1rtico, cando o \u00edndice AO est\u00e1 nunha fase positiva hai maiores temperaturas invernais e precipitaci\u00f3ns, hai primaveras m\u00e1is temper\u00e1s e c\u00e1lidas e no ver\u00e1n hai m\u00e1is d\u00edas nubrados, h\u00famidos e as temperaturas son m\u00e1is baixas. Xeralmente o \u00edndice AO tende a oscilar desde unha fase positiva a unha negativa, pero durante os \u00faltimos 40 anos, o \u00edndice AO permaneceu en fase positiva. Os estudos mostraron que as primaveras m\u00e1is c\u00e1lidas desencadean un comportamento reprodutor temper\u00e1n nesta especie que non concorda co pico nas s\u00faas fontes de alimento, o que causa unha menor taxa de \u00e9xito na cr\u00eda dos polos. Ademais, as altas temperaturas traen ao \u00c1rtico outras especies que compiten coa escribenta das neves, tam\u00e9n se cre que as temperaturas m\u00e1is altas poder\u00edan permitir unha mellor supervivencia da segunda ni\u00f1ada nesta especie."}
{"id": "490025", "revid": "785", "url": "https://gl.wikipedia.org/wiki?curid=490025", "title": "Hernando de Ojea", "text": ""}
{"id": "490026", "revid": "785", "url": "https://gl.wikipedia.org/wiki?curid=490026", "title": "Fernando de Ojea", "text": ""}
{"id": "490028", "revid": "5863", "url": "https://gl.wikipedia.org/wiki?curid=490028", "title": "Segundo Abal Pad\u00edn", "text": "Segundo Abal Pad\u00edn, nado en Padrenda (Mea\u00f1o) en 1913 e finado en Pontevedra o 13 de maio de 1938, foi un mestre e pol\u00edtico galego.\nTraxectoria.\nFoi mestre de Puerto de la Cruz en 1932. Mestre da escola de Castro de Agud\u00edn (Cea, Vilagarc\u00eda de Arousa) dende outubro de 1934. Afiliado \u00e1 Federaci\u00f3n de Trabajadores de la Ense\u00f1anza da UGT e a Agrupaci\u00f3n Socialista de Vilagarc\u00eda de Arousa. Interveu en varios mitins na campa\u00f1a do Frente Popular, e na do Estatuto de Autonom\u00eda. Co golpe de Estado do 18 de xullo de 1936 foi detido o 1 de agosto. Foi suspendido de emprego e soldo a principios de setembro. Estivo preso na Normal de Pontevedra e no campo de concentraci\u00f3n da illa de San Sim\u00f3n. Xulgado en consello de guerra en Pontevedra por rebeli\u00f3n militar o 9 de febreiro de 1938, foi condenado a pena de morte. Foi executado en Pontevedra, \u00e1s 17:30 do 13 de maio, no quil\u00f3metro 1 da Avenida de Uruguai. En abril de 1940 abr\u00edronlle expediente de responsabilidades pol\u00edticas."}
{"id": "490030", "revid": "1131", "url": "https://gl.wikipedia.org/wiki?curid=490030", "title": "Cristina Rodr\u00edguez Iglesias", "text": "Cristina Rodr\u00edguez Iglesias, tam\u00e9n co\u00f1ecida como Cristina Iglesias ou Cris Iglesias, nada na Coru\u00f1a o 27 de xaneiro de 1993, \u00e9 unha actriz, bailarina e percusionista galega.\nTraxectoria.\nTitulada superior en Arte Dram\u00e1tica e Interpretaci\u00f3n Textual pola Escola Superior de Arte Dram\u00e1tica de Galicia en 2015. Realizou diferentes cursos e actividades de formaci\u00f3n en danza e interpretaci\u00f3n."}
{"id": "490031", "revid": "98629", "url": "https://gl.wikipedia.org/wiki?curid=490031", "title": "Cotorra de peito gris", "text": "A cotorra de peito gris, tam\u00e9n chamada cotorra arxentina ou cata (Myiopsitta monachus) \u00e9 unha especie de papagaio da familia Psittacidae. \u00c9 un papagaio pequeno, de cor verde brillante cun peito gris e abdome amarelo cincento. A s\u00faa zona de orixe son as \u00e1reas temperadas ou subtropicais da Arxentina e pa\u00edses pr\u00f3ximos en Suram\u00e9rica. \u00c9 un popular animal de compa\u00f1\u00eda. Establec\u00e9ronse poboaci\u00f3ns silvestres en moitos lugares do mundo xeralmente a partir de animais escapados da catividade, principalmente en Norteam\u00e9rica e Europa, inclu\u00edndo Galicia.\nTaxonom\u00eda.\nEsta especie foi descrita polo pol\u00edgrafo franc\u00e9s Georges-Louis Leclerc, conde de Buffon en 1780 na s\u00faa \"Histoire Naturelle des Oiseaux\" (Historia natural das aves). O paxaro foi tam\u00e9n ilustrado nunha placa gravada pintada a man de Fran\u00e7ois-Nicolas Martinet nas \"Planches Enlumin\u00e9es D'Histoire Naturelle\" (Pranchas iluminadas de historia natural), que se realizaron baixo a supervisi\u00f3n de Edme-Louis Daubenton para acompa\u00f1ar ao texto de Buffon. Nin na descrici\u00f3n da placa nin no texto de Buffon se inclu\u00eda o nome cient\u00edfico, pero en 1783 o naturalista holand\u00e9s Pieter Boddaert acu\u00f1ou para ela o nome binomial \"Psittacus monachus\" no seu cat\u00e1logo de \"Planches Enlumin\u00e9es\" (Pranchas iluminadas). Como Buffon non especificou a orixe do seu esp\u00e9cime, en 1937 o ornit\u00f3logo alem\u00e1n James Peters asignoulle como localizaci\u00f3n tipo Montevideo, Uruguai. A cotorra de peito gris est\u00e1 agora situada no x\u00e9nero \"Myiopsitta\", que foi creado polo naturalista franc\u00e9s Charles Lucien Bonaparte en 1854. O nome do x\u00e9nero combina a palabra do grego antigo \"mus, muos\", que significa 'rato' e a palabra neolatina \"psitta\", que significa 'papagaio', aludindo \u00e1 s\u00faa face e partes inferiores de cor gris como o pelo do rato. O ep\u00edteto de especie \"monachus\" procede do lat\u00edn tard\u00edo e significa 'monxe'.\n\u00c9 unha das especies do x\u00e9nero \"Myiopsitta\", que ten outra chamada \"Myiopsitta luchsi\". Estas d\u00faas cotorras eran antes consideradas unha soa especie. Por\u00e9n, debido a diferenzas morfol\u00f3xicas e de comportamento e a desemellanzas xeogr\u00e1ficas, a especie \"M. luchsi\" foi elevada \u00e1 categor\u00eda de especie. A distribuci\u00f3n altitudinal de \"M. luchsi\" aparentemente non se solapa coa outra especie, polo que \u00e9 enteiramente, a\u00ednda que por pouco, alop\u00e1trica. A American Ornithological Society pospuxo o reco\u00f1ecemento de \"M. luchsi\" como especie distinta \"debido aos insuficientes datos publicados\".\nReco\u00f1\u00e9cense tres subespecies:\nAs \u00e1reas das subespecies enc\u00f3ntranse na \u00e1rea xeral de Paraguai, e al\u00ed est\u00e1n insuficientemente delimitadas. A distinci\u00f3n e delimitaci\u00f3n especialmente de \"M. m. calita\" e \"M. m. cotorra\" require maiores estudos.\nIgual que outros papagaios neotropicais, a cotorra de peito gris \u00e9 normalmente situada na tribo Arini, que poder\u00eda merecer elevarse a caegor\u00eda de subfamilia como Arinae. \"M. monachus\" pertence ao clado de cola longa destas aves, que manter\u00eda o nome Arini/Arinae se este grupo polifil\u00e9tico fose dividido.\nDescrici\u00f3n.\nA subespecie nomeada desta cotorra \u00e9 de 29\u00a0cm de longo como media, cunha envergadura alar de 48\u00a0cm, e pesa 100\u00a0g. As femias tenden a sen dun 10 a un 20% m\u00e1is pequenas, pero s\u00f3 poden ser sexadas de forma fiable con probas de ADN ou probas das plumas. As partes superiores son verdes brillantes. A fronte e o peito son gris claros cun marcado m\u00e1is escuro e o resto das partes inferiores de verde claro a amarelo. As r\u00e9mixes son azul escuras e a cola \u00e9 longa e vaise estreitando. O peteiro \u00e9 laranxa. A chamada \u00e9 un forte e gutural \"chape(-yi)\" ou \"cuak cuaki cuak-ui cuarr\", e renxidos \"skvit\".\nAs cotorras dom\u00e9sticas criadas como animais de compa\u00f1\u00eda poden \u00e1s veces ter outras cores distintas das naturais. Hainas que son brancas, azuis e amarelas en vez de verdes. Tales cooraci\u00f3ns proporcionan menos camuflaxe, pero as que escaparon e crearon poboaci\u00f3ns silvestres xeralmente te\u00f1en a coloraci\u00f3n do tipo silvestre.\nComportamento e ecolox\u00eda.\nA cotorra de peito gris \u00e9 o \u00fanico papagaio que constr\u00fae un ni\u00f1o feito de paus situado nunha \u00e1rbore ou nunha estruura constru\u00edda polo ser humano, en vez de usar un burato nunha \u00e1rbore. Esta especie gregaria a mi\u00fado cr\u00eda en colonias, constru\u00edndo un s\u00f3 ni\u00f1o grande con entradas separadas para cada unha das varias parellas que o utilizan. Na natureza, as colonias poden ser bastante grandes, e as parellas ocupan \"apartamentos\" separados nos ni\u00f1os, os cales poden ter o tama\u00f1o dun pequeno autom\u00f3bil. Estes ni\u00f1os poden atraer moitos outros inquilinos, como aves de presa como o \"Spiziapteryx circumcincta\", patos como \"Anas flavirostris\"e incluso mam\u00edferos. Po\u00f1en de 5 a 12 ovos que fan eclosi\u00f3n nuns 24 d\u00edas.\nAlgo pouco com\u00fan entre os papagaios \u00e9 que as parellas desta especie te\u00f1en individuos axudantes, que adoitan ser fillos xa crecidos, que axudan a alimentar as cr\u00edas (ver selecci\u00f3n de parentesco).\nA duraci\u00f3n da vida desta especie \u00e9 normalmente de entre 15 e 20 anos, pero rexistr\u00e1ronse m\u00e1ximos de 25 a 30 anos.\nDistribuci\u00f3n.\nA cotorra de peito gris \u00e9 moi com\u00fan globalmente. Na Arxentina, o Brasil e o Uruguai, consid\u00e9rase unha praga agr\u00edcola importante (como xa sinalara Charles Darwin, entre outros). A s\u00faa explosi\u00f3n poboac\u00f3nal nas \u00e1reas rurais de Suram\u00e9rica parece estar asociada coa expansi\u00f3n das plantaci\u00f3ns de eucalipto para a produci\u00f3n de papel, xa que estes bosques artificiais ofrecen \u00e1 ave a oportunidade de constru\u00edr ni\u00f1os ben protexidos onde a competici\u00f3n ecol\u00f3xica con outras especies \u00e9 limitada.\nComo especie introducida.\nExisten poboaci\u00f3ns estables destas aves que se fixeron silvestres en varios estados dos Estados Unidos e diversas rexi\u00f3ns de Europa (concretamente Espa\u00f1a, Portugal, Azores, Madeira, illas Baleares, Xibraltar, Francia, C\u00f3rsega, Malta, Chipre, Sarde\u00f1a, Italia, Grecia, illas do Canal, Gran Breta\u00f1a, Irlanda e B\u00e9lxica), e tam\u00e9n na Columbia Brit\u00e1nica do Canad\u00e1, Brasil, M\u00e9xico, Chile, Israel, Bermuda, Bahamas, illas Caim\u00e1n, illa de Pascua, Porto Rico, Corea do Sur e o Xap\u00f3n. Como \u00e9 unha especie de bosques abertos, ad\u00e1ptase doadamente \u00e1s \u00e1res urbanas.\nEn \u00e1reas onde foron introducidas, t\u00e9mese que causen danos \u00e1 agricultura e \u00e1s especies nativas, mentres que alg\u00fans discuten que haxa probas de que as colonias que se fixeron silvestres causen danos e op\u00f3\u00f1ense a exterminar estes paxaros. Por\u00e9n, existen programas de prohibici\u00f3n e erradicaci\u00f3n nalgunhas \u00e1reas dos Estados Unidos e outros pa\u00edses. Nalg\u00fans pa\u00edses, as poboaci\u00f3ns introducidas non parecen suscitar controversisa similares, probablemente porque son pouco numerosas ou porque o seu establecemento en \u00e1reas urbanas non sup\u00f3n unha ameaza para as produci\u00f3ns agr\u00edcolas.\nAs poboaci\u00f3ns que se fixeron silvestres adoitan descender de poboci\u00f3ns fundacionais moi pequenas. Como son sociais e intelixentes, desenvolven algunhas tradici\u00f3ns culturais, como dialectos vocais que difiren entre grupos. En poboaci\u00f3ns que descenden dun gran n\u00famero de aves, hai un conxunto de \"dialectos\". Por\u00e9n, se a poboaci\u00f3n fundadora \u00e9 pequena, pode ocorrer un proceso similar \u00e1 deriva xen\u00e9tica se os fundadores prominentes vocalizan nun \"dialecto\" pouco com\u00fan, e este particular xeito de vocalizaci\u00f3n acaba quedando establecido na colonia final resultante.\nAs cotorras de peito gris poden verse en Galicia nas R\u00edas Baixas (onde est\u00e1n en expansi\u00f3n), en Madrid, Barcelona, C\u00e1diz, Sevilla, Torremolinos, M\u00e1laga, Nerja, Val\u00e8ncia, Tarragona, Roquetas de Mar, Zaragoza, as illas Canarias e Mallorca. En Espa\u00f1a apareceron por primeira vez en 1985. En parques urbanos con herba, \u00e1rbores e preto de r\u00edos ou o mar son especialmente frecuentes e abundasn en cidades como Madrid e Barcelona. Como son especies invasoras, convert\u00e9ronse nun problema para a fauna local, como pombas e pardais, pero non tanto para as pegas. Causan tam\u00e9n problemas \u00e1s explotaci\u00f3ns agr\u00edcolas preto das cidades. En Espa\u00f1a prohibiuse a posesi\u00f3n, venda, crianza e tr\u00e1fico de cotorras de peito gris desde 2013.\nComo animal de compa\u00f1\u00eda.\nAs cotorras de peito gris son aves sociais e moi intelixentes. Os que as te\u00f1en como animais de compa\u00f1\u00eda notan que continuamente desenvolven vocabularios de moitas palabras e frases. Debido a esta capacidade temper\u00e1n de falar, est\u00e1 superando \u00e1s cacat\u00faa como paxaro favorito para ensinarlle a falar. Outro factor que contrib\u00fae ao crecemento da s\u00faa popularidade \u00e9 que esta ave ten unha esperanza de vida curta e menor prezo que os papagaios grises africanos.\nComo a especie est\u00e1 na lista de pragas agr\u00edcolas en varios estados dos Estados Unidos, e en Australia Occidental non \u00e9 legal neses estados vendela ou posu\u00edla, igual que ocorre en Espa\u00f1a."}
{"id": "490032", "revid": "27155", "url": "https://gl.wikipedia.org/wiki?curid=490032", "title": "Cotorra arxentina", "text": ""}
{"id": "490033", "revid": "27155", "url": "https://gl.wikipedia.org/wiki?curid=490033", "title": "Cata", "text": ""}
{"id": "490034", "revid": "27155", "url": "https://gl.wikipedia.org/wiki?curid=490034", "title": "Myiopsitta monachus", "text": ""}
{"id": "490037", "revid": "1131", "url": "https://gl.wikipedia.org/wiki?curid=490037", "title": "Cristina Iglesias", "text": "Cristina Iglesias Fern\u00e1ndez Berridi, nada en Donostia o 8 de novembro de 1956, \u00e9 unha escultora e gravadora vasca. A s\u00faa obra at\u00f3pase en museos e espazos p\u00fablicos de varios pa\u00edses.\nTraxectoria.\nCristina Iglesias naceu nunha familia de artistas. Comezou a estudar Ciencias Qu\u00edmicas, carreira que abandonou para ir a Barcelona onde durante un tempo dedicouse ao debuxo e a cer\u00e1mica. Logo, formouse en Escultura na Chelsea School of Art de Londres. Al\u00ed co\u00f1eceu o home que m\u00e1is tarde ser\u00eda o seu marido, Juan Mu\u00f1oz, e a outros artistas como Anish Kapoor.\nA s\u00faa estancia na capital brit\u00e1nica \u2014e tam\u00e9n o paso por Italia\u2014 marcou o seu futuro como artista. Cando rematou no Reino Unido, puido acceder a unha bolsa Fulbright para estudar na Escola de Belas Artes do prestixioso Instituto Pratt de Nova York (1988).\nTraxectoria profesional.\nNa d\u00e9cada de 1980 realizou as s\u00faas d\u00faas primeiras exposici\u00f3ns individuais en Portugal e representou a Espa\u00f1a por primeira vez na Bienal de Venecia (1986). Esta presenza internacional permitiulle comezar a ser reco\u00f1ecida. Na d\u00e9cada de 1990, pasou con \u00e9xito por Su\u00edza, participou na Exposici\u00f3n Universal de Sevilla en 1992, na Bienal de Sidney, visitou por segunda vez a Bienal de Venecia e expuxo obras no Reino Unido e nos Estados Unidos, sendo galardoada en 1999 co Premio Nacional de Artes Pl\u00e1sticas en Espa\u00f1a, polos \"novos cami\u00f1os\" abertos. Durante eses anos, tam\u00e9n foi profesora de escultura na Academia de Belas Artes de M\u00fanic.\nA primeira obra p\u00fablica en Espa\u00f1a foi a porta de entrada do novo edificio na remodelaci\u00f3n do Museo do Prado (2007), encargo realizado por Rafael Moneo. O \"Portal-pasaxe\" est\u00e1 formado por seis grandes placas m\u00f3biles con forma de vexetais fosilizados en bronce.\nEn 2018, con motivo do 40 aniversario da Constituci\u00f3n Espa\u00f1ola, a s\u00faa escultura \"Sen t\u00edtulo, 1988\" foi seleccionada entre as obras do Museo Centro de Arte Reina Sof\u00eda para ser representada na exposici\u00f3n \"O poder da arte\". Dita exposici\u00f3n estivo situada nos edificios do Congreso dos Deputados e do Senado."}
{"id": "490053", "revid": "22570", "url": "https://gl.wikipedia.org/wiki?curid=490053", "title": "Kaulak", "text": "Antonio C\u00e1novas del Castillo y Vallejo, m\u00e1is co\u00f1ecido polo seud\u00f3nimo Kaulak, nado en Madrid o 22 de decembro de 1862 e finado ib\u00eddem o 13 de setembro de 1933, foi un fot\u00f3grafo espa\u00f1ol.\nTraxectoria.\nEra sobri\u00f1o do Presidente do Goberno de Espa\u00f1a Antonio C\u00e1novas del Castillo. En 1901, colaborou cos fot\u00f3grafos de orixe su\u00edza, Oscar Hauser Muller e Adolfo Menet Kurstiner, que fundaran en Madrid unha empresa de artes gr\u00e1ficas, a casa Hauser y Menet, moi co\u00f1ecida polas s\u00faas series de postais. Entre os 1904 e 1933 puxo en marcha o estudo Kaulak\u200b no n\u00famero 4 da r\u00faa Alcal\u00e1, convert\u00e9ndose nun dos m\u00e1is prestixiosos de Madrid. No seu estudo retratou a familia real, a aristocracia e a burgues\u00eda. Foi membro fundador da Sociedade Xeral de Fot\u00f3grafos de Espa\u00f1a e en 1918 cofundou a sociedade nacional de empresarios Uni\u00f3n Fotogr\u00e1fica. Ao final da s\u00faa vida lograra formar un grande arquivo fotogr\u00e1fico, constitu\u00eddo na actualidade por unhas 58\u00a0000 imaxes, entre negativos e positivos, que son propiedade do Estado e que se conservan na Biblioteca Nacional de Espa\u00f1a."}
{"id": "490054", "revid": "98629", "url": "https://gl.wikipedia.org/wiki?curid=490054", "title": "Retrato de Antonio de Covarrubias", "text": "O Retrato de Antonio de Covarrubias, \u00e9 unha obra do Greco, realizada entre 1595 e 1600 durante o seu \u00faltimo per\u00edodo toledano. Cons\u00e9rvase nunha das salas do Museo Nacional do Louvre en Par\u00eds, onde chegou en 1941 por mor un programa de intercambio de obras cos museos espa\u00f1ois.\nOutro retrato do mesmo personaxe, igualmente pintado polo artista cretense, cons\u00e9rvase no Museo de El Greco de Toledo.\nAn\u00e1lise.\nAntonio de Covarrubias y Leiva, nado no 1514 ou 1524 e finado no 1602, era un dos mellores xuristas de Toledo, profesor de Dereito en Salamanca e Conselleiro de Castela, ademais de mestre na Catedral de Santa Mar\u00eda e irm\u00e1n de Diego de Covarrubias. Era amigo persoal do pintor, a quen introduciu non c\u00edrculos intelectuais de Toledo, e nesta obra pode apreciarse a s\u00faa deterioraci\u00f3n f\u00edsica \u2014era xordo\u2014 e o seu illamento do mundo exterior. Con todo, todo esa circunstancia contrasta coa aparente serenidade que provoca o cadro que est\u00e1 realizado nunha composici\u00f3n de perfil a tres cuartos.\nA asimetr\u00eda da cara reforza a ancianidade do personaxe, mentres que o cabelo gris aviva o ton melanc\u00f3lico. O fondo \u00e9 neutro, tal como puxeran de moda Tiziano e a Escola veneciana.\nAntonio de Covarrubias \u00e9 un dos personaxes que aparecen na parte inferior do \"Enterro do se\u00f1or de Orgaz\", obra mestra do pintor.\nEn 1602, El Greco pintou tam\u00e9n o retrato do irm\u00e1n m\u00e1is vello de Antonio, Diego de Covarrubias, sendo o \"pendant\" deste cadro."}
{"id": "490057", "revid": "15490", "url": "https://gl.wikipedia.org/wiki?curid=490057", "title": "Retrato de Antonio de Covarrubias (Louvre)", "text": ""}
{"id": "490059", "revid": "89787", "url": "https://gl.wikipedia.org/wiki?curid=490059", "title": "Cheb (filme)", "text": "Cheb \u00e9 un filme franco-alxeriano de 1991 dirixido por Rachid Bouchareb. O filme foi escollido como candidato de Alxeria para o \u00d3scar \u00f3 mellor filme en lingua non inglesa na 64\u00aa edici\u00f3n dos premios, mais finalmente non foi nomeado."}
{"id": "490060", "revid": "23204", "url": "https://gl.wikipedia.org/wiki?curid=490060", "title": "Tallulah (filme)", "text": "Tallulah \u00e9 un filme estadounidense de 2016 escrito e dirixido por Sian Heder e protagonizado por Ellen Page, Allison Janney e Tammy Blanchard. O filme conta a historia dunha muller nova que inesperadamente toma un beb\u00e9 dunha nai irrespons\u00e1bel e finxe que o neno \u00e9 seu. Sen un sitio onde quedar, a muller pide axuda \u00e1 nai do seu ex-mozo, dic\u00edndolle que o beb\u00e9 \u00e9 a s\u00faa neta."}
{"id": "490062", "revid": "89787", "url": "https://gl.wikipedia.org/wiki?curid=490062", "title": "What Dreams May Come (filme)", "text": "What Dreams May Come \u00e9 un filme estadounidense de 1998 dirixido por Vincent Ward e adaptado por Ronald Bass a partir da novela hom\u00f3nima de 1978 escrita por Richard Matheson. Est\u00e1 protagonizado por Robin Williams e Cuba Gooding, Jr., ga\u00f1ou o \u00d3scar \u00f3s mellores efectos visuais na 71\u00aa edici\u00f3n dos premios e o Premio do Gremio de directores de arte para Excelencia en dese\u00f1o de produci\u00f3n. Tam\u00e9n estivo nomeado na categor\u00eda mellor dese\u00f1o de produci\u00f3n. O t\u00edtulo forma parte do soliloquio de Hamlet \"Ser ou non ser\"."}
{"id": "490064", "revid": "89787", "url": "https://gl.wikipedia.org/wiki?curid=490064", "title": "La Derni\u00e8re image", "text": "La Derni\u00e8re image (en ) \u00e9 un filme alxeriano de 1986 dirixido por Mohammed Lakhdar-Hamina. Estreouse no Festival Internacional de Cinema de Cannes de 1986. O filme foi escollido como candidato de Alxeria para o \u00d3scar \u00f3 mellor filme en lingua non inglesa na 59\u00aa edici\u00f3n dos premios, mais finalmente non foi nomeado."}
{"id": "490066", "revid": "89787", "url": "https://gl.wikipedia.org/wiki?curid=490066", "title": "Chronique des ann\u00e9es de braise", "text": "Chronique des ann\u00e9es de braise (en ) \u00e9 un filme alxeriano de 1975 dirixido por Mohammed Lakhdar-Hamina. Describe a guerra de Alxeria pola independencia vista dende os ollos dun labrego. O filme ga\u00f1ou a Palma de Ouro no Festival Internacional de Cinema de Cannes de 1975. Foi escollido como candidato de Alxeria para o \u00d3scar \u00f3 mellor filme en lingua non inglesa na 48\u00aa edici\u00f3n dos premios, mais finalmente non foi nomeado."}
{"id": "490067", "revid": "89787", "url": "https://gl.wikipedia.org/wiki?curid=490067", "title": "Le Bal (filme de 1983)", "text": "Le Bal \u00e9 un filme de 1983 dirixido por Ettore Scola, unha coproduci\u00f3n entre Alxeria, Francia e Italia que non ten di\u00e1logo. O filme foi nomeado en representaci\u00f3n de Alxeria para o \u00d3scar \u00f3 mellor filme en lingua non inglesa na 56\u00aa edici\u00f3n dos premios."}
{"id": "490068", "revid": "5863", "url": "https://gl.wikipedia.org/wiki?curid=490068", "title": "Antonio C\u00e1novas del Castillo y Vallejo", "text": ""}
{"id": "490070", "revid": "23204", "url": "https://gl.wikipedia.org/wiki?curid=490070", "title": "Vent de sable", "text": "Vent de sable (en ) \u00e9 un filme alxeriano de 1982 dirixido por Mohammed Lakhdar-Hamina. Estreouse no Festival Internacional de Cinema de Cannes de 1982. O filme foi escollido como candidato de Alxeria para o \u00d3scar \u00f3 mellor filme en lingua non inglesa na 55\u00aa edici\u00f3n dos premios, mais finalmente non foi nomeado."}
{"id": "490071", "revid": "5863", "url": "https://gl.wikipedia.org/wiki?curid=490071", "title": "Dalton Kaulak", "text": ""}
{"id": "490072", "revid": "5863", "url": "https://gl.wikipedia.org/wiki?curid=490072", "title": "Vascano", "text": ""}
{"id": "490076", "revid": "98629", "url": "https://gl.wikipedia.org/wiki?curid=490076", "title": "Kings (filme de 2007)", "text": "Kings \u00e9 un filme irland\u00e9s de 2007 escrito e dirixido por Tom Collins. Bas\u00e9ase na obra teatral de Jimmy Murphy \"The Kings of the Kilburn High Road\". O filme foi rodado con di\u00e1logos en lingua irlandesa e inglesa. Estreouse no Festival de Cinema de Taormina (Italia) en xu\u00f1o de 2007, e foi escollido como candidato de Irlanda para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado. O filme conta a historia dun grupo de amigos irlandeses, que despois de emigrar a Inglaterra hai trinta anos, re\u00fanense polo funeral dun amigo."}
{"id": "490077", "revid": "98629", "url": "https://gl.wikipedia.org/wiki?curid=490077", "title": "An Bronntanas", "text": "An Bronntanas \u00e9 un filme irland\u00e9s de 2014 dirixido por Tommy Collins. Foi escollido como candidato de Irlanda para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "490078", "revid": "98629", "url": "https://gl.wikipedia.org/wiki?curid=490078", "title": "As If I Am Not There", "text": "As If I Am Not There (en , \"Kao da me nema\") \u00e9 un filme irland\u00e9s de 2010 dirixido por Juanita Wilson. O filme est\u00e1 ambientado nos Balc\u00e1ns e foi rodado en lingua serbocroata. Foi escollido como candidato de Irlanda para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado.\nO filme conta a historia dunha mestra nova que viaxa at\u00e9 unha vila remota. Despois de que a vila \u00e9 atacada, ela \u00e9 encarcerada e violada xunto coas demais mulleres da vila. Bas\u00e9ase na novela hom\u00f3nima de Slavenka Drakuli\u0107 que trata a violaci\u00f3n durante a guerra de Bosnia."}
{"id": "490079", "revid": "23204", "url": "https://gl.wikipedia.org/wiki?curid=490079", "title": "Kao da me nema", "text": ""}
{"id": "490081", "revid": "15490", "url": "https://gl.wikipedia.org/wiki?curid=490081", "title": "R\u00edos de Galicia", "text": ""}
{"id": "490083", "revid": "5863", "url": "https://gl.wikipedia.org/wiki?curid=490083", "title": "Rodrigo Berruete Alejandre", "text": "Rodrigo Berruete Alejandre, co\u00f1ecido como Gitano, nado en Vilagarc\u00eda de Arousa cara a 1902 e finado no mesmo concello o 16 de febreiro de 1937, foi un sindicalista e guerrilleiro galego.\nTraxectoria.\nXornaleiro. Pertenc\u00eda \u00e1 Federaci\u00f3n Local da CNT de Vilagarc\u00eda de Arousa. Co golpe de Estado do 18 de xullo de 1936 fuxiu ao monte e organizou un grupo guerrilleiro no monte Xiabre con outros fuxidos: \u00c1ngel Buceta Loro\u00f1o, Ram\u00f3n Rodr\u00edguez Carregal, Francisco Bahamonde, Manuel Mart\u00ednez Freire, Jos\u00e9 Torres Eiras, e Seraf\u00edn Brea Otero, ao que se foron incorporando Urbano Tarr\u00edo Montero, Manuel Limeres Ord\u00f3\u00f1ez, Juan Gil Quintela, Antonio Basilio Sayanes Gonz\u00e1lez, Pilar Fern\u00e1ndez Seijo e Manuel D\u00edaz Hermo. Perseguidos pola Garda civil, o ex\u00e9rcito, os carabineiros e as milicias de Falange e a Garda C\u00edvica de Vilagarc\u00eda, o 13 de febreiro de 1937 cercan a casa de Pilar Fern\u00e1ndez en Trabanca Badi\u00f1a onde estaban refuxiados, pero logran fuxir. Na persecuci\u00f3n morre Manuel D\u00edaz Hermo e \u00c1ngel Buceta entr\u00e9gase ao d\u00eda seguinte. O 16 de febreiro son cercados nunha casa de Loenzo, os franquistas prenden lume ao edificio e morren carbonizados Rodrigo Berruete, Pilar Fern\u00e1ndez, Manuel Limeres e Antonio Sayanes. Os cad\u00e1veres foron trasladados ao cemiterio de Vilagarc\u00eda e soterrados nunha fosa com\u00fan sen nome."}
{"id": "490085", "revid": "1505", "url": "https://gl.wikipedia.org/wiki?curid=490085", "title": "Abra pacifica", "text": "Abra pacifica \u00e9 unha especie de bivalvo descrita por Dall 1915. \"Abra pacifica\" forma parte do x\u00e9nero \"Abra\" e da familia Semelidae. Non hai ningunha subespecie listada no Catalogue of life. "}
{"id": "490086", "revid": "5863", "url": "https://gl.wikipedia.org/wiki?curid=490086", "title": "Abra prismatica", "text": "Abra prismatica \u00e9 unha especie de bivalvo descrita por Montagu en 1808. \"Abra prismatica\" forma parte do x\u00e9nero \"Abra\" e da familia Semelidae. Segundo a Lista Vermella sueca, a especie est\u00e1 case ameazada en Suecia. Non hai ningunha subespecie listada no Catalogue of life. "}
{"id": "490087", "revid": "98629", "url": "https://gl.wikipedia.org/wiki?curid=490087", "title": "Harold Wethey", "text": "Harold Edwin Wethey, nado en Port Byron (no estado de Nova York) o 4 de outubro de 1902 e finado en Ann Arbor (M\u00edchigan) o 22 de setembro de 1984, foi un destacado historiador da arte estadounidense, especialista na vida e na obra de El Greco . \nTraxectoria.\nLicenciouse na Universidade Cornell e recibiu o doutoramento na Universidade de Harvard, onde traballou coma profesor. Impartiu clases no Bryn Mawr College e na Washington University en St. Louis, Missouri antes de ingresar na facultade da Universidade de M\u00edchigan en 1940, onde deu clases ata a s\u00faa xubilaci\u00f3n en 1972 e onde chegou a ser o xefe do Departamento de Belas Artes. \nEntre as s\u00faas obras acad\u00e9micas m\u00e1is destacadas destacan C\"olonial Architecture and Sculpture in Peru\", \"El Greco and His School\" (dous volumes), \"Alonso Cano: a study of the 17th century Spanish painter\" e tres volumes sobre Tiziano. Tam\u00e9n contribu\u00edu con tres artigos \u00e1 Enciclopedia brit\u00e1nica: \"\"El Greco\", \"Titian\" e \"History of Western Architecture\"\". \nComo especialista de El Greco, publicou en 1962 \"El Greco and His School\", un traballo que tivo un grande impacto nos c\u00edrculos acad\u00e9micos de todo o mundo. Tam\u00e9n contribu\u00edu a crear un amplo cat\u00e1logo razoado de obras do pintor, que anos despois ampliar\u00eda Jos\u00e9 \u00c1lvarez Lopera.\nO estudo sobre El Greco.\nA publicaci\u00f3n de \"El Greco and His School\" en 1962 ocasionou unha gran resonancia en c\u00edrculos especializados. En 1937, un estudo do historiador da arte Rodolfo Pallucchini tivo como efecto incrementar, se xeito importante, o n\u00famero de obras atribu\u00eddas a El Greco. Entre outras, Palluchini atribu\u00edulle un pequeno tr\u00edptico da Galleria Estense en M\u00f3dena, por mor dunha sinatura visible na cara traseira do panel central do tr\u00edptico (\"\u03a7\u03b5\u03af\u03c1 \u0394\u03bf\u03bc\u03ae\u03bd\u03b9\u03c7\u03bf\u03c5\", feito das mans de Dom\u00e9nicos). Houbo consenso en que o tr\u00edptico era unha obra temper\u00e1 de El Greco e, polo tanto, a publicaci\u00f3n de Pallucchini houbo se converter no criterio para as atribuci\u00f3ns ao artista. Con todo, cando Wethey publica a s\u00faa obra de 1962, \"El Greco and His School\", presentou un cat\u00e1logo razoado moito m\u00e1is restritivo e negou que o \"Tr\u00edptico de M\u00f3dena\", tivera que ver co artista cretense. Mentres que o historiador da arte Jos\u00e9 Cam\u00f3n Aznar atribu\u00edu entre 787 e 829 pinturas a El Greco, Wethey reduce este n\u00famero a 285 e Halldor S\u0153hner, especialista alem\u00e1n en arte espa\u00f1ol, reco\u00f1ece s\u00f3 137. Wethey e outros eruditos rexeitan a idea de que a s\u00faa orixe en Creta tivera relevancia algunha na s\u00faa formaci\u00f3n e apoiaban a eliminaci\u00f3n dun feixe de obras de El Greco. \nDende 1962, o descubrimento da \"Dormici\u00f3n da Virxe\" e o estudo de documentos de \u00e9poca por Nikolaos Panayotakis, Pandelis Prevelakis e Mar\u00eda Constantoudaki, convenceron gradualmente \u00e1 comunidade acad\u00e9mica de que a opini\u00f3n de Wethey de que El Greco non producira nada en Creta, xa non era admisible. O descubrimento desta Dormici\u00f3n supuxo a atribuci\u00f3n doutras tres obras asinadas por Dom\u00e9nicos a El Greco (o \"Tr\u00edptico de M\u00f3dena\", \"San Lucas pintando a Virxe e o Neno\" e a \"Adoraci\u00f3n dos Reis Magos\"), e tam\u00e9n a atribuci\u00f3n de m\u00e1is de pinturas, asinadas ou non, como \"A paix\u00f3n de Cristo\" (\"Piet\u00e0 con Anxos\"), pintadas en 1566 e reco\u00f1ecidas como obras iniciais de El Greco. \nWethey, finalmente, aceptou a idea de que \"probabelmente, El Greco foi o pequeno e moi disputado tr\u00edptico da Galleria Estense antes de abandonar Creta\". No entanto, as controversias sobre o n\u00famero de obras nunca se resolveron. "}
{"id": "490088", "revid": "15490", "url": "https://gl.wikipedia.org/wiki?curid=490088", "title": "Universidade de Harvard", "text": ""}
{"id": "490091", "revid": "5863", "url": "https://gl.wikipedia.org/wiki?curid=490091", "title": "Pablo Milan\u00e9s", "text": "Pablo Milan\u00e9s Arias, nado o 24 de febreiro de 1943 en Bayamo e finado en Madrid o 22 de novembro de 2022, foi un cantautor e guitarrista cubano. Foi un dos fundadores da nova trova cubana, xunto con Silvio Rodr\u00edguez e Noel Nicola, e un dos cantantes m\u00e1is importantes en lingua espa\u00f1ola do \u00faltimo cuarto do s\u00e9culo XX.\nTraxectoria.\nPablo Milan\u00e9s, co\u00f1ecido como Pablito, trasladouse coa s\u00faa familia de Bayamo \u00e1 Habana en 1950. Estudou no Conservatorio Municipal da Habana, daquela a escola musical m\u00e1is prestixiosa do pa\u00eds. A s\u00faa primeira actuaci\u00f3n p\u00fablica foi en 1956. Aos 15 anos, estaba activo nos c\u00edrculos musicais \"bohemios\" da Habana, asociado cos chamados m\u00fasicos \"filin\".\nA\u00ednda que apoiou a Revoluci\u00f3n Cubana, en 1965 foi enviado ao campo de traballos forzados agr\u00edcolas da UMAP en Camag\u00fcey. En 1967, escapou e fuxiu \u00e1 Habana para denunciar a inxustiza do campo de traballo. Isto provocou o seu encarceramento, primeiro durante dous meses en La Caba\u00f1a, unha fortaleza do s\u00e9culo XVIII na Habana, e despois durante un tempo nun campo de prisioneiros. Foi liberado cando o campo de prisioneiros foi pechado debido \u00e1 presi\u00f3n internacional.\nEn 1969, pasou a formar parte do Grupo de Experimentaci\u00f3n Sonora, un grupo seminal de m\u00fasicos novos, moitos dos cales se converteron en membros fundadores da \"nueva trova\", que comezou como movemento cun concerto de Milan\u00e9s, Silvio Rodr\u00edguez e Noel Nicola o 18 de febreiro de 1968. Ata finais da d\u00e9cada de 1980, a \"nueva trova\" foi o estilo musical non oficial da Revoluci\u00f3n Cubana.\nDesde a s\u00faa primeira gravaci\u00f3n (\"Versos sencillos de Jos\u00e9 Mart\u00ed\" en 1973), publicou m\u00e1is de 40 discos en solitario, e moitos m\u00e1is en colaboraci\u00f3n con outros artistas de Cuba, doutros lugares de Am\u00e9rica Latina e Espa\u00f1a. O seu primeiro disco con canci\u00f3ns orixinais (o hom\u00f3nimo \"Pablo Milan\u00e9s\") non foi publicado ata 1976. O auxe da s\u00faa creatividade tivo lugar a principios dos anos 80, cos seus discos \"El guerrero\", \"Yo me quedo\" e \"Comienzo y final de una verde ma\u00f1ana\".\nNo contexto da \"nueva trova\", Milan\u00e9s foi considerado como un dos m\u00e1is pr\u00f3ximos \u00e1s ra\u00edces tradicionais da m\u00fasica cubana, \u00e1 vez que estaba aberto a diversas influencias musicais doutras tradici\u00f3ns contempor\u00e1neas, como a m\u00fasica brasileira e o blues. O abano das s\u00faas composici\u00f3ns estend\u00edase desde himnos estritamente pol\u00edticos ata inspiradas canci\u00f3ns de amor. Musicou os poemas de escritores cubanos como Jos\u00e9 Mart\u00ed ou Nicol\u00e1s Guill\u00e9n. Algunhas das s\u00faas influencias musicais m\u00e1is importantes foron Mar\u00eda Teresa Vera, Lorenzo Hierrezuelo, Barbarito Diez, Benny Mor\u00e9, Lucho Gatica e Johann Sebastian Bach.\nDesde que se mudou a Espa\u00f1a, Milan\u00e9s criticou publicamente alg\u00fans aspectos do goberno cubano, a\u00ednda que seguiu adepto \u00e1 Revoluci\u00f3n Cubana. A s\u00faa disposici\u00f3n a falar abertamente dos fracasos da revoluci\u00f3n tensou as s\u00faas relaci\u00f3ns con Silvio Rodr\u00edguez e ao final da s\u00faa vida deixou de participar en campa\u00f1as a prol do goberno.\nVida persoal.\nPablo Milan\u00e9s casou cinco veces. A primeira con Olga Ayoub (1961-1969), coa que non tivo fillos. A segunda foi Yolanda Benet (1969-1973), coa que tivo tres fillas (unha delas finada en vida de Milan\u00e9s). A ela foille dedicada a canci\u00f3n \"Yolanda\".\nA terceira muller foi Zoe \u00c1lvarez (1978), coa que tivo un fillo; e a cuarta, Sandra (1990-2002), coa que tam\u00e9n tivo un fillo. Finalmente casou coa historiadora de Mazaricos, Nancy P\u00e9rez, que foi a muller coa que m\u00e1is tempo estivo de relaci\u00f3n (dezaoito anos, entre 2004 e o seu falecemento) e coa que tivo dous nenos, un rapaz e unha rapaza. En 2014 Pablo Milan\u00e9s someteuse a un transplante de ril, que lle fora doado por Nancy P\u00e9rez.\nFinou como consecuencia dun proceso cancer\u00edxeno.\nEstilo.\nA s\u00faa m\u00fasica, orixinaria na Trova, Son e outros estilos tradicionais da m\u00fasica cubana de comezos do s\u00e9culo XX, apartouno do estilo de Silvio Rodr\u00edguez."}
{"id": "490092", "revid": "88215", "url": "https://gl.wikipedia.org/wiki?curid=490092", "title": "16\u00ba Rally Sur do Condado", "text": ""}
{"id": "490101", "revid": "5863", "url": "https://gl.wikipedia.org/wiki?curid=490101", "title": "Alfonso XIII de Espa\u00f1a", "text": ""}
{"id": "490105", "revid": "1505", "url": "https://gl.wikipedia.org/wiki?curid=490105", "title": "Abra longicallis", "text": ""}
{"id": "490107", "revid": "1576", "url": "https://gl.wikipedia.org/wiki?curid=490107", "title": "Escolas da Literatura Portuguesa", "text": ""}
{"id": "490108", "revid": "1576", "url": "https://gl.wikipedia.org/wiki?curid=490108", "title": "Per\u00edodo sin\u00f3dico", "text": ""}
{"id": "490110", "revid": "1576", "url": "https://gl.wikipedia.org/wiki?curid=490110", "title": "Per\u00edodo sideral", "text": ""}
{"id": "490111", "revid": "1576", "url": "https://gl.wikipedia.org/wiki?curid=490111", "title": "Puntuacionismo", "text": ""}
{"id": "490113", "revid": "17467", "url": "https://gl.wikipedia.org/wiki?curid=490113", "title": "\u00c1rbore xeneal\u00f3xica dos reis de Asturias", "text": ""}
{"id": "490117", "revid": "89787", "url": "https://gl.wikipedia.org/wiki?curid=490117", "title": "Silvio Fern\u00e1ndez y Rodr\u00edguez-Bastos", "text": " \nSilvio Fern\u00e1ndez y Rodr\u00edguez-Bastos, nado en Ribadavia en 1859 e finado en Ourense o 10 de novembro de 1937, foi un pintor galego.\nTraxectoria.\nIniciou a s\u00faa formaci\u00f3n no Colexio dos Escolapios de Celanova. Foi disc\u00edpulo en Valladolid daquela Escola de Belas Artes e de Jos\u00e9 Mart\u00ed y Mons\u00f3. En 1875 foi premiado en dita Academia polo seu cadro \"Mozo de cuerda\", que se conservaba na mesma. Posteriormente seguiu os seus estudos na Real Academia de Belas Artes de San Fernando de Madrid, en Par\u00eds, onde tomou clases durante tres anos con L\u00e9on Bonnat, e en Roma de 1882 a 1886, cunha bolsa da Deputaci\u00f3n de Ourense.\nEn 1881 concorreu \u00e1 Exposici\u00f3n Nacional co seu cadro \"Torquemada ante los Reyes Cat\u00f3licos\", que eloxiou a prensa peri\u00f3dica. Na de 1887 obtivo medalla de 3\u00aa clase coa obra \"\u00a1A las fieras!\" (300x500cm), que representa o sacrificio dos primeiros cristi\u00e1ns. \u00c1 de 1890 acudiu co lenzo \"O xantar\", de tem\u00e1tica costumista.\nEn 1897 casou en Ourense con Antonia M\u00e9ndez.\nColaborou co movemento agrarista Acci\u00f3n Gallega, intervindo nalg\u00fans mitins. \nHai obra s\u00faa no Museo Provincial de Pontevedra, na Academia de Valladolid, na Colecci\u00f3n Caixa Galicia, no Carmen de los M\u00e1rtires de Granada e en colecci\u00f3ns particulares."}
{"id": "490118", "revid": "5863", "url": "https://gl.wikipedia.org/wiki?curid=490118", "title": "Silvio Fern\u00e1ndez e Rodr\u00edguez-Bastos", "text": ""}
{"id": "490119", "revid": "72012", "url": "https://gl.wikipedia.org/wiki?curid=490119", "title": "Arcangelo Scacchi", "text": "Arcangelo Scacchi, nado en Gravina di Puglia o 10 de febreiro de 1810 e finado o 11 de outubro de 1893 en N\u00e1poles, foi un xe\u00f3logo, mineraloxista e vulcan\u00f3logo italiano. \nTraxectoria.\nFormaci\u00f3n e carreira.\nIniciou os seus estudos frecuentando os seminarios de Bari e de Gravina: o 1 de outubro de 1827 iniciou en N\u00e1poles os estudos de medicina, que terminou, obtendo a licenciatura en 1831. Pouco despois da licenciatura dedicouse a outros intereses e aplicouse \u00e1s ciencias naturais. Foi alumno de Matteo Tondi e de Teodoro Monticelli, secretario perpetuo da Real Academia das Ciencias de N\u00e1poles, que lle mostrou especial benevolencia, po\u00f1endo a s\u00faa disposici\u00f3n a s\u00faa propia colecci\u00f3n de minerais e de f\u00f3siles. En setembro de 1841 foi nomeado axudante para a demostraci\u00f3n dos obxectos na c\u00e1tedra de mineralox\u00eda da Universidade Rexia de N\u00e1poles e o 1 de agosto de 1844 foi nomeado profesor de mineralox\u00eda e director do Museo de mineralox\u00eda de N\u00e1poles, cargo que desempe\u00f1ou ata 1891, cando foi nomeado profesor em\u00e9rito.\nEn 1861 foi nomeado senador vitalicio do Reino de Italia.\nFoi reitor da Universidade de N\u00e1poles de 1865 a 1867 e de 1875 a 1877.\nEn 1875 foi socio nacional da Accademia dei Lincei.\nFinou en N\u00e1poles o 11 de outubro de 1893.\nEstudos e investigaci\u00f3ns.\nOs primeiros traballos de Scacchi foron sobre conquiolox\u00eda coa redacci\u00f3n do \"Catalogus Conchyliorum Regni neapolitani\" (Cat\u00e1logo das cunchas do Reino napolitano) de 1836, e de \" Notizie geologiche sulle conchiglie che si trovan fossili nell\u2019isola d\u2019Ischia e lungo la spiaggia tra Pozzuoli e Monte Nuovo\" (Noticias sobre as cunchas que se atopan na illa de Ischia e ao longo da praia entre Pozzuoli e Monte Nuovo) de 1841. \nSeguidamente, ocupouse case exclusivamente en investigaci\u00f3ns no campo da cristalograf\u00eda, da mineralox\u00eda e da vulcanolox\u00eda, con particular referencia \u00e1 descrici\u00f3n da morfolox\u00eda e da x\u00e9nese dos minerais presentes no Vesuvio.\nNo campo da cristalograf\u00eda foi o descubridor da clase pedial e da poliedr\u00eda das caras. \nFoi o descubridor dalgunhas novas rochas e minerais, como a scacchita ou a nocerita. Durante os seus estudos sobre cunchas describiu algunhas especies de moluscos.\nObra.\nO cat\u00e1logo completo das obras de Scacchi foi compilado en 1891 polo mesmo autor. Est\u00e1 reproducido na necrol\u00f3xica publicada en 1894 en \"Giornale di mineralogia, cristallografia e petrografia\"."}
{"id": "490120", "revid": "5863", "url": "https://gl.wikipedia.org/wiki?curid=490120", "title": "Silvio Fern\u00e1ndez", "text": "O nome Silvio Fern\u00e1ndez pode referirse a:"}
{"id": "490122", "revid": "5863", "url": "https://gl.wikipedia.org/wiki?curid=490122", "title": "Silvio Fern\u00e1ndez Rodr\u00edguez-Bastos", "text": ""}
{"id": "490124", "revid": "1505", "url": "https://gl.wikipedia.org/wiki?curid=490124", "title": "Abra profundorum", "text": "Abra profundorum \u00e9 unha especie de bivalvo descrita por E. A. Smith en 1885. \"Abra profundorum\" forma parte do x\u00e9nero \"Abra\" e da familia Semelidae. Non hai ningunha subespecie listada no Catalogue of Life."}
{"id": "490125", "revid": "1888", "url": "https://gl.wikipedia.org/wiki?curid=490125", "title": "Amada L\u00f3pez de Meneses", "text": ""}
{"id": "490142", "revid": "98629", "url": "https://gl.wikipedia.org/wiki?curid=490142", "title": "Viva (filme de 2015)", "text": "Viva \u00e9 un filme irland\u00e9s de 2015, rodado en lingua castel\u00e1 e ambientado en Cuba, dirixido por Paddy Breathnach e escrito por Mark O'Halloran. O filme foi escollido como candidato de Irlanda para o \u00d3scar \u00f3 mellor filme en lingua non inglesa na 88\u00aa edici\u00f3n dos premios. Clasificouse na lista curta de decembro xunto a outros oito filmes, mais finalmente non foi nomeado.\nSinopse.\nConta a historia dun artista drag que, despois de reunirse co seu pai, debe aceptar a s\u00faa sexualidade."}
{"id": "490143", "revid": "56817", "url": "https://gl.wikipedia.org/wiki?curid=490143", "title": "Gaza (filme)", "text": "Gaza \u00e9 un filme documental irland\u00e9s de 2019 dirixido por Garry Keane e Andrew McConnell. Estreouse no Festival de Cinema de Sundance e conta a vida e o d\u00eda a d\u00eda dos cidad\u00e1ns de Gaza. Foi escollido como candidato de Irlanda para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado."}
{"id": "490144", "revid": "5132", "url": "https://gl.wikipedia.org/wiki?curid=490144", "title": "Oakland-Alameda County Coliseum", "text": ""}
{"id": "490146", "revid": "23204", "url": "https://gl.wikipedia.org/wiki?curid=490146", "title": "Wadjda", "text": "Wadjda (en ) \u00e9 un filme saudita de 2012 escrito e dirixido por Haifa al-Mansur. Foi o primeiro filme rodado completamente en Arabia Saudita e a primeira longametraxe xamais dirixida por unha muller saudita. Ga\u00f1ou numerosos premios en festivais internacionais de cinema. Foi escollido como candidato de Arabia Saudita para o \u00d3scar \u00f3 mellor filme en lingua non inglesa na 86\u00aa edici\u00f3n dos premios (sendo a primeira vez que o pa\u00eds se presenta \u00f3s \u00d3scars), mais finalmente non foi nomeado. Foi nomeado \u00f3 BAFTA \u00f3 mellor filme en lingua non inglesa."}
{"id": "490150", "revid": "1131", "url": "https://gl.wikipedia.org/wiki?curid=490150", "title": "Globe Life Field", "text": "O Globe Life Field \u00e9 un parque de b\u00e9isbol en construci\u00f3n situado en Arlington, Texas, entre Dallas e Fort Worth. A s\u00faa inauguraci\u00f3n est\u00e1 prevista para o 23 de marzo de 2020. Ser\u00e1 o estadio local dos Texas Rangers da Major League Baseball (MLB) tras deixar o Globe Life Park, o cal usaron entre 2001 e 2019. A construci\u00f3n deste recinto comezou o 28 de setembro de 2017 tras aprobar os residentes en Arlington en novembro de 2016 aumentar os impostos e as taxas de hotel. O novo estadio \u00e9 adxacente ao antigo."}
{"id": "490151", "revid": "6178846", "url": "https://gl.wikipedia.org/wiki?curid=490151", "title": "Barakah yoqabil Barakah", "text": "Barakah yoqabil Barakah (en ) \u00e9 un filme saudita de 2016 dirixido e escrito por Mahmoud Sabbagh. \u00c9 unha comedia rom\u00e1ntica que conta a historia dunha parella saudita e as dificultades que atopa na s\u00faa relaci\u00f3n. Foi escollido como candidato de Arabia Saudita para o para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado.\nProduci\u00f3n.\nA rodaxe de \"Barakah yoqabil Barakah\" comezou o 25 de setembro de 2015 e rematou o 22 de outubro, sendo rodado completamente en Jeddah, Arabia Saudita."}
{"id": "490152", "revid": "98629", "url": "https://gl.wikipedia.org/wiki?curid=490152", "title": "The Perfect Candidate", "text": "The Perfect Candidate \u00e9 un filme saudita de 2019 dirixido por Haifa al-Mansur. Foi escollido para competir polo Le\u00f3n de Ouro na 76\u00aa edici\u00f3n do Festival Internacional de Cinema de Venecia. Tam\u00e9n foi escollido como candidato de Arabia Saudita para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nUnha m\u00e9dica saud\u00ed nova pres\u00e9ntase \u00e1s elecci\u00f3ns locais para poder mellorar o acceso ao centro de sa\u00fade. Isto forza a s\u00faa familia e a comunidade a aceptala como a primeira muller candidata."}
{"id": "490153", "revid": "5863", "url": "https://gl.wikipedia.org/wiki?curid=490153", "title": "Silvio Fern\u00e1ndez Rodr\u00edguez", "text": ""}
{"id": "490154", "revid": "98629", "url": "https://gl.wikipedia.org/wiki?curid=490154", "title": "Erken kisher", "text": "Erken kisher (en ) \u00e9 un filme armenio de 2018 dirixido por Edgar Baghdasaryan. Foi escollido como candidato de Armenia para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nUnha pedra pouco habitual une tres historias ambientadas a comezos da d\u00e9cada de 2000, durante o xenocidio armenio de 1915 e no s\u00e9culo XI."}
{"id": "490155", "revid": "98629", "url": "https://gl.wikipedia.org/wiki?curid=490155", "title": "Yeva", "text": "Yeva (en ) \u00e9 un filme armenio de 2017 dirixido por Anahit Abad. O filme foi producido polo Centro Nacional de Cinema de Armenia e pola Fundaci\u00f3n Farabi de Cinema de Ir\u00e1n, sendo a primeira longametraxe de Anahid Abad. Foi escollido como candidato de Armenia para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado.\nSinopse.\nDespois da morte do seu esposo, unha nai nova fuxe de Ierev\u00e1n \u00e1 Rep\u00fablica de Artsakh coa s\u00faa filla para escapar dos seus sogros, mais os acontecementos s\u00e9guena at\u00e9 al\u00ed."}
{"id": "490156", "revid": "98629", "url": "https://gl.wikipedia.org/wiki?curid=490156", "title": "Zemletryasenie", "text": "Zemletryasenie (en ) \u00e9 un filme armenio-ruso de 2016 dirixido por Sarik Andreasyan. O filme conta a cat\u00e1strofe do terremoto de Armenia de 1988. Foi escollido como candidato de Armenia para o \u00d3scar \u00f3 mellor filme en lingua non inglesa na 89\u00aa edici\u00f3n dos premios. Por\u00e9n, foi descualificado pola Academia por non cumprir os requirimentos dunha candidatura.\nSinopse.\nTralo terrible terremoto de 1988 en Armenia, un pai ruso e un mozo armenio deciden axudar os superviventes e atopar os seus seres queridos."}
{"id": "490157", "revid": "72012", "url": "https://gl.wikipedia.org/wiki?curid=490157", "title": "Ekspress-AM 33", "text": ""}
{"id": "490158", "revid": "72012", "url": "https://gl.wikipedia.org/wiki?curid=490158", "title": "Ekspress-AM 44", "text": ""}
{"id": "490159", "revid": "72012", "url": "https://gl.wikipedia.org/wiki?curid=490159", "title": "Ekspress-MD 1", "text": ""}
{"id": "490160", "revid": "72012", "url": "https://gl.wikipedia.org/wiki?curid=490160", "title": "Ekspress-AM 4", "text": ""}
{"id": "490161", "revid": "72012", "url": "https://gl.wikipedia.org/wiki?curid=490161", "title": "Ekspress-MD 2", "text": ""}
{"id": "490162", "revid": "72012", "url": "https://gl.wikipedia.org/wiki?curid=490162", "title": "Ekspress-AM 5", "text": ""}
{"id": "490163", "revid": "72012", "url": "https://gl.wikipedia.org/wiki?curid=490163", "title": "Ekspress-AT 1", "text": ""}
{"id": "490164", "revid": "72012", "url": "https://gl.wikipedia.org/wiki?curid=490164", "title": "Ekspress-AT 2", "text": ""}
{"id": "490165", "revid": "72012", "url": "https://gl.wikipedia.org/wiki?curid=490165", "title": "Ekspress-AM 4R", "text": ""}
{"id": "490166", "revid": "72012", "url": "https://gl.wikipedia.org/wiki?curid=490166", "title": "Ekspress-AM 6", "text": ""}
{"id": "490167", "revid": "72012", "url": "https://gl.wikipedia.org/wiki?curid=490167", "title": "Ekspress-AM 7", "text": ""}
{"id": "490168", "revid": "72012", "url": "https://gl.wikipedia.org/wiki?curid=490168", "title": "Ekspress-AM 8", "text": ""}
{"id": "490169", "revid": "72012", "url": "https://gl.wikipedia.org/wiki?curid=490169", "title": "Ekspress-AMU 1", "text": ""}
{"id": "490170", "revid": "23204", "url": "https://gl.wikipedia.org/wiki?curid=490170", "title": "Ete bolore", "text": "Ete bolore (en ) \u00e9 un filme armenio de 2012 dirixido por Nataliya Belyauskene. O filme foi escollido como candidato de Armenia para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "490171", "revid": "23204", "url": "https://gl.wikipedia.org/wiki?curid=490171", "title": "Hrashagortsi ashune", "text": "Hrashagortsi ashune (en ) \u00e9 un filme documental armenio de 2008 dirixido e escrito por Ruben Gevorkyants e Vahe Gevorkyants e protagonizado polo actor italiano Tonino Guerra. Foi escollido como candidato de Armenia para o \u00d3scar \u00f3 mellor filme internacional na 82\u00aa edici\u00f3n dos premios, mais finalmente non foi nomeado."}
{"id": "490172", "revid": "23204", "url": "https://gl.wikipedia.org/wiki?curid=490172", "title": "Vodka Lemon", "text": "Vodka Lemon (en kurdo sorani: \u06a4\u06c6\u062f\u06a9\u0627 \u0644\u06cc\u0645\u06c6) \u00e9 un filme de 2003 filme dirixido polo director kurdo iraqu\u00ed Huner Saleem. Foi escollido como candidato de Armenia para o \u00d3scar \u00f3 mellor filme internacional na 76\u00aa edici\u00f3n dos premios, mais finalmente non foi nomeado."}
{"id": "490173", "revid": "89787", "url": "https://gl.wikipedia.org/wiki?curid=490173", "title": "Ward Cunningham", "text": "Howard G. \"Ward\" Cunningham, nado en Michigan City o 26 de maio de 1949, \u00e9 un programador estadounidense que desenvolveu a primeira wiki e foi coautor do \"Manifesto for Agile Software Development\" Pioneiro no padr\u00f3n de dese\u00f1o e da programaci\u00f3n extrema, comezou a codificar a WikiWikiWeb en 1994, e instalouna na p\u00e1xina web da consultor\u00eda de software que creou coa s\u00faa esposa, Karen, Cunningham &amp; Cunningham (co\u00f1ecida habitualmente polo seu nome de dominio, c2.com), o 25 de marzo de 1995, como anexo ao Portland Pattern Repository. Escribiu un libro sobre wikis titulado \"The Wiki Way\" e inventou o Framework for Integrated Tests.\nCunningham foi un voceiro clave nos primeiros tres relatorios da serie de conferencias sobre a investigaci\u00f3n e a pr\u00e1ctica das wikis e tam\u00e9n no Wikimedia Developer Summit 2017.\nTraxectoria.\nCunningham naceu en Michigan City, Indiana e criouse en Highland, Indiana, permanecendo al\u00ed durante o instituto. Recibiu o seu grao en enxe\u00f1ar\u00eda interdisciplinar (enxe\u00f1ar\u00eda el\u00e9ctrica e ciencias da computaci\u00f3n) e o seu mestrado en ciencias da computaci\u00f3n pola Universidade Purdue, en que se graduou en 1978. Foi foundador de Cunningham &amp; Cunningham, Inc. e tam\u00e9n actuou como director de R&amp;D en Wyatt Software e como enxe\u00f1eiro xefe en Tektronix Computer Research Laboratory. \u00c9 o fundador de The Hillside Group e participou na conferencia Pattern Languages of Programming que patrocina. Cunningham formou parte da comunidade Smalltalk. Entre decembro de 2003 e outubro de 2005, traballou para Microsoft Corporation no grupo \"Patterns &amp; Practices\". De outubro de 2005 a maio de 2007 tivo o posto de Director of Committer Community Development na Eclipse Foundation.\nEn maio de 2009, Cunningham uniuse a AboutUs como CTO. O 24 de marzo de 2011, \"The Oregonian\" informou que Cunningham sa\u00edra de AboutUs para unirse a CitizenGlobal, unha \"startup\" con sede en Venice-Beach que traballa en contidos de v\u00eddeo. Contin\u00faa como \"aseso\" de AboutUs. Cunningham abandonou CitizenGlobal para ser programador en New Relic.\nVida persoal.\nCunningham vive en Beaverton, Oreg\u00f3n. Ten unha licenza Extra Class de radioafeccionado outorgada pola Federal Communications Commission, e o seu sinal de chamada \u00e9 Kilo Nine Oscar X-ray, K9OX."}
{"id": "490174", "revid": "23204", "url": "https://gl.wikipedia.org/wiki?curid=490174", "title": "Lrutyan Simfonia", "text": "Lrutyan Simfonia (en ) \u00e9 un filme armenio de 2001 dirixido por Vigen Chaldranyan. Foi escollido como candidato de Armenia para o \u00d3scar \u00f3 mellor filme internacional na 74\u00aa edici\u00f3n dos premios, mais finalmente non foi nomeado."}
{"id": "490175", "revid": "98629", "url": "https://gl.wikipedia.org/wiki?curid=490175", "title": "La odisea de los giles", "text": "La odisea de los giles \u00e9 un filme arxentino de 2019 co-escrito e dirixido por Sebasti\u00e1n Borensztein. Bas\u00e9ase na novela \"La noche de la Usina\" escrita por Eduardo Sacheri, quen tam\u00e9n co-escribiu o gui\u00f3n. Est\u00e1 protagonizado por Ricardo Dar\u00edn, Luis Brandoni, Chino Dar\u00edn, Ver\u00f3nica Llin\u00e1s, Daniel Ar\u00e1oz, Carlos Belloso, Marco Caponi, Rita Cortese e Andr\u00e9s Parra.\n\"La odisea de los giles\" estreouse na Arxentina o 15 de agosto de 2019, e tivo a s\u00faa estrea internacional na secci\u00f3n de Presentaci\u00f3ns Especiais do Festival Internacional de Cinema de Toronto. O filme recibiu a aclamacion da cr\u00edtica polas s\u00faas interpretaci\u00f3ns, e foi comparado con \"How to Steal a Million\" (1966) e \"Ocean's Eleven\" (2001). Foi escollido como candidato da Arxentina para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nA historia sit\u00faase durante a crise arxentina de 2001. Un grupo de veci\u00f1os dunha pequena localidade arxentina (Alsina) intenta superar a crise cun proxecto colectivo. Cando chega o \"corralito\" vense envoltos nunha estaba que os deixa case na ru\u00edna, mais axi\u00f1a ver\u00e1n a ocasi\u00f3n de vingarse mediante m\u00e9todos \"sui generis\"."}
{"id": "490176", "revid": "1131", "url": "https://gl.wikipedia.org/wiki?curid=490176", "title": "Christina Onassis", "text": "Christina Onassis Livanos (\u03a7\u03c1\u03b9\u03c3\u03c4\u03af\u03bd\u03b1 \u03a9\u03bd\u03ac\u03c3\u03b7), nada en Nova York o 11 de decembro de 1950 e finada en Bos Aires o 19 de novembro de 1988, foi unha empresaria, \"socialite\" e herdeira da fortuna Onassis, filla m\u00e1is nova de Athina Livanos e do magnate grego Arist\u00f3teles Onassis.\nTraxectoria.\nPrimeiros anos.\nChristina Onassis, \u00fanica filla do magnate navieiro grego Arist\u00f3teles Onassis e a s\u00faa primeira esposa Athina Livanos, naceu na cidade de Nova York no sanatorio LeRoy. O seu av\u00f3 materno era Stavros G. Livanos, fundador do imperio navieiro Livanos. Christina ti\u00f1a un irm\u00e1n m\u00e1is vello, Alexander e ambos foron criados e educados en Francia, Grecia e Inglaterra. En concreto, formouse na escola Headington de Oxford e no Queen's College de Londres, entre 1968 e 1969.\nOs pais de Onassis divorci\u00e1ronse en 1960, debido \u00e1 relaci\u00f3n do seu pai coa cantante de \u00f3pera Maria Callas. M\u00e1is tarde, en 1968, casou coa ex primeira dama dos Estados Unidos, Jacqueline Kennedy, vi\u00fava do presidente John F. Kennedy. Segundo parece, Christina e Alexander desconfiaban de Kennedy e nunca a aceptaron. Pola s\u00faa banda, a nai de Christina, Athina, casou con Stavros Niarchos en 1971.\nNo prazo de 29 meses, Onassis perdeu toda a s\u00faa familia inmediata. O seu irm\u00e1n, Alexander, morreu nun accidente de avi\u00f3n en Atenas en 1973, unha morte que desolou tod a familia. A s\u00faa nai morreu por unha sobredose de drogas en 1974, deixando a Christina 77 mill\u00f3ns de d\u00f3lares en inmobles. Trala morte de Alexander, a sa\u00fade do seu pai comezou a deteriorarse, e morreu en marzo de 1975. Despois de perder o seu pai, Christina renunciou \u00e1 s\u00faa cidadan\u00eda estadounidense e doou ao Hospital Americano de Par\u00eds a parte estadounidense das s\u00faas participaci\u00f3ns na compa\u00f1\u00eda do seu pai. Polo contrario, mantivo a dobre cidadan\u00eda grega e arxentina ao longo de toda a s\u00faa vida.\nCarreira.\nTrala morte de Alexander, Arist\u00f3teles Onassis comezou a preparar a s\u00faa filla para facerse cargo da empresa familiar, polo que foi enviada a Nova York para traballar na s\u00faa oficina. Cando morreu o seu pai, Christina herdou o 55\u00a0% da s\u00faa fortuna, estimada nese momento en cincocentos mill\u00f3ns de d\u00f3lares. O 45\u00a0% restante foi financiado por unha fundaci\u00f3n establecida en memoria de Alexander, e Jacqueline Kennedy Onassis recibiu tam\u00e9n 26 mill\u00f3ns de d\u00f3lares do patrimonio. Christina centrara a atenci\u00f3n do seu pai nos seus \u00faltimos anos. El consider\u00e1baa a s\u00faa sucesora e adestrouna con \u00e9xito nas operaci\u00f3ns comerciais do imperio de negocios Onassis. En efecto, trala morte do seu pai, o imperio navieiro continuou a funcionar de xeito eficaz.\nOnassis recibiu considerable atenci\u00f3n dos medios de comunicaci\u00f3n debido ao seu luxoso estilo de vida, os seus h\u00e1bitos de consumo e a s\u00faa turbulenta vida persoal. A pesar da s\u00faa riqueza, adoitaba ser infeliz por culpa das s\u00faas continuas batallas contra o sobrepeso e pola s\u00faa incapacidade de atopar un amor duradeiro. Toda a s\u00faa vida fixo dietas para perder grandes cantidades de peso, mais, cando volv\u00eda recuperalo, entraba en frecuentes depresi\u00f3ns. Diagnosticada con depresi\u00f3n cl\u00ednica aos trinta anos de idade, prescrib\u00edronlle barbit\u00faricos, anfetaminas e p\u00edlulas para durmir. Onassis converteuse en adicta e foi hospitalizada por unha sobredose de somn\u00edferos na d\u00e9cada de 1970.\nPasamento.\nO 19 de novembro de 1988, aos 37 anos, o corpo de Onassis foi atopado pola s\u00faa gobernanta na ba\u00f1eira dunha masi\u00f3n do Club de Campo Tortugas, en Bos Aires, propiedade da s\u00faa \u00edntima amiga Marina Dodero, a quen fora visitar. No momento do seu falecemento, a s\u00faa filla Athina Roussel estaba en Su\u00edza co seu pai e a s\u00faa madrasta. A autopsia non achou evidencia de suicidio, sobredose de drogas ou crime, e ditaminou que Onassis morrera dun un ataque ao coraz\u00f3n, causado por un edema agudo de pulm\u00f3n. Realizouse un funeral privado, de rito ortodoxo grego, o 20 de novembro nunha capela de Skorpios, illa privada propiedade da s\u00faa familia. Os seus restos descansan no cemiterio da illa, xunto cos do seu pai e do seu irm\u00e1n.\nOnassis deixou \u00e1 s\u00faa \u00fanica filla, Athina, toda a s\u00faa fortuna, estimada en 2500 mill\u00f3ns de d\u00f3lares no momento do seu falecemento. Athina foi criada en Su\u00edza polo seu pai e a s\u00faa esposa, e obtivo o control da metado do patrimonio ao cumprir dezaoito anos.\nVida privada.\nOnassis tivo catro matrimonios, todos acabados en divorcio. Casou co seu primeiro marido, o promotor inmobiliario Joseph Bolker, aos 20 anos en 1971. Bolker era un pai divorciado de catro fillos, 27 anos m\u00e1is vello ca ela. Segundo as cr\u00f3nicas da \u00e9poca, o seu pai desaprobaba a relaci\u00f3n e fixo presi\u00f3n para que se divorciase del. O matrimonio durou s\u00f3 nove meses.\nO seu segundo marido foi un rico herdeiro grego, Alexander Andreadis, co que casou pouco despois da morte do seu pai en 1975. Divorci\u00e1ronse logo de catorce meses.\nO terceiro marido de Onassis foi un axente navieiro de Rusia, Sergei Kauzov, co que casou en 1978. A parella divorciouse o ano seguinte.\nO seu cuarto e \u00faltimo matrimonio foi co empresario franc\u00e9s Thierry Roussel e tivo lugar en 1984. Xuntos tiveron unha filla, Athina, en 1985. Divorci\u00e1ronse despois de que Onassis descubrira que, durante o matrimonio, Roussel tivera un fillo coa s\u00faa amante, a modelo sueca Marianne \"Gaby\" Landhage.\nNa cultura popular.\nA cantante estadounidense Patty Griffin dedicou a canci\u00f3n \"Christina\" a Onassis. O cantautor espa\u00f1ol Joaqu\u00edn Sabina tam\u00e9n lle dedicou unha canci\u00f3n, titulada \"Pobre Cristina\", que apareceu no seu \u00e1lbum de 1990 \"Mentiras Piadosas\"."}
{"id": "490178", "revid": "1888", "url": "https://gl.wikipedia.org/wiki?curid=490178", "title": "Ahora", "text": "Ahora foi un peri\u00f3dico editado en Cambados en 1930.\nHistoria e caracter\u00edsticas.\nApareceu o 19 de xu\u00f1o de 1930. Ti\u00f1a por lema \"No cre\u00e1is en las verdades, en pol\u00edtica local, de Romanones, Melquiades y el conde de Bugallal\". Entre os seus colaboradores figurou Julio Camba. S\u00f3 se publicou o primeiro n\u00famero."}
{"id": "490179", "revid": "100019", "url": "https://gl.wikipedia.org/wiki?curid=490179", "title": "Sporting Clube de Portugal (voleibol)", "text": "O Sporting Clube de Portugal \u00e9 unha secci\u00f3n deportiva profesional do Sporting CP, fundada en 1938, que se dedica \u00f3 voleibol. O equipo xoga os seus encontros como local no Pavilh\u00e3o Jo\u00e3o Rocha."}
{"id": "490181", "revid": "89787", "url": "https://gl.wikipedia.org/wiki?curid=490181", "title": "Rally Botafumeiro de 2019", "text": "O Rally Botafumeiro de 2019 foi a 27\u00aa edici\u00f3n de dito rally e a sexta proba da tempada 2019 do Campionato de Galicia de Rally. Celebrouse entre o 10 e o 11 de agosto de 2019 e o vencedor foi V\u00edctor Senra.\nItinerario.\nConstou de once treitos, comezando o venres nos arredores do Estadio de San L\u00e1zaro con d\u00faas pasadas a un tramo espect\u00e1culo, e disput\u00e1ndose o resto de treitos o s\u00e1bado, por Souto de Vea (A Estrada), Vedra e Ar\u00edns, con tres pasadas a cada un deles.\nInscritos.\nInscrib\u00edronse 134 equipos, destacando as presenzas do l\u00edder do campionato, V\u00edctor Senra, e dos seus dous m\u00e1ximos rivais polo t\u00edtulo, Alberto Meira e Iago Caama\u00f1o, as\u00ed como outros pilotos de renome como Luis Vilari\u00f1o, Luis Penido ou o campi\u00f3n do mundo de tr\u00edatlon Iv\u00e1n Ra\u00f1a.\nResumo.\nIago Caama\u00f1o comezou liderando o venres nas d\u00faas pasadas ao treito espect\u00e1culo de San L\u00e1zaro, pero xa no primeiro tramo do s\u00e1bado V\u00edctor Senra subiu ao primeiro posto da clasificaci\u00f3n, que xa non abandonar\u00eda at\u00e9 o final da proba. Marcou o mellor tempo en seis dos nove treitos do s\u00e1bado para rematar con m\u00e1is de 35 segundos de vantaxe sobre Caama\u00f1o, segundo, e case dous minutos sobre o terceiro, o portugu\u00e9s Ricardo Costa. Alberto Meira tivo que retirarse por problemas co embrague. Foi a s\u00e9tima vitoria de Senra neste rally (a sexta consecutiva) e quedou a un paso do seu terceiro t\u00edtulo auton\u00f3mico, ao dobrar en puntos ao segundo."}
{"id": "490182", "revid": "4817", "url": "https://gl.wikipedia.org/wiki?curid=490182", "title": "Electron (foguete)", "text": "Electron \u00e9 o nome dun foguete lixeiro fabricado e operado pola compa\u00f1\u00eda estadounidense/neozelandesa Rocket Lab.\nCaracter\u00edsticas.\nElectron est\u00e1 dese\u00f1ado para po\u00f1er cargas lixeiras, de non m\u00e1is de 225 kg, en \u00f3rbita terrestre. O foguete ten un di\u00e1metro de 1,2 m e unha altura de 17 m. Usa d\u00faas etapas constru\u00eddas en composto de carbono alimentadas por os\u00edxeno l\u00edquido e queroseno, a primeira con nove motores Rutherford e a segunda con un, especialmente dese\u00f1ado para funcionar no baleiro. Os motores Rutherford son os primeiros motores foguete constru\u00eddos coas s\u00faas partes principais impresas en 3D. As bombas que moven o propelente son puramente el\u00e9ctricas para aforrar peso. Opcionalmente p\u00f3dese usar unha pequena terceira etapa, propulsada por un motor Curie, capaz de m\u00faltiples acendidos para modificar a \u00f3rbita dos sat\u00e9lites lanzados. O foguete l\u00e1nzase desde a estaci\u00f3n Onenui, en Mahia, en Nova Zelandia, e desde as instalaci\u00f3ns de lanzamento de Wallops Island, en Estados Unidos, a\u00ednda que hai plans para lanzalo tam\u00e9n desde Escocia."}
{"id": "490185", "revid": "98629", "url": "https://gl.wikipedia.org/wiki?curid=490185", "title": "Zama (filme de 2017)", "text": "Zama \u00e9 un filme arxentino de 2017 dirixido por Lucrecia Martel. Bas\u00e9ase na novela hom\u00f3nima de Antonio di Benedetto. Estreouse na 74\u00aa edici\u00f3n do Festival Internacional de Cinema de Venecia. Tam\u00e9n foi estreado na secci\u00f3n \"Masters\" do Festival Internacional de Cinema de Toronto de 2017. O 29 de setembro de 2017, a Academia das Artes e Ciencias Cinematogr\u00e1ficas da Arxentina escolleu o filme como candidato para o \u00d3scar \u00f3 mellor filme en lingua non inglesa na 90\u00aa edici\u00f3n dos premios e para o Goya \u00f3 mellor filme de fala hispana na 32\u00aa edici\u00f3n dos Premios Goya."}
{"id": "490189", "revid": "85894", "url": "https://gl.wikipedia.org/wiki?curid=490189", "title": "Juan Vidal Fraga", "text": "Juan Vidal Fraga, nado en Cambados en 1935 e finado en Pontevedra en 2009, foi un avogado e pol\u00edtico galego.\nTraxectoria.\nFillo de Juan Eugenio Vidal Fraga. Estudou o bacharelato no Instituto de Pontevedra. Licenciado en Dereito pola Universidade de Santiago de Compostela. Exerceu como avogado en Pontevedra. Reimpulsou o Ateneo de Pontevedra, do que foi presidente. Foi candidato nas elecci\u00f3ns de 1977 pola Coalici\u00f3n Partido Popular Gallego-Partido Gallego Social Dem\u00f3crata. Impulsou o partido Os verdes en Pontevedra polo que se presentou encabezando a candidatura pontevedresa \u00e1s elecci\u00f3ns municipais de 2003. Colaborou en \"Diario de Pontevedra\"."}
{"id": "490192", "revid": "98629", "url": "https://gl.wikipedia.org/wiki?curid=490192", "title": "El ciudadano ilustre", "text": "El ciudadano ilustre \u00e9 un filme arxentino de 2016 dirixido por Gast\u00f3n Duprat e Mariano Cohn. Foi escollido para competir polo Le\u00f3n de Ouro na 73\u00aa edici\u00f3n do Festival Internacional de Cinema de Venecia. En Venecia, Oscar Mart\u00ednez ga\u00f1ou a Copa Volpi \u00f3 mellor actor. Foi escollido como candidato da Arxentina para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado. Ga\u00f1ou o premio \u00f3 mellor filme iberoamericano nos Premios Platino.\nSinopse.\nDaniel Mantovani, ga\u00f1ador do Premio Nobel de Literatura, que leva d\u00e9cadas vivindo en Europa, acepta a invitaci\u00f3n do seu lugar natal na Arxentina para recibir un premio. No seu pa\u00eds, o protagonista atopa tanto semellanzas como diferenzas irreconciliables coa xente da s\u00faa aldea."}
{"id": "490194", "revid": "23204", "url": "https://gl.wikipedia.org/wiki?curid=490194", "title": "Bo\u017ce Cia\u0142o", "text": "Bo\u017ce Cia\u0142o \u00e9 un filme polaco-franc\u00e9s de 2019 dirixido por Jan Komasa e escrito por Mateusz Pacewicz. Estreouse na 76\u00aa edici\u00f3n do Festival Internacional de Cinema de Venecia na secci\u00f3n Venice Days. Tam\u00e9n foi presentado na secci\u00f3n \"Contemporary World Cinema\" do Festival Internacional de Cinema de Toronto de 2019. En Venice Days, o filme ga\u00f1ou o premio Europa Cinemas Label e o premio Edipo Re Inclusion. Foi escollido como candidato de Polonia para o \u00d3scar \u00f3 mellor filme internacional na 92\u00aa edici\u00f3n dos premios, chegando a sa\u00edr nomeado.\nSinopse.\nDaniel \u00e9 un devoto cat\u00f3lico que est\u00e1 a cumprir unha condena por asasinato en segundo grao ao que os seus antecedentes impedir\u00e1n que siga o seu so\u00f1o de converterse en sacerdote trala liberaci\u00f3n. As\u00edgnano para traballar no serradoiro dunha pequena poboaci\u00f3n e mentres visita a igrexa local finxe ser un cura. O vigairo co\u00f1\u00e9ceo e crendo a s\u00faa mentira d\u00e9ixao temporalmente ao cargo da igrexa mentres el est\u00e1 nun tratamento m\u00e9dico. Daniel comeza a realizar todas as tarefas de p\u00e1rroco e a gozalas."}
{"id": "490195", "revid": "88215", "url": "https://gl.wikipedia.org/wiki?curid=490195", "title": "Rally Botafumeiro 2019", "text": ""}
{"id": "490196", "revid": "88215", "url": "https://gl.wikipedia.org/wiki?curid=490196", "title": "Rally Ourense-Lugo-Ribeira Sacra de 2019", "text": "O Rally Ourense-Lugo-Ribeira Sacra de 2019 foi a 8\u00aa edici\u00f3n de dito rally e a sexta proba da tempada 2019 do Campionato de Galicia de Rally. Celebrouse entre o 20 e o 21 de setembro de 2019 e o vencedor foi V\u00edctor Senra.\nItinerario.\nConstou de dez treitos, comezando o venres cun tramo curto no Castro de Beiro, e disput\u00e1ndose o resto de treitos o s\u00e1bado, sendo estes San Miguel-Lu\u00edntra, Canaval-Sober e Vilanova-Lu\u00edntra, con tres pasadas a cada un deles. Esta foi a primeira vez que na que o rally inclu\u00edu tramos na provincia de Lugo.\nInscritos.\nInscrib\u00edronse 143 equipos, dos que finalmente foron autorizados a tomar a sa\u00edda 136, destacando as presenzas dos favoritos, V\u00edctor Senra, Alberto Meira e Iago Caama\u00f1o, as\u00ed como outros pilotos de renome como Luis Vilari\u00f1o, Tino Iglesias ou o campi\u00f3n do mundo de tr\u00edatlon Iv\u00e1n Ra\u00f1a. V\u00edctor Senra chegou a este rally con grandes opci\u00f3ns de proclamarse por terceira vez campi\u00f3n de Galicia de Rally bast\u00e1ndolle cun cuarto posto para logralo.\nResumo.\nV\u00edctor Senra foi quen marcou o mellor tempo no primeiro treito, mentres que se repartiu con Alberto Meira os seguintes, chegando l\u00edder ao \u00faltimo, pero con menos de tres segundos sobre Meira. Con todo, na \u00faltima pasada do rally, Meira sa\u00eduse da pista e Senra alzouse coa vitoria. Iago Caama\u00f1o, que estaba asentado comodamente na terceira posici\u00f3n, tam\u00e9n se sa\u00edu da estrada no \u00faltimo tramo, polo que finalmente subiron ao podio Jorge P\u00e9rez Oliveira (2\u00ba) e Luis Vilari\u00f1o (3\u00ba). Deste xeito V\u00edctor Senra ga\u00f1ou por segunda vez o Rally Ribeira Sacra e proclamouse por terceira vez campi\u00f3n de Galicia de rally a falta de d\u00faas probas por disputarse."}
{"id": "490197", "revid": "88215", "url": "https://gl.wikipedia.org/wiki?curid=490197", "title": "Rally Ourense-Lugo-Ribeira Sacra", "text": ""}
{"id": "490198", "revid": "88215", "url": "https://gl.wikipedia.org/wiki?curid=490198", "title": "Rally Ribeira Sacra de 2019", "text": ""}
{"id": "490199", "revid": "98629", "url": "https://gl.wikipedia.org/wiki?curid=490199", "title": "Edward Thorndike", "text": "Edward Lee Thorndike, nado en Williamsburg o 31 de agosto de 1874 e finado en Montrose o 9 de agosto de 1949, foi un psic\u00f3logo e pedagogo estadounidense, considerado un antecesor da psicolox\u00eda condutista estadounidense. As s\u00faas principais achegas foron a aprendizaxe por ensaio/erro e a lei do efecto. Os seus estudos sobre a conduta animal permit\u00edronlle desenvolver a teor\u00eda do conexionismo.\nTraxectoria.\nThorndike naceu en 1874 nunha familia protestante de confesi\u00f3n metodista; foi o segundo fillo de Edward Roberts Thorndike e Abbie Ladd Thorndike (o seu pai era pastor dunha destas igrexas), que fixo da disciplina e da austeridade o signo dos primeiros anos da s\u00faa vida. Thorndike foi un dos primeiros psic\u00f3logos que recibiu a s\u00faa educaci\u00f3n completamente nos Estados Unidos. En 1891 terminou a preparatoria como alumno da Universidade Wesleyan, da que se graduou en 1895. Ingresou na Universidad Wesleyana de Connecticut, onde se graduou en 1895.\nPasou logo \u00e1 Universidade Harvard, onde tivo como profesor a William James. As s\u00faas investigaciones con pitos f\u00edxoas no mesmo soto de James. En principio, interesouse pola comunicaci\u00f3n mediante xestos inconscientes (debido \u00e1 informaci\u00f3n que lle chegou sobre un cabalo que realizaba operaci\u00f3ns aritm\u00e9ticas). Traballou logo como titor na Universidade de Columbia, en Nova York, onde se doutorou en 1898.\nCasou o 29 de agosto de 1900, con Elizabeth Moulton. Tiveron catro fillos, entre eles Frances, que se converteu en matem\u00e1tica.\nContinuou a dar clases en Columbia ata a s\u00faa xubilaci\u00f3n en 1941.\nContribuci\u00f3ns.\nA s\u00faa contribuci\u00f3n m\u00e1is importante \u00e9 a formulaci\u00f3n da chamada lei do efecto, a partir dos estudos que realizou con gatos en caixas-problema das que deb\u00edan escapar. A lei do efecto explicar\u00e1 a teor\u00eda de Skinner do condicionamento operante.\nEdward L. Thorndike foi profesor de psicolox\u00eda durante m\u00e1is de trinta anos no Teachers College de Columbia, Estados Unidos. O que m\u00e1is atraeu o seu interese foi a teor\u00eda da aprendizaxe, e c\u00f3ntase entre os m\u00e1is importantes precursores do condutismo. Watson fundou en gran parte na obra de Thorndike e na de Pavlov. O interese de Thorndike pola psicolox\u00eda apareceu despois dun curso na Universidade Harvard onde tivo de profesor a William James. Os primeiros experimentos de Thorndike sobre a aprendizaxe, en que os suxeitos experimentais eran pitos, foron realizados xustamente no soto da casa de James, para gozo dos fillos deste.\nAs numerosas f\u00e1bulas e relatos tradicionais que contan marabillas da intelixencia dos animais non impresionaban a Thorndike, que polo contrario sosti\u00f1a que ningu\u00e9n se ocupara de describir a estupidez animal; dic\u00eda que \"por cada can que atopa o cami\u00f1o de regreso ao fogar, hai quizais un centenar que se perde\". Sosti\u00f1a Thorndike que os animais non razoan nin avanzan na resoluci\u00f3n de problemas mediante s\u00fabitos estalidos de introvisi\u00f3n, sen\u00f3n que aprenden dun xeito m\u00e1is ou menos mec\u00e1nico, partindo dun m\u00e9todo de ensaio-erro. As condutas que lles resultan frut\u00edferas e gratificantes \"impr\u00edmense\" no sistema nervioso.\nSegundo Thorndike, a aprendizaxe componse dunha serie de conexi\u00f3ns entre un est\u00edmulo e unha resposta, que se fortalecen cada vez que xeran un estado de cousas satisfactorio para o organismo. Esta teor\u00eda subministrou as bases sobre as que logo Skinner constru\u00edu todo o seu edificio sobre o condicionamento operante.\nM\u00e1is adiante, Thorndike aplicou os seus m\u00e9todos para o adestramento de animais \u00e1 infancia e \u00e1 mocidade con \u00e9xito consider\u00e1bel, e chegou a ter gran predicamento dentro do campo da piscolox\u00eda educativa.\nThorndike e o condicionamento operante.\nOs experimentos de Thorndike mostran factores importantes do condicionamento operante. O primeiro \u00e9 a resposta operante, que se realiza cando se escolle unha resposta en particular (resposta operante) entre varias condutas e despois nos enfocamos en observala e modificala.\nO segundo elemento \u00e9 a consecuencia que acompa\u00f1a \u00e1 conduta, \u00e9 dicir, o que se co\u00f1ece como reforzamento. Un reforzamento \u00e9 unha acci\u00f3n (consecuencia) que ten como obxectivo aumentar a probabilidade de que unha conduta se repita.\nPara Thorndike o emprego do reforzamento \u00e9 de enorme importancia; iso refl\u00edctese na s\u00faa lei do efecto que di:"}
{"id": "490200", "revid": "47401", "url": "https://gl.wikipedia.org/wiki?curid=490200", "title": "Edward L. Thorndike", "text": ""}
{"id": "490201", "revid": "27155", "url": "https://gl.wikipedia.org/wiki?curid=490201", "title": "Arqueoxen\u00e9tica", "text": ""}
{"id": "490202", "revid": "98629", "url": "https://gl.wikipedia.org/wiki?curid=490202", "title": "Betty Grable", "text": "Elizabeth Ruth Gable, nada en St. Louis (Missouri) o 18 de decembro de 1916 e finada en Santa Monica o 2 de xullo de 1973, foi unha actriz, cantante e bailarina estadounidense, co\u00f1ecida como Betty Gable.\nA s\u00faa fotograf\u00eda en traxe de ba\u00f1o, de costas e coa cabeza mirando por riba do seu ombro dereito, converteuna na pin-up girl n\u00famero un na \u00e9poca da segunda guerra mundial. Posteriormente, foi inclu\u00edda na listaxe das cen fotograf\u00edas que cambiaron o mundo, elaborada pola revista \"Life\".\nGrable era moi co\u00f1ecida polas s\u00faas pernas ben proporcionadas que exhibiu nos seus filmes musicais rodados en Technicolor para a 20th Century Fox e que o estudio asegurou por un mill\u00f3n de d\u00f3lares cada unha coa aseguradora Lloyds de Londres nunha estratexia publicitaria. Describindo a s\u00faa carreira, Grable dixo \"convertinme en estrela por d\u00faas raz\u00f3ns, e estou sobre elas\".\nTraxectoria.\nPrimeiros anos.\nGrable era filla de John C. Grable (1883-1954), corretor de bolsa, e de Lillian Rose Hofmann (1889-1964). Era a m\u00e1is nova dos tres fillos da parella. A\u00ednda que os seus antepasados directos eran estadounidenses, ti\u00f1a ascendencia neerlandesa, irlandesa, alem\u00e1 e inglesa. Foi orientada cara \u00e1 interpretaci\u00f3n pola s\u00faa nai, que insist\u00eda para que unha das s\u00faas fillas se convertese en estrela. No seu primeiro papel de corista, no filme \"Happy Days\" (1929), Grable s\u00f3 trece anos, idade inferior \u00e1 legal para actuar, mais como o coro actuaba coa cara pintada de negro, era impos\u00edbel co\u00f1ecer a s\u00faa idade. A s\u00faa nai axi\u00f1a lle deu un cambio de imaxe, tinxindo o seu pelo de cor loira platino.\nPara o seu seguinte filme, a s\u00faa nai conseguiulle un contrato empregando unha identidade falsa. Cando se descubriu o engano, Grable foi despedida. Finalmete obtivo un papel como \"Chica Goldwyn\" en \"Whoopee!\" (1930), protagonizada por Eddie Cantor. Nese filme, Grable lideraba o n\u00famero inicial, \"Cowboys\". Posteriormente, ao longo do resto da d\u00e9cada, traballou en pequenos papeis para diferentes estudios, inclu\u00edda \"The Gay Divorcee\" (1934), protagonizada por Fred Astaire e Ginger Rogers.\nEn 1937 rebelouse contra a s\u00faa nai e casou cun anteriormente famoso neno actor, Jackie Coogan. Non obstante, Coogan ti\u00f1a problemas a causa dun preito contra os seus pais por mor dos seus ingresos e a parella divorciouse en 1939. Nesa \u00e9poca, e ao longo dos anos trinta, Grable fixo pequenas interpretaci\u00f3ns nuns cincuenta filmes de Hollywood, ata que finalmente conseguiu certa notoriedade polo seu papel en \"Du Barry Was a Lady\" (1939), obra de Cole Porter representada en Broadway.\nO mesmo ano en que se divorciou de Coogan, Grable obtivo un contrato con 20th Century Fox, convert\u00e9ndose na s\u00faa maior estrela e protagonizando filmes en Technicolor como \"Down Argentine Way\" (1940), \"Moon Over Miami\" (1941) (ambas xunto a Don Ameche), \"Springtime in The Rockies\" (1942), \"Coney Island\" (1943) con George Montgomery, \"Sweet Rosie O'Grady\" (1943) con Robert Young, \"Pin Up Girl\" (1944), \"Diamond Horseshoe\" (1945) con Dick Haymes, \"The Dolly Sisters\" (1945) con John Payne e June Haver, e o seu filme m\u00e1is popular, \"Mother Wore Tights\" (1947), con Dan Dailey. \nFoi durante o seu reinado como actriz m\u00e1is comercial (1943) que Grable posou para a s\u00faa ic\u00f3nica fotograf\u00eda de pin-up. Estaba colaborando co fot\u00f3grafo Frank Powolny para unha sesi\u00f3n regular de fotos para o estudio e tom\u00e1ronse varias fotograf\u00edas nun traxe de ba\u00f1o apertado dunha peza. Unha pose particular consistiu nas costas de Grable cara \u00e1 c\u00e1mara mentres ela sorr\u00eda mirando sobre o seu ombro. A raz\u00f3n da pose era o feito de que Grable estaba embarazada de varios meses dos seu primeiro fillo. A imaxe foi publicada como p\u00f3ster e converteuse na fotograf\u00eda m\u00e1is solicitada polos soldados enviados ao estranxeiro. A foto vendeu mill\u00f3ns de copias, superando en popularidade \u00e1 c\u00e9lebre fotograf\u00eda de Rita Hayworth de 1941. Grable foi sen discusi\u00f3n a moza pin-up n\u00famero un para os soldados. A finais da d\u00e9cada de 1940, Grable era a actriz mellor pagada de Hollywood. \nEntre os seus musicais da posguerra destacan \"That Lady in Ermine\", (1948) con Douglas Fairbanks Jr.; \"When My Baby Smiles at Me\" (1948), outra vez con Dailey; \"Wabash Avenue\" (1950) (remake de \"Coney Island\"), xunto a Victor Mature; \"My Blue Heaven\" (1950) e \"Meet Me After the Show\" (1951). O xefe do estudio, Darryl F. Zanuck, produciu para a s\u00faa principal estrela filmes de grande orzamento, mant\u00e9ndoa plenamente ocupada, tanto que en trece anos rodou uns vinte e cinco musicais. O \u00faltimo grande \u00e9xito de Grable para a Fox foi \"How to Marry a Millionaire\" (1953), xunto a Lauren Bacall e Marilyn Monroe.\nEn 1943, casou co trompetista de jazz Harry James. A parella tivo d\u00faas fillas, Victoria e Jessica. Tiveron un matrimonio problem\u00e1tico a causa das infidelidades e do alcoholismo, mais durou vinte e dous anos. Finalmente, divorci\u00e1ronse en 1965. Posteriormente relacionouse co bailar\u00edn Bob Remick, 27 anos m\u00e1is novo ca ela, co que permaneceu ata a morte dela en 1973.\nCarreira posterior.\nA carreira final de Grable estivo marcada polas disputas cos executivos do estudo, que a fac\u00edan traballar ata o esgotamento. Nun momento dado, en medio dunha discusi\u00f3n con Darryl F. Zanuck, ela tiroulle o seu contrato e sa\u00edu furiosa do despacho. De xeito gradual foi deixando o cinema, pasou \u00e1 televisi\u00f3n e destacou en Las Vegas.\nGrable era republicana e apoiou a campa\u00f1a presidencial de Dwight Eisenhower de 1952.\nFalecemento.\nGrable faleceu de cancro de pulm\u00f3n aos 56 anos en Santa Monica, California. O seu funeral tivo lugar dous d\u00edas despois e a el asistiron o seu ex marido Harry James e as estrelas de Hollywood Dorothy Lamour, Shirley Booth, Mitzi Gaynor, Johnnie Ray, Don Ameche, Cesar Romero, George Raft, Alice Faye e Dan Dailey. \"I Had the Craziest Dream\", balada de \"Springtime in the Rockies\", foi interpretada no \u00f3rgano da igrexa. Foi enterrada no Cemiterio Inglewood Park en Inglewood, California.\nLegado.\nGrable ten unha estrela no Paseo da Fama de Hollywood, no 6525 de Hollywood Boulevard. Tam\u00e9n ten unha estrela no Paseo da Fama de St. Louis.\nA s\u00faa ic\u00f3nica imaxe pin-up foi nomeada pola revista \"Time\" como unha das cen fotograf\u00edas m\u00e1is influentes de todos os tempos. Tam\u00e9n foi inclu\u00edda na listaxe das cen fotograf\u00edas que cambiaron o mundo por \"Life\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en St. Louis, Missouri]]\n[[Categor\u00eda:Nados en 1916]]\n[[Categor\u00eda:Finados en 1973]]\n[[Categor\u00eda:Actores de cine dos Estados Unidos de Am\u00e9rica]]\n[[Categor\u00eda:Actores de teatro dos Estados Unidos de Am\u00e9rica]]\n[[Categor\u00eda:Actores de Missouri]]\n[[Categor\u00eda:Paseo da Fama de Hollywood]]\n[[Categor\u00eda:Estadounidenses de ascendencia alem\u00e1]]\n[[Categor\u00eda:Estadounidenses de ascendencia inglesa]]\n[[Categor\u00eda:Estadounidenses de ascendencia irlandesa]]\n[[Categor\u00eda:Estadounidenses de ascendencia neerlandesa]]"}
{"id": "490203", "revid": "27155", "url": "https://gl.wikipedia.org/wiki?curid=490203", "title": "Historia xen\u00e9tica da Pen\u00ednsula Ib\u00e9rica", "text": "A historia xen\u00e9tica da Pen\u00ednsula Ib\u00e9rica estuda como se foron orixinando ao longo da historia as distintas contribuci\u00f3ns xen\u00e9ticas que constit\u00faen o xenoma das poboaci\u00f3ns ib\u00e9ricas. A ascendencia das poboaci\u00f3ns da Pen\u00ednsula Ib\u00e9rica \u00e9 consistente coa situaci\u00f3n xeogr\u00e1fica da Pen\u00ednsula no extremo suroeste de Europa. O gran predominio do haplogrupo do cromosoma Y, R1b, com\u00fan en Europa occidental, \u00e9 o resultado da chegada dos invasores centroeuropeos durante a Idade de Bronce, o que fai que as poboaci\u00f3ns espa\u00f1ola e portuguesa estean estreitamente relacionadas con outras de Europa occidental.\nVisi\u00f3n de conxunto.\nIgual que Sarde\u00f1a e a diferenza dos Balc\u00e1ns e Italia, Iberia estaba protexida dos asentamentos da rexi\u00f3n do B\u00f3sforo e o C\u00e1ucaso pola s\u00faa localizaci\u00f3n xeogr\u00e1fica occidental e o seu baixo nivel de mestura de Asia occidental, que probablemente chegou durante o per\u00edodo romano. A contribuci\u00f3n xen\u00e9tica hist\u00f3rica posterior procedente do Mediterr\u00e1neo oriental e do Oriente Medio ao acervo xen\u00e9tico de Iberia tam\u00e9n foi significativa, impulsada polos fenicios, gregos, cartaxineses, xudeus e \u00e1rabes levantinos.\nIgual que Sicilia e outras partes do sur de Italia, Iberia ten un importante nivel de ascendencia orixinado no norte de \u00c1frica e na \u00c1frica subsahariana, que se atrib\u00fae en gran parte \u00e1 longa presenza isl\u00e1mica na Pen\u00ednsula Ib\u00e9rica e posiblemente \u00e1 escravitude africana, e a poboaci\u00f3n das illas Canarias mostra unha mestura africana m\u00e1is grande que a media do sur de Europa debido \u00e1 s\u00faa situaci\u00f3n como arquip\u00e9lago africano. Enc\u00f3ntranse diferenzas xen\u00e9ticas significativas entre as diferentes partes de Espa\u00f1a, e mesmo dentro de cada unha delas, o que pode explicarse pola gran diverxencia nas s\u00faas traxectorias hist\u00f3ricas e os l\u00edmites xeogr\u00e1ficos internos de Espa\u00f1a. O Pa\u00eds Vasco e Catalu\u00f1a te\u00f1en a menor ascendencia do Mediterr\u00e1neo oriental en Iberia. A influencia africana conc\u00e9ntrase principalmente na parte sur e oeste da Pen\u00ednsula e xeralmente ten un impacto maior en Portugal que en Espa\u00f1a.\nXen\u00e9tica de poboaci\u00f3ns.\nUn dos primeiros estudosos que realizaron estudos xen\u00e9ticos, a\u00ednda que agora as s\u00faas conclusi\u00f3ns son discutidas, foi Luigi Luca Cavalli-Sforza. Utilizou marcadores xen\u00e9ticos cl\u00e1sicos para analizar o ADN por proxy. Este m\u00e9todo estuda as diferenzas nas frecuencias de trazos al\u00e9licos particulares, como os polimorfismos de prote\u00ednas do sangue humano (como os grupos sangu\u00edneos AB0, ant\u00edxenos sangu\u00edneos Rhesus, loci HLA, inmunoglobulinas, isoenzimas G-6-P-D, entre outros). Posteriormente, o seu equipo calculou a distancia xen\u00e9tica entre poboaci\u00f3ns, base\u00e1ndose no principio de que d\u00f9as poboaci\u00f3ns que comparten frecuencias similares dun trazo est\u00e1n m\u00e1is estreitamente relacionadas que as poboaci\u00f3ns que te\u00f1en frecuencias m\u00e1is diverxentes do trazo.\nDesde ent\u00f3n, a xen\u00e9tica de poboaci\u00f3ns progresou significativamente e os estudos que utilizan a an\u00e1lise directa de ADN agora son abundantes e poden usar ADN mitocondrial (ADNmt), a porci\u00f3n non recombinante do cromosoma Y (NRY) ou o ADN autos\u00f3mico. Os dous comparten algunhas caracter\u00edsticas similares que os fixo particularmente \u00fatiles en antropolox\u00eda xen\u00e9tica. Estas propiedades incl\u00faen a herdenza directa e inalterada do ADNmt e o ADN NRY da nai e a descendencia e do pai ao fillo, respectivamente, sen os efectos \"aleatorios\" da recombinaci\u00f3n xen\u00e9tica. Tam\u00e9n supo\u00f1emos que estes loci xen\u00e9ticos non se ven afectados pola selecci\u00f3n natural e que o proceso principal responsable dos cambios nos pares de bases foi a mutaci\u00f3n (que se pode calcular).\nMentres que os haplogrupos dos dous indicadores representan s\u00f3 un pequeno compo\u00f1ente do ADN duna persoa, o ADN autos\u00f3mico ten a vantaxe de conter centos ou miles de loci xen\u00e9ticos examinables, o que nos d\u00e1 unha imaxe m\u00e1is completa da composici\u00f3n xen\u00e9tica. As relaci\u00f3ns de descendencia s\u00f3 poden determinarse sobre unha base estat\u00edstica, porque o ADN autos\u00f3mico sofre unha recombinaci\u00f3n. Un s\u00f3 cromosoma pode rexistrar unha historia para cada xene. Os estudos autos\u00f3micos son moito m\u00e1is confiables para mostrar as relaci\u00f3ns entre as poboaci\u00f3ns existentes, pero non ofrecen as posibilidades de dilucidar as s\u00faas historias da mesma maneira que o permitir\u00edan os estudos de ADNmt e ADN NRY, malia as s\u00faas moitas complicaci\u00f3ns.\nComposici\u00f3ns xen\u00e9ticas principais.\nAs an\u00e1lises de ADN demostran que as poboaci\u00f3ns espa\u00f1olas e portuguesas est\u00e1n m\u00e1is estreitamente relacionadas con outras poboaci\u00f3ns da Europa occidental.\nHai un eixe dunha diferenciaci\u00f3n xen\u00e9tica significativa ao longo da direcci\u00f3n leste-oeste, en contraste coa notable similitude xen\u00e9tica na direcci\u00f3n norte-sur. A mestura do norte de \u00c1frica, asociada coa conquista isl\u00e1mica, pode ser datada no per\u00edodo comprendido entre os anos 860 e 1120 dC.\nHaplogrupos do cromosoma Y.\nIgual que noutros pa\u00edses europeos occidentais, o haplogroup R1b \u00e9 o m\u00e1is frecuente entre os espa\u00f1ois e portugueses, e aparece cunha porcentaxe do 70% na maior parte de Espa\u00f1a. O R1b \u00e9 particularmente dominante no Pa\u00eds Vasco e Catalu\u00f1a, cunha taxa superior ao 80%. En Iberia, a maior\u00eda dos homes con R1b pertencen \u00e1 subclase R-P312 (R1b1a1a2a1a2; en 2017). A distribuci\u00f3n de haplogrupos distintos do R1b var\u00eda amplamente dunha rexi\u00f3n a outra.\nEn Portugal en conxunto os haplogrupos R1b chegan ao 70%, e nalgunhas \u00e1reas do noroeste chegan a un 90%.\nA\u00ednda que o R1b prevalece en gran parte de Europa occidental, enc\u00f3ntrase unha diferenza clave na frecuencia en Iberia do R-DF27 (R1b1a1a2a1a2a). Este subclado enc\u00f3ntrase en m\u00e1is do 60% da poboaci\u00f3n masculina no Pa\u00eds Vasco e do 40-48% en Madrid, Alacant, Barcelona, \u200b\u200bCantabria, Andaluc\u00eda, Asturias e Galicia. O R-DF27 constit\u00fae moito m\u00e1is da metade do total de R1b na Pen\u00ednsula Ib\u00e9rica. A posterior migraci\u00f3n de membros doutros haplogrupos e subclados do R1b non afectou \u00e1 s\u00faa prevalencia xeral, a\u00ednda que isto se reduce a s\u00f3 dous terzos do total de R1b en Valencia e a costa en xeral. O R-DF27 \u00e9 tam\u00e9n un subclado significativo de R1b en partes de Francia e Gran Breta\u00f1a. Por\u00e9n, \u00e9 insignificante en Italia. O subclado R-S28 / R-U152 (R1b1a1a2a1a2b) \u00e9 a predominante dentro de R1b en Italia, Su\u00edza e partes de Francia, a\u00ednda que representa menos do 5% da poboaci\u00f3n masculina en Iberia. Isto subli\u00f1a a falta de calquera impacto xen\u00e9tico significativo do feito de pertencer ao Imperio Romano, malia que o lat\u00edn falado no Imperio foi a fonte m\u00e1is importante ou principal, das linguas modernas de Espa\u00f1a e Portugal. A R-S28 / R-U152 \u00e9 lixeiramente significativa en Sevilla e Barcelona, \u200b\u200bcun 10-20% da poboaci\u00f3n total, a\u00ednda que est\u00e1 representada con frecuencias de s\u00f3 o 3% en Cantabria, 2% en Castela e Le\u00f3n, 6% en Valencia e menos do 1% en Andaluc\u00eda. Entre os xudeus sefard\u00eds as frecuencias son: Haplogrupo I1 0%, I2 * / I2a 1%, I2 0%, Haplogrupo R1a 5%, R1b 13%, G 15%, Haplogrupo J2 2 25%, J * / J1 22%, E-M2151b1b 9%, T 6%, Q 2%.\nO haplogrupo J, principalmente subclados do haplogrupo J-M172 (J2), enc\u00f3ntrase en niveis superiores ao 20% nalgunhas rexi\u00f3ns, mentres que o haplogrupo E ten unha frecuencia xeral de arredor do 10%, a\u00ednda que os picos superan o 30% en certas \u00e1reas. En xeral, o E-M78 (E1b1b1a1 en 2017) e o E-M81 (E1b1b1b1a en 2017) constit\u00faen aproximadamente o 4,0% cada un, cun 1,0% adicional do haplogroupo E-M123 (E1b1b1b2a1) e o 1,0% dos subclados desco\u00f1ecidos de E-M96. (Consid\u00e9rase que o E-M81 representa migraci\u00f3ns relativamente hist\u00f3ricas desde o norte de \u00c1frica).\nADN mitocondrial.\nRealiz\u00e1ronse varios estudos sobre os haplogrupos de ADN mitocondrial (ADNmt) en Europa. A diferenza dos haplogrupos de ADN-Y, os haplogrupos de ADNmt non mostraron tantos padr\u00f3ns xeogr\u00e1ficos, sen\u00f3n que estaban m\u00e1is uniformemente repartidos. Excepto os samiperif\u00e9ricos, todos os europeos caracter\u00edzanse polo predominio dos haplogrupos H, U e T. A falta de estruturaci\u00f3n xeogr\u00e1fica observable do ADNmt pode deberse a factores socioculturais, como patrilocalidade e falta de poliandria.\nOs subhaplogrupos H1 e H3 somet\u00e9ronse a un estudo m\u00e1is detallado e asociar\u00edanse \u00e1 expansi\u00f3n magdaleniense desde Iberia hai 13000 anos:\nO H1 abrangue unha fracci\u00f3n importante do ADNmt de Europa occidental, chegando ao seu punto m\u00e1ximo local entre os vascos contempor\u00e1neos (27,8%) e aparece cunha alta frecuencia entre outros ib\u00e9ricos e norteafricanos. A s\u00faa frecuencia \u00e9 superior ao 10% en moitas outras partes de Europa (Francia, Sarde\u00f1a, illas Brit\u00e1nicas, Alpes, grandes porci\u00f3ns de Europa do leste) e superior ao 5% en case todo o continente. O subclado H1b \u00e9 m\u00e1is com\u00fan en Europa oriental e no noroeste de Siberia. Ata agora, a frecuencia m\u00e1is alta de H1 (61%) atopouse entre os tuareg da rexi\u00f3n de Fezzan en Libia.\nO H3 representa unha fracci\u00f3n m\u00e1is pequena do xenoma europeo que H1, pero ten unha distribuci\u00f3n algo similar cun pico entre os vascos (13,9%), os galegos (8,3%) e os sardos (8,5%). Por\u00e9n, a s\u00faa frecuencia dimin\u00fae cara ao nord\u00e9s do continente. Os estudos suxeriron que o haplogrupo H3 \u00e9 altamente protector contra a progresi\u00f3n da SIDA.\nADN autos\u00f3mico.\nUn estudo feito a nivel europeo realizado en 2007, que inclu\u00eda vascos espa\u00f1ois e valencianos espa\u00f1ois, encontrou que as poboaci\u00f3ns ib\u00e9ricas se agrupaban m\u00e1is afastadas doutros grupos continentais, o que implica que Iberia pos\u00fae a ascendencia europea m\u00e1is antiga. Neste estudo, atopouse que a estratificaci\u00f3n xen\u00e9tica m\u00e1is prominente en Europa desenvolv\u00edase de norte a sueste, mentres que outro eixe importante de diferenciaci\u00f3n corre de leste a oeste en todo o continente. Tam\u00e9n encontrou, malia as diferenzas, que todos os europeos est\u00e1n estreitamente relacionados.\nDiversidade xen\u00e9tica do ADN mitocondrial portugu\u00e9s.\nNun estudo realizado por Sofia L. Marques et al. sobre a diversidade xen\u00e9tica do ADN mitocondrial portugu\u00e9s en extractos do resumo expresa o seguinte:\n\"[...] No caso de Portugal, estudos xen\u00e9ticos poboacionais anteriores xa revelaron o retrato xeral da diversidade mitocondrial HVS-I e HVS-II, polo que agora \u00e9 importante actualizar e ampliar a rexi\u00f3n mitocondrial analizada. En consecuencia, obtiv\u00e9ronse 292 secuencias completas da rexi\u00f3n de control de Portugal continental, baixo un dese\u00f1o experimental estrito para garantir a calidade dos datos por medio da secuenciaci\u00f3n dobre de cada rexi\u00f3n obxectivo. Ademais, examin\u00e1ronse os SNP da rexi\u00f3n codificante espec\u00edficos de H para detallar a clasificaci\u00f3n de haplogrupos e obtiv\u00e9ronse mitoxenomas completos para todas as secuencias pertencentes aos haplogrupos U4 e U5. En xeral, atopouse un haplogrupo t\u00edpico de Europa occidental ou unha composici\u00f3n modal de haplotipos atl\u00e1nticos en Portugal continental, asociado a un alto nivel de diversidade xen\u00e9tica mitocondrial. Dentro do pa\u00eds, non se detectaron signos de subestrutura. A tipificaci\u00f3n da rexi\u00f3n de codificaci\u00f3n adicional SNP proporcionou o refinamiento ou a confirmaci\u00f3n da clasificaci\u00f3n anterior obtida coa ferramenta EMMA no 96% dos casos. Finalmente, tam\u00e9n foi posible ampliar a filoxenia U do haplogrupo con 28 novos mitoxenomas U4 e U5\".\nA\u00ednda que unha estimaci\u00f3n razoable de xenes xerm\u00e1nicos representa non m\u00e1is do 1% do acervo xen\u00e9tico ib\u00e9rico, en Portugal e Galicia (suevos) hai m\u00e1ximos do 4%, e en Catalu\u00f1a (francos) tam\u00e9n est\u00e1n estimados por riba da media.\nO haplotipo modal atl\u00e1ntico (AMH) ou haplotipo 15 \u00e9 un haplotipo do cromosoma Y das variaci\u00f3ns de microsat\u00e9lite Y-STR, asociado co haplogrupo R1b. Descubriuse antes de moitos dos SNP que agora se usan para identificar os subclados de R1b e p\u00f3dense atopar referencias a eles nalgunhas das publicaci\u00f3ns m\u00e1is antigas. Corresp\u00f3ndese m\u00e1is estreitamente co subclado R1b1a2a1a.\nO HAM \u00e9 o haplotipo m\u00e1is frecuente entre os homes na Europa atl\u00e1ntica. Caracter\u00edzase polos seguintes alelos marcadores:\nO haplotipo modal atl\u00e1ntico acada as frecuencias m\u00e1is altas na Pen\u00ednsula Ib\u00e9rica, en Gran Breta\u00f1a e Irlanda. En Portugal, acada o 70% en total, con m\u00e1is do 90% no noroeste de Portugal.\nInfluencia norteafricana.\nVarios estudos centr\u00e1ronse en determinar o impacto xen\u00e9tico dos movementos hist\u00f3ricos da poboaci\u00f3n do norte de \u00c1frica en Iberia sobre a composici\u00f3n xen\u00e9tica das poboaci\u00f3ns modernas espa\u00f1olas e portuguesas. Os estudos iniciais apuntaban a que o estreito de Xibraltar actuaba m\u00e1is como unha barreira xen\u00e9tica que coma unha ponte durante os tempos prehist\u00f3ricos, mentres que outros estudos apuntan a un nivel m\u00e1is alto de mestura recente entre os ib\u00e9ricos e outras poboaci\u00f3ns europeas, a\u00ednda que isto se debe a movementos migratorios m\u00e1is recentes, en particular a invasi\u00f3n \u00e1rabe de Iberia no s\u00e9culo VIII.\nO estudo m\u00e1is recente con ADN autos\u00f3mico sobre a mestura africana en poboaci\u00f3ns ib\u00e9ricas realizouse en abril de 2013 por Botigu\u00e9 et al. utilizando datos de SNP de todo o xenoma en m\u00e1is de 2000 individuos, conclu\u00edndo que Espa\u00f1a e Portugal te\u00f1en niveis significativos de ascendencia do norte de \u00c1frica. As estimaci\u00f3ns da ascendencia compartida foron do 4% nalg\u00fans lugares ao 10% na poboaci\u00f3n xeral. As poboaci\u00f3ns das illas Canarias produciron ata o 20% da ascendencia compartida cos norteafricanos, a\u00ednda que as illas Canarias son un enclave espa\u00f1ol situado no continente africano e, por tanto, non son representativas da poboaci\u00f3n ib\u00e9rica. Estes mesmos resultados non superaron o 2% noutras poboaci\u00f3ns do oeste ou sur de Europa. Por\u00e9n, ao contrario dos estudos autos\u00f3micos anteriores e o que se infire das frecuencias de haplotipos do cromosoma Y e mitocondrial non se detectan niveis significativos de ascendencia subsahariana en ningunha poboaci\u00f3n europea f\u00f3ra das illas Canarias. De feito, un estudo autos\u00f3mico anterior de 2011 de Moorjani et al. encontrou ascendencia subsahariana en toda Europa en frecuencias de entre o 1 e o 4%, \"a maior proporci\u00f3n de ascendencia africana en Europa enc\u00f3ntrase Iberia (Portugal 4,2 \u00b1 0,3% e Espa\u00f1a 1,4 \u00b1 0,3%), o que \u00e9 consistente con inferencias baseadas no ADN mitocondrial e os cromosomas Y e a observaci\u00f3n de Auton e outros de que dentro de Europa os europeos do suroeste te\u00f1en o maior intercambio de haplotipos cos norteafricanos \".\nEn canto ao ADN do cromosoma Y paterno, os estudos recentes coinciden en que Iberia ten a maior presenza do marcador do haplotipo E-M81 no cromosoma Y t\u00edpicamente do noroeste de \u00c1frica en Europa, as\u00ed como no haplotipo Va. As estimaci\u00f3ns da ascendencia do cromosoma Y var\u00edan, cun estudo de 2008 publicado no \"American Journal of Human Genetics\" que utilizou 1140 mostras de toda a Pen\u00ednsula Ib\u00e9rica, o que d\u00e1 unha proporci\u00f3n de 10,6% de ascendencia do norte de \u00c1frica. Un estudo similar realizado en 2009 sobre o cromosoma Y con 659 mostras do sur de Portugal, 680 do norte de Espa\u00f1a, 37 mostras de Andaluc\u00eda, 915 mostras da Italia continental e 93 mostras de Sicilia encontrou niveis significativamente m\u00e1is altos de ascendencia masculina do norte de \u00c1frica en Portugal, Espa\u00f1a e Sicilia (7,7%, 7,1% e 7,5%, respectivamente) que en Italia (5,7%).\nOutros estudos do acervo xen\u00e9tico ib\u00e9rico estimaron niveis significativamente m\u00e1is baixos de ascendencia do norte de \u00c1frica. Segundo Bosch et al. 2000 \"As poboaci\u00f3ns do noroeste de \u00c1frica poden ter contribu\u00eddo co 7% dos cromosomas ib\u00e9ricos Y\". Un amplo estudo realizado por Cruciani et al. 2007, utilizando 6501 mostras de cromosomas Y non relacionadas de 81 poboaci\u00f3ns, encontrou que: \"Tendo en conta estes subhaplogrupos E-M78 (E-V12, E-V22, E-V65) e o haplogrupo E-M81, a contribuci\u00f3n das li\u00f1axes do norte de \u00c1frica \u00e1 totalidade do acervo xen\u00e9tico masculino de Iberia (ag\u00e1s Pasiegos), Italia continental e Sicilia p\u00f3dese esimar no 5,6 %, 4,6 % e 6,6 %, respectivamente\". Un estudo de 2007 estimou que a contribuci\u00f3n das li\u00f1axes do norte de \u00c1frica a todo o acervo xen\u00e9tico masculino de Iberia era do 5,6 %\". En aspectos xerais, segundo (Bosch et al. 2007)\" ... as orixes do cromosoma Y ib\u00e9rico p\u00f3dense resumir da seguinte maneira: 5% de \u00c1frica do noroeste recente, 78% do Paleol\u00edtico superior e derivados locais posteriores (grupo IX) e 10% do Neol\u00edtico \"(H58, H71).\nOs estudos recentes sobre o ADN mitocondrial coinciden en que a Pen\u00ednsula Ib\u00e9rica ten niveis m\u00e1is altos do haplotipo U6 t\u00edpicamente do norte de \u00c1frica, as\u00ed como frecuencias m\u00e1is altas do haplogrupo L da \u00c1frica subsahariana en Portugal. Por\u00e9n, as frecuencias altas conc\u00e9ntranse principalmente no oeste e sur da Pen\u00ednsula Ib\u00e9rica e, por tanto, a frecuencia xeral \u00e9 m\u00e1is alta en Portugal (6,83%) que en Espa\u00f1a (1,9%), cunha frecuencia media para toda a Pen\u00ednsula do 3,83%. Existe unha considerable diverxencia xeogr\u00e1fica na Pen\u00ednsula con altas frecuencias observadas para o suroeste de Castela (8%), o sur de Portugal (18,80%), Portugal central (10,70%), Andaluc\u00eda occidental (14,6%) e C\u00f3rdoba (8,30%).\nOs debates actuais xiran en torno a se a presenza de U6 se debe \u00e1 expansi\u00f3n isl\u00e1mica na Pen\u00ednsula Ib\u00e9rica ou aos movementos de poboaci\u00f3n anteriores e se o haplogrupo L est\u00e1 ligado ao comercio de escravos ou aos movementos de poboaci\u00f3n anteriores ligados \u00e1 expansi\u00f3n isl\u00e1mica. Unha maior\u00eda das li\u00f1axes de haplogrupo L en Iberia, que son de orixe norteafricano, apuntan a isto \u00faltimo. En 2015, Hern\u00e1ndez et al. conclu\u00edron que \"a entrada estimada das li\u00f1axes U6 do norte de \u00c1frica en Iberia hai 10000 anos correlaci\u00f3nase ben con outros clados L africanos, o que indica que algunhas li\u00f1axes U6 e L se trasladaron xuntas de \u00c1frica a Iberia no Holoceno tempr\u00e1n, mentres que a maior\u00eda se introduciron en tempos hist\u00f3ricos\".\nPadr\u00f3ns de diferenciaci\u00f3n xen\u00e9tica e pegadas de migraci\u00f3ns hist\u00f3ricas.\nO artigo \"Padr\u00f3ns de diferenciaci\u00f3n xen\u00e9tica e pegadas de migraci\u00f3ns hist\u00f3ricas na Pen\u00ednsula Ib\u00e9rica\" \u00e9\u00a0un estudo de Clare Bycroft et al. publicado en \"Nature\" o 1 de febreiro de 2019.\nO estudo corrobora que a diferenciaci\u00f3n xen\u00e9tica da Pen\u00ednsula se corresponde coa s\u00faa diversidade ling\u00fc\u00edstica e cunha historia demogr\u00e1fica complexa, que incl\u00fae un per\u00edodo de oito s\u00e9culos de dominio musulm\u00e1n. Estudouse a estrutura xen\u00e9tica a escala fina da poboaci\u00f3n actual e os impactos xen\u00e9ticos dos eventos hist\u00f3ricos con m\u00e9todos estat\u00edsticos baseados \u200b\u200ben haplotipos dunha mostra de 1413 individuos de toda Espa\u00f1a.\nDet\u00e9ctase unha estrutura poboacional en escalas extremadamente finas (por debaixo de 10 km) nalgunhas rexi\u00f3ns. A principal conclusi\u00f3n do estudo \u00e9 a identificaci\u00f3n dun importante eixe leste-oeste de diferenciaci\u00f3n xen\u00e9tica e a evidencia dun movemento hist\u00f3rico de poboaci\u00f3n de norte a sur. O estudo observa unha gran similitude xen\u00e9tica na direcci\u00f3n norte-sur, que evidencia un movemento hist\u00f3rico de poboaci\u00f3n norte-sur.\nPor outro lado, det\u00e9ctase a ascendencia do noroeste de \u00c1frica (que var\u00eda do 0 ao 11% en funci\u00f3n da distancia ao estreito de Xibraltar) na poboaci\u00f3n de hoxe en d\u00eda. Esta ascendencia est\u00e1 relacionada cun evento de mestura no que estiveron implicadas as poboaci\u00f3ns de orixe europea e do noroeste de \u00c1frica, que se sit\u00faa entre os anos 860\u20131120 dC, o que implica importantes impactos xen\u00e9ticos nesa \u00e9poca de goberno musulm\u00e1n en Iberia. Estes resultados indican impactos xen\u00e9ticos claros dos movementos de poboaci\u00f3n asociados coa conquista musulm\u00e1 e a posterior Reconquista. O estudo evidencia que os espa\u00f1ois modernos te\u00f1en fracci\u00f3ns de ascendencia rexionalmente diferentes dun grupo m\u00e1is similar ao do moderno noroeste de \u00c1frica.\nMetodolox\u00eda.\nAnaliz\u00e1ronse 1413 individuos espa\u00f1ois tipificados en 693092 polimorfismos de nucle\u00f3tido \u00fanico autos\u00f3mico (SNP). O selector fineSTRUCTURE inferiu 145 grupos distintos, xunto cunha \u00e1rbore xer\u00e1rquica que describe as relaci\u00f3ns entre os grupos. A relaci\u00f3n entre a estrutura xen\u00e9tica e a xeograf\u00eda estudouse utilizando un subconxunto de 726 individuos para os que se dispo\u00f1\u00eda de informaci\u00f3n xeogr\u00e1fica dos catro av\u00f3s que naceran nun raio de 80 km dos seus lugares de nacemento. Como os av\u00f3s naceron arredor de 1900 (o ano de nacemento medio da mostra \u00e9 1941), inf\u00edrese que a distribuci\u00f3n espacial da estrutura xen\u00e9tica descrita neste estudo reflectir\u00eda a de Espa\u00f1a en 1900.\nO impacto xen\u00e9tico das migraci\u00f3ns hist\u00f3ricas.\nPara efectuar esta an\u00e1lise analizouse unha mostra de 2919 individuos de Espa\u00f1a, Europa, \u00c1frica do Norte e \u00c1frica subsahariana. Como resultado poden identificarse 29 grupos de doantes non ib\u00e9ricos e inf\u00edrense seis grupos distintos dentro de Iberia. Os seis grupos as\u00f3cianse con rexi\u00f3ns xeogr\u00e1ficas, predominantemente na direcci\u00f3n leste-oeste en lugar de norte-sur.\nNos seis grupos ib\u00e9ricos, a maior contribuci\u00f3n prov\u00e9n de Francia (63\u201391%), seguen os grupos italianos (5\u201317%) e irlandeses (2\u20135%). Ag\u00e1s para o grupo vasco, estes tres grupos de doantes contrib\u00faen proporcionalmente con cantidades similares en toda Iberia, polo que probablemente representan compo\u00f1entes de ascendencia antiga en lugar de migraci\u00f3n recente.\nAo contrario, a ascendencia procedente de Marrocos mostra unha forte variaci\u00f3n rexional e o episodio de mestura que implica as poboaci\u00f3ns de orixe de tipo europeo e do noroeste de \u00c1frica sit\u00faase entre os anos 860\u20131120 dC. De feito, o m\u00e9todo utilizado polo estudo localiza \u00e1 poboaci\u00f3n actual do S\u00e1hara Occidental como fonte de ADN do norte de \u00c1frica, en oposici\u00f3n ao norte de Marrocos, cuxa poboaci\u00f3n actual presenta mestura coas poboaci\u00f3ns europeas.\nOs resultados tam\u00e9n implican a incorporaci\u00f3n de ADN de tipo vasco noutros lugares de Espa\u00f1a. Os perf\u00eds de ascendencia mostran contribuci\u00f3ns do ADN de tipo vasco m\u00e1is altas en lugares que rodean a localizaci\u00f3n principal do grupo de doantes vascos (Pa\u00eds Vasco), e moito m\u00e1is ao sur que ao leste e ao oeste. A metodolox\u00eda utilizada polo estudo produce tam\u00e9n datas inferidas para a chegada de ADN de tipo vasco no rango 1190\u20131514 dC, m\u00e1is recente que a afluencia do noroeste de \u00c1frica.\nConclusi\u00f3ns.\nOs resultados do estudo mostran a estrutura poboacional en escala fina en Espa\u00f1a. A maior diferenciaci\u00f3n xen\u00e9tica pres\u00e9ntana os individuos situados nunha pequena rexi\u00f3n do suroeste de Galicia arredor de Tui, que est\u00e1n separados dos do resto de Espa\u00f1a. O seguinte nivel separa os individuos situados principalmente nas rexi\u00f3ns vascas no norte (Pa\u00eds Vasco e Navarra) do resto de Espa\u00f1a. Dentro do grupo xen\u00e9tico principal moitos dos grupos seguen de preto os l\u00edmites leste-oeste das comunidades aut\u00f3nomas de Espa\u00f1a, pero na direcci\u00f3n norte-sur, varios grupos cruzan os l\u00edmites das comunidades aut\u00f3nomas.\nO eixe principal de diferenciaci\u00f3n xen\u00e9tica est\u00e9ndese de leste a oeste e hai unha notable semellanza xen\u00e9tica na direcci\u00f3n norte-sur. Nunha an\u00e1lise complementaria que inclu\u00edu Portugal, os portugueses agrup\u00e1ronse en conxunto con individuos de Galicia, o que demostra que o padr\u00f3n encontrado se estende a toda a Pen\u00ednsula Ib\u00e9rica.\nPor outro lado a estrutura xen\u00e9tica das diferentes zonas do territorio \u00e9 bastante similar \u00e1s fronteiras ling\u00fc\u00edsticas da Pen\u00ednsula Ib\u00e9rica no ano 1300 dC. Neste sentido a asociaci\u00f3n da estrutura xen\u00e9tica coa lingua \u00e9 estatisticamente significativa (p &lt;0,008). Pero se se te\u00f1en en conta a distancia f\u00edsica e a lingua, non hai ningunha asociaci\u00f3n significativa da estrctura xen\u00e9tica coa comunidade aut\u00f3noma actual (p = 0,12).\nO feito demostrado de que as diferenzas xen\u00e9ticas son pequenas na direcci\u00f3n norte-sur dentro de Espa\u00f1a, e a evidencia do fluxo de xenes preferentemente nesa direcci\u00f3n, p\u00f3dese interpretar pola informaci\u00f3n hist\u00f3rica sobre a Reconquista, durante a cal o territorio controlado polos cristi\u00e1ns no norte progresou gradualmente cara ao sur desde a conquista musulm\u00e1 de Iberia no ano 711 dC. No ano 1250, case toda Iberia, menos Andaluc\u00eda oriental (Reino de Granada), estaba baixo o dominio cristi\u00e1n e a conquista de Granada no ano 1492 marca o final do dominio musulm\u00e1n en Espa\u00f1a. O estudo concl\u00fae que a estrutura da poboaci\u00f3n actual dentro de Espa\u00f1a est\u00e1 formada por movementos de poboaci\u00f3n dentro deste per\u00edodo clave. Segundo o estudo o padr\u00f3n de diferenciaci\u00f3n xen\u00e9tica de Espa\u00f1a reflicte os l\u00edmites ling\u00fc\u00edsticos e xeopol\u00edticos presentes arredor do final do tempo do dominio musulm\u00e1n en Espa\u00f1a, (ano 1500).\nCon respecto \u00e1 pegada xen\u00e9tica da conquista musulm\u00e1 e os s\u00e9culos posteriores de dominio musulm\u00e1n, parece ser que a conquista do 711 produciuse por uns 30000 combatentes. Despois produciuse unha migraci\u00f3n civil dun n\u00famero indeterminado de persoas, que se encontrou que te\u00f1en antepasados en com\u00fan cos actuais habitantes do S\u00e1hara Occidental, que se asentaron en moitas partes da Pen\u00ednsula. O estudo determina que o impacto xen\u00e9tico substancial e rexionalmente variable, red\u00facese a un per\u00edodo que abrangue menos de 400 anos.\nAs maiores cantidades de ascendencia do norte de \u00c1frica enc\u00f3ntrase no oeste (11%), incluso en Galicia, malia que Galicia, ao norte do r\u00edo Mi\u00f1o, nunca estivo baixo o dominio musulm\u00e1n e que os asentamentos musulm\u00e1ns ao norte do r\u00edo Douro foron abandonados cara ao ano 741.\nO caso de Eivisa.\nSegundo un estudo do Institut de Biologia Evolutiva (IBE UPF-CSIC), a poboaci\u00f3n moderna da illa de Eivisa descende das poboaci\u00f3ns catal\u00e1s que repoboaron a illa no s\u00e9culo XIII. Non se encontra rastro xen\u00e9tico de cartaxinenses, nin de romanos, \u00e1rabes ou poboaci\u00f3n norteafricana, pobos que a invadiron desde o s\u00e9culo VII aC, pero que segundo o estudo non deixaron a s\u00faa pegada xen\u00e9tica na poboaci\u00f3n moderna. O estudo tam\u00e9n constata que a orixe xen\u00e9tica da poboaci\u00f3n actual prov\u00e9n dun n\u00famero moi limitado de individuos, o que poder\u00eda interpretarse \u00e1 luz dos ataques de piratas berberiscos, e as epidemias que decimaron unha poboaci\u00f3n xa de seu reducida, que volveu medrar a partir dun grupo moi pequeno e illado de habitantes. \u00c9 unha historia xen\u00e9tica similar \u00e1 dos sardos, islandeses ou vascos.\nFrancesc Calafell, investigador do IBE e autor principal do traballo, publicado na revista \"European Journal of Human Genetics\", di ao respecto: \u201cO certo \u00e9 que vimos un elevado grao de consanguinidade nos actuais eivisencos. Atopamos moitos m\u00e1is fragmentos de xenoma, m\u00e1is que en calquera outra poboaci\u00f3n de arredor, iguais herdados de pais e nais, o que concorda coa hip\u00f3tese dunha poboaci\u00f3n pequena e illada na que todos os seus membros est\u00e1n emparentados\u201d e \u201cIbiza e Sarde\u00f1a, nese sentido, son moi parecidas, con poboaci\u00f3ns xeneticamente diferenciadas. Ao contrario, Mallorca, Menorca e Sicilia asem\u00e9llanse moito en ADN \u00e1 poboaci\u00f3n do continente\u201d.\nAs oito grandes migraci\u00f3ns que modelaron o ADN dos ib\u00e9ricos.\nUn estudo publicado pola revista \"Science\" en marzo de 2019, e codirixido por Carles Lalueza-Fox, paleoxenetista do Institut de Biologia Evolutiva (CSIC-UPF) e David Reich, da Escola de Medicina de Harvard (Estados Unidos), bas\u00e9ase en analizar os xenomas completos de 271 restos humanos de m\u00e1is de cen sitios arqueol\u00f3xicos da Pen\u00ednsula Ib\u00e9rica. As mostras analizadas son de per\u00edodos desde o 8000 aC ata a Idade Media. Os xenomas compar\u00e1ronse con investigaci\u00f3ns anteriores, que incl\u00faen os xenomas doutras 1107 persoas do pasado e 2862 persoas actuais. No momento da s\u00faa publicaci\u00f3n trat\u00e1base do estudo de reconstruci\u00f3n hist\u00f3rica baseada en datos xen\u00e9ticos m\u00e1is completo realizado en calquera lugar do mundo.\nO estudo sup\u00f3n unha investigaci\u00f3n que reconstru\u00edu a historia xen\u00e9tica da Pen\u00ednsula Ib\u00e9rica ao longo dos \u00faltimos 8000 anos e revela que oito grandes migraci\u00f3ns modelaron o ADN dos espa\u00f1ois e portugueses desde o 6000 aC ata a actualidade. Tam\u00e9n concreta con datos xen\u00e9ticos o momento da diferenciaci\u00f3n da pobloci\u00f3n vasca, que se remonta \u00e1 Idade de Ferro. E confirma que a poboaci\u00f3n andaluza ten menos ADN de orixe norteafricano do agardado. As oiro migraci\u00f3ns significativas encontradas son as seguientes:\nA prevalencia xen\u00e9tica das invasi\u00f3ns de pobos esteparios da idade de bronce 2500-2000 aC..\nUnha das conclusi\u00f3ns do estudo publicado en \"Science\" citado, \u00e9 que unha poboaci\u00f3n de orixe esteparia chegou \u00e1 Pen\u00ednsula Ib\u00e9rica a partir do 2500 aC. e que, 500 anos m\u00e1is tarde case toda a poboaci\u00f3n peninsular era descendente desas poboaci\u00f3ns de orixe esteparia. Ao final deste per\u00edodo, o 100% da poboaci\u00f3n masculina ib\u00e9rica descende destes migrantes. Os marcadores xen\u00e9ticos contidos no cromosoma Y, que se herda de pai a fillo, son os dese grupo en todos os individuos analizados.\u00a0Os homes for\u00e1neos acabaron reproduc\u00edndose moito m\u00e1is que os aut\u00f3ctonos (o que tam\u00e9n ocorreu en menor medida noutras partes de Europa a onde chegaron). Mais non se co\u00f1ecen rexistros arqueol\u00f3xicos de conflitos militares ou matanzas. Nin se produce unha aculturaci\u00f3n, xa que as culturas da Pen\u00ednsula evolucionaron sen cambios bruscos ao longo dese per\u00edodo.\n\u00cd\u00f1igo Olalde, investigador da Universidade Harvard e primeiro autor do traballo, di ao respecto: \"Cara ao 2500 a.C. chegan \u00e1 Pen\u00ednsula Ib\u00e9rica individuos de orixe esteparia (estepas da actual Rusia), distintos aos das poboaci\u00f3ns locais e empezan a mesturarse\". \"Tivo que pasar algo moi besta, mais os datos xen\u00e9ticos non din que procesos sociais ocorreron\". \"A hip\u00f3tese m\u00e1is simplista \u00e9 que estes homes chegaron e eliminaron os locais. Pero non hai evidencias de violencia xeneralizada no rexistro arqueol\u00f3xico\". \"Poder\u00eda ser un fen\u00f3meno de estratificaci\u00f3n social moi forte: ao mellor, estas li\u00f1axes externas tiveron moito m\u00e1is \u00e9xito reprodutivo ao longo de moitas xeraci\u00f3ns\".\nPhilipp Stockhammer, arque\u00f3logo da Universidade de M\u00f3naco, que non participou no estudo, pero \u00e9 colaborador dos seus autores principais, di: \"Vese un gran cambio xen\u00e9tico sen que ocorra en paralelo un gran cambio cultural. A nivel da cultura material hai m\u00e1is ben continuidade neste per\u00edodo. A xen\u00e9tica e a cultura non encaixan necesariamente\". \"Como cient\u00edficos, temos que ser cautos en como presentamos o noso co\u00f1ecemento. En todo caso, estes achados apuntan a que houbo unha enorme mobilidade tam\u00e9n no pasado e que non existe nada parecido a unha comunidade pura\".\nO Pa\u00eds Vasco e o euskara.\nSegundo o estudo publicado pola revista \"Science\" en marzo de 2019, o Pa\u00eds Vasco tivo unha poboaci\u00f3n aut\u00f3ctona xeneticamente homox\u00e9nea, con escasa contribuci\u00f3n de ADN de persoas vidas doutros lugares, desde a Idade de Ferro, que comenza cara ao ano 1000 aC. Os estudos ling\u00fc\u00edsticos anteriores estableceron que a lingua vasca (\u00e9uscaro ou euskara) \u00e9 anterior \u00e1 chegada das linguas indoeuropeas, das que derivan o resto de linguas peninsulares, que entraron na Pen\u00ednsula hai m\u00e1is de 4000 anos da man dos descendentes dos pobos arios das estepas que vi\u00f1an das chairas do norte do C\u00e1ucaso e o mar Caspio.\nDe acordo cos resultados do estudo, a poboaci\u00f3n vasca ten unha notable herdanza esteparia, como noutros lugares onde colectivos inmigrantes se integran en culturas locais, a lingua \u00e9 anterior ao xenoma. Estudos anteriores xa suxeriran que o ADN da poboaci\u00f3n vasca ten herdanza esteparia, algo que este estudo confirma. O m\u00e1is orixinal do estudo \u00e9 que sit\u00faa o desenvolvemento dos vascos como poboaci\u00f3n aut\u00f3ctona xeneticamente illada cara ao ano 1000 aC. e concl\u00fae que a poboaci\u00f3n vasca actual \u00e9 xeneticamente indistinguible das poboaci\u00f3ns ib\u00e9ricas da Idade de Ferro. Por iso o illamento xen\u00e9tico da poboaci\u00f3n vasca rem\u00f3ntase \u00e1 Idade de Ferro, no primeiro milenio antes de Cristo. Segundo Lalueza-Fox, \u201cAs migraci\u00f3ns posteriores, como as da \u00e9poca romana ou a musulmana, non deixaron pegada no Pa\u00eds Vasco\u201d."}
{"id": "490204", "revid": "47401", "url": "https://gl.wikipedia.org/wiki?curid=490204", "title": "Santa Monica, California", "text": ""}
{"id": "490207", "revid": "3711", "url": "https://gl.wikipedia.org/wiki?curid=490207", "title": "Rebeca Atienza", "text": ""}
{"id": "490209", "revid": "1505", "url": "https://gl.wikipedia.org/wiki?curid=490209", "title": "Abra tenuis", "text": "Abra tenuis \u00e9 unha especie de bivalvo descrito por Montagu en 1818. \"Abra tenuis\" forma parte do x\u00e9nero \"Abra\" e da familia Semelidae. Non hai ningunha subespecie listada no Catalogue of Life."}
{"id": "490210", "revid": "85894", "url": "https://gl.wikipedia.org/wiki?curid=490210", "title": "Fernando Virg\u00f3s Pintos", "text": "Fernando Esteban Eusebio Virg\u00f3s Pintos, nado en Santiago de Compostela o 26 de decembro de 1903 e finado en Meis o 7 de xullo de 1978, foi un m\u00e9dico galego.\nTraxectoria.\nFillo de Leoncio Virg\u00f3s Guill\u00e9n, farmac\u00e9utico e m\u00e9dico santiagu\u00e9s. Estudou o bacharelato no Instituto de Santiago de Compostela. Fixo Medicina na Universidade de Santiago de Compostela (1921-1926). En 1928 aprobou en Madrid as oposici\u00f3ns a inspector de sanidade municipal. En 1930 exerc\u00eda como m\u00e9dico en Meis; tam\u00e9n exerceu en Caldas de Reis e Vilagarc\u00eda de Arousa. En 1940 foi nomeado vogal do colexio m\u00e9dico provincial.\nVida persoal.\nCasou con Mar\u00eda del Rosario Cea Rey, e foi pai de Mar\u00eda del Rosario, Fernando Javier e Mar\u00eda Teresa Virg\u00f3s Cea."}
{"id": "490211", "revid": "5863", "url": "https://gl.wikipedia.org/wiki?curid=490211", "title": "Silvio Fern\u00e1ndez Rodr\u00edguez Bastos", "text": ""}
{"id": "490212", "revid": "17467", "url": "https://gl.wikipedia.org/wiki?curid=490212", "title": "LG", "text": ""}
{"id": "490213", "revid": "85894", "url": "https://gl.wikipedia.org/wiki?curid=490213", "title": "Jos\u00e9 Manuel Roma Hermida", "text": "Jos\u00e9 Manuel Roma Hermida, nado en Paradela (Meis) en 1900 e finado en Li\u00f1ares o 9 de abril de 1974, foi un pol\u00edtico galego.\nTraxectoria.\nCoa proclamaci\u00f3n da II Rep\u00fablica formou parte da comisi\u00f3n xestora. Na primeira corporaci\u00f3n republicana foi concelleiro. Militante do Partido Republicano Radical, en 1934 foi elixido alcalde de Meis. Logo do golpe de Estado do 18 de xullo de 1936 foi desterrado ao Porri\u00f1o. En 1945 era membro da Hermanda Sindical de Labradores y Ganaderos San Jos\u00e9. En 1955 afiliouse a Falange Espa\u00f1ola Tradicionalista y de las JONS Volveu ser alcalde Meis durante o franquismo en d\u00faas ocasi\u00f3ns.\nVida persoal.\nCasou con Encarnaci\u00f3n Gir\u00e1ldez e foi pai de Antonio Roma Gir\u00e1ldez."}
{"id": "490215", "revid": "98629", "url": "https://gl.wikipedia.org/wiki?curid=490215", "title": "Manuel Barros Chantada", "text": "Manuel Barros Chantada, co\u00f1ecido como Rancheiro, nado en Meis o 28 de outubro de 1901 e finado en Buenos Aires o 12 de decembro de 1987, foi un canteiro e pol\u00edtico galego.\nTraxectoria.\nFillo de Manuel Ram\u00f3n Barros Torres. Labrego. En maio de 1936 afiliouse \u00e1 \"La Fraternidad Obrera de Agricultores de Meis\". Co golpe de Estado do 18 de xullo de 1936 participou na defensa da Rep\u00fablica colaborando na requisa de armas. Desprazado a Pontevedra, non chegou a capital ao ser informados da ca\u00edda da cidade. De volta a Meis, tiveron un enfrontamento no Curro coa Garda Civil que lles inutilizou o autom\u00f3bil. Fuxiu e agochouse at\u00e9 o 6 de novembro, cando foi chamado ao cuartel da Garda Civil de Cambados. Foi detido, d\u00e9ronlle unha malleira e abandon\u00e1rono na beirav\u00eda dun cami\u00f1o. Chamado a filas, incorporouse e foi destinado a Ferrol at\u00e9 que o 6 de xaneiro de 1937 foi asignado ao Rexemento de Infanter\u00eda M\u00e9rida 35 destinado na fronte de Asturias. Trasladado a Soto de las Regueras o 7 de outubro decatouse de que \u00eda ser fusilado xunto co seu curm\u00e1n Marcial Chantada Barros e decidiu pasarse ao ex\u00e9rcito leal.\nPasou a Trubia e despois a Xix\u00f3n, para ser destinado finalmente a Pola de Siero. Foi ascendido a sarxento e destinado a Puerto Punt\u00f3n. Cando recibiu a noticia da rendici\u00f3n de Asturias emprendeu a fuxida a Xix\u00f3n e logrou embarcar a\u00ednda que non puido chegar a Francia, tendo que dar volta e atracar en Cand\u00e1s. De al\u00ed marchou andando a Xix\u00f3n onde foi detido o d\u00eda 22, e para evitar ser deportado deu unha identidade falsa. O 3 de decembro traslad\u00e1rono \u00e1 praza de touros, onde permaneceu at\u00e9 o 11 cando o trasladaron \u00e1 fari\u00f1eira de Xix\u00f3n. O 24 de febreiro foi trasladado \u00e1 prisi\u00f3n de San Marcos en Le\u00f3n. Foi xulgado en Pontevedra por auxilio \u00e1 rebeli\u00f3n e condenado a 12 anos e un d\u00eda de prisi\u00f3n. O 28 de xu\u00f1o foi trasladado \u00e1 prisi\u00f3n do mosteiro de San Pedro de Carde\u00f1a at\u00e9 o 28 de agosto que o levaron \u00e1 prisi\u00f3n provincial de Soria dende onde foi transportado a La Muedra para traballar nas obras de construci\u00f3n da presa de La Cuerda del Pozo onde aprendeu o oficio de canteiro. Permaneceu al\u00ed at\u00e9 o 11 de maio de 1942 cando lle comunicaron a s\u00faa posta en liberdade. Regresou a Meis para visitar a s\u00faa familia. Volveu traballar \u00e1 presa at\u00e9 o remate das obras en 1943 e despois trasladouse a Covaleda para traballar na construci\u00f3n de casas.\nRetornou a Meis e agochouse nun refuxio habilitado na casa dos pais. Durante o tempo que estivo agochado imprimiu panfletos de propaganda antifascista nunha imprenta de man e fixo pintadas axudado por Manuel Abal Maquieira. Solicitou o indulto en base ao decreto de 9 de outubro de 1945 e foille concedido. En 1947 intentou emigrar a Venezuela, pero ao serlle denegado o visado de entrada polos seus antecedentes pol\u00edtico, marchou \u00e1 Arxentina. Al\u00ed casou con Basilisa Gonz\u00e1lez \u00c1lvarez. En 1972 visitou Meis e recuperou o caderno de notas escrito durante o seu cativerio. En base a el escribiu en 1980 \"Relato y memorias de un prisionero cautivo de facto del \"General Franco\"\". Finado en 1987, foi soterrado no Cemiterio de La Paz (Madrid). En xaneiro de 2011 as s\u00faas cinzas foron trasladadas ao cemiterio de San Salvador de Meis."}
{"id": "490225", "revid": "89787", "url": "https://gl.wikipedia.org/wiki?curid=490225", "title": "Anne Strachan Robertson", "text": "Anne Strachan Robertson (citada adoito tam\u00e9n como Anne S. Robertson), nada o 3 de maio de 1910 en Glasgow e finada o 4 de outubro de 1997 na mesma cidade escocesa, foi unha arque\u00f3loga, numism\u00e1tica e escritora brit\u00e1nica, profesora de arqueolox\u00eda romana na Universidade de Glasgow e encargada das colecci\u00f3ns culturais e do gabinete numism\u00e1tico do Museo Hunterian. A s\u00faa figura \u00e9 salientable polas s\u00faas investigaci\u00f3ns sobre as moedas imperiais romanas. \nTraxectoria.\nFormaci\u00f3n.\nOs pais de Anne Strachan Robertson, Margaret Purden e John Anderson Robertson, eran mestres de escola en Glasgow. \nCursou os seus estudos de secundaria en Glasgow, inicialmente no Insituto Hillhead e despois no Instituto Feminino, e en 1928 comezou a s\u00faa formaci\u00f3n superior na Universidade de Glasgow, onde ficou impresionada polo traballo e as ensinanzas do profesor S. N. Miller en relaci\u00f3n coa historia da Antiga Roma. En 1930 Robertson recibiu a Medalla Cowan e ga\u00f1ou a confianza do arque\u00f3logo e numism\u00e1tico George Macdonald, daquela conservador honorario do gabinete numism\u00e1tico do museo Hunterian. Logo de graduarse con matr\u00edcula de honra no mestrado en Estudos Cl\u00e1sicos en 1932, comezou os estudos dun segundo mestrado, esa vez en Arqueolox\u00eda, na Universidade de Londres.\nEn Londres, acadou diversas bolsas para participar nas escavaci\u00f3ns dirixidas polo arque\u00f3logo Mortimer Wheeler e tam\u00e9n para traballar no Departamento de Moedas e Medallas do Museo Brit\u00e1nico, as\u00ed como para outros traballos acad\u00e9micos de \u00e1mbito numism\u00e1tico. Conclu\u00edu o seu mestrado en Arqueolox\u00eda en 1934, e nel adquiriu importantes co\u00f1ecementos de metodolox\u00eda arqueol\u00f3xica, particularmente como resultado da s\u00faa participaci\u00f3n na escavaci\u00f3n de Wheeler no Maiden Castle.\nCarreira profesional.\nRobertson regresou a Glasgow en 1936 cando foi nomeada profesora de Arqueolox\u00eda. En 1938 ingresou no cadro de profesores da Universidade de Glasgow e vinculouse ao museo Hunterian, dependente desa universidade, e tam\u00e9n \u00e1 galer\u00eda de arte. En 1952 acadou o posto de conservadora adxunta do museo e en 1964 o de conservadora das colecci\u00f3ns culturais, e nese mesmo ano foi confirmada no seu posto como profesora de Arqueolox\u00eda. Finalmente, en 1974 conced\u00e9uselle o t\u00edtulo de profesora honor\u00edfica e converteuse na encargada de arqueolox\u00eda romana do museo.\nFoi primeiro vicepresidenta da Sociedade Arqueol\u00f3xica de Glasgow, entre 1945 e 1954, e logo presidenta da entidade, de 1954 a 1957. Entre 1965 e 1972 foi nomeada secretaria honoraria. En 1976, sa\u00edu \u00e1 luz un n\u00famero especial do \"Glasgow Archaeological Journal\" na s\u00faa honra \"en agradecemento polos seus salientables servizos acad\u00e9micos, sinaladamente ao estudo da Escocia romana, e tam\u00e9n \u00e1 Sociedade Arqueol\u00f3xica de Glasgow\". \nTam\u00e9n formou parte do consello de direcci\u00f3n da Sociedade de Anticuarios de Escocia desde 1946, e foi a primeira muller en ser elixida para este \u00f3rgano directivo. Foi, as\u00ed mesmo, secretaria da \"Scottish Field School of Archaeology\" de 1948 a 1973. \nRobertson foi unha prol\u00edfica escavadora de dep\u00f3sitos romanos, en particular en Castledykes, preto de Lanark (1937); en Duntocher, na Muralla de Antonino (1947-1951); en Birrens, en Dumfriesshire (1962-1967); e en Cardean, en Angus (1968-1975). \nAnne Strachan Robertson foi membro da \"Royal Numismatic Society\" (1937), da Sociedade de Antig\u00fcidades de Escocia (1941), da Sociedade de Anticuarios de Londres (1958) e da Real Sociedade de Edimburgo (1975), e membro de honra da Sociedade Arqueol\u00f3xica de Glasgow (1976). \nEscolma de publicaci\u00f3ns.\nArtigos.\nOs artigos publicados por Anne Strachan Robertson ata 1976 aparecen recollidos por L. Keppie nunha edici\u00f3n especial do \"Glasgow Archaeological Journal\" daquel ano. A seguir, pres\u00e9ntase unha escolma deses traballos e doutros m\u00e1is recentes:"}
{"id": "490226", "revid": "65337", "url": "https://gl.wikipedia.org/wiki?curid=490226", "title": "Anne S. Robertson", "text": ""}
{"id": "490227", "revid": "65337", "url": "https://gl.wikipedia.org/wiki?curid=490227", "title": "Anne Robertson", "text": ""}
{"id": "490228", "revid": "5863", "url": "https://gl.wikipedia.org/wiki?curid=490228", "title": "Antonio Jaspe Moscoso", "text": " \nAntonio Mar\u00eda Jaspe y Moscoso, nado na Coru\u00f1a en 1856 e finado en Montrove en agosto de 1887, foi un pintor galego que cultivou a pintura de historia, os temas cl\u00e1sicos e o retrato.\nTraxectoria.\nFormouse na Real Academia de Belas Artes de San Fernando de Madrid, en Roma e en Par\u00eds. Colaborou como debuxante en varias publicaci\u00f3ns.\nFoi disc\u00edpulo da Escola superior de Pintura, Escultura e Gravado e de Ignacio Su\u00e1rez Llanos. Na Exposici\u00f3n Rexional de Galicia celebrada en Santiago de Compostela en 1875 presentou \"Dos retratos\", \"Cinco bocetos\", \"Una Concepci\u00f3n\", \"Paisano gallego\", \"Labradora\", \"Hilandera\", \"Retrato de Alfonso XII\", \"Mujer pobre\" e \"Muchacho jugando\"; foi premiado con medalla de prata. Na da Coru\u00f1a de 1878 expuxo varios lenzos, entre eles \"La ramilletera\" e \"La plaza de toros\". Nas Exposici\u00f3ns Nacionais de Belas Artes de 1876, 1878 e 1881 presentou: \"Hilandera gallega\", \"Un gaitero gallego\", \"D. Juan de Austria\", \"Vistas de la laguna\", \"Gran canal\", \"Astillero y Palacio de Otello en Venecia\" e \"Una ciociara\" (estudo).\nEn 1880 obtivo praza na Escola de Belas Artes de Roma. En 1881 acompa\u00f1ou \u00e1 corte na s\u00faa viaxe a Galicia, como correspondente da \"La Ilustraci\u00f3n Gallega y Asturiana\".\nFoi autor de retratos do rei Afonso XII e a ra\u00ed\u00f1a Mar\u00eda Cristina, por cuxos traballos obtivo a Cruz de Carlos III.\nTe\u00f1en obra s\u00faa a Deputaci\u00f3n da Coru\u00f1a e o Museo de Belas Artes da Coru\u00f1a."}
{"id": "490229", "revid": "5863", "url": "https://gl.wikipedia.org/wiki?curid=490229", "title": "Antonio Mar\u00eda Jaspe Moscoso", "text": ""}
{"id": "490230", "revid": "5863", "url": "https://gl.wikipedia.org/wiki?curid=490230", "title": "Antonio Jaspe y Moscoso", "text": ""}
{"id": "490231", "revid": "65337", "url": "https://gl.wikipedia.org/wiki?curid=490231", "title": "Robertson", "text": "O antrop\u00f3nimo Robertson pode referir a varios artigos:"}
{"id": "490232", "revid": "5863", "url": "https://gl.wikipedia.org/wiki?curid=490232", "title": "Antonio Mar\u00eda Jaspe y Moscoso", "text": ""}
{"id": "490233", "revid": "88215", "url": "https://gl.wikipedia.org/wiki?curid=490233", "title": "El Clan (filme de 2015)", "text": "El Clan \u00e9 un filme arxentino de 2015 escrito e dirixido por Pablo Trapero e protagonizado por Guillermo Francella e Peter Lanzani. Foi escollido para participar na competici\u00f3n da 72\u00aa edici\u00f3n do Festival Internacional de Cinema de Venecia, onde o director Pablo Trapero ga\u00f1ou o Le\u00f3n de Prata. O filme foi escollido como candidato da Arxentina para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "490235", "revid": "5863", "url": "https://gl.wikipedia.org/wiki?curid=490235", "title": "Antonio M\u00aa Jaspe y Moscoso", "text": ""}
{"id": "490236", "revid": "5863", "url": "https://gl.wikipedia.org/wiki?curid=490236", "title": "Antonio de Jaspe Moscoso", "text": ""}
{"id": "490238", "revid": "98629", "url": "https://gl.wikipedia.org/wiki?curid=490238", "title": "Wakolda", "text": "Wakolda \u00e9 un filme de 2013 dirixido, producido e escrito por Luc\u00eda Puenzo, que se basea na s\u00faa propia novela. \u00c9 unha coproduci\u00f3n entre a Arxentina, Espa\u00f1a, Noruega e Francia. Est\u00e1 protagonizado por \u00c0lex Brendem\u00fchl como o oficial nazi das SS Josef Mengele, que realizou experimentos en humanos no campo de concentraci\u00f3n de Auschwitz. O resto do elenco compl\u00e9tano Florencia Bado, Natalia Oreiro, Diego Peretti, Elena Roger e Guillermo Pfening."}
{"id": "490241", "revid": "23204", "url": "https://gl.wikipedia.org/wiki?curid=490241", "title": "Campo de concentraci\u00f3n de Auschwitz", "text": ""}
{"id": "490242", "revid": "23204", "url": "https://gl.wikipedia.org/wiki?curid=490242", "title": "Konzentrationslager Auschwitz", "text": ""}
{"id": "490243", "revid": "85894", "url": "https://gl.wikipedia.org/wiki?curid=490243", "title": "Joaqu\u00edn S\u00e1nchez Pe\u00f1a", "text": "Joaqu\u00edn S\u00e1nchez Pe\u00f1a, nado en Cambados, foi un avogado, escritor, xornalista e pol\u00edtico galego.\nTraxectoria.\nFillo do avogado Luis S\u00e1nchez. Avogado en Cambados, participou no movemento agrarista e foi presidente da sociedade agraria La Escardadora. Foi elixido concelleiro de Cambados en 1917, e en 1922 era tenente alcalde, participando na homenaxe a Asorey en Santiago de Compostela. Escribiu unha \"Historia de Cambados\" nos anos vinte. Foi nomeado fiscal de Cambados en 1924, e volveu ser nomeado en 1930. Foi nomeado concelleiro de Cambados polo gobernador civil en 1933. Colaborou en \"El Heraldo Gallego\", onde publicou cr\u00f3nicas hist\u00f3ricas de Cambados en galego, \"Faro de Vigo\" e \"El Pueblo Gallego\"."}
{"id": "490244", "revid": "5132", "url": "https://gl.wikipedia.org/wiki?curid=490244", "title": "LG Group", "text": ""}
{"id": "490245", "revid": "5132", "url": "https://gl.wikipedia.org/wiki?curid=490245", "title": "LG Twins", "text": "Os LG Twins Baseball Club (LG \ud2b8\uc708\uc2a4 \ud504\ub85c\uc57c\uad6c\ub2e8) son un equipo profesional coreano de b\u00e9isbol con sede en Se\u00fal, capital do pa\u00eds. O club compite na KBO League. Os Twins son propiedade da LG Corporation."}
{"id": "490246", "revid": "5132", "url": "https://gl.wikipedia.org/wiki?curid=490246", "title": "MBC Chungryong", "text": ""}
{"id": "490252", "revid": "624", "url": "https://gl.wikipedia.org/wiki?curid=490252", "title": "Baldu\u00edno I de Flandres", "text": "Baldu\u00edno I de Flandres, tam\u00e9n chamado Baldu\u00edno I Brazo de Ferro, ou Baldu\u00edno I o Bo, nado en Laon e finado na Abad\u00eda de Saint-Bertin en 879, foi marqu\u00e9s ou conde de Flandres de 863 a 879. Segundo a tradici\u00f3n, Baldu\u00edno era o fillo do \"\"forestier\" Odacro (\"Odoacro\", \"Odoscer\", \"Audacer\") \u00e1 s\u00faa vez fillo de Ingelram (Enguerrando). Sucedeu ao seu pai como \"forestier\"\" \u00e1 s\u00faa morte en 837, e distinguiuse como un formid\u00e1bel guerreiro, o que lle valeu o seu alcume. \nTraxcetoria.\nNon se co\u00f1ece ben a s\u00faa traxectoria. Participou na batalla de Fontenoy-en-Puisaye no 841, no campo do emperador Lotario, que foi derrotado polo seu irm\u00e1n Lu\u00eds o Xerm\u00e1nico e polo seu medio irm\u00e1n Carlos o Calvo. Conde do \"Flandrensis Pagus\", loitou activamente contra os normandos, que arrasaron a rexi\u00f3n da que estaba ao cargo desde 810. Dise que era de boa altura, de pel morena, de corpo e extremidades fortes e nerviosas, \u00e1xil a cabalo. A tradici\u00f3n faino, de novo, ga\u00f1ador dunha loita contra un oso da que sa\u00edu vitorioso; esta proeza f\u00edxoo destacar ante o rei Carlos o Calvo. \nDurante unha estancia na corte real en Senlis no 862, Baldu\u00edno levou consigo a princesa Xudit (c. 843 - 870), filla do rei Carlos o Calvo e de Ermentruda de Orle\u00e1ns. Xudit non ti\u00f1a a\u00ednda vinte anos, pero era a vi\u00fava de dous reis anglosax\u00f3ns: de Aethelwulf (m. 858) e do fillo deste Aethelbald de Wessex (m. 860), reis de Wessex. Para cometer o secuestro, Baldu\u00edno conseguiu a axuda do irm\u00e1n de Xudit, o pr\u00edncipe Lu\u00eds, o futuro Lu\u00eds o Tatexo. Non se sabe se foi por amor ou por c\u00e1lculo pol\u00edtico. O certo \u00e9 que Xudit parece que o seguiu voluntariamente, convenientemente disfrazada. Baldu\u00edno casou en segredo con ela en Harelbeke e por medo \u00e1s consecuencias das s\u00faas acci\u00f3ns, buscou refuxio con Lu\u00eds II o Mozo, mentres que Lu\u00eds O Tatexo buscou seguridade en Breta\u00f1a (?). Antes, o rei op\u00faxose ao matrimonio, polo que enviou cartas ao xefe viquingo Rorik de Dorestad e ao bispo Hunger, ped\u00edndolle que non lles desen asilo e mesmo persuadiu aos seus bispos para excomungalos. A excomu\u00f1\u00f3n foi pronunciada por unha asemblea de bispos celebrada en Soissons. Baldu\u00edno e Xudit foron despois a Roma para defender a s\u00faa causa ante o papa Nicolao I. O pont\u00edfice intercedeu moito co rei de Francia occidental, ao que finalmente convenceu. O matrimonio foi ratificado en Auxerre, segundo as fontes 862 ou 863, pero en ausencia do rei. \nEste episodio \u00e9 a orixe dunha lenda de Artois, apoiada nas cr\u00f3nicas da abad\u00eda de Mont Saint-Eloi, que atrib\u00fae a Baldu\u00edno a presenza de dous meg\u00e1litos chamados \"As pedras xemelgas\" ou \"Pedras de Acq\" na aldea de \u00c9coivres, preto de Arras. \nAdemais dos bosques, Carlos o Calvo atribu\u00edu a Baldu\u00edno a marca de Flandres (\u00e9 dicir, o territorio entre o Escalda occidental e o Yser do sur, que defend\u00eda o norte do territorio franco) nunha doaz\u00f3n de 866. En 870 adquiriu o territorio correspondente \u00e1 Abad\u00eda de Sankt Peter de Gante; defendeu os seus territorios contra as incursi\u00f3ns dos viquingos. Baldu\u00edno I fortificou Gante, Arras e Bruxas, a capital, onde fundou, segundo lenda, a igrexa de San Donato, no lugar dunha antiga capela dedicada \u00e1 Virxe. O corpo de Donato, oitavo bispo de Reims, foi levado al\u00ed. En 870, o marqu\u00e9s tam\u00e9n constru\u00edu un convento beneditino en Furnes, que recibiu as reliquias de Santa Walburga (Walpurgis). \nBaldu\u00edno Brazo de Ferro foi de feito o \u00faltimo conde funcionario da provincia de B\u00e9lxica Segunda (Belgica Secunda). En 877 (\u00e1 morte de Carlos o Calvo), apoiou a Lu\u00eds II de Francia; o cargo volveuse hereditario na casa de Baldu\u00edno e o condado de Flandres entrou no per\u00edodo feudal, sendo un dos principais se\u00f1ores de Francia Occidentalis. \nBaldu\u00edno I morreu en 879 en Sithiu (despois Saint-Omer), despois de tomar o h\u00e1bito mon\u00e1stico na abad\u00eda de Saint-Bertin. Est\u00e1 enterrado na abad\u00eda, mentres o seu coraz\u00f3n e os seus intestinos foron levados \u00e1 igrexa de San Pedro en Gante.\nDescendentes.\nDo seu matrimonio coa carolinxia Xudit tivo tres fillos: "}
{"id": "490254", "revid": "85894", "url": "https://gl.wikipedia.org/wiki?curid=490254", "title": "Manuel Ram\u00f3n Barros Torres", "text": "Manuel Ram\u00f3n Barros Torres, co\u00f1ecido como Rancheiro, nado en Meis o 28 de abril de 1881, foi un agrarista e pol\u00edtico galego.\nTraxectoria.\nEmigrou a Arxentina. Ao seu regreso participou no movemento agrarista polo que sufriu represaliado do alcalde Salustiano Vidal. Coa proclamaci\u00f3n da Rep\u00fablica, e logo da repetici\u00f3n das elecci\u00f3ns municipais o 31 de maio, foi elixido concelleiro, e nomeado segundo tenente alcalde na corporaci\u00f3n presidida por Ram\u00f3n Abal Sabar\u00eds. Integrouse en \"La Fraternidad Obrera de Agricultores de Meis\". Co golpe de Estado do 18 de xullo de 1936 foi detido. Xulgado en Pontevedra en consello de guerra por auxilio \u00e1 rebeli\u00f3n o 17 de marzo de 1938 con Benito G\u00fcimil Prado, Jos\u00e9 Vidal Fern\u00e1ndez, Camilo Abal L\u00f3pez e Nemesio Outeda, foi condenado a 12 anos e un d\u00eda de prisi\u00f3n. Internado no campo de concentraci\u00f3n da illa de San Sim\u00f3n. Conmut\u00e1ronlle a pena a dou anos de prisi\u00f3n menor e pasou a prisi\u00f3n atenuada, extinguindo a pena o 12 de xu\u00f1o de 1939. Sufriu expediente de responsabilidades pol\u00edticas en 1939. Nos anos corenta agochou ao seu fillo Manuel Barros Chantada para evitar que fose detido.\nVida persoal.\nCasou con Carmen Chantada e foi pai de Manuel Barros Chantada."}
{"id": "490258", "revid": "624", "url": "https://gl.wikipedia.org/wiki?curid=490258", "title": "Francia Occidental", "text": ""}
{"id": "490260", "revid": "23204", "url": "https://gl.wikipedia.org/wiki?curid=490260", "title": "Mundo Diario", "text": "Mundo Diario foi un xornal publicado en Barcelona dende 1974 ata 1980 dunha tendencia progresista fundada por Sebasti\u00e1n Auger Dur\u00f3, un empresario espa\u00f1ol que creou o Grupo Mundo. O xornal foi un referente informativo durante a transici\u00f3n espa\u00f1ola que contaba os conflitos sindicais e as protestas estudant\u00eds da \u00e9poca contra o r\u00e9xime franquista, ademais de rastrexar as dificultades do d\u00eda a d\u00eda na apertura pol\u00edtica de Espa\u00f1a. Desapareceu en 1980 debido \u00e1 bancarrota do Grupo Mundo. \nAntecedentes.\nO xornal foi creado a partir do \"Diario Femenino\" que naceu en 1968 como xornal feminino e feminista, empregando m\u00e9todos modernos e innovadores na edici\u00f3n, e que formulaba temas actuais como o divorcio ou o control da natalidade. \nEn 1972, Sebasti\u00e1n Auger Dur\u00f3 mercoulle a cabeceira ao empresario Victor Sagi. Dende ese momento, o 4 de outubro de 1972, o diario deuse a co\u00f1ecer polas s\u00faas iniciais DF co obxectivo de amplia-la s\u00faa audiencia e agardar a autorizaci\u00f3n para cambiar o seu nome a Mundo Diario, que finalmente chegou o 15 de febreiro de 1974. Mantivo gran parte da redacci\u00f3n e membros colaboradores entre os que se atopaban Carmen Alcalde, que se converteu na xefa da redacci\u00f3n, Lidia Falc\u00f3n, Eliseo Bayo ou Miguel \u00c1ngel Bastenier. \nA derradeira edici\u00f3n de DF publicouse o 15 de febreiro de 1974 dando paso a \"Mundo Diario\". \nCaracter\u00edsticas.\nO xornal, de periodicidade diaria, ag\u00e1s os luns, conseguiu o 90% das s\u00faas vendas na \u00e1rea metropolitana de Barcelona, o 8% no resto de Catalu\u00f1a e o 2% no resto de Espa\u00f1a segundo datos do OJD. En 1975, o seu prezo era de 8 pesetas e en 1976 de 10 pesetas. A tiraxe en xu\u00f1o de 1977, segundo a OJD, era de 35.703 exemplares. \nEra un xornal de esquerda na procura dun p\u00fablico universitario, obreiro e veci\u00f1al. A pesar de non ter conexi\u00f3n org\u00e1nica con ning\u00fan partido pol\u00edtico mantivo boa relaci\u00f3n co PSUC. Dedicou atenci\u00f3n preferente \u00e1 informaci\u00f3n local, espect\u00e1culos e sucesos. \nPublic\u00e1base en espa\u00f1ol mais, dende o 11 de xu\u00f1o de 1974, levou unha p\u00e1xina en catal\u00e1n.\nEquipo de redacci\u00f3n e colaboradores.\nDesde 1971, cando a\u00ednda era \"Diario Femenino\" at\u00e9 1978, a direcci\u00f3n do xornal foi asumida por Ramon Solanes Pinyol. Na redacci\u00f3n, Jaume Serrats era o subdirector e Ramon Miravitllas e Pere Bonn\u00edn, redactores xefes. Os seus colaboradores habituais foron: Francisco Umbral, Terenci Moix, Maria Aur\u00e8lia Capmany, Eduardo Haro Tecglen, Pere Bonn\u00edn, Maruja Torres, Jaume Vidal Alcover, Antoni Jutglar, Ramon Bech, Maruja Torres, Sebasti\u00e0 Serrano. \nEntre os periodistas que traballaron nel, destacan: Eduardo \u00c1lvarez Puga, que foi director-adxunto entre 1975 e 1979. \nFondos.\nAs s\u00faas colecci\u00f3ns p\u00f3dense atopar no Arxiu Hist\u00f2ric da Ciutat de Barcelona. "}
{"id": "490263", "revid": "624", "url": "https://gl.wikipedia.org/wiki?curid=490263", "title": "Arnulfo II de Flandres", "text": "Arnulfo ou Arnaldo II de Flandres , nado sobre 961 e finado en Gante o 30 de marzo de 987, chamado \"o Novo,\" foi Conde de Flandres desde 965 a 987. Fillo de Baldu\u00edno III e Matilde Billung (ca. 942 - Gante, 25 de maio de 1008). Foi o neto e sucesor do conde Arnulfo I de Flandres. \nTraxectoria.\nA\u00ednda non era m\u00e1is que un neno \u00e1 morte do seu pai (962). O seu av\u00f3 Arnulfo I recuperou o posto como conde, ata a s\u00faa morte en 965. \n\u00c1 s\u00faa chegada ao cargo,aproveitando a s\u00faa mocidade e preval\u00e9ndose da rexencia como se\u00f1or feudal, o rei Lotario I de Francia invadiu Flandres, apoderouse dos condados de Th\u00e9rouanne e Saint-Pol-sur-Ternoise, de Douai e Arras (Artois e Ostrevant). Inquieto, o bispo de Cambrai e Arras apelou ao emperador Ot\u00f3n I e Lotario retirouse, pero deixou un pa\u00eds devastado. \n\u00c1 morte de Lu\u00eds V de Francia (21 de maio de 987), debido \u00e1 solidariedade carolinxia, Arnulfo apoiou a Carlos da Baixa Lotarinxia e ao seu fillo Ot\u00f3n fronte a Hugo Capeto (coroado o 3 de xullo de 987), e non reco\u00f1eceu ao rei escollido. Hugo invadiu ent\u00f3n Flandres ata o r\u00edo Lys e ocupou Arras. Arnulfo refuxiouse xunto ao duque Ricardo I de Normand\u00eda: o capeto retirouse, pero o conde de Flandres reco\u00f1eceuno como rei. Arnulfo morreu un mes despois, afectado por unhas febres. O seu corpo foi enterrado na abad\u00eda de Sant Pedro de Gante. \nA s\u00faa vi\u00fava, Rozala de Ivrea filla de Berengario II rei de Italia, volveuse a casar un ano despois (antes do 1 de abril de 988) con Roberto II o Piadoso, fillo do rei Hugo Capeto. \nDeixou dous nenos pequenos: "}
{"id": "490265", "revid": "23204", "url": "https://gl.wikipedia.org/wiki?curid=490265", "title": "Rosendo Rodr\u00edguez Ares", "text": "Rosendo Rodr\u00edguez Ares, co\u00f1ecido como O do Patac\u00f3n, nado en Arcos (Meis) o 24 de xaneiro de 1902 e finado no Mosteiro o 1 de febreiro de 1974, foi un comerciante e pol\u00edtico galego.\nTraxectoria.\nComerciante e militante de Izquierda Republicana. Foi secretario da sociedade \"La Fraternidad Obrera de Agricultores de Meis\". Foi detido en decembro de 1934 xunto co presidente da sociedade Jos\u00e9 Manuel Arribas Hermida. L\u00edder do Fronte Popular en Meis, co golpe de Estado do 18 de xullo de 1936 colaborou na resistencia. Agochouse e fuxiu a Am\u00e9rica axudado polo crego de Nogueira. Procesado en dous procedementos diferentes (1057/37 e 305/37), foi declarado en rebeld\u00eda e xulgado en Pontevedra en consello de guerra por auxilio \u00e1 rebeli\u00f3n, e condenado a 12 anos e un d\u00eda de prisi\u00f3n, que lle conmutaron por 6 anos e un d\u00eda. Abr\u00edronlle expediente por responsabilidades pol\u00edticas, que foi sobresido en 1944. Tras presentar unha instancia foi indultado en 1945. Estableceuse primeiro en Buenos Aires e despois marchou Cuba. Estivo en Cuba at\u00e9 o triunfo da revoluci\u00f3n en 1959. Volveu a Galicia e instalouse no Mosteiro onde se aforcou en 1974.\nVida persoal.\nCasou en Cuba con Celestina Bruzos Gonz\u00e1lez."}
{"id": "490268", "revid": "98629", "url": "https://gl.wikipedia.org/wiki?curid=490268", "title": "Os miser\u00e1beis (filme de 2019)", "text": "Os miser\u00e1beis (en ) \u00e9 un filme franc\u00e9s de 2019 dirixido por Ladj Ly e escrito por Ly, Giordano Gederlini e Alexis Manenti. Bas\u00e9ase nunha curtametraxe hom\u00f3nima realizada polo propio Ly. Est\u00e1 protagonizado por Damien Bonnard, Alexis Manenti, Djebril Zonga, Issa Percia, Al-Hassan Ly, Steve Tientcheu, Almany Kanoute e Nizar Ben Fatma. O filme bas\u00e9ase na violencia policial ocorrida o 14 de outubro de 2008 en Montfermeil, observada e filmada por Ladj Ly. Montfermeil \u00e9 un suburbio a 25 quil\u00f3metros \u00f3 nordeste de Par\u00eds onde, na novela \"Os miserables\" de Victor Hugo (1862), o exconvicto Jean Valjean co\u00f1ece a Cosette, unha nena maltratada polos seus pais adoptivos. O filme describe os abusos contra os cidad\u00e1ns pobres, especialmente os adolescentes de etnia \u00e1rabe ou africana.\nEstreouse no Festival Internacional de Cinema de Cannes de 2019 o 15 de maio. Estreouse nos cinemas de Francia o 20 de novembro a trav\u00e9s da distribuidora Le Pacte. Foi escollido como candidato de Francia para o \u00d3scar \u00f3 mellor filme internacional na 92\u00aa edici\u00f3n dos premios, sendo finalmente nomeado.\nEstreouse subtitulado en galego o 22 de novembro\u00a0de 2019 a trav\u00e9s de NUMAX (Santiago de Compostela). Os subt\u00edtulos foron traducidos ao galego por Samuel Solleiro co apoio da Secretar\u00eda Xeral de Pol\u00edtica Ling\u00fc\u00edstica.\nSinopse.\nSt\u00e9phane \u00fanese \u00e1s brigadas anticriminais de Montfermei, onde coincide con Chris e Gwada. Ambos am\u00f3sanlle as enormes tensi\u00f3ns que existen entre os distintos grupos organizados que te\u00f1en como \u00fanico obxectivo facerse co control do distrito."}
{"id": "490269", "revid": "5132", "url": "https://gl.wikipedia.org/wiki?curid=490269", "title": "MiLB", "text": ""}
{"id": "490270", "revid": "88215", "url": "https://gl.wikipedia.org/wiki?curid=490270", "title": "Rally San Froil\u00e1n de 2019", "text": "O Rally San Froil\u00e1n de 2019 foi a 41\u00aa edici\u00f3n de dito rally e a s\u00e9tima proba da tempada 2019 do Campionato de Galicia de Rally. Celebrouse o 26 de outubro de 2019 e o vencedor foi Alberto Meira.\nItinerario.\nConstou de oito treitos que sumaban un total de 91,73 km cronometrados e que discorreron polos concellos lucenses de Outeiro de Rei, Friol, Meira e Pol.\nInscritos.\nInscrib\u00edronse 129 equipos, a\u00ednda que coa ausencia de V\u00edctor Senra, que tras proclamarse matematicamente vencedor do campionato no rally anterior decidiu non correr os rallys restantes. As\u00ed pois os favoritos para a vitoria eran Alberto Meira e Iago Caama\u00f1o, principais rivais de Senra durante a tempada, e Adri\u00e1n D\u00edaz, vencedor da proba en 2017. Destacaban tam\u00e9n na lista de inscritos outros pilotos como Luis Vilari\u00f1o, Tino Iglesias ou o campi\u00f3n do mundo de tr\u00edatlon Iv\u00e1n Ra\u00f1a.\nResumo.\nComezou liderando o rally Alberto Meira ao marcar o mellor tempo en tres dos catro treitos da ma\u00f1\u00e1, en Outeiro de Rei e Friol, con Iago Caama\u00f1o ga\u00f1ando o terceiro treito e quedando de segundo nos demais. A diferenza entre os dous era de case cinco segundos e medio ao remate da sesi\u00f3n matinal. Xa no primeiro treito da tarde, en Meira, a vantaxe de Alberto Meira aumentou a 13 segundos, e no seguinte tramo, a m\u00e1is dun minuto, despois de que Caama\u00f1o sufrise problemas mec\u00e1nicos, que finalmente o fixeron abandonar a proba. Coa nova situaci\u00f3n Meira baixou o ritmo para asegurar a vitoria e Adri\u00e1n D\u00edaz marcou o mellor tempo nos dous treitos finais, subindo finalmente ao podio en segunda posici\u00f3n, por diante de Alberto Otero.\nCoa vitoria neste rally Alberto Meira asegurouse a segunda praza do campionato galego."}
{"id": "490271", "revid": "5863", "url": "https://gl.wikipedia.org/wiki?curid=490271", "title": "Ram\u00f3n Abal Sabar\u00eds", "text": "Ram\u00f3n Abal Sabar\u00eds, nado en San Marti\u00f1o de Meis (Meis) o 25 de febreiro de 1864 e finado en Meis o 24 de marzo de 1939, foi un pol\u00edtico galego.\nTraxectoria.\nFoi concelleiro de Meis nos anos vinte. Logo da ca\u00edda da ditadura de Primo de Rivera foi nomeado concelleiro e elixido alcalde de Meis en febreiro de 1930. Coa proclamaci\u00f3n da II Rep\u00fablica, logo da repetici\u00f3n das elecci\u00f3ns municipais o 31 de maio, foi elixido concelleiro e alcalde de Meis.\nVida persoal.\nCasou con Peregrina V\u00e1zquez e tivo seis fillos."}
{"id": "490272", "revid": "98629", "url": "https://gl.wikipedia.org/wiki?curid=490272", "title": "Mete\u0146i", "text": "O Mete\u0146i \u00e9 unha antiga celebraci\u00f3n pag\u00e1 letoa que marca o medio cami\u00f1o entre o solsticio de inverno e o seguinte equinocio. Simboliza o comezo do final do inverno e a benvida aos primeiros sinais da primavera. A d\u00eda de hoxe Mete\u0146i non \u00e9 multitudinario, coma si foi no pasado do pa\u00eds, pero si \u00e9 conservado e organ\u00edzase anualmente no Museo Etnol\u00f3xico de Riga cunha asistencia achegada aos 400 espectadores, e celebrado en menor escala nos barrios da capital do pa\u00eds e no rural de Zemgale. \nFolclore.\nOs poemas do folclore let\u00f3n, as dainas, recollen as celebraci\u00f3n m\u00e1is antigas do pobo let\u00f3n e l\u00edstanas en oito en total, catro delas relacionadas co cambio estacional. As outras catro estaban repartidas deixando un espazo de 45 d\u00edas entre todas. Estas eran ; Ziemassvetki solsticio de inverno, Lieldienas equinocio de primavera, Jani San Xo\u00e1n e Mikeli o equinocio de Outono, unidas con eses intervalos de 45 d\u00edas aparec\u00edan o Mete\u0146i, antes da primavera, Usini, antes do ver\u00e1n, Maras, antes do outono e Martini, antes do inverno. \nO folclore let\u00f3n tam\u00e9n personifica en deidades estas oito celebraci\u00f3ns, nas que se di os deuses baixaban a celebralas cos fieis. Metenis, Usins, Janis, Mikeli e Martins chegar\u00edan e marchar\u00edan desde un cerro en sincron\u00eda co movemento do sol o d\u00eda da celebraci\u00f3n e a s\u00faa posici\u00f3n no ceo vista desde os pes do cerro. Durante a festividade cantar\u00edan e comer\u00edan cos fieis os cales preparaban a casas, limpaban a louza e fermentaban cervexa antes da s\u00faa chegada. Na festa actual os pais dos nenos lanzan agasallos ao ceo simulando aos deuses arroxando os agasallos para a terra e alg\u00fans veci\u00f1os enmasc\u00e1ranse dos Bud\u0113\u013ci esp\u00edritos da fertilidade que espertan no d\u00eda do Metenis. "}
{"id": "490273", "revid": "1505", "url": "https://gl.wikipedia.org/wiki?curid=490273", "title": "Abra tepocana", "text": "Abra tepocana \u00e9 unha especie de bivalvo descrita por Dall en 1915. \"Abra tepocana\" forma parte do x\u00e9nero \"Abra\" e da familia Semelidae. Non hai ningunha subespecie listada no Catalogue of Life."}
{"id": "490274", "revid": "23204", "url": "https://gl.wikipedia.org/wiki?curid=490274", "title": "Monowitz", "text": ""}
{"id": "490275", "revid": "54334", "url": "https://gl.wikipedia.org/wiki?curid=490275", "title": "Sarah Sophia Banks", "text": "Sarah Sophia Banks, nada o 28 de outubro de 1744 en Westminster e finada o 27 de setembro de 1818, foi unha coleccionista brit\u00e1nica de antig\u00fcidades, irm\u00e1 e colaboradora do bot\u00e1nico Joseph Banks. Foi coleccionista de moedas, medallas e documentos ef\u00e9meros que hoxe se consideran de alto valor hist\u00f3rico, como xornais de gran tama\u00f1o, programas de espect\u00e1culos, tarxetas, propaganda etc.\nTraxectoria.\nBanks naceu en 1744 no n\u00famero 30 da r\u00faa Argyll no Soho, en Westminster, filla de William Banks, un parlamentario representante de Grampound, en Cornualla, e da s\u00faa muller Sarah Bate. Era irm\u00e1 do bot\u00e1nico Joseph Banks.\nManti\u00f1a discusi\u00f3ns acerca da biolox\u00eda das plantas co seu irm\u00e1n, en quen influ\u00edu notablemente. Moitas das ideas de Sarah Sophia \"atoparon o seu cami\u00f1o nos escritos do seu irm\u00e1n, e ela achegoulle un valorable apoio na compilaci\u00f3n e na edici\u00f3n do manuscrito completo da viaxe de Joseph Banks por Terra Nova, publicado en 1766\".\nLegado.\n\u00c1 morte de Sarah Sophia en 1818, as s\u00faas colecci\u00f3ns quedaron na custodia do seu irm\u00e1n e da s\u00faa cu\u00f1ada, Dorothea Banks, que llas transferiron ao Museo Brit\u00e1nico e ao museo da \"Royal Mint\". A s\u00faa colecci\u00f3n de moedas est\u00e1 hoxe dividida entre o Departamento de Moedas e Medallas do Museo Brit\u00e1nico e o museo da ceca londiniense, en tanto que o material impreso se conserva no Museo Brit\u00e1nico e na Biblioteca Brit\u00e1nica."}
{"id": "490276", "revid": "65337", "url": "https://gl.wikipedia.org/wiki?curid=490276", "title": "Sarah S. Banks", "text": ""}
{"id": "490277", "revid": "65337", "url": "https://gl.wikipedia.org/wiki?curid=490277", "title": "Sarah Banks", "text": ""}
{"id": "490286", "revid": "85894", "url": "https://gl.wikipedia.org/wiki?curid=490286", "title": "Ricardo Feijoo Torres", "text": "Ricardo Feijoo Torres, nado en Pompe\u00e1n (Meis) cara a 1895 e finado en Vilagarc\u00eda de Arousa o 18 de xullo de 1956, foi un pol\u00edtico galego.\nTraxectoria.\nIndustrial, dono da empresa de autobuses El Veloz. En 1923 foi elixido presidente do sindicato agr\u00edcola Los Previsores de Meis. Na ditadura de Primo de Rivera foi nomeado alcalde de Meis en marzo de 1924. Permaneceu no cargo at\u00e9 1929. Militou na Uni\u00f3n Patri\u00f3tica da que foi elixido presidente en xu\u00f1o de 1924 e foi cabo do Somat\u00e9n do distrito de Meis. Presentou a s\u00faa renuncia o 14 de xullo de 1928. En novembro dese ano foi nomeado carteiro en propiedade de Vilanovi\u00f1a. Foi nomeado fiscal municipal de Meis en decembro de 1930. Coa proclamaci\u00f3n da Rep\u00fablica foi nomeado presidente dun comit\u00e9 republicano de Meis. Foi correspondente de \"El Pueblo Gallego\". Ga\u00f1ou o pazo de Se\u00f1or\u00e1ns de Abaixo propiedade dos irm\u00e1ns Cea nunha partida de cartas. Logo do golpe de Estado do 18 de xullo de 1936 intentaron asasinalo. En 1945 adheriuse a Falange Espa\u00f1ola Tradicionalista y de las JONS. Foille adxudicado o servizo regular de transporte entre Pontevedra e Vilagarc\u00eda de Arousa en 1954.\nVida persoal.\nCasou con Carmen Roma Buceta en 1926, e foi pai de Antonio, Carmen, Ricardo, Mar\u00eda e Mercedes Feijoo Roma."}
{"id": "490288", "revid": "89787", "url": "https://gl.wikipedia.org/wiki?curid=490288", "title": "Emma Chapman", "text": "Emma Olivia Chapman, nada en Aylesbury en 1988,\u00a0\u00e9 unha f\u00edsica brit\u00e1nica e investigadora da Royal Society no Imperial College London. As s\u00faas investigaci\u00f3ns indagan sobre a \u00e9poca de reionizaci\u00f3n. Pertence ao 1752 Group, que pretende acabar cos abusos sexuais no \u00e1mbito acad\u00e9mico. En 2018 conced\u00e9ronlle o Premio Athenea da Royal Society polos seus esforzos para promover cambios na pol\u00edtica nacional nesta \u00e1rea.\nTraxectoria.\nChapman obtivo o m\u00e1ster en F\u00edsica na Universidade de Durham en 2010. Completou o seu doutoramento na University College de Londres. Ga\u00f1ou o Premio de Tese do Departamento de F\u00edsicas e Astronom\u00eda do Universtiy College London Chris Skinner.\nDespois do seu doutoramento, Chapman permaneceu no University College de Londres como investigadora posdoutoral. Posteriormente foi galardoada cunha bolsa de investigaci\u00f3n da Royal Astronomical Society en 2013. Ga\u00f1ou o Premio \u00e1 F\u00edsica do Ano do Institute of Physics en 2014. En 2018, a Royal Society outorgoulle unha bolsa Dorothy Hodgkin.\nA s\u00faa investigaci\u00f3n c\u00e9ntrase na \u00c9poca da Reionizaci\u00f3n, cando as estrelas empezaron a irradiar luz no universo. Chapman traballa co telescopio de Baixa Frecuencia (LOFAR).\nO grupo de 1752.\nPertence ao chamado 1752 Group (O grupo 1752), unha pequena organizaci\u00f3n brit\u00e1nica creada en 2015 para terminar co acoso sexual entre persoal e estudantes no mundo acad\u00e9mico. Foi unha das principais oradoras sobre o tema na Conferencia Internacional de Mulleres en F\u00edsica, da IUPAP. Asociouse \u00e1 National Union of Students (NUS) para realizar unha enquisa sobre o acoso sexual entre persoal e estudantes. Constatouse que hab\u00eda unha mala conduta xeneralizada na educaci\u00f3n superior e que as instituci\u00f3ns non apoiaban adecuadamente \u00e1s v\u00edtimas. Champan falou sobre os prexu\u00edzos na ciencia na Royal Institution, Wellcome Collection e na BBC.\nPremios.\nRecibiu a Julia Higgins Medal Joselyn Bell Burnell Medal and Prize en 2014.\nEn 2018, Chapman recibiu o Premio Athena da Royal Society polo seu traballo para terminar co acoso sexual e o acoso escolar entre persoal e estudantes no mundo acad\u00e9mico."}
{"id": "490292", "revid": "98629", "url": "https://gl.wikipedia.org/wiki?curid=490292", "title": "Showtime (baloncesto)", "text": "En baloncesto, o Showtime (\"tempo de espect\u00e1culo\") foi unha \u00e9poca na historia do equipo de Los Angeles Lakers xogando na National Basketball Association (NBA) entre 1979 e 1990, cando puxo en pr\u00e1ctica un espectacular sistema baseado no estilo de xogo \"run and gun\" (\"correr e tirar\"). Liderado polos carism\u00e1ticos xogadores Magic Johnson como pasador e Kareem Abdul-Jabbar como anotador, o seu xogo baseouse no contraataque e ga\u00f1ou cinco campionatos da NBA. \nCinco dos integrantes do equipo: Johnson, Abdul-Jabbar, Jamaal Wilkes, Bob McAdoo e James Worthy, foron inclu\u00eddos no Basketball Hall of Fame como reco\u00f1ecemento \u00e1 s\u00faa contribuci\u00f3n ao mundo do baloncesto, e o club retirou ademais como homenaxe os n\u00fameros das camisolas de Johnson (#32), Abdul-Jabbar (#33), Worthy (#42) e Wilkes (#52). A s\u00faa formaci\u00f3n da tempada 1986-87 foi inclu\u00edda pola liga en 1996 entre os dez mellores equipos da historia da NBA. \nO propietario dos Lakers na \u00e9poca, Jerry Buss, mercou o equipo en 1979, e dende un principio procurou o entretemento nos seus partidos. Insistiu en que os Lakers adoptasen un estilo de ritmo r\u00e1pido, creou un grupo de \"cheerleaders\" para o equipo (as \"Laker Girls\") e unha banda en vivo para os seus partidos como locais en The Forum de Inglewood. \nO \"Showtime\" converteuse nun fen\u00f3meno deportivo e provocou que diversas celebridades de Hollywood se afeccionasen o equipo e fosen espectadoras asiduas dos seus encontros.\nOrixe.\nEn 1979 Jack Kent Cooke, propietario de Los Angeles Lakers, encontr\u00e1base en proceso de venda do equipo a Jerry Buss, un qu\u00edmico que amasara unha gran fortuna na industria inmobiliaria. A operaci\u00f3n, valorada en 67 mill\u00f3ns de d\u00f3lares, inclu\u00eda a venda de dous equipos: os Lakers da National Basketball Association, Los Angeles Kings da National Hockey League e o pavill\u00f3n no que ambos os equipos xogaban os seus encontros como locais, The Forum, situado en Inglewood. Los Angeles Lakers estaba en posesi\u00f3n da primeira elecci\u00f3n do Draft da NBA de 1979, e as s\u00faas opci\u00f3ns de elecci\u00f3n centr\u00e1ronse en dous bases: Earvin Johnson (alcumado \"Magic\") e Sidney Moncrief. Os Lakers xa ti\u00f1an un base de garant\u00edas como Norm Nixon, e Moncrief mostr\u00e1base como un excelente complemento como escolta para Nixon. Con todo, a Cooke gust\u00e1ronlle \u00abo sorriso e o estilo de xogo\u00bb de Johnson, e nunha das s\u00faas \u00faltimas decisi\u00f3ns como propietario dos Lakers, decantouse pola elecci\u00f3n de Johnson.\nJerry Buss amosou dende un principio a intenci\u00f3n de que o equipo practicase un xogo entretido. Na d\u00e9cada de 1960, Buss era un habitual de \"The Horn\", un nightclub en Santa M\u00f3nica (California) que atraeu unha clientela exclusiva. A Buss encant\u00e1balle a emoci\u00f3n do acto de apertura do famoso club, que inclu\u00eda unha atenuaci\u00f3n das luces seguida dunha interpretaci\u00f3n dram\u00e1tica da s\u00faa sinton\u00eda: \u00abIt\u00b4s Showtime\u00bb (\"\u00e9 o momento do espect\u00e1culo\"). Despois de comprar os Lakers e o seu pavill\u00f3n The Forum a Cooke, Buss embarcouse na creaci\u00f3n dunha versi\u00f3n a grande escala de \"The Horn\". Interpretou que un partido de baloncesto deb\u00eda ser entretido, a imaxe do acto de apertura dun nightclub. \nBuss tentou igualar a emoci\u00f3n dos encontros de baloncesto universitario entre os USC Trojans e os UCLA Bruins da \u00e9poca de John Wooden. O propietario insistiu en que os Lakers desenvolvesen un estilo de xogo r\u00e1pido. Logo de que Jerry West se retirase como adestrador principal dos Lakers, e o seu intento infrutuoso de contratar a Jerry Tarkanian dos UNLV Rebels da Universidade de Nevada, Las Vegas, Buss contratou a Jack McKinney para instaurar o estilo de xogo que pretend\u00eda.\nEn opini\u00f3n de Buss, unha atmosfera teatral no seu estadio combinada cun xogo veloz poder\u00eda excitar os seareiros e reforzar a vantaxe de campo dos Lakers. A s\u00faa idea era crear un ambiente de \"estilo Hollywood\" que ser\u00eda ben acollido pola cultura dos \u00c1nxeles, a\u00ednda que espertase antipat\u00edas no resto do pa\u00eds. Buss adoptou o termo \"Showtime\" de \"The Horn\" para describir o enfoque do baloncesto dos Lakers, o que foi ben acollido polos seareiros do equipo e os medios dos \u00c1nxeles. Despois reco\u00f1ecer\u00eda que o seu so\u00f1o era que se identificase o equipo coa cidade.\nAspecto deportivo.\nEstilo ofensivo.\nO compo\u00f1ente m\u00e1is importante do \"Showtime\" foi o xogo de contraataque dos Lakers. Nunha secuencia t\u00edpica, reboteadores como Kareem Abdul-Jabbar, Kurt Rambis e A.C. Green lanzaban rapidamente un pase de sa\u00edda a Johnson, que percorr\u00eda a cancha e distribu\u00eda o bal\u00f3n a xogadores como Jamaal Wilkes, James Worthy, Byron Scott ou Michael Cooper para conclu\u00edr a xogada cunha bandexa ou un mate. Frecuentemente, o propio Johnson coll\u00eda o rebote e conduc\u00eda rapidamente o bal\u00f3n culminando el mesmo o contraataque. En ocasi\u00f3ns, pu\u00f1a en pr\u00e1ctica unha das s\u00faas estratexias m\u00e1is sorprendentes, ao entregar o bal\u00f3n aos seus compa\u00f1eiros cun pase \u00absen mirar\u00bb. \nSe o contraataque non era posible, os Lakers desenvolv\u00edan a s\u00faa ofensiva dende media cancha e confiaban a anotaci\u00f3n a Abdul-Jabbar (m\u00e1ximo anotador da NBA de todos os tempos) e o seu famoso gancho, co\u00f1ecido como \"skyhook\" (\"gancho do ceo\"). Nos \u00faltimos anos da carreira de Abdul-Jabbar, Johnson converteuse na primeira opci\u00f3n para anotar dos Lakers.\nEste estilo de xogo \"run and gun\", de contraataque e r\u00e1pidas transici\u00f3ns, unido \u00e1 gran calidade dalg\u00fans dos seus xogadores, propiciou que as puntuaci\u00f3ns dos encontros fosen especialmente altas, o que contribu\u00edu ao engrandecemento do espect\u00e1culo e, segundo afirmou David Stern anos m\u00e1is tarde, supuxo \u00abo epicentro da revitalizaci\u00f3n de la NBA\u00bb.\nEvoluci\u00f3n na NBA.\nJack McKinney dirixiu os Lakers s\u00f3 durante trece encontros, ao sufrir o 8 de novembro de 1979 un accidente cando circulaba en bicicleta, sufrindo graves feridas na cabeza. Buss substitu\u00eduno co asistente Paul Westhead, quen liderou os Lakers na tempada 1979-80 ao seu primeiro t\u00edtulo de campi\u00f3ns en case unha d\u00e9cada. Westhead empregou o sistema ofensivo de McKinney, cun xogo creativo e espont\u00e1neo definido como \"Showtime\". Con todo, comezou mudar o sistema na tempada seguinte. O equipo comezou a tempada 1981-82 cun rexistro de sete vitorias e catro derrotas, mais seis desas vitorias foron por catro puntos ou menos, e os medios de comunicaci\u00f3n criticaron os trocos no sistema de Westhead. A pesar de ga\u00f1ar cinco encontros consecutivos, Buss estaba desencantado coas t\u00e1cticas de ataque, e ademais Johnson, frustrado tam\u00e9n con Westhead e o seu sistema, propuxo a posibilidade dunha mudanza no adestrador. Westhead foi despedido e substitu\u00eddo polo seu asistente Pat Riley, que tam\u00e9n fora xogador do equipo. Baixo a direcci\u00f3n de Riley, os Lakers recuperaron o estilo r\u00e1pido e de contraataque, e conseguiron ga\u00f1ar o campionato nesa tempada.\nRiley liderou os Lakers na consecuci\u00f3n de catro campionatos. A s\u00faa imaxe aracter\u00edstica, vestido con elegantes traxes italianos e o cabelo engominado peiteado cara a atr\u00e1s, engadiu ao equipo a filosof\u00eda de Hollywood e converteuno nunha icona. Riley tam\u00e9n foi innovador en t\u00e1cticas defensivas, sendo un dos primeiros adestradores en empregar unha defensa 1-3-1 en media cancha para aumentar o ritmo do partido. O mantra de Riley era \u00abse non hai rebotes, non hai aneis\u00bb, o que reforzaba a necesidade de loitar polos rebotes para ga\u00f1ar camponatos. \nLogo de perder as finais de 1983 e 1984 contra Philadelphia 76ers e Boston Celtics respectivamente, os Lakers ga\u00f1aron o campionato de 1985 en seis encontros contra os Celtics, a quen de novo derrotaron nas finais de 1987. Los Angeles repetiron como campi\u00f3ns o ano seguinte (1988) ante os Detroit Pistons, mais o equipo era xa m\u00e1is vello, o que se deixou notar no seu rendemento, e na final de 1989 os Pistons tom\u00e1ronse o desquite. Abdul-Jabbar retirouse en 1989, e Riley renunciou o ano seguinte, co que adoita considerarse finalizada a era do \"Showtime\", a pesar de que Magic Johnson xogou unha tempada m\u00e1is, a\u00ednda que tam\u00e9n se retirou despois de anunciar que era portador do virus VIH. Na derradeira tempada de Johnson, con Mike Dunleavy como novo adestrador, o equipo empregou m\u00e1is o xogo en media cancha, e aplicou unha renovada \u00e9nfase na defensa. O diario \"The Prescott Courier\" chegou denominar os Lakers de Dunleavy como o \"Slow-time\" (\"tempo lento\"). \nBuss nunca tivo reparos en investir cartos en xogadores, e asinou contratos millonarios \u00e1s s\u00faas figuras, Magic Johnson e Abdul-Jabbar, quen en 1981 se converteu no xogador mellor pagado da NBA con 870\u00a0000 d\u00f3lares por tempada.\nO espect\u00e1culo no Forum.\nOs Lakers xogaban os seus partidos como locais en The Forum (dende 1988 Great Western Forum), que era considerado \"a versi\u00f3n moderna do Gran Coliseo da Roma antiga. O Forum era un c\u00edrculo perfecto cun \u00f3valo interior apoiado en oitenta columnas de formig\u00f3n branco. Logo de converterse en propietario, Buss contratou un locutor que se encargaba da animaci\u00f3n dende a megafon\u00eda. Tam\u00e9n transformou o Forum Club, que antes da s\u00faa chegada era un agradable restaurante familiar (localizado no mesmo recinto) no nightclub m\u00e1is popular dos \u00c1nxeles. \nBuss atraeu as celebridades de Hollywood, as\u00ed como personalidades ricas e famosas aos encontros para engadir novas atracci\u00f3ns para o p\u00fablico. Non s\u00f3 quer\u00eda as estrelas no seu equipo, tam\u00e9n quer\u00eda estrelas vendo o seu equipo. Alg\u00fans medios chegaron a comparar o Forum co famoso cartel de Hollywood como sin\u00f3nimo de estrelas de cine. Durante as retransmisi\u00f3ns televisivas dos encontros, as canles amosaban habitualmente imaxes das celebridades no estadio. O actor Jack Nicholson, considerado a m\u00e1is alta celebridade entre a afecci\u00f3n dos Lakers, foi mostrado frecuentemente sentado na primeira fila da cancha.\nComo fan do deporte universitario, Buss prop\u00faxose que os encontros dos Lakers tivesen m\u00fasica en vivo e \"cheerleaders\". As\u00ed, substitu\u00edu o organista do Forum por unha banda de dez m\u00fasicos da Universidade do Sur de California (USC). As animadoras non eran com\u00fans na NBA daquela, pero Buss promoveu a formaci\u00f3n das Laker Girls. Rex \"the Peanut Man\" (Rex, \"o home-cacahuete\"), un peculiar bailar\u00edn que entreti\u00f1a o p\u00fablico, era tam\u00e9n parte do espect\u00e1culo. Logo chegou Dancing Barry, un espectacular bailar\u00edn que se converteu nun elemento b\u00e1sico do \"Showtime\", e que achegou un ambiente festivo bailando os seus n\u00fameros en esmoquin e lentes de sol durante os tempos mortos dos partidos. \nA repercusi\u00f3n do espect\u00e1culo que acompa\u00f1aba o \"Showtime\" deixouse notar entre a prensa do pa\u00eds. O \"Washington Post\" afirmou que \u00abO Forum pode ser o \u00fanico lugar onde os afeccionados ga\u00f1an m\u00e1is cartos que os xogadores\u00bb. O \"Hartford Courant\" escribiu: \u00abUn vai ao Fabulous Forum, e recibe un partido de baloncesto entre os actos que se celebran\u00bb. O comisionado da NBA David Stern dixo que o \"Showtime\" mostrou que \u00abun pavill\u00f3n pode converterse no punto focal non s\u00f3 para o baloncesto, sen\u00f3n para o entretemento\u00bb.\nLegado.\nOs Lakers do \"Showtime\" son considerados responsables de converter a franqu\u00eda nunha lenda do baloncesto, ademais dun dos equipos m\u00e1is impactantes da historia da NBA. A s\u00faa formaci\u00f3n da tempada 1986-87 foi inclu\u00edda en 1996, durante os actos do 50 aniversario da competici\u00f3n, entre os dez mellores equipos da historia da NBA. A valoraci\u00f3n \"a posteriori\" da s\u00faa repercusi\u00f3n coincide na importancia que tivo a s\u00faa irrupci\u00f3n na competici\u00f3n. A NBA devalu\u00e1rase e convert\u00e9rase nun negocio case ruinoso, mais consid\u00e9rase que a nova rivalidade xurdida entre os Lakers do \"Showtime\" e os Boston Celtics liderados por Larry Bird supuxo a salvaci\u00f3n da liga. \nComo homenaxe a alg\u00fans dos integrantes do equipo, a franqu\u00eda retirou os n\u00fameros das camisetas de Magic Johnson (#32), Kareem Abdul-Jabbar (#33), James Worthy (#42) e Jamaal Wilkes (#52). Ademais, cinco xogadores: Johnson, Abdul-Jabbar, Wilkes, Worthy e McAdoo, as\u00ed como o t\u00e9cnico Pat Riley e o propietario Jerry Buss, foron inclu\u00eddos no Basketball Hall of Fame como reco\u00f1ecemento \u00e1 s\u00faa achega ao mundo do baloncesto. \nDende o \u00e9xito dos Lakers na d\u00e9cada de 1980, o termo ten sido empregado frecuentemente para referirse a etapas gloriosas doutros equipos e deportes.\nBuss, considerado o arquitecto do \"Showtime\", faleceu o 18 de febreiro de 2013, sendo a\u00ednda propietario do equipo. No seu funeral, ao que acudiron boa parte dos ex xogadores e adestradores do equipo, lembrouse a s\u00faa gran contribuci\u00f3n ao engrandecemento dos Lakers e a achega do \"Showtime\" ao mundo do baloncesto.\nOs Lakers non ga\u00f1aron outro campionato ata a tempada 1999-2000, que comezou unha racha de tres t\u00edtulos consecutivos liderados polas estrelas Shaquille O'Neal e Kobe Bryant. Con todo, o estilo do baixo a ofensiva triangular de Phil Jackson non era emocionante ou elegante, xeralmente esmagando os opo\u00f1entes baixo a forza de O'Neal. Rudy Tomjanovich foi contratado en 2004 para instalar un ataque de ritmo acelerado e revivir as altas puntuaci\u00f3ns dos equipos da d\u00e9cada de 1980. Non tivo \u00e9xito, e os Lakers regresaron ao ataque triangular cando Jackson regresou. Baixo a direcci\u00f3n de Jackson, os Lakers foron de novo campi\u00f3ns da NBA na tempada 2008-09 e tempada 2009-10.\nOs Phoenix Suns co base Steve Nash foron un equipo corredor baixo a direcci\u00f3n de Mike D'Antoni, e \"The New York Times\" referiuse a eles como \"a encarnaci\u00f3n desta \u00e9poca do Showtime de Los Angeles Lakers\". Cando D'Antoni e Nash un\u00edronse aos Lakers na tempada 2012-13, o base declarou, \"Gustar\u00edanos poder xogar ao baloncesto do 'Showtime'.\" Cun equipo m\u00e1is lento do que ti\u00f1a en Phoenix, D'Antoni finalmente abandonou o seu ataque r\u00e1pido. Esa tempada, con todo, Magic Johnson comparou aos Los Angeles Clippers, os rivais locais dos Lakers, co Showtime. \"Pensei que nunca volver\u00eda ver o Showtime de novo. E fun o arquitecto do Showtime. Os Clippers? Iso \u00e9 Showtime\", dixo.\nXogadores.\nOs seguintes xogadores xogaron m\u00e1is dunha tempada no elenco dos Lakers durante a era do \"showtime\" (1979-1990):"}
{"id": "490311", "revid": "23204", "url": "https://gl.wikipedia.org/wiki?curid=490311", "title": "Infancia clandestina", "text": "Infancia clandestina \u00e9 un filme de 2011 dirixido por Benjam\u00edn \u00c1vila e protagonizando Natalia Oreiro, Ernesto Alterio e C\u00e9sar Troncoso. \u00c9 unha coproduci\u00f3n entre a Arxentina, o Brasil e Espa\u00f1a.\nAclamado pola cr\u00edtica, o filme ga\u00f1ou dez premios da Academia das Artes e Ciencias Cinematogr\u00e1ficas da Arxentina e cinco premios da Asociaci\u00f3n de Cr\u00edticos Cinematogr\u00e1ficos da Arxentina, inclu\u00edndo o C\u00f3ndor de Prata \u00f3 mellor filme, mellor director, mellor gui\u00f3n orixinal, mellor actriz e mellor actriz secundaria. Foi escollido como candidato da Arxentina para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "490317", "revid": "72012", "url": "https://gl.wikipedia.org/wiki?curid=490317", "title": "Ram\u00f3n Barreiro Rodr\u00edguez", "text": "Ram\u00f3n Barreiro Rodr\u00edguez, nado en Sis\u00e1n (Ribadumia) en 1917 e finado en Portela o 15 de setembro de 1936, foi un xornalista e pol\u00edtico galego.\nTraxectoria.\nPublicou poemas e caricaturas en \"La Hora\". Co golpe de Estado do 18 de xullo de 1936 agochouse nun mu\u00ed\u00f1o da parroquia de Armenteira. Os seus pais foron torturados para que confesasen o seu paradoiro. Ao pai romp\u00e9ronlle as pernas dunha malleira no cuartel da Garda Civil e a s\u00faa nai foi violada, ceg\u00e1rona con \u00e1cido e rap\u00e1ronlle o pelo, e a causa das torturas faleceu pouco despois. Foi delatado por un cu\u00f1ado do seu pai. Detido, foi asasinado con Castor Cordal Garrido nun eucaliptal a car\u00f3n da estrada Pontevedra-Vilagarc\u00eda de Arousa en Portela. Os asasinos levaron os corpos atados a unha escada de man e soterr\u00e1ronos destras do adro da igrexa de Curro. Antes de soterralo cort\u00e1ronlle un dedo para apoderarse dun anel. Os cad\u00e1veres foron exhumados en outubro de 2009.\nO seu irm\u00e1n foi mobilizado polas tropas golpistas e pasouse ao bando leal."}
{"id": "490319", "revid": "865", "url": "https://gl.wikipedia.org/wiki?curid=490319", "title": "IX (\u00e1lbum)", "text": "IX \u00e9 o noveno \u00e1lbum de estudio da banda estadounidense de rock alternativo ...And You Will Know Us by the Trail of Dead, publicado o 20 de outubro de 2014 a trav\u00e9s do selo Superball Music."}
{"id": "490327", "revid": "5132", "url": "https://gl.wikipedia.org/wiki?curid=490327", "title": "Albuquerque Isotopes", "text": "Os Albuquerque Isotopes son un equipo de b\u00e9isbol estadounidense das Ligas Menores (Minor League Baseball) con sede en Albuquerque, Novo M\u00e9xico. O club, de clase Triple-A, compite na East Division da Pacific Coast League. Actualmente est\u00e1n afiliados aos Colorado Rockies da Major League Baseball. O equipo xoga os seus xogos como local no Rio Grande Credit Union Field at Isotopes Park, un estadio con capacidade para 13.500 espectadores situado a unha altitude de 1.555 metros sobre o nivel do mar. O nome do club fai referencia a un cap\u00edtulo dos Simpson onde o club local, os Isotopos de Springfield, estivo a piques de trasladarse a Albuquerque. En 2016 \"Forbes\" clasificou ao equipo como o d\u00e9cimo cuarto m\u00e1is valioso das Ligas Menores."}
{"id": "490330", "revid": "69061", "url": "https://gl.wikipedia.org/wiki?curid=490330", "title": "Scuderia Alpha Tauri", "text": ""}
{"id": "490331", "revid": "1888", "url": "https://gl.wikipedia.org/wiki?curid=490331", "title": "Lu\u00eds Carragal Pe\u00f3n", "text": "Lu\u00eds Carragal Pe\u00f3n, nado en Pontevedra o 25 de marzo de 1894, foi un mestre e xornalista galego.\nTraxectoria.\nFillo de Concepci\u00f3n Pe\u00f3n L\u00f3pez. Foi mestre de Cela (1924), O H\u00edo (1926) e Qu\u00edntela (1927). Dende 1929 foi mestre da escola de Budi\u00f1o, e entre 1932 e 1936 desenvolveu coa axuda da sociedade Fomento de Porri\u00f1o y su Distrito a Cooperativa Agr\u00edcola Escolar de Budi\u00f1o. Foi membro da Asociaci\u00f3n de Trabajadores de la Ense\u00f1anza de Vigo (UGT) e colaborou en \"La Hora\". Foi presidente da Sociedad-Sindicato La Progresiva de Budi\u00f1o. Co golpe de Estado do 18 de xullo de 1936 foi suspendido de emprego e soldo en setembro, foi reposto en decembro con suspensi\u00f3n de emprego e soldo dun mes. Depurado, foi sancionado co trasladado f\u00f3ra da provincia e inhabilitado para cargos directivos e de confianza en xu\u00f1o de 1940 e destinado a Noviercas (Soria), despois foi mestre en Simes (Mea\u00f1o) dende 1946. Nos anos corenta colaborou en \"Spes\". O seu traballo \"La Agricultura en la Escuela\" foi premiado polo Ministerio de Agricultura en 1950. Xubilouse por imposibilidade f\u00edsica en 1959."}
{"id": "490337", "revid": "89787", "url": "https://gl.wikipedia.org/wiki?curid=490337", "title": "Gracia Baptista", "text": "Sor Gracia Baptista (fl. 1557?) foi unha compositora e monxa espa\u00f1ola ou portuguesa que viviu en \u00c1vila.\nA s\u00faa composici\u00f3n sobre o \"Conditor alme\", publicada en 1557 no \"Libro de cifra nueva para tecla, arpa y vihuela\" de Luis Venegas de Henestrosa,\u200b \u00e9 a obra con teclado m\u00e1is antiga composta por unha muller espa\u00f1ola ou portuguesa\u200b\u200b (e, probablemente, a \u00fanica publicada que se conserva anterior \u00f3 s\u00e9culo XVIII\u200b), ademais da primeira composici\u00f3n dunha muller publicada en Europa.\u200b Tr\u00e1tase dunha obra para voz con acompa\u00f1amento de \u00f3rgano ou clave\u200b que foi gravada en varias ocasi\u00f3ns.\u200b"}
{"id": "490338", "revid": "130915", "url": "https://gl.wikipedia.org/wiki?curid=490338", "title": "Joan Clarke", "text": "Joan Elisabeth Lowther Clarke (tam\u00e9n co\u00f1ecida polo seu apelido de casada Joan Elisabeth Lowther Murray), nada en Londres o 24 de xu\u00f1o de 1917 e finada en Headington, Oxfordshire, o 4 de setembro de 1996, foi unha criptoanalista e numism\u00e1tica inglesa que traballou nas instalaci\u00f3ns militares brit\u00e1nicas Bletchley Park durante a II guerra mundial.\nClarke foi a \u00fanica muller que traballou no equipo do matem\u00e1tico Alan Turing no proxecto Enigma, que desencriptou as comunicaci\u00f3ns secretas da Alema\u00f1a nazi. O seu papel neste proceso valeulle premios e reco\u00f1ecementos, como o nomeamento como membro da Orde do Imperio Brit\u00e1nico, en 1946.\nTraxectoria.\nPrimeiros anos.\nJoan Elisabeth naceu en 1917 na zona residencial londiniense de West Norwood, a m\u00e1is pequena dos cinco fillos de Dorothy Elisabeth Fulford e o crego William Kemp Lowther Clarke (tivo tres irm\u00e1ns e unha irm\u00e1). \nEstudou na escola feminina de ensino secundario Dulwich High School, no sur de Londres, e en 1936 acadou unha bolsa para estudar no \"Newnham College\", da Universidade de Cambridge, onde obtivo un t\u00edtulo de pregrao en matem\u00e1ticas, con cualificaci\u00f3ns de honra; neg\u00f3uselle a titulaci\u00f3n completa de grao, xa que Cambridge s\u00f3 lles conced\u00eda este nivel aos homes ata 1948. Como resultado da s\u00faa excelencia acad\u00e9mica conced\u00e9uselle o premio Philippa Fawcett en 1939.\nAs habelencias matem\u00e1ticas de Clarke foron descubertas polo matem\u00e1tico anglo-estadounidense Gordon Welchman, nunha clase de Xeometr\u00eda en Cambridge. Welchman foi un dos catro mellores matem\u00e1ticos recrutados en 1939 para supervisar as operaci\u00f3ns de descodificaci\u00f3n en Bletchley Park. Logo de decatarse da potencialidade de Clarke, chamouna para que se unise a el e formase parte da \"Government Code and Cypher School\" (GCCS).\nA GCCS comezou a funcionar en 1939 co prop\u00f3sito de romper o c\u00f3digo Enigma alem\u00e1n, baseado nunha m\u00e1quina que os alem\u00e1ns inventaron para encriptaren as s\u00faas mensaxes, coa crenza de que estas eran indescifrables. Clarke chegou por primeira vez a Bletchley Park o 17 de xu\u00f1o de 1940 e inicialmente foi encadrada nun grupo s\u00f3 de mulleres co\u00f1ecido como \"as cativas\", que se dedicaba principalmente ao traballo rutineiro de oficina. Naquel momento a criptolox\u00eda non se consideraba un traballo para as mulleres e, segundo Clarke, el s\u00f3 co\u00f1ec\u00eda outra cript\u00f3loga que traballaba en Bletchley Park.\nDescifradora de c\u00f3digos en Bletchley Park.\nEn Bletchley Park, Clarke pasou a formar parte da secci\u00f3n Hut 8, dirixida por Alan Turing, e axi\u00f1a se converteu na \u00fanica muller en involucrarse no proceso criptoanal\u00edtico co\u00f1ecido como \"Banburismus\", desenvolvido polo propio Turing, que reduc\u00eda a necesidade de dispositivos electromec\u00e1nicos para descifrar as mensaxes encriptadas alem\u00e1s. A\u00ednda que Clarke ti\u00f1a o mesmo posto que os seus compa\u00f1eiros var\u00f3ns, pag\u00e1banlle menos polo feito de ser muller. O seu primeiro ascenso foi ao grao de ling\u00fcista (malia non falar m\u00e1is idioma que o ingl\u00e9s), que foi concibido para lle proporcionar uns ingresos extra, como reco\u00f1ecemento \u00e1 s\u00faa carga de traballo e \u00e1s s\u00faas achegas ao equipo.\nEn 1941 captur\u00e1ronse embarcaci\u00f3ns alem\u00e1s xunto aos seus equipamentos de cifraxe e os seus c\u00f3digos. Antes da obtenci\u00f3n desa informaci\u00f3n, os submarinos alem\u00e1ns afundiran 282.000 toneladas de barcos ao mes desde marzo ata xu\u00f1o daquel ano, e Clarke e o seu equipo lograron reducir ese n\u00famero a 62.000 toneladas en novembro. Hugh Alexander, xefe da Hut 8 de 1943 a 1944, describiu a Clarke como \"unha das mellores banburistas da secci\u00f3n\". O propio Alexander era considerado como o mellor dos \"banburistas\", e el chegaba a considerar o proceso m\u00e1is como un xogo intelectual que como un traballo. \nClarke converteuse en subdirectora da Hut 8 en 1944, a\u00ednda que se lle impediu seguir ascendendo por mor do seu x\u00e9nero e segu\u00eda a pag\u00e1rselle menos que aos homes do seu mesmo nivel.\nA amizade entre Clarke e Turing foi moi estreita desde pouco despois de co\u00f1ec\u00e9rense e continuou ata a morte de Turing en 1954. Mesmo, a principios de 1941, Turing chegou a proporlle matrimonio a Clarke, petici\u00f3n da que mesmo naceu un compromiso entre ambos, a\u00ednda que finalmente Clark decidiu non dar ese paso ao ser co\u00f1ecedora da homosexualidade de Turing.\nDespois da guerra.\nFinalizada a guerra, Clarke comezou a traballar no Cuartel Xeral de Comunicaci\u00f3ns do Goberno dos EEUU (GCHQ), onde co\u00f1eceu o Tenente Coronel John Kenneth Ronald Murray, un oficial retirado do ex\u00e9rcito que estivera destinado na India. Casaron o 26 de xullo de 1952 na Catedral de Chichester, nunha cerimonia oficiada polo bispo da diocese anglicana. Pouco despois do seu matrimonio, John Murray retirouse do seu traballo no GCHQ por mor da s\u00faa mala sa\u00fade e a parella trasladouse \u00e1 pequena vila de Crail, en Escocia. No entanto, ambos volveron incorporarse ao Cuartel Xeral de Comunicaci\u00f3ns en 1962, onde Joan Clarke permaneceu ata 1977\n, cando se xubilou aos 60 anos.\nLogo da morte do seu home en 1986, Clarke trasladouse a Headington, en Oxfordshire, onde comezou a investigar no \u00e1mbito da numism\u00e1tica movida pola afecci\u00f3n que o seu marido lle infundira. Durante a d\u00e9cada de 1980 colaborou co historiador Harry Hinsley no ap\u00e9ndice do volume 3, parte 2, da publicaci\u00f3n \"British Intelligence in the Second World War\" (\"Intelixencia Brit\u00e1nica na Segunda Guerra Mundial\"), que viu a luz en 1988. Tam\u00e9n asesorou historiadores que estudaban a ruptura de c\u00f3digos en tempos de guerra en Bletchley Park. Debido ao segredo que rodea as actividades dos criptoanalistas, o alcance total dos seus logros segue a ser desco\u00f1ecido.\nJoan Clarke finou na s\u00faa casa do n\u00famero 7 de Larkfields, en Headington, o 4 de setembro de 1996. O 27 de xullo de 2019 colocouse nesa casa unha das tradicionais \"placas azuis de Oxfordshire\" en lembranza da criptoanalista e numism\u00e1tica londiniense.\nInvestigadora numism\u00e1tica.\nLogo de co\u00f1ecer o que logo ser\u00eda o seu marido, John Murray, que publicara alg\u00fans traballos sobre a moeda escocesa dos s\u00e9culos XVI e XVII, Clarke comezou a amosar tam\u00e9n interese pola historia da moeda. As s\u00faas investigaci\u00f3ns lev\u00e1rona a establecer a secuencia das complexas series de moedas escocesas co\u00f1ecidas como \"unicorn\" de ouro e \"groat\" de prata que circulaban en Escocia durante os reinados de Xacobe III e Xacobe IV, e as s\u00faas achegas \u00e1 numism\u00e1tica foron reco\u00f1ecidas en 1986 pola \"British Numismatic Society\" coa concesi\u00f3n da Medalla de Ouro Sanford Saltus. O n\u00famero 405 da publicaci\u00f3n peri\u00f3dica \"Numismatic Circular\" describe a s\u00faa dedicaci\u00f3n \u00e1 numism\u00e1tica escocesa como \"maxistral\".\"\"\nPublicaci\u00f3ns numism\u00e1ticas.\nOs artigos de Joan Clark sobre numism\u00e1tica escocesa publicados en revistas do sector e como colaboraci\u00f3n en obras colectivas foron compilados por Ian Stewart no seu obituario publicado no \"British Numismatic Journal\", da Sociedade Brit\u00e1nica de Numism\u00e1tica:\nClarke na ficci\u00f3n.\nO personaxe de Joan Clarke foi interpretado no cine pola actriz brit\u00e1nica Keira Knightley na pel\u00edcula \"The Imitation Game\" (2014), na que Benedict Cumberbatch fai o papel de Alan Turing.Tanto unha sobri\u00f1a de Turing (Inagh Payne) como o bi\u00f3grafo Andrew Hodges criticaron a pel\u00edcula por falta de rigor con respecto \u00e1s personalidades dos personaxes protagonistas.\nPola contraria, o xornalista da \"BBC\" Joe Miller eloxiou a pel\u00edcula e afirmou que \"a historia de Clarke fora inmortalizada\". O director da cinta, o noruegu\u00e9s Morten Tyldum, indicou que a pel\u00edcula amosa como Clarke tivo \u00e9xito no seu campo malia traballar nunha \u00e9poca \"en que a intelixencia non era algo que se apreciase realmente nas mulleres\".\nKnightley foi nomeada candidata ao premio Oscar como mellor actriz secundaria na 87\u00aa edici\u00f3n dos premios da Academia das Artes e das Ciencias Cinematogr\u00e1ficas polo seu papel como Joan Clarke."}
{"id": "490339", "revid": "65337", "url": "https://gl.wikipedia.org/wiki?curid=490339", "title": "Joan Elisabeth Lowther Clarke", "text": ""}
{"id": "490340", "revid": "65337", "url": "https://gl.wikipedia.org/wiki?curid=490340", "title": "Joan Elisabeth Lowther Murray", "text": ""}
{"id": "490341", "revid": "65337", "url": "https://gl.wikipedia.org/wiki?curid=490341", "title": "Joan Murray", "text": ""}
{"id": "490342", "revid": "65337", "url": "https://gl.wikipedia.org/wiki?curid=490342", "title": "Joan E. L. Clarke", "text": ""}
{"id": "490343", "revid": "65337", "url": "https://gl.wikipedia.org/wiki?curid=490343", "title": "J. E. L. Clarke", "text": ""}
{"id": "490344", "revid": "65337", "url": "https://gl.wikipedia.org/wiki?curid=490344", "title": "Joan E. L. Murray", "text": ""}
{"id": "490345", "revid": "65337", "url": "https://gl.wikipedia.org/wiki?curid=490345", "title": "J. E. L. Murray", "text": ""}
{"id": "490350", "revid": "54334", "url": "https://gl.wikipedia.org/wiki?curid=490350", "title": "Lyce Jankowski", "text": "Lyce Jankowski, nada en 1982, \u00e9 unha numism\u00e1tica especializada na moeda do Leste asi\u00e1tico e unha historiadora da arte centrada na cultura material chinesa.\nTraxectoria.\nJankowski gradouose en Estudos Cl\u00e1sicos na Universidade Par\u00eds-Sorbona (Par\u00eds-IV), en Lingua Chinesa no Instituto Nacional de Linguas Orientais de Par\u00eds e en Antig\u00fcidade na Escola Normal Superior. Ademais graduouse tam\u00e9n en Historia da Arte na Sorbona, universidade na que postriormente cursou un mestrado nesta materia e na que acadou o grao de doutora en 2012, cunha tese dirixida por Osmund Bopearachchi na que explora as redes sociais de coleccionistas de moedas na China do s\u00e9culo XIX.\nOs seus estudos acerca dos contactos establecidos entre o Imperio Romano e a China da dinast\u00eda Han suscitaron interese no \u00e1mbito numism\u00e1tico. Lyce formouse en numism\u00e1tica no seminario E. Newman da \"American Numismatic Society\"; en numism\u00e1tica chinesa da man do numism\u00e1tico franc\u00e9s Fran\u00e7ois Thierry, conservador da colecci\u00f3n de moeda asi\u00e1tica do Gabinete de Medallas da Biblioteca Nacional de Francia; en numism\u00e1tica da Antiga Grecia e da Antiga Roma en Par\u00eds con Olivier Picard e Michel Amandry; e en numism\u00e1tica da Asia Central con Osmund Bopearachchi.\nEntre 2014 e 2017 foi investigadora no Worcester College, da Universidade de Oxford, encadrada nas colecci\u00f3ns de Extremo Oriente da sala Heberden, no museo Ashmolean. En Oxford foi posteriormente profesora asociada no departamento de Linguas e Civilizaci\u00f3ns da Asia Oriental.\nDesde 2019 ocupa o posto de conservadora de arte non europea no Museo Real de Mariemont, en B\u00e9lxica.\nLyce Jankowski \u00e9 membro da Asociaci\u00f3n Europea para a Arte Asi\u00e1tica e a Arqueolox\u00eda, da Asociaci\u00f3n Europea de Estudos Chineses, da Asociaci\u00f3n Francesa de Estudos Chineses e da Sociedade Francesa de Numism\u00e1tica."}
{"id": "490351", "revid": "75439", "url": "https://gl.wikipedia.org/wiki?curid=490351", "title": "Petronila de Aquitania", "text": "Petronila de Aquitania, nada aproximadamente en 1125 e finada despois de 1151, era filla de Guillerme X de Aquitania, duque de Aquitania e Leonor de Ch\u00e2tellerault. Era irm\u00e1 de Leonor de Aquitania. Tam\u00e9n lle chamaban Aelis. \nTraxectoria.\nSeguiu \u00e1 s\u00faa irm\u00e1 Leonor ata a corte de Francia e namorouse al\u00ed de Ra\u00fal de Vermandois, un home maduro xa casado con Leonor de Blois. Para agradala, Leonor de Aquitania e o seu marido, Lu\u00eds VII de Francia, obtiveron a disoluci\u00f3n do matrimonio de Ra\u00fal, o que provocou un conflito co conde de Champa\u00f1a Teobaldo IV de Blois, irm\u00e1n da repudiada esposa. . \nDespois casou con Ra\u00fal I de Vermandois (m. 1152 ), conde de Vermandois e Valois e tiveron a: "}
{"id": "490356", "revid": "624", "url": "https://gl.wikipedia.org/wiki?curid=490356", "title": "Ra\u00fal II de Vermandois", "text": "Ra\u00fal II de Vermandois (chamado \"o Mozo\" e \"o Leproso)\", nado en 1145 e finado o 17 de xu\u00f1o de 1176, foi conde de Vermandois, de Valois e de Amiens (como Ra\u00fal VI), fillo de Ra\u00fal I, conde de Vermandois, Amiens e Valois, e de Petronila de Aquitania. \nTraxectoria.\nCasou con Margarida de Alsacia ao redor de 1160 (sobre 1145 - 1194 ), que despois foi condesa de Flandres en 1191. \nAfectado pola lepra arredor de 1163 o seu matrimonio non puido ser consumado e rompeu. Non tendo fillos, abdicou en favor da s\u00faa irm\u00e1 Isabel de Vermandois en 1167. "}
{"id": "490358", "revid": "197", "url": "https://gl.wikipedia.org/wiki?curid=490358", "title": "Tombo (libro)", "text": "Un tombo (do grego \u03c4\u03cd\u03bc\u03b2\u03bf\u03c2, \"t\u00famulo\") \u00e9 un cartulario onde os mosteiros, catedrais, igrexas ou concellos rexistraban datos de interese para a s\u00faa historia e control dos seus privilexios, doaz\u00f3ns, escrituras e pertenzas. Os m\u00e1is antigos estaban en pergami\u00f1o e os m\u00e1is modernos, en papel.\nEstes manuscritos, dependendo da riqueza da entidade e da importancia pol\u00edtica que os emit\u00eda, adoitaban inserir decoraci\u00f3n de folio ou nas marxes do texto. Neste caso, era frecuente o elemento figurativo para representar a un santo, nobre ou rei coas s\u00faas insignias caracter\u00edsticas de poder.\nEn Galicia existen por exemplo o Tombo de Toxos Outos ou o Tombo de Caaveiro, pero son especialmente significativos do poder da Igrexa os tombos da Catedral de Santiago de Compostela. No denominado Tombo A, cuxo contido comeza no s\u00e9culo IX aparecen, entre outras, miniaturas rom\u00e1nicas producidas polo scriptorium compostel\u00e1n\na partir de 1129, por mandato do arcebispo Diego Xelm\u00edrez. Este tombo cont\u00e9n rexistros que chegan at\u00e9 o s\u00e9culo XVII."}
{"id": "490368", "revid": "89787", "url": "https://gl.wikipedia.org/wiki?curid=490368", "title": "Breviario de Miranda", "text": "O Breviario de Miranda \u00e9 un manuscrito escrito en lat\u00edn que foi realizado sobre os anos 1450-1475. O nome de \"Breviario de Miranda\" ven do nome dun dos seus posibles propietarios, un c\u00f3engo compostel\u00e1n.\nO libro componse das partes do Breviario Romano, reproducindo moitas partes do C\u00f3dice Calixtino, e destaca nel a rica decoraci\u00f3n de miniaturas. Ten moita decoraci\u00f3n vexetal mesturada con imaxes de santos e animais, e est\u00e1 composto de 518 folios.\nNon est\u00e1 claro quen foi o que mandou crear este breviario, hai varias posibilidades, entre elas, Pedro de Miranda, familiar de Alonso II de Fonseca, Fernando Berm\u00fadez de Castro, que foi De\u00e1n da Catedral, ou tam\u00e9n Rodrigo de Luna, arcebispo de Santiago entre 1449 e 1460.\nAt\u00f3pase no arquivo da Catedral de Santiago de Compostela onde ademais do orixinal te\u00f1en un facs\u00edmile, que \u00e9 o que est\u00e1 exposto \u00f3 p\u00fablico no museo, e unha versi\u00f3n dixitalizada."}
{"id": "490388", "revid": "27155", "url": "https://gl.wikipedia.org/wiki?curid=490388", "title": "Hip\u00f3tese da orixe \u00fanica recente", "text": ""}
{"id": "490389", "revid": "89787", "url": "https://gl.wikipedia.org/wiki?curid=490389", "title": "Aballay, el hombre sin miedo", "text": "Aballay, el hombre sin miedo \u00e9 un filme arxentino de 2010 dirixido por Fernando Spiner. O filme foi escollido como candidato da Arxentina para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "490392", "revid": "98629", "url": "https://gl.wikipedia.org/wiki?curid=490392", "title": "Proxecto Xenoma do Chimpanc\u00e9", "text": "O Proxecto Xenoma do Chimpanc\u00e9 \u00e9 un proxecto de investigaci\u00f3n que ten o obxectivo de determinar a secuencia de ADN do xenoma do chimpanc\u00e9. Esp\u00e9rase que comparando o xenoma humano resultado do Proxecto Xenoma Humano e o doutros simios, ser\u00e1 posible comprender mellor que \u00e9 o que fai aos humanos distintos das outras especies pr\u00f3ximas desde unha perspectiva xen\u00e9tica. Tam\u00e9n axudar\u00e1 a estudar as enfermidades que afectan ou non a varias especies de primates. \nInicio do Proxecto Xenoma do Chimpanc\u00e9.\nOs cromosomas humanos e do chimpanc\u00e9 com\u00fan (\"Pan troglodytes\") son moi similares. A principal diferenza \u00e9 que os humanos te\u00f1en un par de cromosomas menos que os chimpanc\u00e9s e outros grandes simios. Os humanos te\u00f1en 23 pares de cromosomas e os outros grandes simios te\u00f1en 24 pares. Na li\u00f1a evolutiva humana, dous cromosomas de simio ancestral fusion\u00e1ronse polos seus tel\u00f3meros, orixinando o cromosoma 2 humano. Hai outras nove diferenzas cromos\u00f3micas importantes entre os chimpanc\u00e9s e os humanos: inversi\u00f3ns en segmentos cromos\u00f3micos nos cromosomas humanos 1, 4, 5, 9, 12, 15, 16, 17 e 18. Unha vez completado o Proxecto Xenoma Humano, iniciouse o Proxecto Xenoma do Chimpanc\u00e9 com\u00fan. En decembro de 2003, unha an\u00e1lise preliminar de 7600 xenes compartidos entre os dous xenomas confirmou que certos xenes como o do factor de transcrici\u00f3n forkhead-box P2, que est\u00e1 implicado no desenvolvemento da fala, son diferentes na li\u00f1axe humana. Varios xenes implicados na audici\u00f3n tam\u00e9n se atopou que cambiaran durante a evoluci\u00f3n humana, o que suxire unha selecci\u00f3n que afectou ao comportamento humano relacionado coa linguaxe. As diferenzas entre un individuo humano e un chimpanc\u00e9 com\u00fan est\u00edmanse que son 10 veceds maiores que as diferenzas t\u00edpicas entre dous individuos humanos.\nBorrador da secuencia xen\u00f3mica do chimpanc\u00e9 com\u00fan.\nA an\u00e1lise do xenoma do chimpanc\u00e9 foi publicado en \"Nature\" o 1 de setembro de 2005, nun artigo preparado polo Chimpanzee Sequencing and Analysis Consortium, un grupo de cient\u00edficos que \u00e9 apoiado en parte polo National Human Genome Research Institute, un dos Institutos Nacionais da Sa\u00fade dos Estados Unidos. Este artigo sinlaba a terminaci\u00f3n do borrador da secuencia xen\u00f3mica. Agora existe unha base de datos que cont\u00e9n as diferenzas xen\u00e9ticas entre os xenes humanos e os de chimpanc\u00e9, entre os que hai uns 35 mill\u00f3ns de cambios dun s\u00f3 nucle\u00f3tido, 5 mill\u00f3ns de eventos de inserci\u00f3ns/deleci\u00f3ns e varios rearranxos cromos\u00f3micos. A duplicaci\u00f3n x\u00e9nica explica a maior\u00eda das diferenzas de secuencia entre os humanos e os chimpanc\u00e9s. As substituci\u00f3ns dun s\u00f3 par de bases supo\u00f1en a metade do cambio xen\u00e9tico que as duplicaci\u00f3ns x\u00e9nicas.\nAs prote\u00ednas hom\u00f3logas t\u00edpicas de humanos e chimpanc\u00e9s difiren como media en s\u00f3 dous amino\u00e1cidos. Un 30% de todas as prote\u00ednas humanas son id\u00e9nticas en secuencia \u00e1s prote\u00ednas correspondentes de chimpanc\u00e9. Como se mencionou m\u00e1is arriba, a duplicaci\u00f3n x\u00e9nica \u00e9 a principal fonte de diferenzas entre o material xen\u00e9tico dos humanos e chimpanc\u00e9s, e s\u00f3 o 2,7% do xenoma actual representa diferenzas producidas por duplicaci\u00f3ns x\u00e9nicas ou deleci\u00f3ns durante aproximadamente os \u00faltimos 6 mill\u00f3ns de anos, desde que os humanos e os chimpanc\u00e9s diverxeron dos seus antepasados evolutivos com\u00fans. A variaci\u00f3n comparable entre poboaci\u00f3ns humanas \u00e9 do 0,5%.\nIdentific\u00e1ronse uns 600 xenes que puideron sufrir unha forte selecci\u00f3n positiva nas li\u00f1axes humanas e de chimpanc\u00e9s; moitos destes xenes est\u00e1n implicados na defensa inmunitaria contra doenzas microbianas (exemplo: a granulisina protexe contra o \"Mycobacterium tuberculosis\" ) ou son receptores diana de microorganismos pat\u00f3xenos (exemplo: a glicoforina C e \"Plasmodium falciparum\"). Comparando os xenes humanos e os dos chimpanc\u00e9s cos xenes doutros mam\u00edferos, atopouse que os xenes que codifican factores de transcrici\u00f3n, como forkhead-box P2 (FOXP2), adoitaron evolucionar m\u00e1is r\u00e1pido nos humanos en comparaci\u00f3n cos chimpanc\u00e9s; os cambios relativamente pequenos nestes xenes pode explicar as diferenzas morfol\u00f3xicas entre os humanos e os chimpanc\u00e9s. Un conxunto de 348 xenes de factores de transcrici\u00f3n codifican prote\u00ednas, que presentan unha media dun 50% m\u00e1is de cambios de amino\u00e1cidos na li\u00f1axe humana que na do chimpanc\u00e9.\nDescubriuse que seis rexi\u00f3ns cromos\u00f3micas humanas poden ter experimentado unha selecci\u00f3n especialmente forte e coordinada durante os pasados 250\u00a0000 anos. Estas rexi\u00f3ns conte\u00f1en polo menos un alelo marcador que parece exclusivo da li\u00f1axe humana, mentres que toda a rexi\u00f3n cromos\u00f3mica mostra unha variabilidade xen\u00e9tica menor da normal. Este padr\u00f3n suxire que un ou uns poucos xenes fortemente seleccionados na rexi\u00f3n cromos\u00f3mica puideron estar impedindo a acumulaci\u00f3n aleatoria de cambios neutros noutros xenes veci\u00f1os. Unha desas rexi\u00f3ns no cromosoma 7 cont\u00e9n o xene FOXP2 (mencionado antes) e esta rexi\u00f3n tam\u00e9n incl\u00fae o xene do regulador da condutancia transmembrana da fibrose qu\u00edstica (CFTR), que \u00e9 importante para o transporte de ferro en tecidos como o epitelio secretor de sal das gl\u00e1ndulas sudor\u00edparas. As mutaci\u00f3ns humanas no xene CFTR poder\u00edan ser seleccionadas como unha maneira de sobrevivir ao c\u00f3lera.\nOutras rexi\u00f3ns do cromosoma 4 poden conter elementos que regulan a expresi\u00f3n do xene da protocadherina veci\u00f1o que pode ser importante para o desenvolvemento e funcionamento do cerebro. A\u00ednda que os cambios na expresi\u00f3n dos xenes que se expresan no cerebro tenden a ser menores que os doutros \u00f3rganos (como o f\u00edgado) como media, os cambios na expresi\u00f3n x\u00e9nica no cerebro foron m\u00e1is dr\u00e1sticos na li\u00f1axe humana que na do chimpanc\u00e9. Isto \u00e9 consistente coa gran diverxencia do padr\u00f3n \u00fanico do desenvolvemento do cerebro observado na li\u00f1axe humana comparado co padr\u00f3n que ter\u00eda no gran simio ancestral. O grupo x\u00e9nico da protocadherina-beta no cromosoma 5 tam\u00e9n presenta evidencias de posible selecci\u00f3n positiva.\nOs resultados das an\u00e1lises dos xenomas humano e de chimpanc\u00e9 deber\u00edan axudar a comprender algunhas doenzas humanas. Os humanos parece que perderon un xene funcional da caspase-12, que noutros primates codifica un encima que pode protexer contra a enfermidade de Alzheimer. \nXenes do sitio de fusi\u00f3n do cromosoma 2.\nOs resultados do Proxecto Xenoma do Chimpanc\u00e9 suxiren que cando os cromosomas 2A e 2B ancestrais se fusionaron para producir o cromosoma 2 humano, non se perdeu ning\u00fan xene nos extremos fusionados de 2A e 2B. No sitio de fusi\u00f3n, hai aproximadamente 150\u00a0000 pares de bases de secuencia que non se encontran nos cromosomas 2A e 2B de chimpanc\u00e9. Existen copias ligadas adicionais dos xenes PGML/FOXD/CBWD noutras partes do xenoma humano, particularmente preto do extremo do brazo p do cromosoma 9 humano. Isto suxire que se puido engadir unha copia destes xenes ao extremo dos ancestrais 2A ou 2B antes do evento de fusi\u00f3n. A\u00ednda se debe determinar se estes xenes inseridos dan algunha vantaxe selectiva. Xenes situados no sitio de fusi\u00f3n son:"}
{"id": "490393", "revid": "27155", "url": "https://gl.wikipedia.org/wiki?curid=490393", "title": "Proxecto xenoma do chimpanc\u00e9", "text": ""}
{"id": "490395", "revid": "88215", "url": "https://gl.wikipedia.org/wiki?curid=490395", "title": "Rally Mari\u00f1a Lucense de 2019", "text": "O Rally Mari\u00f1a Lucense de 2019 foi a primeira edici\u00f3n de dito rally e a oitava e \u00faltima proba da tempada 2019 do Campionato de Galicia de Rally. Celebrouse o 16 de novembro de 2019 e o vencedor foi Iago Caama\u00f1o.\nItinerario.\nCelebrouse na parte occidental da Mari\u00f1a Lucense, estando situado o parque pechado en Viveiro. Os nove treitos cronometrados disput\u00e1ronse nos concellos de Xove, O Vicedo e Cervo, sumando un total de 93,45 km.\nInscritos.\nInscrib\u00edronse 72 equipos, dos que finalmente tomaron a sa\u00edda 69. Coa ausencia do xa campi\u00f3n galego V\u00edctor Senra, os principais candidatos a vencer o rally eran Alberto Meira e Iago Caama\u00f1o, segundo e terceiro respectivamente no campionato. Iago Caama\u00f1o inscribiuse cun Volkswagen Polo R5 propiedade de AR Vidal, en vez de co seu Ford Fiesta R5 co que competira toda a tempada.\nResumo.\nIago Caama\u00f1o comezou \u00e1 fronte da xeral tras marcar o mellor tempo no primeiro treito, no Vicedo, pero perdeu a posici\u00f3n rapidamente a favor de Alberto Meira que se fixo co mellor tempo nos tres treitos seguintes. Con todo, no quinto treito, correspondente \u00e1 segunda pasada por Cervo, foi Caama\u00f1o o m\u00e1is r\u00e1pido, ao igual que en todos os restantes treitos do rally, polo que foi el o piloto que estreou o palmar\u00e9s do rally lucense. Segundo finalizou Meira e en terceira posici\u00f3n \u00d3scar Veiga, que aproveitou o abandono de Adri\u00e1n D\u00edaz."}
{"id": "490399", "revid": "32797", "url": "https://gl.wikipedia.org/wiki?curid=490399", "title": "Don Claro (1931)", "text": "Don Claro foi un semanario editado en Santiago de Compostela en 1931, que levou o mesmo nome doutro anterior editado en 1898. Foi fundado por Arturo Cuadrado, quen escrib\u00eda nas s\u00faas p\u00e1xinas.\nHistoria e caracter\u00edsticas.\nSubtitulado Semanario pol\u00edtico de izquierdas, apareceu o 24 de maio de 1931. Declarouse herdeiro do semanario que apareceu no 1898, en canto que dic\u00eda no seu primeiro n\u00famero que \u00ab\"Don Claro estivo moitos anos calado porque non estabamos en tempo de dicir a verdade\"\u00bb. Ademais afirmaba que era \u00ab\"\u00f3rgano da situaci\u00f3n, voceiro, modest\u00edsimo, da Rep\u00fablica\"\u00bb, que precisamente acababa de proclamarse poucas semanas antes. Vend\u00edase ao prezo de 20 c\u00e9ntimos o exemplar.\nTivo problemas para manter a s\u00faa continuidade desde o primeiro momento. As\u00ed, por exemplo, en xullo do mesmo ano no que naceu xa estaba planeando a s\u00faa reaparici\u00f3n, o que d\u00e1 conta de que ao pouco de aparecer xa fora suspendido.\nNon debeu chegar ao ano de vida porque en abril de 1932 a prensa o daba xa por desaparecido."}
{"id": "490400", "revid": "88215", "url": "https://gl.wikipedia.org/wiki?curid=490400", "title": "Rally Ourense-Ribeira Sacra de 2019", "text": ""}
{"id": "490404", "revid": "1888", "url": "https://gl.wikipedia.org/wiki?curid=490404", "title": "Don Claro", "text": "Don Claro foi o nome de varias publicaci\u00f3ns:"}
{"id": "490408", "revid": "624", "url": "https://gl.wikipedia.org/wiki?curid=490408", "title": "Leonor de Vermandois", "text": "Leonor de Vermandois, nado ao redor de 1148/1149 e finada en xu\u00f1o de 1213, filla de Ra\u00fal I, conde de Vermandois e Valois, e de Petronila de Aquitania.\nTraxectoria.\n\u00c1 morte da s\u00faa irm\u00e1 Isabel de Vermandois (1183), o seu cu\u00f1ado Filipe de Alsacia conservou os condados de Vermandois e Valois, pero tivo que cederllos a Filipe II de Francia en 1185. \nEstivo casada catro veces: "}
{"id": "490409", "revid": "5971405", "url": "https://gl.wikipedia.org/wiki?curid=490409", "title": "Castor Cordal Garrido", "text": "Castor Cordal Garrido, nado en Corvill\u00f3n (Cambados) en 1909 e finado en Portela o 15 de setembro de 1936, foi un electricista galego.\nTraxectoria.\nElectricista, pertenc\u00eda \u00e1 CNT. Co golpe de Estado do 18 de xullo de 1936 agochouse en diferentes lugares at\u00e9 que foi descuberto por un delator. Detido en setembro, estivo na prisi\u00f3n do pazo de Fefi\u00f1\u00e1ns e foi asasinado con Ram\u00f3n Barreiro Rodr\u00edguez nun eucaliptal a car\u00f3n da estrada Pontevedra-Vilagarc\u00eda de Arousa en Portela. Os asasinos levaron os corpos atados a unha escada de man e soterr\u00e1ronos detr\u00e1s do adro da igrexa de Curro. Antes de soterralo cort\u00e1ronlle un dedo para apoderarse dun anel. A s\u00faa irm\u00e1 Josefina non puido entrar \u00e1 escola por ser irm\u00e1 de \"rojo\". Os cad\u00e1veres foron exhumados en outubro de 2009."}
{"id": "490411", "revid": "23204", "url": "https://gl.wikipedia.org/wiki?curid=490411", "title": "Isabel de Vermandois", "text": "Isabel de Vermandois, nada en 1143 e finada o 28 de marzo de 1183, foi condesa de Vermandois e Valois (1167-1183). Tam\u00e9n lle chamaban Mabilla. \nTraxectoria.\nEra filla de Ra\u00fal I, conde de Vermandois e Valois, e de Petronila de Aquitania. Tam\u00e9n era sobri\u00f1a de Leonor de Aquitania (Petronila era a s\u00faa irm\u00e1), a esposa do rei Henrique II de Inglaterra e, polo tanto, o primo de Ricardo Coraz\u00f3n de Le\u00f3n e Xo\u00e1n sen Terra (que sucedeu a o seu irm\u00e1n Ricardo). \nCasou con Filipe de Alsacia, conde de Flandres, en 1159, pero non tiveron fillos. \u00c1 s\u00faa morte, en 1183, o seu marido Filipe de Alsacia conservou os seus condados a costa da s\u00faa irm\u00e1 Leonor de Vermandois, pero foi obrigado a entregarllos a Filipe II de Francia en 1185. "}
{"id": "490412", "revid": "98629", "url": "https://gl.wikipedia.org/wiki?curid=490412", "title": "Gabrielle-Charlotte Patin", "text": "Gabrielle-Charlotte Patin, nada en 1666 en Par\u00eds e finada en 1751, foi unha numism\u00e1tica e escritora francesa do s\u00e9culo XVII.\nTraxectoria.\nCabielle-Charlotte era neta do m\u00e9dico e co\u00f1ecido esctitor epistolar Guy Patin, e a filla m\u00e1is vella do tam\u00e9n m\u00e9dico e numism\u00e1tico Charles Patin e da escritora moralista Madeleine Hommets. A s\u00faa irm\u00e1 era Charlotte-Catherine Patin, unha muller de letras e cr\u00edtica literaria. Do mesmo xeito que a s\u00faa irm\u00e1, Gabrielle-Charlotte criouse na abad\u00eda de Port-Royal-des-Champs, ao suroeste de Par\u00eds, ata a primavera de 1679. No outono dese ano, as irm\u00e1s traslad\u00e1ronse inicialmente a Li\u00f3n e despois a Tur\u00edn. Jacob Spon foi quen se ocupou delas na s\u00faa viaxe a trav\u00e9s dos Alpes ata Italia, onde \u00e1 s\u00faa chegada llas confiou ao seu pai, Charles Patin. A familia estableceuse en Padua, logo de que o seu pai tivese que fuxir de Francia 1668, onde fora condenado a cadea perpetua en galeras por importar libros sediciosos.\nGabrielle-Charlotte Patin publicou en Venecia un estudo en lat\u00edn sobre a representaci\u00f3n da f\u00e9nix nunha medalla de Caracalla: \"De Ph\u0153nice in numismate imperatoris Caracall\u00e6 expressa epistola\" (1683). En 1679 foi admitida, baixo o nome de \"Diserte\", na Academia Galileana de Ciencias, Letras e Artes (\"Accademia Ricovrati\"), onde pronunciou en 1685 o seu panex\u00edrico de Lu\u00eds XIV.\nEn 1692 casou en Padua co conde Luigi Santapaulina, un monitor ecuestre da \"Accademia Delia\". \u00c1 morte do seu pai, acolleu no seu fogar a s\u00faa nai e a s\u00faa irm\u00e1. Logo do falecemento do seu marido, ela quedou en Padua coa s\u00faa nai, en tanto que a s\u00faa irm\u00e1 se fixo monxa. Gabrielle-Charlotte casou en segundas nupcias, en 1726, con Francesco Rosa. \nPatin morreu en 1751, aos 86 anos."}
{"id": "490415", "revid": "26585", "url": "https://gl.wikipedia.org/wiki?curid=490415", "title": "Rally Mari\u00f1a Lucense", "text": "O Rally Mari\u00f1a Lucense \u00e9 unha competici\u00f3n de rally que se disputa dende 2019 na Mari\u00f1a de Lugo. \nEst\u00e1 organizada pola Escuder\u00eda Mix Rallye Sport e \u00e9 puntuable para o Campionato de Galicia de Rally. O seu primeiro ga\u00f1ador foi Iago Caama\u00f1o e o piloto m\u00e1is laureado \u00e9 Victor Senra, con dous triunfos.\nHistoria.\nTras varios intentos de celebrar un rally na Mari\u00f1a de Lugo, finalmente en 2019, a Escuder\u00eda Mix Rallye Sport, que vi\u00f1a celebrando o desaparecido Rally Comarca da Ulloa, conseguiu sacar adiante a proba, que foi inclu\u00edda como a \u00faltima cita da tempada 2019 do Campionato de Galicia de Rally, a mediados de novembro. O parque pechado situouse en Viveiro e os treitos disput\u00e1ronse polos concellos de Xove, O Vicedo e Cervo. Coa ausencia do xa campi\u00f3n galego V\u00edctor Senra, o rally foi un duelo entre os dous seguintes clasificados do campionato, Alberto Meira e Iago Caama\u00f1o, sendo este \u00faltimo o primeiro vencedor da proba, cun Volkswagen Polo R5."}
{"id": "490418", "revid": "98629", "url": "https://gl.wikipedia.org/wiki?curid=490418", "title": "Alma Mahler", "text": "Alma Mahler-Werfel, nada o 31 de agosto de 1879 como Alma Mar\u00eda Margaretha Schindler en Viena e finada o 11 de decembro de 1964 en Nova York, foi unha compositora austr\u00edaca.\nTraxectoria.\nEducouse na s\u00faa propia casa baixo a supervisi\u00f3n da s\u00faa nai, Emil Schindler, unha pintora de paisaxes. Casou con Gustav Mahler en 1902. Das s\u00faas d\u00faas fillas, s\u00f3 sobreviviu Anna Mahler, escultora. En 1910, persuadiu a Mahler para seleccionar e publicar cinco das s\u00faas canci\u00f3ns. Publicou outras colecci\u00f3ns de canci\u00f3ns en 1915 e 1924, ano no que publicou a s\u00faa edici\u00f3n de cartas e o manuscrito facs\u00edmile da s\u00faa incompleta d\u00e9cima sinfon\u00eda. Nese momento manti\u00f1a unha relaci\u00f3n co pintor Oscar Kokoschka, e casou e divorciouse do arquitecto Walter Gropius. En 1929 casou co seu terceiro marido, o poeta e novelista Franz Werfel, con quen posteriormente fuxiu da Austria nazi a trav\u00e9s de Francia, cara a Am\u00e9rica, chegando al\u00ed en 1940. En California Alma converteuse nunha anfitrioa da comunidade emigrada que inclu\u00eda a Thomas Mann, Bruno Walter e Arnold Schoenberg. Mantivo un estilo de vida similar en Nova York despois da morte de Werfel en 1945 ata que morreu en 1964 e foi enterrada xunto \u00e1 s\u00faa filla, Manon en Grinzing, preto de Viena.\nA fama de Alma Mahler d\u00e9bese en primeiro lugar aos seus matrimonios e os seus \"affaires\" cos m\u00e1is grandes artistas da s\u00faa \u00e9poca, o m\u00e1is notable deles Gustav Mahler, de quen tomou o seu apelido. Como compositora, escribiu pouco e s\u00f3 se conservan dezaseis lieder."}
{"id": "490419", "revid": "23204", "url": "https://gl.wikipedia.org/wiki?curid=490419", "title": "Isabella Leonarda", "text": "Isabella Leonarda, nada en Novara o 6 de setembro de 1620 e finada na mesma cidade o 25 de febreiro de 1704, co\u00f1ecida como \"La musa di Novara\", foi unha relixiosa e compositora italiana do barroco. Pertenc\u00eda a unha importante familia, o seu pai Ginnantonio Leordani era conde e avogado, e tam\u00e9n os demais membros da s\u00faa familia eran destacados financeiros.\nTraxectoria.\nIsabella Leonarda, aos 16 anos, entrou como noviza no convento de Santa \u00darsula de Novara debido \u00e1 s\u00faa alta situaci\u00f3n social, seguindo a tradici\u00f3n.\nEstudou con Gasparo Casati, compositor. Estivo no convento toda a s\u00faa vida, que dedicou a compo\u00f1er obras musicais. Obtivo os t\u00edtulos de madre superiora en 1686, e de madre vigaira en 1693. Leonarda pensaba que o principio da m\u00fasica era Deus, considerado unha consonancia perfecta e a sant\u00edsima trindade, a tr\u00edade harm\u00f3nica.\nAs s\u00faas obras son de case t\u00f3dolos x\u00e9neros sacros: motetes e concertos sagrados para unha a catro voces, di\u00e1logos sagrados latinos, salmos, responsorios, magnificats, lada\u00ed\u00f1as, misas e sonatas \"da chiesa\". A obra m\u00e1is abundante de Isabella Leonarda foi o motete en solitario, pero a maior\u00eda dos seus notables logros ve\u00f1en das s\u00faas sonatas. Foi a primeira muller en publicar sonatas, compo\u00f1endo moitas en toda a s\u00faa vida, por exemplo, \"Sonatas 1-11\" para dous viol\u00edn, viola e \u00f3rgano."}
{"id": "490423", "revid": "89787", "url": "https://gl.wikipedia.org/wiki?curid=490423", "title": "Florence Beatrice Price", "text": "Florence Beatrice Price, nada como Florence Beatrice Smith en Little Rock (Arcansas) o 9 de abril de 1887 e finada en Chicago (Illinois) o 3 de xu\u00f1o de 1953, foi unha compositora estadounidense. Foi a primeira compositora norteamericana en ga\u00f1ar reconocimento como compositora sinf\u00f3nica e en chegar a ser moi co\u00f1ecida do ano 1930 en diante. \nTraxectoria.\nFoi instru\u00edda pola nai e despois conseguiu entrar no Conservatorio Profesional de Nova Inglaterra. Al\u00ed estudou composici\u00f3n en Boston con profesores como Wallance Goodrich ou Frederick Converse, e recibiy clases privadas de George Whitfield. Acadou o diploma de artista e o t\u00edtulo oficial de profesora de piano. \nDespois dun tempo volveu ao sur para dar clases de piano na academia \"Cotton Plant,\" e\u00a0na \"Shorter College\". Pouco despois dirixiu o departamento de m\u00fasica de \"Clark College\" en Atlanta, ata 1912, cando regresou a Little Rock para casar. En 1927, para escapar da opresi\u00f3n racial da \u00e9poca, a familia Price decidiu mudarse a Chicago e foi al\u00ed onde Florence entrou nun per\u00edodo de creatividade compositiva, e empezou a estudar de novo no Conservatorio Americano.\nEn 1920 empezou a ga\u00f1ar premios polas s\u00faas composici\u00f3ns, e en 1932 logrou o reco\u00f1ecemento nacional ao ga\u00f1ar o primeiro premio no concurso Wanamaker\u00a0pola s\u00faa Sinfon\u00eda en mi menor. Coa estrea en 1933 na Chicago Symphonic Orchestra, baixo o mando de Frederick Stok, Price converteuse na primeira muller afroamericana en ter unha obra orquestal interpretada por unha orquestra importante.\nA s\u00faa m\u00fasica foi retomada por outras orquestras e ga\u00f1ou as\u00ed moita popularidade, sobre todo despois da interpretaci\u00f3n de Marian Anderson do seu arranxo do espiritual \"My soul's been anchored in the Lord\" e \"Songs to the dark virgin\"; esta \u00faltima, con texto de Langston Hughes, \u00e9 unha das\u00a0 canci\u00f3ns mais reco\u00f1ecidas dela, aclamada polo \"Chicago Daily News\" como \"un dos maiores \u00e9xitos inmediatos xamais obtidos nunha obra estadounidense\". \nPermaneceu activa como compositora e como mestra de piano ata o d\u00eda da s\u00faa morte, o 3 de xu\u00f1o de 1953.\nObra.\nPrice tocou o \u00f3rgano do teatro para unha pel\u00edcula silenciosa, escribiu m\u00fasica popular con fins comerciais e organizou para solistas e coros que actuaban coa orquestra de Radio WGN de Chicago.\n\u00c9 m\u00e1is co\u00f1ecida polas s\u00faas canci\u00f3ns: as s\u00faas canci\u00f3ns art\u00edsticas e os seus arranxos espirituais foron cantadas por moitos dos cantantes m\u00e1is reco\u00f1ecidos da \u00e9poca, inclu\u00edndo, ademais de Marian Anderson, Blanche Thebom, Etta Moten e Leontyne Price.\nA\u00ednda que a s\u00faa m\u00fasica foi amplamente interpretada, a s\u00faa produci\u00f3n, que incl\u00fae m\u00e1is de 300 composici\u00f3ns, segue sendo in\u00e9dita, ademais dun pu\u00f1ado de canci\u00f3ns de piano e pezas. Nas s\u00faas obras a grande escala, a linguaxe musical de Price adoita ser conservadora, segundo co estilo nacionalista rom\u00e1ntico dos anos vinte, pero tam\u00e9n reflicte a influencia do seu patrimonio cultural e os ideais do Renacemento de Harlem dos anos vinte e trinta.\nIncorporou a m\u00fasica de baile espiritual e caracter\u00edstica \u00e1s formas cl\u00e1sicas e, \u00e1s veces, desviouse das estruturas tradicionais en deferencia \u00e1s influencias que est\u00e1n impl\u00edcitamente afroamericanas, por exemplo, t\u00e9cnicas de resposta total e ritmos de baile de Juba. \u00c1s s\u00faas canci\u00f3ns de arte e m\u00fasica de piano contribu\u00edu un profundo co\u00f1ecemento de escritura instrumental e vocal, harmon\u00edas harm\u00f3nicas e modulaci\u00f3ns ex\u00f3ticas."}
{"id": "490429", "revid": "98629", "url": "https://gl.wikipedia.org/wiki?curid=490429", "title": "Pauline Viardot-Garc\u00eda", "text": "Michelle Ferdinande Pauline Garc\u00eda, nada en Par\u00eds o 18 de xullo de 1821 e finada en Par\u00eds o 18 de maio de 1910, foi unha cantante de \u00f3pera (mezzosoprano) e compositora francesa de orixe espa\u00f1ola.\nTraxectoria.\nFilla m\u00e1is nova do tenor e mestre de canto Manuel Garc\u00eda, e dunha cantante soprano, Joaquina Briones; foi probablemente a m\u00e1is dotada polifac\u00e9tica da familia.\nEstudou m\u00fasica inicialmente co seu pai, establ\u00e9cese coa s\u00faa familia en M\u00e9xico, co famoso organista Marcos Vega. Cando volveu a Europa, o seu pai xa falecera, cando ela ti\u00f1a once anos. Pauline presentouse ao p\u00fablico \u00e1 curta idade de dezaseis anos,e tras unicamente un ano de educaci\u00f3n vocal coa s\u00faa nai, nun concerto organizado polo marido da s\u00faa irm\u00e1 e do violinista Charles de B\u00e9riot en Bruxelas, e o seu debut oper\u00edstico chegaba s\u00f3 dous anos despois en Londres (1839).\nNo 1840 casou co escritor e pianista franc\u00e9s, Louis Viardot. Con el tivo catro fillos; Louise (tam\u00e9n compositora), Paul (violinista e music\u00f3loga), Marianne (pintora) e Claudine.\nRetirouse dos escenarios en 1863, e foi profesora entre 1871 e 1875, no conservatorio de Par\u00eds. Enviuvou en 1883, po\u00f1\u00e9ndose ao cargo dos seus catro fillos. Faleceu en Par\u00eds en 1910.\nVida profesional.\nViardot consagrouse no papel de Fid\u00e9 en \"Le Proph\u00e9te\" (1849) de Meyerbeer, desenvolveu un m\u00e9todo de ensinanza e compuxo canci\u00f3n e operetas, entre elas O \u00faltimo feiticeiro (1869).\nCantou en \u00f3peras importantes, de Gioachino Rossini, Mikha\u00edl Glinka, Aleksandr Dargomizhski, Giacomo Meyerbeer...\nViardot foi a primeira estranxeira que cantou repertorio italiano en ruso e axudou a levar a m\u00fasica rusa de occidente. En San Petesburgo co\u00f1eceu ao escritor Iv\u00e1n Turgu\u00e9nev, con quen sostivo un largo idilio que durou ata a morte do escritor. A s\u00faa residencia campestre en Bouvigal, foi transformada nun museo.\nComo compositora, escribiu numerosas canci\u00f3ns e transcribiu traballos doutros para a s\u00faa voz. Pauline Viardot-Garc\u00eda, foi portadora dunha serie de habilidades e co\u00f1ecementos que poucas veces encontramos tan desenvolvidos nunca mesma persoa, intelectual, estudosa e apaixonada pola s\u00faa profesi\u00f3n, gan\u00e1ndose o amor do p\u00fablico e respecto dos seus compa\u00f1eiros nun mundo dominado por aquel ent\u00f3n por homes."}
{"id": "490432", "revid": "25871", "url": "https://gl.wikipedia.org/wiki?curid=490432", "title": "C\u00e9cile Chaminade", "text": "C\u00e9cile Louise St\u00e9phanie Chaminade, nada en Par\u00eds o 8 de agosto de 1857 e finada en Montecarlo, M\u00f3naco, o 13 de abril de 1944, foi unha compositora e pianista francesa.\nAproximadamente 400 das s\u00faas composici\u00f3ns foron publicadas e tivo unha boa reputaci\u00f3n no s\u00e9culo XX. Isto \u00e9 atribu\u00edble por unha parte ao modernismo e ao menosprezo xeral da m\u00fasica francesa rom\u00e1ntica tard\u00eda, pero tam\u00e9n \u00e1s condici\u00f3ns socioest\u00e9ticas que afectaban \u00e1s mulleres e \u00e1 s\u00faa m\u00fasica.\nTraxectoria.\nChaminade recibiu instruci\u00f3ns musicais da s\u00faa nai, pianista e solteira. \u00c1s s\u00faas primeiras pezas tocadas foron na d\u00e9cada do 1860.\nDebido \u00e1 oposici\u00f3n dos seus pais para a s\u00faa inscrici\u00f3n no Conservatorio de Par\u00eds, estudou en privado cos membros da s\u00faa facultade: F\u00e9lix Le Couppey, Antoine Marmontel, Sacard e Benjamin Godard.\nChaminade comezou a compo\u00f1er en serio, como a obra \"I tr\u00edo de piano\", composta no ano 1880 e a \"Suite de l\u2019orchestre\" op. 20, composta no ano 1881, foron moi ben recibidas.\nEnsaiou \"\u00d3pera conique\" e \"La S\u00e9villane\", que tivo unha actuaci\u00f3n privada o d\u00eda 23 de febreiro de 1882.\nOutras das obras m\u00e1is importantes da d\u00e9cada son \"The ballet shymphonique Callih\u00f6e\" op. 37, estrenada en Marsella o d\u00eda 16 de marzo de 1888 ou \"Les Amazones\", unha sinfon\u00eda dram\u00e1tica, estrenada ese mesmo d\u00eda . \nDespois do ano 1890, coa notable excepci\u00f3n do \"Concertino\" op. 107, encargado polo conservatorio no 1902, e a s\u00faa \u00fanica \"Piano sonata\" op. 21 no ano 1895, Chaminade compuxo principalmente pezas de personaxes e de melod\u00edas. A\u00ednda que o enfoque principal puido ter sido financeiro, est\u00e9tico, ou debido a raz\u00f3ns discriminatorias, esta m\u00fasica se volveu moi popular, sobre todo en Reino Unido e nos Estados Unidos de Am\u00e9rica, e Chaminade se promoveu mediante extensas xiras de concertos. A partir de 1892, actuou con regularidade en Inglaterra e se volveu unha convidada da ra\u00ed\u00f1a Vitoria, as\u00ed como doutras persoas.\nMentres tanto, o entusiasmo creceu nos Estados Unidos, sobre todo nos clubs de Chaminade formados sobre 1900, e no outono de 1908 finalmente aceptou viaxar al\u00ed. Actuou en 12 cidades, dende Boston a St. Louis, e a xira foi un completo \u00e9xito en termos econ\u00f3micos; as cr\u00edticas, por\u00e9n, foron variadas.\nEn agosto de 1901, Chaminade casou con Louis-Mathieu Carbonel, un editor musical de Marsella, no poder\u00eda ter sido unha uni\u00f3n plat\u00f3nica; morreu en 1907 e ela non volveu casar. A\u00ednda que as s\u00faas composici\u00f3ns musicais se viron reducidas debido \u00e1 Guerra Mundial e \u00e1 s\u00faa sa\u00fade deteriorada, Chaminade gravou varias obras, sobre todo de piano, entre 1901 e 1914. A partir de ent\u00f3n foi mantida pola s\u00faa sobri\u00f1a, Antoinette Loirel, que traballou por promover a m\u00fasica de Chaminade ata despois da s\u00faa morte.\nChaminade foi moi consciente das dificultades sociais e persoais fronte a unha muller compositora, e ela suxeriu que a perseveranza e as circunstancias especiais son necesarias para superalas (Washington Post, 1 de novembro de 1908). A s\u00faa sa\u00edda \u00e9 notable entre as mulleres compositoras pola s\u00faa cantidade, o seu alto porcentaxe de traballos publicados e polo feito de que unha gran parte -notablemente obras de piano e melod\u00edas- foi aparentemente composta expresamente para a publicaci\u00f3n e para o seu asistente de vendas (Enoch foi o principal publicador). Chaminade compuxo arredor de 200 obras para piano, a maior\u00eda das pezas de personaxes (por exemplo: \"Scarf Dance\", 1888), e m\u00e1is de 125 melod\u00edas (por exemplo: \"L'anneau d'argent\", 1891); estes dous x\u00e9neros forman a base da s\u00faa popularidade. En canto a estilo, a s\u00faa m\u00fasica \u00e9 melodiosa e accesible, con melod\u00edas memorables, texturas limpas e harmon\u00edas levemente crom\u00e1ticas. A s\u00faa \u00e9nfase no enxe\u00f1o e cor \u00e9 tipicamente francesa. Moitas obras parecen inspiradas no baile, como por exemplo, \"Scarf Dance\" e \"La Lisonjera\". Nas s\u00faas extensas obras, o primeiro movemento \"Concertst\u00fcck\" recalca aspectos de Wagner e Liszt, mentres que o terceiro movemento \"Piano Sonata\" mostra a formal e expresiva experimentaci\u00f3n que foi t\u00edpica do x\u00e9nero no tard\u00edo s\u00e9culo XIX (ver \"Citron\", 1993 para unha an\u00e1lise feminista do primeiro movemento). As melod\u00edas son idiom\u00e1ticas pola voz e moi adecuadas expresivamente e potencialmente para o ambiente do sal\u00f3n ou da sala de recitais, os sitios probables para esas obras. O \"Concertino\" mant\u00edvose como un b\u00e1sico do repertorio da frauta; mentres que iso \u00e9 un traballo a grande escala e as\u00ed representados nunha parte relativamente pequena da s\u00faa produci\u00f3n, a peza a\u00ednda proporciona unha sensaci\u00f3n da elegancia e o atractivo da m\u00fasica de Chaminade.\nPremios e reco\u00f1ecementos.\nRecibiu diferentes premios prestixiosos, culminando na admisi\u00f3n \u00e1 \"L\u00e9gion d\u2019Honneur\" en 1913 - sendo a primeira compositora feminina en logralo. De todas formas, ese feito foi tard\u00edo considerando que fora ignorada en Francia por case 20 anos."}
{"id": "490433", "revid": "23204", "url": "https://gl.wikipedia.org/wiki?curid=490433", "title": "Rally da Coru\u00f1a de 2020", "text": "O Rally da Coru\u00f1a de 2020 foi a 24\u00aa edici\u00f3n de dito rally e a primeira proba da tempada 2020 do Campionato de Galicia de Rally. Celebrouse entre o 28 e o 29 de febreiro e o vencedor foi V\u00edctor Senra.\nInscritos.\nInscrib\u00edronse 113 pilotos, coa ausencia m\u00e1is destacada do vencedor do ano anterior, Iv\u00e1n Ares, que non recibiu a tempo o seu novo Hyundai i20 R5. Con todo, si estiveron presentes os primeiros clasificados da tempada anterior do Campionato de Galicia de Rally: V\u00edctor Senra, estreando un \u0160koda Fabia R5, Alberto Meira co seu Citro\u00ebn DS3 R5 e Iago Caama\u00f1o, estreando tam\u00e9n coche no campionato, un Ford Fiesta R5 MKII. Ademais destacaban as presenzas do campi\u00f3n galego Luis Vilari\u00f1o, do tricampi\u00f3n de Asturias \u00d3scar Palacio, de Manuel Fern\u00e1ndez ou de Tino Iglesias.\nItinerario.\nO parque pechado situouse o venres 28 na praza de Mar\u00eda Pita, na Coru\u00f1a, mentres que os treitos cronometrados foron tres, con tres pasadas a cada un deles, e disputados nos concellos de Aranga, Cerceda, Culleredo e Arteixo, sumando un total de 89,28 km cronometrados. \nO primeiro deles, o de Aranga, foi un treito de 11,26 km, con sa\u00edda no lugar de Vilour\u00eds e chegada en Maques, pasando por Ponte Aranga, sobre o r\u00edo Mandeo, o punto m\u00e1is reco\u00f1ecible e ic\u00f3nico do rally. O segundo, Cerceda, discorreu entre Morz\u00f3s e Esper\u00f3n, bordeando parcialmente o lago das Encrobas, e sumando 10,4 km. Por \u00faltimo, o derradeiro treito partiu de Cabana, no concello de Culleredo e percorreu 8,1 km at\u00e9 o lugar de Fre\u00e1n, no concello de Arteixo.\nResumo.\nO rally caracterizouse por unha intermitente choiva, coa que cobrou grande importancia a elecci\u00f3n de pneum\u00e1ticos dos equipos. V\u00edctor Senra comezou liderando con claridade na sesi\u00f3n matinal ao marcar o mellor tempo na primeira pasada aos tres treitos, con 13 segundos de vantaxe sobre Iago Caama\u00f1o e 30 sobre Alberto Otero. Con todo, Iago Caama\u00f1o comezou a remontar nos seguintes dous treitos, nos que marcou o mellor tempo e colocouse a catro segundos de Senra. A remontada culminouse no sexto treito, no que o m\u00e1is r\u00e1pido foi o asturiano \u00d3scar Palacio e no que os problemas coa panca de cambios de Senra lle fixeron perder m\u00e1is de 23 segundos con Caama\u00f1o, que se colocou l\u00edder destacado, con m\u00e1is de 19 segundos de vantaxe sobre o de Dumbr\u00eda. Cando todo parec\u00eda sentenciado Senra solucionou os seus problemas mec\u00e1nicos e volveu facer os mellores tempos, recort\u00e1ndolle tres segundos a Caama\u00f1o no s\u00e9timo treito e catro no oitavo, coloc\u00e1ndose a 12 segundos a falta do \u00faltimo tramo. Finalmente conseguiu recortar a diferenza e nun final moi axustado ga\u00f1ar o rally por 159 mil\u00e9simas sobre Iago Caama\u00f1o.\nDetr\u00e1s deles quedou Alberto Meira, que mantivo unha loita pola terceira praza durante todo o rally con Alberto Otero (4\u00ba) e \u00d3scar Palacio (5\u00ba). Houbo algunhas sa\u00eddas de pista como as de Jacobo Segade e o seu copiloto Adri\u00e1n Mu\u00f1iz, que bateron contra un poste el\u00e9ctrico na primeira pasada por Aranga, ou a de Ricardo Costa e Rui Vila\u00e7a, tam\u00e9n en Aranga, durante a segunda pasada, que obrigou \u00e1 organizaci\u00f3n a neutralizar o treito, mentres que ambos pilotos foron conducidos ao hospital para ser examinados."}
{"id": "490434", "revid": "25871", "url": "https://gl.wikipedia.org/wiki?curid=490434", "title": "Sitta von Reden", "text": "Sitta von Reden, nada en 1962 en Hannover, na Baixa Saxonia, \u00e9 unha historiadora alem\u00e1 especialista na Antig\u00fcidade, profesora de Historia Antiga na Universidade Albert-Ludwig de Friburgo. As s\u00faas investigaci\u00f3ns c\u00e9ntranse na econom\u00eda e a circulaci\u00f3n monetaria na Antig\u00fcidade, e na historia social e cultural do mundo greco-romano.\nTraxectoria.\nVon Reden estudou Econom\u00eda e Historia na Universidade Albert-Ludwig, na que se graduou en 1987, e a continuaci\u00f3n cursou estudos de Filolox\u00eda Cl\u00e1sica e de Historia na Universidade Libre de Berl\u00edn e na Univarsidade de Cambridge. Nesta \u00faltima acadou o seu doutoramento en Historia Antiga en 1993, cunha tese que foi premiada pola Fundaci\u00f3n Hel\u00e9nica de Oxford.\nLogo de varios anos de ensino e investigaci\u00f3n en diferentes instituci\u00f3ns universitarias brit\u00e1nicas, von Reden acadou en 2005 a habilitaci\u00f3n na Universidade de Augsburgo, co traballo \"Monetization in 3rd -century BC Egypt\", e a partir de a\u00ed impartiu clases de Historia Antiga nese mesmo centro, na Universidade de M\u00fcnster e na Universidade de M\u00fanic. Entre 2013 e 2014 colaborou tam\u00e9n co Instituto de Estudos Avanzados de Princeton.\nSitta von Reden foi profesora de Historia Antiga da Universidade Albert-Ludwig de Friburgo desde o 1 de abril de 2010, cun foco especial na historia da Antiga Grecia, e actualmente ocupa a c\u00e1tedra desa materia.\nA s\u00faa publicaci\u00f3n \"Money in Classical Antiquity\", de 2010, foi considerada como \"unha introduci\u00f3n admirable a alg\u00fans dos temas principais nos debates actuais sobre o uso do di\u00f1eiro no mundo cl\u00e1sico\".\nEn marzo de 2017, Reden foi merecedora dun fondo avanzado do Consello Europeo de Investigaci\u00f3n (ERC) para o desenvolvemento do seu proxecto \"Beyond the Silk Road\", dotado con dous mill\u00f3ns e medio de euros."}
{"id": "490437", "revid": "89787", "url": "https://gl.wikipedia.org/wiki?curid=490437", "title": "Iago Caama\u00f1o", "text": "Iago Caama\u00f1o Figueira, nado en Culleredo o 4 de abril de 1977, \u00e9 un piloto galego de rally, que compite no Campionato de Galicia de Rally.\nFoi subcampi\u00f3n galego en 2016 e 2020, e terceiro en 2017 e 2019. \u00c9 fillo do empresario e ex-piloto Jos\u00e9 Caama\u00f1o, cofundador do Grupo Caama\u00f1o.\nTraxectoria.\nInicios (2005-2015).\nComezou competindo en autocross, disputando o campionato galego e proclam\u00e1ndose campi\u00f3n en 2007 a bordo sun Semog, na categor\u00eda de Car Cross 600cc. En 2010 ga\u00f1ou o Campionato de Espa\u00f1a de Car Cross. Ao ano seguinte quedou sexto no seu \u00faltimo ano na especialidade, antes de pasarse aos rallys.\nEn 2012 e 2013 disputou varios rallys do Campionato de Galicia e do Campionato de Espa\u00f1a cun Ford Fiesta R2, logrando como mellor resultado un 15\u00ba posto no Rally Botafumeiro de 2012. Comezou con Jos\u00e9 Antonio Pintor como copiloto, correndo m\u00e1is tarde con Nicol\u00e1s Cernadas e Javier Varela. Empezou 2014 no Rally Concello de Curtis, do Nacional de Terra, onde tivo que abandonar, e a continuaci\u00f3n disputou varios rallys do nacional de asfalto, cun d\u00e9cimo posto no Rally do Bierzo como mellor resultado. En 2015, cun Porsche 997 GT3, alternou o nacional co galego, logrando mellores resultados como un 5\u00ba posto no Rally da Coru\u00f1a ou un 6\u00ba no Rally Ourense-Ribeira Sacra. Nesa tempada comezou a correr co copiloto Alberto Rodr\u00edguez ao seu car\u00f3n, co que contin\u00faa a d\u00eda de hoxe.\nSubcampi\u00f3n de Galicia (2016-actualidade).\nDisputou a tempada 2016 do campionato galego cun Ford Fiesta R5 e comezou logrando o seu primeiro podio na primeira proba, o Rally de Noia, cun terceiro posto, por detr\u00e1s de Iv\u00e1n Ares e Alberto Meira. A continuaci\u00f3n conseguiu tres segundos postos consecutivos nos tres seguintes rallys (Cocido, Eurocidade Tui-Valen\u00e7a e Cidade de Nar\u00f3n). Na seguinte proba, o Rally Sur do Condado, tivo que abandonar ao sufrir unha sa\u00edda de pista no terceiro treito, en Ponteareas. Volveu ao podio nas d\u00faas seguintes citas, o Rally San Froil\u00e1n (3\u00ba) e o Rally Ourense-Ribeira Sacra (2\u00ba). Co anuncio da anulaci\u00f3n do Rally da Coru\u00f1a, Alberto Meira ga\u00f1ou matematicamente o t\u00edtulo, polo que Caama\u00f1o decidiu non participar xa na restante proba, o Rally Comarca da Ulloa, finalizando deste xeito a tempada como subcampi\u00f3n. Ademais do galego, competiu tam\u00e9n ese ano en dous rallys do nacional, o Rally de Ferrol e o Rally Princesa de Asturias, rematando en 6\u00ba e 11\u00aa posici\u00f3n respectivamente.Na tempada 2017 mantivo unha gran regularidade durante toda a competici\u00f3n e non baixou do podio en ningunha das seis primeiras carreiras: segundo na Coru\u00f1a, Nar\u00f3n, Sur do Condado e Ourense-Ribeira Sacra e terceiro no Cocido e en Noia. No pen\u00faltimo rally da tempada, o San Froil\u00e1n, quedou en cuarta posici\u00f3n, coloc\u00e1ndose terceiro nunha axustada clasificaci\u00f3n xeral do campionato, a 77 puntos de Alberto Meira (2\u00ba) e a 131 do l\u00edder, V\u00edctor Senra. Con todo, o Rally Comarca da Ulloa, \u00faltima proba do calendario, foi suspendido, polo que as posici\u00f3ns xa non se moveron. Tam\u00e9n participou no Rally Villa de Llanes, do nacional, acabando en oitava posici\u00f3n.\nNo primeiro rally da tempada 2018, o Rally da Coru\u00f1a, non puido asistir o seu copiloto habitual, Alberto Rodr\u00edguez, polo que acudiu con Antonio Sol\u00f3rzano. A\u00ednda que chegou a liderar brevemente a proba rematou finalmente en terceira posici\u00f3n, por detr\u00e1s de Iv\u00e1n Ares e V\u00edctor Senra. A mediados de marzo disputou o Rally do Cocido, proba do Campionato de Espa\u00f1a, onde mantivo unha loita pola segunda praza co cinco veces campi\u00f3n de Espa\u00f1a, Miguel Fuster, pero a rotura do radiador do seu Ford Fiesta f\u00edxoo abandonar a competici\u00f3n. A mediados de abril correu o Rally de Noia, que se converteu nun man a man baixo a chuvia entre Caama\u00f1o e V\u00edctor Senra, sendo a vitoria finalmente para Caama\u00f1o que deste xeito logrou subir por primeira vez ao m\u00e1is alto do podio nun rally. Ademais colocouse l\u00edder do campionato. Disputou a continuaci\u00f3n o Rally R\u00edas Baixas, onde unha picada de roda o relegou \u00e1 18\u00aa posici\u00f3n final, a pesar de marcar o mellor tempo en seis dos sete treitos disputados. Volveu ao podio en Nar\u00f3n, na cuarta proba do calendario galego, quedando segundo a pouco m\u00e1is dun segundo do vencedor, V\u00edctor Senra. Chegou ao Sur do Condado empatado a puntos con Senra no liderado do campionato, pero unha sa\u00edda de pista impediulle rematar a carreira, que foi ga\u00f1ada por Alberto Meira e con Senra segundo. Subiu ao podio nas d\u00faas seguintes citas, o Botafumeiro (3\u00ba) e o Ourense-Ribeira Sacra (2\u00ba), mentres que tanto el como Meira tiveron que abandonar no Rally San Froil\u00e1n, asegur\u00e1ndose as\u00ed matematicamente V\u00edctor Senra o seu segundo t\u00edtulo auton\u00f3mico a falta do Comarca da Ulloa, \u00f3 que xa non acudiron nin el nin Caama\u00f1o. Rematou a tempada en cuarta posici\u00f3n.\nNo Rally da Coru\u00f1a de 2019, primeira proba da tempada, rematou en terceira posici\u00f3n por detr\u00e1s de Iv\u00e1n Ares e V\u00edctor Senra, mentres que unha avar\u00eda mec\u00e1nica deixouno f\u00f3ra no Rally de Noia. No R\u00edas Baixas quedou en cuarta posici\u00f3n, a m\u00e1is dun minuto de Senra, vencedor da proba. En xu\u00f1o disputou o Rally Cidade de Nar\u00f3n, onde a pesar de comezar en terceira posici\u00f3n, conseguiu subir rapidamente \u00e1 primeira, da que xa non se moveu at\u00e9 a meta. Esta vitoria produciuse 30 anos despois de que seu pai, Jos\u00e9 Caama\u00f1o, lograse subir tam\u00e9n ao m\u00e1is alto do podio na segunda edici\u00f3n do rally. No Rally Sur do Condado perdeu unha roda e tivo que abandonar este rally por terceira vez. Comezou liderando o Rally Botafumeiro, pero V\u00edctor Senra non tardou en quitarlle o primeiro posto e ga\u00f1ar por s\u00e9tima vez a proba santiaguesa, con Caama\u00f1o segundo. Sufriu outros dous abandonos nas seguintes carreiras: no Rally Ourense-Lugo-Ribeira Sacra sa\u00edu da estrada no \u00faltimo tramo, cando \u00eda terceiro., mentres que no San Froil\u00e1n quedou f\u00f3ra por problemas mec\u00e1nicos, perdendo as opci\u00f3ns para o subcampionato. Con todo, conseguiu o triunfo no 1\u00ba Rally Mari\u00f1a Lucense, onde correu cun Volkswagen Polo R5 propiedade de AR Vidal, e rematou en terceira posici\u00f3n o campionato. Tam\u00e9n en 2019 disputou varias probas f\u00f3ra de Galicia como o Rallysprint de La Menc\u00eda, onde quedou 2\u00ba, o Rally Sierra Morena, do Campionato de Espa\u00f1a, quedando 6\u00ba, o Rally Cangas del Narcea, do campionato asturiano (3\u00ba) ou o Rally Ribamont\u00e1n al Mar-1000 Cruces, do campionato c\u00e1ntabro (2\u00ba). Nos dous \u00faltimos utilizou o seu novo Ford Fiesta R5 MkII, que mercou ao campi\u00f3n de Espa\u00f1a Luis Monz\u00f3n para disputar a seguinte tempada.\nA principios de febreiro de 2020 disputou o 27\u00ba Rally do Bierzo, onde volveu subir ao podio, por detr\u00e1s de Surhayen Pern\u00eda e F\u00e9lix Mac\u00edas. Tres semanas despois arrancou a tempada 2020 do campionato galego, coa celebraci\u00f3n do 24\u00ba Rally da Coru\u00f1a. V\u00edctor Senra comezou dominando na sesi\u00f3n matinal por diante de Caama\u00f1o, pero xa na tarde Caama\u00f1o marcou o mellor tempo nos treitos 4 e 5 recortando diferenzas, e colocouse l\u00edder tras a disputa do sexto treito, con 19 segundos de vantaxe sobre Senra, aproveitando os problemas mec\u00e1nicos deste. Con todo, Senra solucionou os seus problemas e comezou a recortar distancia con Caama\u00f1o, po\u00f1\u00e9ndose a 12 segundos a falta do \u00faltimo treito. Finalmente o piloto de Dumbr\u00eda foi capaz de culminar a remontada e vencer a Caama\u00f1o nun final moi axustado, por s\u00f3 159 mil\u00e9simas."}
{"id": "490438", "revid": "88215", "url": "https://gl.wikipedia.org/wiki?curid=490438", "title": "Iago Caama\u00f1o Figueira", "text": ""}
{"id": "490440", "revid": "89787", "url": "https://gl.wikipedia.org/wiki?curid=490440", "title": "Campionato Mundial de Motocr\u00f3s 2020", "text": "O Campionato Mundial de Motocr\u00f3s 2020 foi a 64\u00aa edici\u00f3n do Campionato Mundial de Motocr\u00f3s. Estivo organizado pola FIM e constou de 18 grandes premios, comezando o 1 de marzo de 2020 en Inglaterra e rematando o 8 de novembro do mesmo ano en Italia.\nNa categor\u00eda ra\u00ed\u00f1a, MXGP, o esloveno TIm Gajser revalidou o t\u00edtulo da tempada anterior, mentres que en MX2 o franc\u00e9s Tom Vialle proclamouse campi\u00f3n do mundo por primeira vez.\nCalendario e resultados.\nO campionato foi fixado inicialmente en vinte probas en Europa, Asia e Suram\u00e9rica. En outubro de 2019 presentouse un calendario actualizado. En marzo, tras a disputa dos dous primeiros grandes premios, o campionato foi suspendido por mor da pandemia por coronavirus. O calendario final tras as obrigadas modificaci\u00f3ns contou con menos localizaci\u00f3ns e 18 grandes premios, todos eles en Europa, e con cinco circu\u00edtos nos que se programaron tres grandes premios consecutivos en cada un deles. Quedaron definitivamente suspendidos os grandes premios de Suecia, Finlandia, Alema\u00f1a, Rep\u00fablica Checa, Arxentina e os dous de Indonesia.\nCada Gran Premio constou de d\u00faas carreiras, cada unha delas cunha duraci\u00f3n de 30 minutos m\u00e1is d\u00faas voltas."}
{"id": "490442", "revid": "27155", "url": "https://gl.wikipedia.org/wiki?curid=490442", "title": "Institutos Nacionais da Sa\u00fade", "text": ""}
{"id": "490443", "revid": "5863", "url": "https://gl.wikipedia.org/wiki?curid=490443", "title": "Marie-Bernadette Charrier", "text": "Marie-Bernadette Charier \u00e9 unha saxofonista francesa.\nTraxectoria.\nRealizou os seus estudos musicais nos Conservatorios Nacionais da Rexi\u00f3n de Nantes, con Jean-Pierre Magnan, e Bordeos, con Jean-Marie Londeix. \u00c9 profesora especializada en m\u00fasica contempor\u00e1nea no Conservatorio de Bordeos. En 1993 creou unha clase de interpretaci\u00f3n deste tipo de m\u00fasica para todos os instrumentos. \u00c1 parte de ser docente en Bordeos, participa en diferentes m\u00e1ster-class e concertos por todo o mundo, ademais de pertencer ao Ensemble Pr\u00f3xima Centauri, grupo de m\u00fasica contempor\u00e1nea do que ela \u00e9 directora art\u00edstica.\nDedic\u00e1ronlle ao redor de cen obras orixinais para saxof\u00f3n e gravou 10 discos.\nO consello que lle da aos saxofonistas \u00e9: \"que sexan esixentes. A arte non soporta a mediocridade. Isto significa que hai que traballar seriamente e moito. Non unicamente o saxof\u00f3n, sen\u00f3n interesarse por todas as artes. Canta m\u00e1is cultura ten o artista, de referencias diversas, m\u00e1is libre ser\u00e1 de elixilas\"."}
{"id": "490444", "revid": "27155", "url": "https://gl.wikipedia.org/wiki?curid=490444", "title": "Instituto Nacional da Sa\u00fade", "text": ""}
{"id": "490445", "revid": "72012", "url": "https://gl.wikipedia.org/wiki?curid=490445", "title": "Khatia Buniatishvili", "text": "Khatia Buniatishvili (en ), nada en Batumi (Adzaria, Xeorxia) o 21 de xu\u00f1o de 1987, \u00e9 unha pianista de concerto xeorxiana establecida en Par\u00eds, e nacionalizada francesa no 2017.\nTraxectoria.\nKhatia comezou a estudar piano baixo a ensinanza da s\u00faa nai \u00e1 idade de 3 anos, como a s\u00faa irm\u00e1 Gvantsa. Deu o seu primeiro concerto coa Orquestra de C\u00e1mara en Tbilisi \u00e1 idade de 6 anos. Dende os 10, deu concertos en Europa, Rusia, Ucra\u00edna, Armenia, Israel e os Estados Unidos. Graduouse na Escola Central de M\u00fasica de Tbilisi, e logo ingresou no Conservatorio Estatal de Tiflis, no 2003.\nBuniatishvili, que describiu o piano como \"s\u00edmbolo de soidade musical\", escolleu este instrumento sobre o viol\u00edn a pesar do seu o\u00eddo absoluto. Ela e a s\u00faa irm\u00e1 aprenderon xuntas a tocar o piano e tocaban d\u00faos na casa. As s\u00faas actuaci\u00f3ns xuntas adoitan ser memorables.\nEntre outras, Buniatishvili presentouse na Orquestra de Par\u00eds, baixo a direcci\u00f3n de Paavo J\u00e4rvi, baixo a batuta de Daniele Gatii e a Orquestra Filharm\u00f3nica de Londres. Tam\u00e9n interpretou m\u00fasica de c\u00e1mara con m\u00fasicos como Gidon Kremer e Renaud Capu\u00e7on.\nNo 2010 recibiu o premio \"Borletti-Buitoni\", e foi inclu\u00edda na serie da BBC Nova Xeraci\u00f3n de Artistas. A \"Vienna Musikverein\" e \"Konzerthaus\" nome\u00e1ronna como Rising Star para a tempada 2011-12, e no 2012 foi galardoada co premio a Mellor Recentemente chegada do Ano nos premios \"Eco Klassik\".\nNo 2010, esta pianista firmou un contrato co selo discogr\u00e1fico Sony Classical. O seu \u00e1lbum debut no 2011 marcou o 200 aniversario do nacemento de Franz Liszt, e inclu\u00eda a s\u00faa Sonata en Si menor, Liebestraum No.3, a Campanella, a Rapsodia h\u00fangara no. 2 e o Vals Mephisto. Classic FM declarou na s\u00faa recesi\u00f3n do \u00e1lbum que \u201cBuaniatishvili \u00e9 unha artista xove con enorme temperamento e t\u00e9cnica que fai que un pense na xove Martha Argerich\u201d. Na revista \"Gramophone\" estivo menos impresionada dado que Jed Distler criticou un \"Liebestr\u00e4ume\" no. 3 de \u201ctextura e ritmo impreciso\u201d e sobre a interpretaci\u00f3n da Sonata en Si menor declarou que \u201co seu inquieto sentido r\u00edtmico, os seus erros de c\u00e1lculo nas din\u00e1micas e a carencia xeral de planificaci\u00f3n a longo prazo \u00e9 desgastante despois de varias audici\u00f3ns\u201d. Esta gravaci\u00f3n estivo seguida por un \u00e1lbum adicado a Chopin no 2012, no cal combina obras para piano s\u00f3 con Concerto para piano no.2 en Fa menor de Chopin. \nPremios e reco\u00f1ecementos.\nKhatia recibiu os seguintes premios e reco\u00f1ecementos:"}
{"id": "490447", "revid": "85894", "url": "https://gl.wikipedia.org/wiki?curid=490447", "title": "Lorena Freijeiro", "text": "Lorena Freijeiro Alonso, nada en Vigo en xu\u00f1o de 1983, \u00e9 unha int\u00e9rprete e docente de gaita galega. \u00c9 a primeira muller licenciada en gaita galega, a idade de 24 anos, no Conservatorio Superior de M\u00fasica de Vigo.\nBiograf\u00eda.\nEmpezou a tocar a gaita con sete anos de idade, influenciada maiormente polo seu av\u00f3 gaiteiro. Aos nove anos de idade matriculouse en gaita no Conservatorio de M\u00fasica de Vigo, onde contou con Carlos N\u00fa\u00f1ez como profesor de gaita, co que m\u00e1is adiante, compartir\u00eda escenario tocando no seu grupo de m\u00fasica tradicional \"The Chieftains\". \u00c1 parte de con Carlos N\u00fa\u00f1ez, foi alumna de profesores como Xos\u00e9 Lu\u00eds Miguelez, Xos\u00e9 Manuel Budi\u00f1o e Patrick Molard.\nDende que rematou a carreira de gaita aos 24 anos impartiu clase en conservatorios de m\u00fasica como o Conservatorio da Guarda e o Conservatorio de Ponteareas e en Escolas de Banda de Gaitas como a da Provincia de Pontevedra. Tam\u00e9n, foi profesora de m\u00fasica en educaci\u00f3n primaria e apareceu de xurado, en concursos de gaita, no programa de televisi\u00f3n \"Luar\" da Televisi\u00f3n de Galicia.\nNa parte de interpretaci\u00f3n destacan os seus numerosos concertos en Ortigueira, Francia, Rep\u00fablica Checa, Nova York\u2026"}
{"id": "490448", "revid": "5132", "url": "https://gl.wikipedia.org/wiki?curid=490448", "title": "El Paso Chihuahuas", "text": "El Paso Chihuahuas son un equipo de b\u00e9isbol estadounidense das Ligas Menores (Minor League Baseball) con sede en El Paso, Texas. O club, de clase Triple-A, compite na East Division da Pacific Coast League (PCL). Actualmente est\u00e1n afiliados aos San Diego Padres da Major League Baseball. O equipo xoga os seus xogos como local no Southwest University Park, un estadio con capacidade para 7.500 espectadores, ampli\u00e1bel at\u00e9 os 10.000."}
{"id": "490449", "revid": "56817", "url": "https://gl.wikipedia.org/wiki?curid=490449", "title": "Teresa Carre\u00f1o", "text": "Mar\u00eda Teresa Gertrudis de Jes\u00fas Carre\u00f1o Garc\u00eda, co\u00f1ecida como Teresa Carre\u00f1o, nada en Caracas o 22 de decembro de 1853 e finada en Nova York o 12 de xu\u00f1o de 1917, foi unha compositora, pianista e cantante venezolana.\nTraxectoria.\nFilla de Manuel Antonio Carre\u00f1o, quen a introduciu sendo moi nova no mundo da m\u00fasica. Aos cinco anos xa practicaba no piano m\u00e1is de 500 exercicios que o seu pai compuxera. Continuou os estudos da man de Jules Hohen\u00e9 Georges Mathias, e tempo despois co compositor Louis Moreau Gottschalk en Nova York.\nAos seis anos publicou a s\u00faa primeira obra, \"Gottschalk Waltz\", adicada ao seu mestre, que tivo un grande \u00e9xito. En 1862 a familia tivo que trasladarse aos Estados Unidos de Am\u00e9rica debido \u00e1 situaci\u00f3n pol\u00edtica en Venezuela, e al\u00ed comezou a dar pequenos concertos privados para mostrar os seus progresos co piano. Ese ano, o 25 de novembro, deu o seu primeiro concerto p\u00fablico, e ao ano seguinte ofreceu outro concerto privado na Casa Branca, invitada por Abraham Lincoln. Aos nove anos debutou como solista na Orquestra Sinf\u00f3nica de Boston e coa Filharm\u00f3nica de Londres, e fixo xiras por Cuba, EEUU ou Francia.\nEn 1866 faleceu a s\u00faa nai, pero isto non foi un impedimento para que continuase a xira en Espa\u00f1a, e a s\u00faa volta aos Estados Unidos. Con dezanove anos casou co violinista Emile Sauret. Froito deste matrimonio naceu unha filla, que deu en adopci\u00f3n. As datas coincidiron coa morte do seu pai.\nEn 1876 volveu a casar e tivo tres fillos, aos que criou mentres daba concertos por Estados Unidos e o Canad\u00e1. Viaxou d\u00faas veces m\u00e1is a Venezuela, e nalgunhas composici\u00f3ns da artista e posible apreciar o seu amor pola patria, nas que se advirten claras alusi\u00f3n sao merengue caracter\u00edstico do pa\u00eds.\nEn 1889 volveu separarse e viaxou a Alema\u00f1a, onde volveu contraer matrimonio cun pianista, con quen tivo d\u00faas fillas. Pero o matrimonio apenas durou tres anos; volveu casar, desta vez con Arturo Tagliapietra, irm\u00e1n do seu segundo esposo.\nEn 1917, cando preparaba unha xira por Suram\u00e9rica sufriu graves problemas de sa\u00fade, e diagnostic\u00e1ronnlle par\u00e1lise parcial do nervio \u00f3ptico, que ameazaba con estenderse ao cerebro. Faleceu o 12 de xu\u00f1o de 1917.\nCompuxo un importante n\u00famero de obras."}
{"id": "490452", "revid": "88215", "url": "https://gl.wikipedia.org/wiki?curid=490452", "title": "Vladislav Tretiak", "text": "Vladislav Aleksandrovich Tretiak, nado en Orudyevo (Moscova) o 25 de abril de 1952, \u00e9 un xogador de h\u00f3ckey sobre xeo sovi\u00e9tico retirado que xogou no CSKA Moscova. Est\u00e1 considerado o mellor porteiro da historia deste deporte.\nTraxectoria.\nTretiak creceu nunha familia sovi\u00e9tica, cuns pais procedentes de Sumy, Rep\u00fablica Socialista Sovi\u00e9tica de Ucra\u00edna. Con once anos entrou na Escola Deportiva para Nenos e Mozos do CSKA de Moscova. O seu primeiro adestrador foi Vitaly Erfilov e comezou a xogar como porteiro cando viu que ningu\u00e9n m\u00e1is ti\u00f1a o desexo ou o valor de xogar nesa posici\u00f3n.\nEn 1969 debutou co primeiro equipo do CSKA, en que militou ata a s\u00faa retirada en 1984, e co que ga\u00f1ou trece veces a liga sovi\u00e9tica. Ademais foi elixido cinco veces mellor xogador do campionato.\nCoa selecci\u00f3n da Uni\u00f3n Sovi\u00e9tica foi tres veces campi\u00f3n ol\u00edmpico (Sapporo 1972, Innsbruck 1976 e Saraxevo 1984), ademais de subcampi\u00f3n en Lake Placid 1980. Tam\u00e9n foi dez veces campi\u00f3n do mundo.\nRecibiu ofertas millonarias para xogar na Liga Nacional de H\u00f3ckey, mais sempre as rexeitou.\nEn 1978 recibiu a Orde de Lenin, unha das m\u00e1is altas condecoraci\u00f3ns da Uni\u00f3n Sovi\u00e9tica. En 1989 converteuse no primeiro xogador non norteamericano inclu\u00eddo no Sal\u00f3n da Fama do H\u00f3ckey da NHL en Toronto.\nEn 2008 a Federaci\u00f3n Internacional elixiuno como un dos integrantes do chamado \"Equipo do Centenario\", tras unha selecci\u00f3n realizada por 56 expertos de dezaseis pa\u00edses e en que est\u00e1n os seis mellores xogadores de sempre.\nNos Xogos Ol\u00edmpicos de Sochi 2014, acendeu a lapa ol\u00edmpica canda Irina Rodnina.\nVida persoal.\nTretiak casou coa s\u00faa esposa Tatiana (nada en 1950) o 23 de agosto de 1972, seis semanas despois de co\u00f1ecerse. O seu primeiro fillo, Dmitri, naceu o ano seguinte e a s\u00faa filla, Irina, naceu tres anos despois. Tatiana est\u00e1 cualificado como profesor de literatura rusa, a\u00ednda que non exerce. Tretiak \u00e9 cristi\u00e1n ortodoxa ruso."}
{"id": "490463", "revid": "5863", "url": "https://gl.wikipedia.org/wiki?curid=490463", "title": "Gustavo Balza G\u00e1mez", "text": ""}
{"id": "490464", "revid": "89787", "url": "https://gl.wikipedia.org/wiki?curid=490464", "title": "Haplogrupo do ADN mitocondrial humano", "text": "En xen\u00e9tica humana, un haplogrupo do ADN mitocondrial humano \u00e9 un haplogrupo definido por diferenzas no ADN mitocondrial humano. Os haplogrupos util\u00edzanse para representar os principais puntos de ramificaci\u00f3n da \u00e1rbore filoxen\u00e9tica mitocondrial. O ADN mitocondrial h\u00e9rdase esencialmente da nai. Comprender o cami\u00f1o evolutivo da li\u00f1axe feminina axudou aos xenetistas de poboaci\u00f3ns a trazar a herdanza matrilineal dos humanos modernos ata os s\u00faas orixes en \u00c1frica e o seu subseguinte espallamento por todo o mundo.\nOs nomes de letras dos haplogrupos (non s\u00f3 dos haplogrupos de ADN mitocondrial) van do A ao Z. Os haplogrupos foron nomeados por orde de descubrimento; a ordenaci\u00f3n alfab\u00e9tica non ten, pois, ning\u00fan significado en canto \u00e1s verdadeiras relaci\u00f3ns xen\u00e9ticas.\nA muller hipot\u00e9tica situada na ra\u00edz de todos estes grupos (significando s\u00f3 haplogrupos de ADN mitocondrial) \u00e9 o antepasado com\u00fan m\u00e1is recente matrilineal de todos os humanos actualmente vivos. A esa muller d\u00e1selle xeralmente o nome de Eva mitocondrial.\nA velocidade ou taxa \u00e1 cal muta o ADN mitocondrial co\u00f1\u00e9cese como reloxo molecular mitocondrial. \u00c9 unha \u00e1rea na que hai varias investigaci\u00f3ns en marcha e un dos estudos informa dunha taxa dunha mutaci\u00f3n por cada 8000 anos. \nFiloxenia.\nEsta \u00e1rbore filoxen\u00e9tica est\u00e1 baseada en Van Oven (2009). \nDistribuci\u00f3n xeogr\u00e1fica.\nUn artigo de 2004 suxer\u00eda que os haplogrupos m\u00e1is com\u00fans nas poboaci\u00f3ns modernas europeas eran:\nH, J, K, N1, T, U4, U5, V, X e W.\nHaplogrupos africanos: L0, L1, L2, L3, L4, L5, L6, T, U5a\nHaplogrupos australianos: M42a, M42c, M14, M15, Q, S, O, N, P. (Refs 1, 2, 3, 4, 5, 6)\nHaplogrupos asi\u00e1ticos: F, C, W, M, D, N, K, U, T, A, B, C, Z, U con moitas variantes numeradas en cada secci\u00f3n"}
{"id": "490468", "revid": "23204", "url": "https://gl.wikipedia.org/wiki?curid=490468", "title": "Abra segmentum", "text": "Abra segmentum \u00e9 unha especie de bivalvo descrita por R\u00e9cluz en 1843. \"Abra segmentum\" forma parte do x\u00e9nero \"Abra\" e da familia Semelidae.\nA s\u00faa forma \u00e9 triangular lixeiramente angulada, a superficie da concha \u00e9 opaca con li\u00f1as conc\u00e9ntricas. O seu tama\u00f1o vai de entre 13 a 16 mm. \nDistribuci\u00f3n.\n\"Abra segmentum\" distrib\u00faese pola costa do Atl\u00e1ntico dende Francia ata Marrocos e o mar Mediterr\u00e1neo, atop\u00e1ndose tam\u00e9n no mar Negro, o mar Caspio e o mar de Aral, sendo unha importante fonte de alimento para moitos peixes."}
{"id": "490474", "revid": "27155", "url": "https://gl.wikipedia.org/wiki?curid=490474", "title": "Sa\u00edda de \u00c1frica", "text": ""}
{"id": "490505", "revid": "72012", "url": "https://gl.wikipedia.org/wiki?curid=490505", "title": "Gladys Ngetich", "text": "Gladys Chepkirui Ngetich, nada en Amalo Village (Kenya) en 1991, \u00e9 unha enxe\u00f1eira kenyana, e bolseira Rhodes, que est\u00e1 facendo un doutoramento en enxe\u00f1ar\u00eda aeroespacial na Universidade de Oxford, no Reino Unido. Recibiu a Bolsa Tanenbaum e o Premio \u00e1 Excelencia Babaroa.\nTraxectoria.\nNgetich naceu en Amalo Village, Nakuru Condado. Foi a Lelaibei Escola Primaria en Olenguruone e despois estudou na escola Secundaria de Mozas de Piedade en Kericho. Posteriormente, foi admitida no Jomo Kenyatta Universidade de Agricultura e Tecnolox\u00eda, gradu\u00e1ndose en Enxe\u00f1ar\u00eda Mec\u00e1nica, no 2013.\nEn 2015, Ngetich uniuse \u00e1 Universidade de Oxford cunha bolsa Rhodes para obter un doutoramento en Enxe\u00f1ar\u00eda Aeroespacial. En 2016, obtivo unha Bolsa Tanenbaum, unha bolsa anual que se outorga aos bolseiros Rhodes para un programa multifac\u00e9tico en Israel. En 2018, Ngetich foi nomeada bolseira do Foro Mundial Skoll polo labor que est\u00e1 a realizar en Kenya para apoderar \u00e1s nenas e as mulleres. Tam\u00e9n \u00e9 titora de estudantes de enxe\u00f1ar\u00eda no Oriel College.\nReco\u00f1ecementos.\nEn 2018, acred\u00edtaselle unha patente en colaboraci\u00f3n con Rolls-Royce. A s\u00faa investigaci\u00f3n foi publicada en \"BBC Science\" e \"Oxford Science Blog and Medium\". En 2018, recibiu o premio ASME IGTI Young Engineer Turbo Expo Participation Award pola s\u00faa contribuci\u00f3n \u00e1 conferencia anual da Sociedade Americana de Enxe\u00f1eiros Mec\u00e1nicos (ASME).\nGladys \u00e9 a cofundadora da ILUU, unha asociaci\u00f3n sen fins de lucro con sede en Nairobi que ten por obxecto apoderar, inspirar e orientar \u00e1s nenas e mulleres.\nEn setembro de 2018, o diario kenyano de lingua inglesa Business Daily Africa nomeou a Gladys Chepkirui Ngetich como unha das 40 importantes mulleres menores de 40 anos de Kenya. En 2019, comeza a estudar a ciencia espacial sustentable cunha bolsa de Schmidt Science."}
{"id": "490521", "revid": "5863", "url": "https://gl.wikipedia.org/wiki?curid=490521", "title": "Eloy Caldeiro D\u00edaz", "text": ""}
{"id": "490522", "revid": "5863", "url": "https://gl.wikipedia.org/wiki?curid=490522", "title": "Eloy Caldeiro", "text": ""}
{"id": "490526", "revid": "1410", "url": "https://gl.wikipedia.org/wiki?curid=490526", "title": "Laura Breglia", "text": "Laura Breglia, nada o 5 de febreiro de 1912 en N\u00e1poles e finada o 2 de xu\u00f1o de 2003 en Roma, foi unha numism\u00e1tica e profesora universitaria italiana especializada no campo da numism\u00e1tica da Antiga Grecia.\nTraxectoria.\nLaura Breglia cursou o seu ensino primario e secundario na s\u00faa cidade natal, e en 1933 graduouse en Filolox\u00eda Cl\u00e1sica na Universidade Federico II, tam\u00e9n en N\u00e1poles. Ao poco de graduarse comezou a interesarse pola numism\u00e1tica e a ourivar\u00eda cl\u00e1sicas.\nEn 1934 comezou a traballar no Museo Arqueol\u00f3xico de N\u00e1poles para se encargar da reordenaci\u00f3n da s\u00faa colecci\u00f3n numism\u00e1tica, traballo que compaxinou a partir de 1938 co de profesora axudante da c\u00e1tedra de Arqueolox\u00eda na universidade napolitana. A partir de 1840 comezou a impartir tam\u00e9n clases de numism\u00e1tica, de xeito gratu\u00edto, ata que en 1944 a universidade a contratou como profesora desa materia. Breglia ocup\u00e1base a un tempo da docencia universitaria e do seu labor no Museo Arqueol\u00f3xico de N\u00e1poles, e a isto uniu a s\u00faa vinculaci\u00f3n ao Museo Nacional de Reggio Calabria, aberto en 1949.\nEn 1952 foi contratada como profesora de Numism\u00e1tica na escola de posgrao da Universidade de Roma La Sapienza, e na Facultade de Letras e Filosof\u00eda desa mesma universidade ocupou a c\u00e1tedra de Numism\u00e1tica Grega e Romana, de xeito interino desde 1954 e xa formalmente a partir de 1968.\nXa en Roma, ingresou no Instituto Italiano de Numism\u00e1tica para se responsabilizar da xesti\u00f3n cient\u00edfica e para dirixir, a partir de 1954, a nova revista da instituci\u00f3n, \"Annali dell'Istituto italiano di numismatica\", nuns anos que marcaron un novo pulo nos estudos numism\u00e1ticos en Italia. Breglia chegou a ser presidenta do Instituto entre 1962 e 1991. En 1965 impulsou tam\u00e9n a creaci\u00f3n do Centro Internacional de Estudos Numism\u00e1ticos.\nEntre 1955 e 1972 foi membro da xunta de goberno do Consello Internacional de Numism\u00e1tica (CIN), organizaci\u00f3n da que foi vicepresidenta entre 1959 e 1968. En 1961 dirixiu o Congreso Internacional de Numism\u00e1tica que o CIN celebrou en Roma, nun ambiente que supuxo unha renovaci\u00f3n nas investigaci\u00f3ns sobre o mundo antigo en Italia e que se trasladou ao seguinte congreso, celebrado en Copenhague en 1967. Giovanni Gorini f\u00edxose eco dese ambiente e do papel de Laura Breglia nun artigo na \"Rivista italiana di numismatica\" con estas palabras: \"un [...] novo curso parece impregnar toda a investigaci\u00f3n da Antig\u00fcidade en Italia, grazas en parte a Bianchi Bandinelli e \u00e1 s\u00faa escola e, para a numism\u00e1tica, en particular a Laura Breglia e os seus estudantes [...]\".\nLaura Breglia foi comisionada para diversas misi\u00f3ns estatais relacionadas coa numism\u00e1tica, como a reorganizaci\u00f3n da colecci\u00f3n de V\u00edtor Manuel III (en 1952), doada ao Estado cando este marchou ao exilio e asignada ao Instituto Italiano de Numism\u00e1tica; o reco\u00f1ecemento (en 1954) das moedas recuperadas polo ex\u00e9rcito aliado no Banco de Italia; a reordenaci\u00f3n (tam\u00e9n en 1954) da colecci\u00f3n numism\u00e1tica da Casa da Moeda de Roma; ou a inventariaci\u00f3n (en 1958) de todas as colecci\u00f3ns p\u00fablicas de moedas de Italia.\nA vinculaci\u00f3n de Laura Breglia coa Universidade de Roma conclu\u00edu en 1982, cando foi nomeada profesora em\u00e9rita.\nEntre as entidades numism\u00e1ticas das que Laura Breglia foi membro ao longo da s\u00faa carreira cabe salientar as seguintes:\nPublicaci\u00f3ns.\nA obra de Laura Breglia \u00e9 moi ampla. Esta \u00e9 unha mostra non exhaustiva da s\u00faa produci\u00f3n no que se refire \u00e1s monograf\u00edas:\nPublicaci\u00f3n en homenaxe a Laura Breglia.\nEn 1987 publicouse unha obra conxunta de colaboraci\u00f3ns sobre numism\u00e1tica como homenaxe a Laura Breglia por parte de antigos compa\u00f1eiros, logo da s\u00faa xubilaci\u00f3n en 1982:"}
{"id": "490528", "revid": "5863", "url": "https://gl.wikipedia.org/wiki?curid=490528", "title": "Elaine May", "text": "Elaine Iva May (de solteira Berlin), nada en Filadelfia o 21 de abril de 1932, \u00e9 unha guionista, directora de cinema, actriz e c\u00f3mica estadounidense. Logrou o reco\u00f1ecemento na d\u00e9cada de 1950 polas s\u00faas rutinas de comedia improvisada con Mike Nichols e m\u00e1is adiante emprendeu unha carreira como directora e guionista.\nTraxectoria.\nDespois de estudar actuaci\u00f3n coa reco\u00f1ecida actriz e profesora de teatro Maria Ouspensakaya nos \u00c1nxeles, mudouse a Chicago en 1955 e converteuse en membro fundadora de Compass Players, un grupo de teatro improvisado. May comezou a traballar con Mike Nichols, que tam\u00e9n formaba parte do grupo, e xuntos comezaron a escribir e interpretar os seus propios \"sketches\" de comedia, que foron enormemente populares. En 1957 ambos abandonaron o grupo para formar o seu propio grupo esc\u00e9nico, Nichols and May, na cidade de Nova York.\nActuaban en escenarios en que se esgotaban todas as entradas, ademais de facer aparici\u00f3ns na televisi\u00f3n e na radio. Nos seus espect\u00e1culos de comedia creaban escenas sat\u00edricas e tipos de personaxes que se burlaban da nova orde intelectual, cultural e social que estaba a emerxer nese momento. Este feito foi fundamental para eliminar o estereotipo de que as mulleres non pod\u00edan ter \u00e9xito na comedia en vivo. Xuntos convert\u00e9ronse nunha inspiraci\u00f3ns para moitos c\u00f3micos m\u00e1is novos, inclu\u00eddos Lily Tomlin e Steve Martin. Logo de catro anos, na cima da s\u00faa fama, decidiron deixar de actuar. May converteuse en guionista e dramaturga, ademais de actuar e dirixir. O seu relativamente breve tempo xuntos como estrelas da comedia levou o presentador do programa de entrevistas de Nova York, Dick Cavett, a referirse ao seu espect\u00e1culo coma \"un dos meteoritos c\u00f3micos no ceo\". Gerald Nachman sinalou que \"Nichols e May son quizais os m\u00e1is estra\u00f1ados entre todos os comediantes sat\u00edricos da s\u00faa \u00e9poca\".\nO seu traballo como guionista foi candidato en d\u00faas ocasi\u00f3ns ao \u00d3scar, por \"Heaven Can Wait\" (1978) e \"Primary Colors\" (1998). May foi eloxiada pola serie de filmes que dirixiu na d\u00e9cada de 1970, a comedia negra de 1971 \"A New Leaf\", en que tam\u00e9n actuou, a comedia rom\u00e1ntica de 1972 \"The Heartbreak Kid\". A carreira de May sufriu ent\u00f3n un importante rev\u00e9s. Tralas d\u00faas comedias, pasou a escribir e dirixir un drama criminal titulado \"Mikey and Nicky\", protagonizado por Peter Falk e John Cassavetes. Cun orzamento de 1,8 mill\u00f3ns de d\u00f3lares e programadao para ser estreado no ver\u00e1n de 1975, o filme custou 4,3 mill\u00f3ns e non se estreou ata decembro de 1976. Finalmente foi despedida por Paramount Pictures (estudio que financiou o filme), mais conseguiu que volvesen contratala agachando dous rolos de negativos ata que o estudio a readmitiu. O fracaso comercial do filme danou a s\u00faa carreira en Hollywood e non volveu dirixir durante unha d\u00e9cada.\nFoi Warren Beatty quen decidiu darlle outra oportunidade. Colaboraron en \"Ishtar\" (1987), protagonizado por Beatty e Dustin Hoffman. Rodado en Marrocos, a produci\u00f3n estivo chea de diferenzas creativas entre os directivos e os custos exced\u00e9ronse. Moito antes de que o filme estivese listo para ser estreado, a problem\u00e1tica produci\u00f3n foi obxectos de numerosas historias na prensa. A publicidade previa foi tremendamente negativa e, a pesar dalgunhas cr\u00edticas positivas en \"Los Angeles Times\" e \"The Washington Post\", o filme foi un fracaso cr\u00edtico. May non dirixiu outro filme ata 29 anos despois, en 2016, cando dirixiu o documental para televisi\u00f3n \"\".\nEn 1996 reuniuse novamente con Mike Nichols para escribir o gui\u00f3n de \"Unha gaiola de grilos\", fita dirixida por Nichols.\nVida persoal.\nMay casou aos dezaseis anos con Marvin May, enxe\u00f1eiro e inventor de xoguetes. Tiveron unha filla, a actriz e guionista Jeannie Berlin, nada en 1949. A parella divorciouse en 1960, e en 1962 casou co letrista Sheldon Harnick. Divorci\u00e1ronse o ano seguinte e en 1964, May casou co seu psicanalista, David L. Rubinfine; o matrimonio durou ata a morte del en 1982.\nMay foi parella do director Stanley Donen entre 1999 e a morte del en 2019. Donen dixo que lle pediu matrimonio \"arredor de 172 veces\"."}
{"id": "490535", "revid": "98629", "url": "https://gl.wikipedia.org/wiki?curid=490535", "title": "Manuel Garc\u00eda Amoedo", "text": "Manuel Garc\u00eda Amoedo, nado en Vilaboa, foi un canteiro e pol\u00edtico galego.\nTraxectoria.\nCanteiro. Socialista, era membro da sociedade agraria de Vilaboa. Tocaba o fliscorno na banda de Paredes. Co golpe de Estado do 18 de xullo de 1936 fuxiu ao monte da Costa con Emilio Conde Conde. Buscado pola garda c\u00edvica, a familia constru\u00edulle un tobo na corte da casa onde estivo agochado at\u00e9 o remate da Guerra civil. Coa publicaci\u00f3n do bando do gobernador civil Manuel G\u00f3mez Cantos para que os fuxidos que non tivesen as mans manchadas de sangue se presentase para regular a s\u00faa situaci\u00f3n, presentouse xunto con Antonio Vidal Vilas agochado en Paredes. Durante unha \u00e9poca tivo que presentarse cada quince d\u00edas ante a Garda Civil. Finalmente, en outubro de 1940, foi detido en Mar\u00edn xunto a Manuel Mata del R\u00edo, Juan Cal Conde, Jos\u00e9 Cerqueiro Regueira e Manuel P\u00e9rez Curra. Xulgado en Pontevedra, foi condenado a prisi\u00f3n. Cumpriu a condena na prisi\u00f3n de Pontevedra."}
{"id": "490537", "revid": "98629", "url": "https://gl.wikipedia.org/wiki?curid=490537", "title": "Antonio Vidal Vilas", "text": "Antonio Vidal Vilas, co\u00f1ecido como Antonio de Rogelio, nado en Vilaboa cara a 1896 e finado en Valpara\u00edso en 1954, foi un pol\u00edtico galego.\nTraxectoria.\nSocialista, foi elixido concelleiro de Vigo nas elecci\u00f3ns do 12 de abril de 1931. Foi segundo tenente alcalde. Co golpe de Estado do 18 de xullo de 1936 fuxiu viaxando nun tonel ata Paredes. Estivo agochado case tres anos nun recanto escuro e h\u00famido, debaixo da coci\u00f1a, separado por un muro da taberna familiar. Coa publicaci\u00f3n do bando do gobernador civil Manuel G\u00f3mez Cantos para que os fuxidos que non tivesen as mans manchadas de sangue se presentase para regular a s\u00faa situaci\u00f3n, presentouse xunto con Manuel Garc\u00eda Amoedo. Grazas \u00e1s s\u00faas amizades librouse do c\u00e1rcere, sufrindo un expediente de responsabilidades pol\u00edticas polo que foi sancionado en 1940 con catro anos de inhabilitaci\u00f3n absoluta e catro anos de desterro a m\u00e1is de cen quil\u00f3metros de Vigo. Cumpriu o desterro na Coru\u00f1a.\nEn 1940 traballaba na Coru\u00f1a como xerente da f\u00e1brica de domin\u00f3s e dados ALGALIT. Na Coru\u00f1a participou na reorganizaci\u00f3n do PSOE, aproveitando as redes comerciais da f\u00e1brica como tapadeira. Foi propietario dunha f\u00e1brica de peites e bot\u00f3ns. En agosto de 1945 foi detido pola Brigada Pol\u00edtico Social de Madrid, acusado de \u201cactividades clandestinas de tipo socialista\u201d. Foi condenado a seis meses de c\u00e1rcere. Ao sa\u00edr da prisi\u00f3n seguiu participando na loita clandestina contra o franquismo. En 1946 entrou en contacto con Alejandro Gama Casalderrey, e colaborou na reorganizaci\u00f3n do PCE. A comezos de 1947 foi novamente detido con Alejandro Gama e outros 13 compa\u00f1eiros. Estivo preso do c\u00e1rcere da Coru\u00f1a entre febreiro e agosto de 1947. Ao sa\u00edr da cadea marchou ao exilio. En 1948 embarcou en Lisboa rumbo a Chile, onde viv\u00eda a s\u00faa filla Maruja e outros membros da familia. Morreu en 1954 con 58 anos.\nVida persoal.\nCasou con Mar\u00eda Araujo P\u00e9rez, filla do construtor Jos\u00e9 Araujo P\u00e9rez, e foi pai de Maruja (que casou con Faustino Garc\u00eda Puga), Antonio e \u00d3scar Vidal Araujo."}
{"id": "490541", "revid": "25871", "url": "https://gl.wikipedia.org/wiki?curid=490541", "title": "Evoluci\u00f3n das aves", "text": "A evoluci\u00f3n das aves empeza no Xur\u00e1sico, cando as primeiras aves derivaron dun clado de dinosauros ter\u00f3podos denominado Paraves. As aves te\u00f1en a categor\u00eda taxon\u00f3mica de clase, co nome Aves. Durante m\u00e1is dun s\u00e9culo, o pequeno dinosauro ter\u00f3podo \"Archaeopteryx lithographica\" do Xur\u00e1sico tard\u00edo era considerado a ave m\u00e1is antiga. As filoxenias modernas sit\u00faan as aves no clado dos dinosauros ter\u00f3podos. Segundo o consenso actual, Aves e un grupo irm\u00e1n, a orde Crocodilia, son os \u00fanicos membros vivos do clado (non clasificado nunha categor\u00eda) de \"r\u00e9ptiles\", denominado Archosauria. S\u00f3 catro li\u00f1axes de aves sobreviviron ao evento de extinci\u00f3n do Cret\u00e1ceo\u2013Paleoxeno de hai 66 mill\u00f3ns de anos, dando lugar \u00e1s avestruces e aves relacionadas (Paleognathae), patos e relacionadas (Anseriformes), aves que viven no chan (Galliformes), e as \"aves modernas\" (Neoaves).\nFiloxeneticamente, Aves adoita definirse como todos os descendentes do antepasado com\u00fan m\u00e1is recente dunha especie de ave moderna espec\u00edfica (como o pardal \"Passer domesticus\"), e tam\u00e9n \"Archaeopteryx\", ou, alternativamente, algunhas especies prehist\u00f3ricas m\u00e1is pr\u00f3ximas a Neornithes (para evitar os problemas causados polas relaci\u00f3ns pouco claras de \"Archaeopteryx\" con outros ter\u00f3podos). Se se usa esta \u00faltima clasificaci\u00f3n ent\u00f3n o grupo m\u00e1is grande denom\u00ednase Avialae. Actualmente, a relaci\u00f3n entre os dinosauros, \"Archaeopteryx\" e as aves modernas \u00e9 a\u00ednda debatida.\nOrixes.\nHai probas significativas de que as aves xurdiron dos dinosauros ter\u00f3podos, especificamente, que as aves son membros de Maniraptora, un grupo de ter\u00f3podos que incl\u00faen os dromeosauros e ovirrapt\u00f3ridos, entre outros. A medida que se descobren m\u00e1is ter\u00f3podos non aviarios que est\u00e1n estreitamente relacionados coas aves, a anteriormente clara distinci\u00f3n entre aves e non aves faise menos clara. Isto foi percibido xa no s\u00e9culo XIX, e Thomas Huxley escribiu o seguinte:\nTeremos que ampliar a definici\u00f3n da clase das aves para que incl\u00faa as aves con dentes e as aves con extremidades anteriores con garras e colas longas. Non hai evidencias de que \"Compsognathus\" posu\u00edse plumas; pero, se as\u00ed era, ser\u00eda abof\u00e9 dif\u00edcil dicir se se deber\u00eda chamar ave reptiliana ou r\u00e9ptil aviario.\"\nOs descubrimentos no noroeste da China (provincia de Liaoning) demostran que moitos pequenos dinosauros ter\u00f3podos ti\u00f1an realmente plumas, entre eles o compsogn\u00e1tido \"Sinosauropteryx\" e o dromeos\u00e1urido microrrapt\u00f3rido \"Sinornithosaurus\". Isto contribu\u00edu a esta ambig\u00fcidade \u00e1 hora de trazar a li\u00f1a entre as aves e os r\u00e9ptiles. \"Cryptovolans\", un dromeos\u00e1urido atopado en 2002 (que poder\u00eda ser un sin\u00f3nimo j\u00fanior de \"Microraptor\") ti\u00f1a a capacidade de realizar un voo impulsado, e posu\u00eda un esterno con quilla e ti\u00f1a costelas con procesos uncinados. \"Cryptovolans\" parece cadrar mellor co que entendemos por \"ave\" que \"Archaeopteryx\", o cal carece dalgunhas das modernas caracter\u00edsticas aviarias. Debido a isto, alg\u00fans paleont\u00f3logos suxeriron que os dromeosauros son en realidade aves basais, cuxos membros m\u00e1is grandes son secundariamente non voadores, \u00e9 dicir, que os dromeosauros evolucionaron a partir de aves e non ao contrario. As evidencias que apoian esta teor\u00eda actualmente non son conclu\u00edntes, pero nas escavaci\u00f3ns contin\u00faan desenterr\u00e1ndose f\u00f3siles (especialmente na China) de dromeosauros emplumados. En calquera caso, \u00e9 bastante seguro que o voo que utilizaba \u00e1s con plumas exist\u00eda nos ter\u00f3podos do Xur\u00e1sico medio. O unenlaxino do Cret\u00e1ceo \"Rahonavis\" tam\u00e9n posu\u00eda caracter\u00edsticas que suxiren que era polo menos parcialmente capaz de facer un voo impulsado.\nA\u00ednda que os dinosauros ornitisquios (con pelve de ave) compart\u00edan a mesma estrutura da pelve que as aves, as aves orixin\u00e1ronse en realidade a partir dos dinosauros saur\u00edsquios (con pelve de lagarto), se a teor\u00eda das orixes dos dinosauros \u00e9 correcta. Deste xeito, chegaron \u00e1 mesma estrutura p\u00e9lvica de forma independente. De feito, unha estrutura p\u00e9lvica de tipo aviario desenvolveuse tam\u00e9n por terceira vez entre un peculiar grupo de ter\u00f3podos, os Therizinosauridae.\nUnha teor\u00eda alternativa \u00e1 orixe dinosauriana das aves, defendida por uns poucos cient\u00edficos, especialmente Larry Martin e Alan Feduccia, afirma que as aves (inclu\u00edndo os \"dinosauros\" manirraptores) evolucionaron a partir dos primeiros arcosauros como \"Longisquama\". Esta teor\u00eda est\u00e1 contestada pola maior\u00eda doutros paleont\u00f3logos e expertos en desenvolvemento das plumas e evoluci\u00f3n.\nAves mesozoicas.\nA ave basal \"Archaeopteryx\", do Xur\u00e1sico, \u00e9 moi co\u00f1ecida por ser un dos primeiros \"elos perdidos\" que se encontraron para apoiar a evoluci\u00f3n a finais do s\u00e9culo XIX. A\u00ednda que non \u00e9 considerado un antepasado directo das aves modernas, ofrece unha boa representaci\u00f3n de como evoucionou o voo e do aspecto que ti\u00f1an as primeiras aves. Pode que fose precedido pola especie \"Protoavis texensis\", a\u00ednda que a natureza fragmentaria deste f\u00f3sil deixa moitas d\u00fabidas de se esta era un antepasado das aves. O esqueleto de todas as candidatas a aves iniciais \u00e9 basicamente o dun pequeno dinosauro ter\u00f3podo con mans longas e con garras, a\u00ednda que a exquisita conservaci\u00f3n do xacemento de f\u00f3siles de Solnhofen mostra que \"Archaeopteryx\" estaba cuberto de plumas e ti\u00f1a \u00e1s. Mentres que \"Archaeopteryx\" e os seus parentes seguramente non eran bos voadores, eran polo menos planadores competentes, establecendo os fundamentos para a evoluci\u00f3n da vida voadora.\nA tendencia evolutiva entre as aves foi a reduci\u00f3n de elementos anat\u00f3micos para aforrar peso. O primeiro elemento en desaparecer foi a cola \u00f3sea, que se reduciu ao pig\u00f3stilo e a funci\u00f3n da cola foi asumida polas plumas. \"Confuciusornis\" \u00e9 un exemplo desas tendencias. A\u00ednda que esta ave conservaba garras nos dedos, quizais para gabear, ti\u00f1a unha cola tipo pig\u00f3stilo, a\u00ednda que m\u00e1is longa que nas aves modernas. Un gran grupo de aves, as Enantiornithes, evolucionaron en nichos ecol\u00f3xicos similares aos das das aves modernas e floreceu durante o Mesozoico. A\u00ednda que as s\u00faas \u00e1s lembran as das aves modernas, conservan \u00e1s con garras e unhas mand\u00edbulas con dentes en vez dun bico na msior\u00eda das formas. A perda dunha cola longa foi seguida por unha evoluci\u00f3n r\u00e1pida das s\u00faas patas que evolucionaron convert\u00e9ndose en ferramentas moi vers\u00e1tiles e adaptables, que abriron novos nichos ecol\u00f3xicos.\nNo Cret\u00e1ceo produciuse a aparici\u00f3n das aves modernas coa s\u00faa caixa tor\u00e1cica m\u00e1is r\u00edxida con quilla esternal e ombreiros que permit\u00edan realizar un forte batido de \u00e1s, esencial para soster o voo impulsado. Outra mellora foi a aparici\u00f3n dunha \u00e1lula, utilizada para conseguir un mellor control de aterraxe ou do voo a baixas velocidades. Te\u00f1en tam\u00e9n un pig\u00f3stilo m\u00e1is transformado, cun extremo con forma de arado. Un exemplo temper\u00e1n \u00e9 \"Yanornis\". Moitas eran aves costeiras, que lembraban as modernas aves de litoral lim\u00edcolas, entre as que estaba \"Ichthyornis\", ou a patos, como \"Gansus\". Algunhas evolucionaron convert\u00e9ndose en cazadores nadadores, como os Hesperornithiformes, un grupo de aves mergulladoras non voadoras que lembran os actuais mergull\u00f3ns e movellas. A\u00ednda que eran modernas na maior\u00eda dos aspectos, a maior\u00eda destas aves conservaban os dentes t\u00edpicos de r\u00e9ptiles e garras agudas nas mans.\nAs aves modernas sen dentes evolucionaron a partir dos seus devanceiros con dentes no Cret\u00e1ceo. Mentres tanto, as anteriores aves primitivas, particularmente as Enantiornithes, continuaron prosperando e diversific\u00e1ndose xunto cos pterosauros durante ese per\u00edodo xeol\u00f3xico ata que se extinguiron durante o evento de extinci\u00f3n K\u2013T. Todas as aves menos uns poucos grupos de Neornithes sen dentes desapareceron tam\u00e9n. As li\u00f1axes superviventes de aves eran as comparativamente primitivas Paleognathae (avestruz e similares), a li\u00f1axe acu\u00e1tca dos patos, as aves de vida terrestre Galliformes e as moito m\u00e1is voadoras Neoaves.\nRadiaci\u00f3n adaptativa das aves modernas.\nAs aves modernas clasif\u00edcanse como Neornithes, que evolucionaron orixinando algunhas li\u00f1axes b\u00e1sicas a finais do Cret\u00e1ceo (ver \"Vegavis\"). As Neornithes div\u00eddense en paleognatas e neognatas.\nAs paleognatas comprenden os tinamiformes (que viven s\u00f3 en Am\u00e9rica do Sur e Central) e as ratites, que hoxe en d\u00eda se encontran case exclusivamente no hemisferio Sur. As ratites son grandes aves sen capacidade de voar e incl\u00faen as avestruces, \u00f1and\u00fas, casuarios, kiwis e em\u00fas. Uns poucos cient\u00edficos propuxeron que as ratites representan unha agrupaci\u00f3n artificial de aves que perderon independentemente a capacidade de voar en varias li\u00f1axes non relacionadas. En calquera caso, os datos dispo\u00f1ibles sobre a s\u00faa evoluci\u00f3n son a\u00ednda moi confusos, en parte porque non hai ning\u00fan f\u00f3sil incontrovertido do Mesozoico. A an\u00e1lise filoxen\u00e9tica apoia a afirmaci\u00f3n de que as ratites son polifil\u00e9ticas e non representan un agrupamento v\u00e1lido de aves.\nA diverxencia basal a partir do resto de neognatas foi a das Galloanserae, a superorde que cont\u00e9n os Anseriformes (patos, gansos e cisnes), e os Galliformes (gali\u00f1as, pavos, fais\u00e1ns, e os seus aliados). A presenza de anseriformes basais f\u00f3siles no Mesozoico e de probablemente alg\u00fans f\u00f3siles de galiformes implica a presenza de paleognatas ao mesmo tempo, a pesar da ausencia de evidencia f\u00f3sil.\nAs dataci\u00f3ns das separaci\u00f3ns son obxecto de moito debate entre os cient\u00edficos. Hai acordo en que as Neornithes evolucionaron no Cret\u00e1ceo e que a separaci\u00f3n entre os Galloanserae e outras neognatas (as Neoaves) aconteceu antes do evento de extinci\u00f3n do Cret\u00e1ceo\u2013Paleoxeno, pero hai diferentes opini\u00f3ns sobre se a radiaci\u00f3n das restantes neognatas ocorreu antes ou despois da extinci\u00f3n dos outros dinosauros. Este desacordo est\u00e1 en parte causado pola diverxencia nas evidencias, con dataci\u00f3ns moleculares que suxiren unha radiaci\u00f3n no Cret\u00e1ceo, un pequeno e equ\u00edvoco rexistro f\u00f3sil neoaviario do Cret\u00e1ceo e que a maior\u00eda das familias vivas apareceron durante o Paleoxeno. Os intentos que se fixeron de reconciliar a evidencia molecular e f\u00f3sil foron controvertidos.\nOs autores dun artigo de 2018 en \"Current Biology\" pensan que as aves que sobreviviron ao desastre de finais do Cret\u00e1ceo foron Neornithes, Neognathae (Galloanserae + Neoaves), que non viv\u00edan nas \u00e1rbores e non pod\u00edan voar a grande distancia, debido \u00e1 destruci\u00f3n en todo o mundo dos bosques e a que estes tardaron longo tempo en volver a formarse. Virtualmente as mesmas conclusi\u00f3ns foron xa presentadas antes nun libro de 2016 sobre evoluci\u00f3n das aves.\nClasificaci\u00f3n das especies modernas.\nA clasificaci\u00f3n filoxen\u00e9tica das aves \u00e9 un asunto discutido. A \"Phylogeny and Classification of Birds\" (1990) de Sibley e Ahlquist \u00e9 unha obra senlleira na clasificaci\u00f3n das aves (a\u00ednda que frecuentemente debatida e constantemente revisada). Unha maior\u00eda de evidencias suxire que as ordes de aves m\u00e1is modernas constit\u00faen bos clados. Por\u00e9n, os cient\u00edficos non est\u00e1n de acordo en canto \u00e1s relaci\u00f3ns precisas entre os principais clados. As evidencias procedentes da anatom\u00eda das aves modernas, dos f\u00f3siles e do ADN foron todas utilizadas para lidar co problema, pero non se chegou a ning\u00fan consenso firme.\nTendencias actuais na evoluci\u00f3n das aves.\nA evoluci\u00f3n ocorre xeralmente a unha escala moi lenta como para que a poidan presenciar os humanos. Por\u00e9n, moitas especies de aves est\u00e1n extingu\u00edndose actualmente, e a unha velocidade maior que a de calquera posible especiaci\u00f3n ou xeraci\u00f3n de novas especies. A desaparici\u00f3n dunha poboaci\u00f3n, subespecies ou especies representa unha perda permanente dun conxunto de xenes.\nOutra preocupaci\u00f3n con implicaci\u00f3ns evolutivas \u00e9 o incremento que se sospeita que se est\u00e1 producindo da hibridaci\u00f3n. Isto pode orixinarse pola alteraci\u00f3n humana dos h\u00e1bitats, que fai que as especies alop\u00e1tricas se solapen. A fragmentaci\u00f3n do h\u00e1bitat boscoso pode crear \u00e1reas abertas extensas, que conectan \u00e1reas previamente illadas de h\u00e1bitat aberto. As poboaci\u00f3ns que estaban illadas desde hai suficiente tempo para diverxer significativamente, pero non o suficiente para ser incapaces de producir descendencia f\u00e9rtil, poden agora cruzarse tan amplamente que a integridade da especie orixinal pode quedar comprometida. Por exemplo, os moitos h\u00edbridos de colibr\u00ed atopados no noroeste de Suram\u00e9rica poden representar unha ameaza para a conservaci\u00f3n das especies distintas implicadas.\nVarias especies de aves foron cruzadas en catividade para crear variaci\u00f3ns sobre as especies silvestres. Nalgunhas aves isto est\u00e1 limitado a variaci\u00f3ns de cor, mentres que outras son cruzadas para que te\u00f1an ovos m\u00e1is grandes, maior produci\u00f3n de carne ou para que non voen ou outras caracter\u00edsticas.\nEn decembro de 2019 os resultados dun estudo conxunto do Field Museum de Chicago e a Universidade de M\u00edchigan sobre cambios na morfolox\u00eda das aves public\u00e1ronse en \"Ecology Letters\". O estudo utilizou corpos de aves que morreran como resultado de chocar contra edificios de Chicago, Illinois, desde 1978. A mostra constaba duns 70\u00a0000 esp\u00e9cimes de 52 especies e abranguen un per\u00edodo desde 1978 a 2016. O estudo mostra que a lonxitude dos \u00f3sos inferiores das patas das aves (como indicador do tama\u00f1o corporal) acurtouse como media nun 2,4% e as s\u00faas \u00e1s along\u00e1ronse nun 1,3%. Os descubrimentos deste estudo suxiren que os cambios morfol\u00f3xicos son resultado do cambio clim\u00e1tico, o que sup\u00f3n un exemplo de cambio evolutivo que segue a regra de Bergmann."}
{"id": "490542", "revid": "27155", "url": "https://gl.wikipedia.org/wiki?curid=490542", "title": "Evento de extinci\u00f3n Cret\u00e1ceo\u2013Paleoxeno", "text": ""}
{"id": "490543", "revid": "27155", "url": "https://gl.wikipedia.org/wiki?curid=490543", "title": "Evento de extinci\u00f3n do Cret\u00e1ceo\u2013Paleoxeno", "text": ""}
{"id": "490546", "revid": "98629", "url": "https://gl.wikipedia.org/wiki?curid=490546", "title": "S\u00e9culo -XII", "text": "s\u00e9culo XIII adC &lt; s\u00e9culo XII adC &gt; s\u00e9culo XI adC\nO s\u00e9culo XII antes de nosa era comezou o 1 de xaneiro do ano 1200 a. C. e terminou o 31 de decembro de 1101 a. C.\nO s\u00e9culo XII adC \u00e9 o per\u00edodo comprendido entre o 1200 e o 1101 a.C. Co colapso da Idade do Bronce tard\u00eda no antigo Oriente Pr\u00f3ximo e Mediterr\u00e1neo oriental adoita considerarse que comeza neste s\u00e9culo."}
{"id": "490549", "revid": "98629", "url": "https://gl.wikipedia.org/wiki?curid=490549", "title": "S\u00e9culo -XIII", "text": "s\u00e9culo XIV adC &lt; s\u00e9culo XIII adC &gt; s\u00e9culo XII adC\nO s\u00e9culo XIII antes de nosa era comezou o 1 de xaneiro do ano 1300 a. C. e terminou o 31 de decembro de 1201 a. C."}
{"id": "490558", "revid": "72012", "url": "https://gl.wikipedia.org/wiki?curid=490558", "title": "Jos\u00e9 Ara\u00fajo P\u00e9rez (canteiro)", "text": "Jos\u00e9 Ara\u00fajo P\u00e9rez, nado en Mourente (Pontevedra) o 10 de novembro de 1870 e finado en Vigo o 8 de agosto en 1929, foi un canteiro, construtor, sindicalista e pol\u00edtico galego.\nTraxectoria.\nCanteiro. Fixo o servizo militar en Vigo e quedou na cidade traballando como canteiro. En 1892 participou na constituci\u00f3n da Sociedad de Canteros, Marmolistas y Similares de Vigo da que foi secretario e presidente moitos anos; a sociedade ingresou no PSOE en 1905. En 1895, durante a primeira folga obreira importante de Vigo, revelouse como un l\u00edder de masas. Foi candidato socialista nas elecci\u00f3ns municipais de 1901. Perseguido pola patronal estableceuse como mestre construtor de edificios por contrata. Asistiu ao VII Congreso da UGT en 1902 como delegado de varias sociedades Obreiras de Vigo e ao IX Congreso en 1908 como delegado das secci\u00f3ns da Federaci\u00f3n Nacional de Canteiros. Foi o art\u00edfice da construci\u00f3n da Casa do Pobo de Vigo en 1908, encarg\u00e1ndose da edificaci\u00f3n e financi\u00e1ndoa, e participou na constituci\u00f3n da Cooperativa Socialista.\nEn 1917 foi encarcerado pola s\u00faa participaci\u00f3n na folga xeral de agosto, e ao ano seguinte foi amnistiado. Representou \u00e1s agrupaci\u00f3ns socialistas de Vigo, Pontevedra e Lugo e \u00e1 Sociedade de Canteiros de Vigo no X Congreso do PSOE en 1915 e \u00e1 agrupaci\u00f3n socialista e \u00e1 Sociedade de Canteiros de Vigo no Congreso Extraordinario de 1921 e no XII Congreso en 1928.\nComo contratista e mestre de obras, participou na construci\u00f3n do edificio da Caixa Municipal de Vigo, a sede do Banco de Vigo, o Edificio Pardo Labarta, pante\u00f3ns do Cemiterio de Pereir\u00f3 e outros.\nFinou por causa dunha \u00falcera de duodeno e foi soterrado no cemiterio civil de Pereir\u00f3.\nVida persoal.\nCasou con Mar\u00eda Carm\u00e9n P\u00e9rez Lago, e foi pai de 19 fillos, dos que s\u00f3 12 alcanzaron a idade adulta, entre eles Jos\u00e9 Ara\u00fajo P\u00e9rez e Maruja Ara\u00fajo P\u00e9rez, que casou con Antonio Vidal Vilas."}
{"id": "490562", "revid": "5863", "url": "https://gl.wikipedia.org/wiki?curid=490562", "title": "Jos\u00e9 Ara\u00fajo P\u00e9rez (pol\u00edtico)", "text": "Jos\u00e9 Ara\u00fajo P\u00e9rez, nado en Vigo en 1903 e finado na mesma cidade o 21 de outubro de 1936, foi un pol\u00edtico galego.\nTraxectoria.\nFillo do canteiro e construtor socialista Jos\u00e9 Ara\u00fajo P\u00e9rez. Perito industrial e aparellador. Logo da morte do seu pai en 1929, encargouse da direcci\u00f3n da construtora. Militante das JSU. Foi candidato do PSOE por Pontevedra \u00e1s elecci\u00f3ns de novembro de 1933, pero non resultou elixido. Pertenceu ao Comit\u00e9 Revolucionario de Vigo durante a revoluci\u00f3n de outubro de 1934. Co golpe de Estado do 18 de xullo de 1936 foi detido. Xulgado en Vigo por rebeli\u00f3n militar o 13 de outubro, foi condenado a pena de morte. Foi executado en Vigo con Delmiro Faro Pregal, Teodoro Barros Barros, Antero Gonz\u00e1lez Gonz\u00e1lez e Jos\u00e9 Barcia Barcia, \u00e1s 16:30 horas do 21 de outubro de 1936, nas inmediaci\u00f3ns do Castelo do Castro, rexistr\u00e1ndose a morte a causa de profusa hemorraxia interna. En xullo de 1940 abr\u00edronlle expediente por responsabilidades pol\u00edticas.\nVida persoal.\nCasou con Mar\u00eda del Pilar Alonso Villiato en decembro de 1930."}
{"id": "490568", "revid": "624", "url": "https://gl.wikipedia.org/wiki?curid=490568", "title": "Carlos II de Borgo\u00f1a", "text": ""}
{"id": "490574", "revid": "89787", "url": "https://gl.wikipedia.org/wiki?curid=490574", "title": "Elvira Fortunato", "text": "Elvira Mar\u00eda Correa Fortunato, nada en Almada o 22 de xullo de 1964, \u00e9 unha f\u00edsica, investigadora e catedr\u00e1tica portuguesa. \u00c9 unha pioneira a nivel mundial en electr\u00f3nica de papel: transistores, memorias, bater\u00edas, pantallas, antenas e c\u00e9lulas fotoel\u00e9ctricas.\nNa actualidade \u00e9 vicerreitora da Universidade Nova de Lisboa .\nBiograf\u00eda.\nNada en Almada. Licenciouse en Enxe\u00f1ar\u00eda de Materiais na Facultade de Ciencias e Tecnolox\u00eda da Universidade Nova de Lisboa. Doutorouse en Microelectr\u00f3nica e Optoelectr\u00f3nica, supervisada por Rodrigo Martins, en 1995.\nElvira Fortunato \u00e9 profesora e investigadora na Facultade de Ciencia e Tecnolox\u00eda da Universidade Nova de Lisboa.\nO equipo de investigaci\u00f3n do Centro de Investigaci\u00f3n de Materiais (CENIMAT) liderado por Elvira Fortunato e Rodrigo Martins distinguiuse polo descubrimento do transistor de papel.\nO 8 de xu\u00f1o de 2010 foi galardonada co t\u00edtulo de gran oficial da orde de infante D. Henrique.\n\u00c9 membro do Consello de Ordes Nacionais desde o 9 de xu\u00f1o de 2016.\n\u00c9 vicerreitora da Universidade NOVA de Lisboa desde o 14 de setembro de 2017."}
{"id": "490575", "revid": "85894", "url": "https://gl.wikipedia.org/wiki?curid=490575", "title": "Rom\u00e1n Rodr\u00edguez Mart\u00ednez", "text": "Rom\u00e1n Rodr\u00edguez Mart\u00ednez, nado en Fornelos (Salvaterra de Mi\u00f1o), foi un xornalista e pol\u00edtico galego.\nTraxectoria.\nFillo de emigrantes de San Xo\u00e1n de Fornelos. En novembro de 1915 marchou a Arxentina, regresou e volveu marchar en xaneiro de 1917. Foi fundador da sociedade Juventud Progresista Hijos de Fornelos y Anexos en 1920, foi prosecretario da comisi\u00f3n organizadora da Federaci\u00f3n de Sociedades Gallegas Agrarias y Culturales. De regreso en Galicia foi delegado en Fornelos e presidente do sindicato agr\u00edcola gandeiro El Progreso en 1930. Co golpe de Estado do 18 de xullo de 1936 exiliouse na Arxentina. Publicou artigos na prensa galega de Buenos Aires e tam\u00e9n en \"El Tea\"."}
{"id": "490579", "revid": "98629", "url": "https://gl.wikipedia.org/wiki?curid=490579", "title": "S\u00e9culo -XIV", "text": "s\u00e9culo XV adC &lt; s\u00e9culo XIV adC &gt; s\u00e9culo XIII adC\nO s\u00e9culo XIV antes de nosa era comezou o 1 de xaneiro do ano 1400 a. C. e terminou o 31 de decembro de 1301 a. C.\nV\u00e9xase tam\u00e9n.\nLigaz\u00f3ns externas.\n[[Categor\u00eda:s\u00e9culo -XIV]]"}
{"id": "490580", "revid": "23204", "url": "https://gl.wikipedia.org/wiki?curid=490580", "title": "Kainsbach", "text": "Kainsbach \u00e9 unha vila de Baviera, Alema\u00f1a, a uns 40 kms de Nuremberg. O pequeno enclave \u00e9 popular para o turismo, o golf e o sendeirismo en zona monta\u00f1osa. Un socalco de mech\u00f3ns de pedra calcaria, Kuftbach, \u00e9 acces\u00edbel desde as bases da vila, o co\u00f1ecido como un xeotopo.\nHistoria.\nVila situada preto da desembocadura das correntes que chegan ao lago Happurger en baixada entre zonas elevadas e cerros. Al\u00ed sit\u00faase o enclave dun castelo xa desaparecido, no Schlossb\u00fchl, destru\u00eddo en 1323 polo emperador Lu\u00eds II de Baviera."}
{"id": "490581", "revid": "1888", "url": "https://gl.wikipedia.org/wiki?curid=490581", "title": "Juan Manuel Garc\u00eda Golmar", "text": ""}
{"id": "490582", "revid": "1888", "url": "https://gl.wikipedia.org/wiki?curid=490582", "title": "Severo Param\u00e9s Ubeira", "text": "Severo Param\u00e9s Ubeira foi un comerciante e pol\u00edtico galego\nTraxectoria.\nXenro de Manuel Garc\u00eda Golmar, sucedeuno como alcalde das Neves en xaneiro de 1912. Permaneceu no cargo at\u00e9 1917. Presentouse como candidato mon\u00e1rquico \u00e1s elecci\u00f3ns do 31 de maio de 1931, pero non resultou elixido. Na II Rep\u00fablica foi elixido xefe de Acci\u00f3n Popular do distrito das Neves en febreiro de 1936. No franquismo foi fiscal municipal das Neves. \nVida persoal.\nCasou con Herminia Garc\u00eda Dur\u00e1n, filla de Juan Manuel Garc\u00eda Golmar, e foi pai de Catalina e Mar\u00eda Araceli Param\u00e9s Garc\u00eda."}
{"id": "490583", "revid": "98629", "url": "https://gl.wikipedia.org/wiki?curid=490583", "title": "S\u00e9culo -XV", "text": "s\u00e9culo XVI adC &lt; s\u00e9culo XV adC &gt; s\u00e9culo XIV adC\nO s\u00e9culo XV antes de nosa era comezou o 1 de xaneiro do ano 1500 a.C. e terminou o 31 de decembro de 1401 a.C."}
{"id": "490585", "revid": "89787", "url": "https://gl.wikipedia.org/wiki?curid=490585", "title": "Trofeo Jari Kurri", "text": "O Trofeo Jari Kurri (en fin\u00e9s Jari Kurri -palkinto) \u00e9 un galard\u00f3n individual entregado anualmente pola m\u00e1xima competici\u00f3n de h\u00f3ckey sobre xeo de Finlandia, a SM-liiga. O premio foi outorgado por primeira vez na tempada 1993-94 e reco\u00f1ece o mellor xogador durante os \"play-offs\". O ga\u00f1ador \u00e9 elixido pola J\u00e4\u00e4kiekon SM-liiga Oy. \u00c9 similar ao Trofeo Lasse Oksanen, entregado pola liga cada ano ao mellor xogador da liga regular, e ao Kultainen kyp\u00e4r\u00e4 (en galego \"casco dourado\") entregado pola Asociaci\u00f3n de Xogadores ao mellor xogador da SM-liiga. Recibe o seu nome en honor do ex xogador de Jokerit e varios equipos da National Hockey League (NHL) Jari Kurri.\nNome.\nComo ocorre con outros trofeos individuais da SM-liiga, o Trofeo Jari Kurri recibe o seu nome en honor a unha personalidade destacada da historia do h\u00f3ckey sobre xeo fin\u00e9s. Este trofeo foi nomeado en honor ao ex xogador Jari Kurri, quen comezou a s\u00faa carreira como xogador no Jokerit de Helsinqui na SM-liiga, e posteriormente competiu na National Hockey League (NHL) vestindo a camisola de Edmonton Oilers, Los Angeles Kings, New York Rangers, Mighty Ducks of Anaheim e Colorado Avalanche. Kurri foi ademais internacional coa selecci\u00f3n finesa e \u00e9 considerado o mellor xogador fin\u00e9s da historia, sendo membro do Hockey Hall of Fame dende 2001 e dos Suomen J\u00e4\u00e4kiekkoleijonat (introducido co n\u00famero 113), e foi considerado como un dos 100 Mellores Xogadores da NHL.\nHistoria.\nO Trofeo Jari Kurri entregouse por primeira vez na tempada 1993-94, e o primeiro xogador en conquistar o trofeo foi Ari Sulander, do Jokerit de Helsinqui, que se proclamou campi\u00f3n fin\u00e9s ese mesmo ano por terceira vez na s\u00faa historia. Tan s\u00f3 Niklas B\u00e4ckstr\u00f6m ga\u00f1ou o trofeo en m\u00e1is dunha ocasi\u00f3n, consegu\u00edndoo d\u00faas veces de xeito consecutivo xogando no K\u00e4rp\u00e4t de Oulu en 2004 e 2005. En 2001 Jussi Tarvainen converteuse no \u00fanico xogador que ga\u00f1ou o trofeo sen pertencer ao equipo que se proclamou campi\u00f3n fin\u00e9s.\nEn 1997 Otakar Janeck\u00fd converteuse no primeiro xogador non nado en Finlandia en recibir o trofeo, e tiveron que pasar nove tempadas ata que na tempada 2005-06 outro xogador non nado en Finlandia, Miika Wiikman, nado en Suecia e con dobre nacionalidade sueca e finesa, recibise o trofeo.\nEn 2007 o trofeo foi entregado por primeira vez na s\u00faa historia logo do partido decisivo da final. Na tempada 2008-09 produciuse un feito estra\u00f1o, xa que foi a primeira e \u00fanica vez ata o momento na que dous xogadores recibiron o reco\u00f1ecemento, xogando ademais ambos na mesma posici\u00f3n e no mesmo equipo, porteiros do JYP Jyv\u00e4skyl\u00e4, que se proclamou campi\u00f3n esa tempada por primeira vez na s\u00faa historia.\nO trofeo non foi entregado por primeira vez na s\u00faa historia debido a que na tempada 2019-20 non se disputaron os \"play-offs\" pola suspensi\u00f3n da Liga por mor da pandemia por coronavirus.\nGa\u00f1adores.\nUn total de 27 xogadores diferentes recibiron o Trofeo Jari Kurri dende que este se introduciu na tempada 1993-94:\nGalard\u00f3ns por equipo.\nK\u00e4rp\u00e4t \u00e9 o equipo cuxos xogadores ga\u00f1aron m\u00e1is veces o trofeo, cun total de seis xogadores distintos galardoados para un total de sete trofeos para o equipo de Oulu. Xogadores doutros sete equipos ga\u00f1aron o Trofeo Jari Kurri:"}
{"id": "490586", "revid": "5863", "url": "https://gl.wikipedia.org/wiki?curid=490586", "title": "S\u00e9culo -XVI", "text": "s\u00e9culo XVII adC &lt; s\u00e9culo XVI adC &gt; s\u00e9culo XV adC\nO s\u00e9culo XVI antes de nosa era comezou o 1 de xaneiro do ano 1600 a.C. e terminou o 31 de decembro de 1501 a.C."}
{"id": "490590", "revid": "65337", "url": "https://gl.wikipedia.org/wiki?curid=490590", "title": "Emanuela Nohejlov\u00e1-Pr\u00e1tov\u00e1", "text": "Emanuela Nohejlov\u00e1-Pr\u00e1tov\u00e1, nada o 3 de xu\u00f1o de 1900 en Opatovice nad Labem e finada o 19 de novembro de 1995 en Pardubice, foi unha numism\u00e1tica, arque\u00f3loga e historiadora checa, considerada como a fundadora da numism\u00e1tica checa moderna.\nTraxectoria.\nPrimeiros anos.\nNohejlov\u00e1-Pr\u00e1tov\u00e1 naceu en 1900 en Opatovice nad Labem, no leste de Bohemia, que daquela formaba parte do Imperio Austroh\u00fangaro, filla de Emanuel Nohejl, o m\u00e9dico e alcalde da vila, e de Berta Schmidt, e tivo d\u00faas irm\u00e1s de maior idade ca ela.\nEn 1918, Nohejlov\u00e1-Pr\u00e1tov\u00e1 enfermou de gripe na pandemia desta doenza que se estendeu por toda Europa, o que lle supuxo un atraso nos seus estudos. Logo do seu per\u00edodo de educaci\u00f3n secundaria estudou Historia na Facultade de Artes da Universidade Carolina, de Praga, onde tivo como profesor, entre outros, o historiador checo J. V. \u0160im\u00e1k. Durante este per\u00edodo universitario chegou a ter un compromiso matrimonial, a\u00ednda que o seu prometido faleceu polas feridas recibidas na I guerra mundial.\nCarreira profesional.\nAo final dos seus estudos universitarios, Nohejlov\u00e1-Pr\u00e1tov\u00e1 xa colleitara prestixio como historiadora, e a s\u00faa tese de graduaci\u00f3n sobre o mosteiro de Opatovice publicouse ao pouco tempo da s\u00faa graduaci\u00f3n.\nEntre 1923 e 1926 traballou como investigadora no Museo Nacional de Praga, e a partir desa data dedicouse ao ensino durante uns meses en diversas localidades, a\u00ednda que en 1927 regresou a Praga.\nEn 1930 Nohejlov\u00e1-Pr\u00e1tov\u00e1 foi nomeada conservadora do departamento de numism\u00e1tica do Museo Nacional de Praga, onde traballou ata a s\u00faa xubilaci\u00f3n en 1959.\nII guerra mundial.\nO 4 de febreiro de 1942 foi arrestada pola Gestapo, interrogada no Palacio Petschek e posteriormente encadeada, acusada de ter utilizado cristais do Departamento de Mineralox\u00eda da universidade para constru\u00edr radios coas que difundir propaganda contraria aos nazis. O ano seguinte sa\u00edu en liberdade, a\u00ednda que se lle prohibiu traballar en Praga. Por\u00e9n, permit\u00eduselle atopar traballo noutro lugar e, grazas \u00e1 s\u00faa conexi\u00f3n co profesor Fritz Dworschak, director do \"Kunsthistorisches Musum\" e do Gabinete Numism\u00e1tico de Viena, conseguiu traballar al\u00ed durante dous anos.\nCando acabou a guerra, os seus compa\u00f1eiros de Viena desexaban que Nohejlov\u00e1-Pr\u00e1tov\u00e1 permanecese al\u00ed, mais ela estaba desexosa de retornar a Praga.\nInvestigaci\u00f3ns.\nNohejlov\u00e1-Pr\u00e1tov\u00e1 fora, xa antes da guerra, unha pioneira no uso da ampliaci\u00f3n fotogr\u00e1fica nas s\u00faas investigaci\u00f3ns numism\u00e1ticas. Ao inicio da nova etapa de posguerra retornou ao departamento de numism\u00e1tica e compaxinou o seu labor investigador co de catalogaci\u00f3n de moedas.\nEn 1949, sen abandonar o seu traballo no museo, foi nomeada profesora de Numism\u00e1tica na Universidade Masaryk en Brno. \nTraballou moi intensamente na catalogaci\u00f3n de achados monetarios desde o mundo antigo ata o s\u00e9culo XIX en Bohemia, Moldavia e Silesia. Nas s\u00faas investigaci\u00f3ns abrangueu diversos per\u00edodos da moeda checa, sinaladamente a de Bohemia. Tam\u00e9n lle deu moita importancia \u00e1 metrolox\u00eda e foi unha experta nas falsificaci\u00f3ns medievais.\nNos traballos de Nohejlov\u00e1-Pr\u00e1tov\u00e1 am\u00f3sase a s\u00faa idea de que na numism\u00e1tica se tend\u00eda a sobreestimar as ligaz\u00f3ns entre a iconograf\u00eda e a pol\u00edtica da \u00e9poca. \nEn 1958 acadou o grao de doutora e en 1964 foi nomeada profesora da Universidade Carolina de Praga. En 1960 presidiu a Comisi\u00f3n Checa de Numism\u00e1tica.\nEn 1969, a Sociedade Estadounidense de Numism\u00e1tica reco\u00f1eceu o seu labor como investigadora numism\u00e1tica coa concesi\u00f3n da s\u00faa Medalla Huntington. \nNohejlov\u00e1-Pr\u00e1tov\u00e1 morreu en 1995 \u00e1 idade de 95 anos, en Pardubice, e soterrouse no cemiterio desa localidade.\nEscolma de publicaci\u00f3ns.\nEsta \u00e9 unha selecci\u00f3n das numerosas monograf\u00edas que Nohejlov\u00e1-Pr\u00e1tov\u00e1 publicou ao longo da s\u00faa carreira:"}
{"id": "490591", "revid": "98629", "url": "https://gl.wikipedia.org/wiki?curid=490591", "title": "A resurrecci\u00f3n de F", "text": " \u00e9 un filme xapon\u00e9s de animaci\u00f3n de 2015, o 19\u00aa filme baseado na serie de manga e anime Dragon Ball, e o 15\u00aa da etapa Dragon Ball Z, que se estreou no Xap\u00f3n o 18 de abril de 2015.\n\"A resurrecci\u00f3n de F\" \u00e9 o segundo filme supervisado persoalmente polo creador da serie Akira Toriyama, despois de \"A batalla dos deuses\" en 2013. \u00d3 igual que o filme anterior, est\u00e1 considerado unha parte oficial do argumento de \"Dragon Ball\". O filme conta o regreso do malvado Freezer, as\u00ed como o deus da destruci\u00f3n Beerus e Whis de \"A batalla dos deuses\". Logo da s\u00faa resurrecci\u00f3n grazas \u00e1s b\u00f3las do Drag\u00f3n, Freezer empeza un adestramento intensivo por primeira vez na s\u00faa vida para acadar a vinganza sobre os guerreiros do espazo que o destru\u00edron.\nO filme recibiu valoraci\u00f3ns positivas, especialmente da animaci\u00f3n e das secuencias de acci\u00f3n, a\u00ednda que criticaron a s\u00faa historia formulada e mediocre adaptada para un p\u00fablico obxectivo espec\u00edfico sen un grande atractivo. A segunda historia arco de \"Dragon Ball Super\", a nova serie de anime can\u00f3nica da franqu\u00eda \"Dragon Ball\", conta de novo os eventos de \"A resurrecci\u00f3n de F\", a\u00ednda que foron engadidos e alterados alg\u00fans detalles, con escenas adicionais, subtramas e episodios estabelecidos antes dos eventos do filme para cubrir o arco de 13 episodios.\nFoi estreado en galego o 19 de marzo de 2017 a trav\u00e9s da tvG2."}
{"id": "490593", "revid": "98629", "url": "https://gl.wikipedia.org/wiki?curid=490593", "title": "Baldu\u00edno II de Flandres", "text": "Baldu\u00edno II de Flandres, tam\u00e9n co\u00f1ecido como Baldu\u00edno III o Calvo, nado c. 863/867 e finado en 918, foi fillo do conde Baldu\u00edno I Brazo de Ferro e da princesa carolinxia Xudit de Francia (c. 844 - c. 870) e sucedeu ao seu pai como conde de Flandres entre 879 e 918. \nTraxectoria.\nEra menor cando empezou a gobernar e viu aos seus dominios sufrir ataques sen precedentes dos viquingos: os homes do norte destru\u00edron Th\u00e9rouanne, asolaron todo o pa\u00eds e saquearon as abad\u00edas, sementando a morte e a desolaci\u00f3n ao seu paso. Os normandos pasaron o inverno do 880 en Gante. Na primavera do 881 Tournai foi saqueado; no 882 foi a quenda de Cambrai e Arras; en 883 pasaron a Boulogne, Sithiu (Saint-Omer), Saint-Riquier, Furnes / Veurne, de novo a Th\u00e9rouanne, e logo volveron a Gante. Despois dunha incursi\u00f3n en Renania, Arras foi saqueada e fortific\u00e1ronse en Cond\u00e9 (885) e logo en Courtrai (886). O xefe viquingo Rollo asolou a rexi\u00f3n de Saint-Bertin, pero non se puido apoderar da cidade, onde os habitantes resist\u00edan. Como resposta, Baldu\u00edno II constru\u00edu moitas \"cidadelas\" fortificadas, as vilas ou \"burchen\", confiadas a castel\u00e1ns: as\u00ed xurdiron as de Ypres, Courtrai, Bergues-Saint-Winoc, Gante, Bruxas e Saint-Omer. Tam\u00e9n reforzou as murallas das cidades e confiscou todas as terras que estiveran abandonadas, conseguindo controlar un territorio moi superior ao que herdara de seu pai. A construci\u00f3n das vilas ou \"burschen\" caracterizou o reinado de Balduno II, e marcou o comezo da idade feudal na rexi\u00f3n. Non obstante, do mesmo xeito que no resto de Neustria, o problema viquingo non atopou soluci\u00f3n ata baixo Carlos o Simple, que polo tratado de Saint-Clair-sur-Epte permitiu a Rollo establecerse na actual Normand\u00eda. \nTras a deposici\u00f3n de Carlos III o Gordo, e a elecci\u00f3n ao trono de Francia de Eudes (888), o conde de Flandres, de descendencia carolinxia (chambano o Calvo non por mor da calvicie, sen\u00f3n en memoria do seu av\u00f3 Carlos II o Calvo) apoiou a causa de Carlos o Simple, mentres o conde de Vermandois Heriberto II traizoou a s\u00faa causa e reco\u00f1eceu a Eudes como soberano. O irm\u00e1n de Baldu\u00edno II, o conde de Cambrai Ra\u00fal (ou Rodolfo), ent\u00f3n penetrou en Vermandois, apoderouse de P\u00e9ronne e Saint-Quentin, pero estas cidades foron retomadas por Heriberto e Ra\u00fal morreu nunha emboscada o 17 de xu\u00f1o de 896. Baldu\u00edno ter\u00eda ent\u00f3n encargado o asasinato de Heriberto, que, mentres tanto, se unira \u00e1 causa de Carlos o Simple. \nA pesar dunha fugaz reconciliaci\u00f3n (a filla de Heriberto, Alix ou Adela de Vermandois, foi prometida co fillo m\u00e1is vello de Baldu\u00edno, Arnulfo), as hostilidades retom\u00e1ronse, opo\u00f1\u00e9ndose esta vez o conde de Flandres ao rei Carlos, que favorecera a Heriberto. Este \u00faltimo reconquistou P\u00e9ronne que fora ocupada de novo e tomou Saint-Omer, o castelo de St-Vaast e a s\u00faa abad\u00eda. O rei doouno ent\u00f3n ao arcebispo de Reims, Folque o Vener\u00e1bel, que o cambiou pronto por Saint-M\u00e9dard preto de Soissons, pero esta doaz\u00f3n non impediu o rencor de Baldu\u00edno, quen, non obstante, aproveitando o conflito, se fixo cos territorios de Ternois (Saint Pol) e Boulogne-sur-Mer. \nDespois da morte do abade Raul de Saint-Bertin, Baldu\u00edno solicitou a xesti\u00f3n temporal da abad\u00eda, pero os monxes, temendo as demandas do conde, apelaron a Folque, que finalmente foi elixido abade, un nomeamento confirmado aaaa morte do rei Eudes por Carlos o Simple. A pesar da s\u00faa condena no s\u00ednodo de Soissons no 893, Baldu\u00edno volveu tomar pola forza o castelo e a abad\u00eda de Arras. No 884 casou cunha filla do rei ingl\u00e9s Alfredo o Grande. \nA reputaci\u00f3n de cobizoso do conde \u00e9 certamente apoiada pola s\u00faa ambici\u00f3n por estas abad\u00edas, que non conseguiu. Tam\u00e9n o xulgan como cruel, cousa que parece ser certa, xa que Baldu\u00edno non dubidou en asasinar a Folque o Venerable por Winemar, un casteln de Lillers, o 17 de xu\u00f1o de 900. O sucesor designado do arcebispo, Arveu, m\u00e1is tarde excomungou ao que mandara o crime, pero Carlos o Simple, pr\u00edncipe d\u00e9bil, tivo que perdoar ao seu poderoso vasalo. \nBaldu\u00edno morreu en 918, probabelmente o 10 de setembro. Enterrado na abad\u00eda de Saint Bertin (como o seu pai), o seu corpo foi trasladado \u00e1 abad\u00eda de San Pedro en Gante en 929. Os seus dous fillos compartiron as s\u00faas posesi\u00f3ns.\nDescendentes.\nDa s\u00faa muller Elftruda de Wessex (\u00c6lfthryth, filla do rei Alfredo o Grande de Inglaterra), tivo catro fillos: "}
{"id": "490595", "revid": "23204", "url": "https://gl.wikipedia.org/wiki?curid=490595", "title": "Mean Girls", "text": "Mean Girls \u00e9 un filme estadounidense de 2004 dirixido por Mark Waters e escrito por Tina Fey. O filme, que est\u00e1 protagonizado por Lindsay Lohan, Rachel McAdams, Tim Meadows, Ana Gasteyer, Amy Poehler e Fey, est\u00e1 parcialmente baseado na novela de 2002 de Rosalind Wiseman, \"Queen Bees and Wannabes\". Fey tam\u00e9n se baseou nas s\u00faas propias experiencias como inspiraci\u00f3n para alg\u00fans dos conceptos que se amosan no filme. O filme conta con Amanda Seyfried no seu primeiro papel nunha longametraxe.\nFoi producido por Lorne Michaels, creador de \"Saturday Night Live\"; Tina Fey, que foi a guionista e tam\u00e9n act\u00faa no filme, era unha colaboradora adoita en \"SNL\". Malia estar ambientado en Evanston, Illinois (un suburbio de Chicago), foi rodado principalmente en Toronto, no Canad\u00e1. Foi a segunda colaboraci\u00f3n de Lohan co director Waters, sendo a primeira \"Freaky Friday\", estreado o ano anterior."}
{"id": "490597", "revid": "88215", "url": "https://gl.wikipedia.org/wiki?curid=490597", "title": "Luis Lacalle Pou", "text": ""}
{"id": "490598", "revid": "88215", "url": "https://gl.wikipedia.org/wiki?curid=490598", "title": "Presidentes de Corea do Sur", "text": ""}
{"id": "490599", "revid": "88215", "url": "https://gl.wikipedia.org/wiki?curid=490599", "title": "Independente (pol\u00edtico)", "text": ""}
{"id": "490605", "revid": "1093", "url": "https://gl.wikipedia.org/wiki?curid=490605", "title": "Gabriel Al\u00e9n Castro", "text": ""}
{"id": "490606", "revid": "1505", "url": "https://gl.wikipedia.org/wiki?curid=490606", "title": "Fulepa de Basora", "text": ""}
{"id": "490607", "revid": "4817", "url": "https://gl.wikipedia.org/wiki?curid=490607", "title": "Elektro-L", "text": "Elektro-L (en ruso, \u042d\u043b\u0435\u043a\u0442\u0440\u043e-\u041b) \u00e9 o nome dunha familia de sat\u00e9lites meteorol\u00f3xicos rusos. Foi precedido pola familia de sat\u00e9lites Elektro, do que so foi lanzado un elemento debido a problemas de xesti\u00f3n e desenvolvemento. Os sat\u00e9lites Elektro-L, tam\u00e9n denominados GOMS (\"Geostationary Operational Meteorological Satellite\") est\u00e1n situados na \u00f3rbita xeoestacionaria e bas\u00e9anse no bus Navigator, de Lavochkin. \u00c1 parte dos sensores meteorol\u00f3xicos tam\u00e9n levan a bordo receptores para o sistema de chamadas de emerxencia SARSAT-COSPAS. Os tres primeiros sat\u00e9lites da familia (Elektro-L 1, 2 e 3) foron lanzados respectivamente o 20 de xaneiro de 2011, o 11 de decembro de 2015 e o 24 de decembro de 2019, os dous primeiros mediante foguetes Zenit-3F e o terceiro cun Proton M."}
{"id": "490608", "revid": "72012", "url": "https://gl.wikipedia.org/wiki?curid=490608", "title": "Elektro-L 3", "text": ""}
{"id": "490609", "revid": "72012", "url": "https://gl.wikipedia.org/wiki?curid=490609", "title": "Elektro-L 2", "text": ""}
{"id": "490610", "revid": "72012", "url": "https://gl.wikipedia.org/wiki?curid=490610", "title": "Elektro-L 1", "text": ""}
{"id": "490611", "revid": "72012", "url": "https://gl.wikipedia.org/wiki?curid=490611", "title": "GOMS", "text": ""}
{"id": "490612", "revid": "4817", "url": "https://gl.wikipedia.org/wiki?curid=490612", "title": "Elektro", "text": "Elektro (en ruso, \u042d\u043b\u0435\u043a\u0442\u0440\u043e) \u00e9 o nome dunha familia de sat\u00e9lites meteorol\u00f3xicos rusos planeados para ser lanzados entre a d\u00e9cada de 1980 e 1990. Debido a problemas administrativos e de desenvolvemento so se lanzou un membro, Elektro 1, o 31 de outubro de 1994 a bordo dun Proton K/DM-2. Os Elektro foron sucedidos pola familia de sat\u00e9lites Elektro-L."}
{"id": "490613", "revid": "72012", "url": "https://gl.wikipedia.org/wiki?curid=490613", "title": "Elektro 1", "text": ""}
{"id": "490614", "revid": "4817", "url": "https://gl.wikipedia.org/wiki?curid=490614", "title": "Elektron", "text": "Elektron (en ruso, \u044d\u043b\u0435\u043a\u0442\u0440\u043e\u043d) \u00e9 o nome dunha familia de catro sat\u00e9lites artificiais sovi\u00e9ticos lanzados ao longo de 1964. Foi das primeiras misi\u00f3ns en ser autorizadas despois do lanzamento do Sputnik 1. Os sat\u00e9lites foron lanzados en pares a bordo de foguetes Vostok-K: Elektron 1 e 2 foron lanzados o 30 de xaneiro de 1964, mentres que Elektron 3 e 4 o foron o 10 de xullo de 1964. Elektron 1 e 3 estudar\u00edan conxuntamente a \u00f3rbita baixa (cun perixeo duns 400 km e un apoxeo duns 7000 km), mentres que 2 e 4 far\u00edan o mesmo en \u00f3rbitas moito m\u00e1is altas (perixeos de cerca de 450 km e apoxeos de cerca de 68.000 km). O obxectivo dos sat\u00e9lites era cartografar os cintos de radiaci\u00f3n Van Allen e estudar os raios c\u00f3smicos."}
{"id": "490615", "revid": "72012", "url": "https://gl.wikipedia.org/wiki?curid=490615", "title": "Elektron 4", "text": ""}
{"id": "490617", "revid": "72012", "url": "https://gl.wikipedia.org/wiki?curid=490617", "title": "Elektron 1", "text": ""}
{"id": "490618", "revid": "72012", "url": "https://gl.wikipedia.org/wiki?curid=490618", "title": "Elektron 2", "text": ""}
{"id": "490619", "revid": "72012", "url": "https://gl.wikipedia.org/wiki?curid=490619", "title": "Elektron 3", "text": ""}
{"id": "490628", "revid": "624", "url": "https://gl.wikipedia.org/wiki?curid=490628", "title": "Arnulfo I de Flandres", "text": "Arnulfo I de Flandres, tam\u00e9n chamado Arnulfo o Grande, Arnulfo o Rico ou a\u00ednda Arnulfo o Vello, nado c. 873 e finado o 27 de marzo de 965, foi conde de Flandres desde 918 ata 958, e de novo despois da morte do seu fillo Baldu\u00edno III de Flandres do 961 ao 965. \nTraxectoria.\nAo comezo do seu goberno, situouse do lado carolinxio e apoiou a Carlos o Simple durante a batalla de Soissons (923). Despois apoiou o Ra\u00fal de Borgo\u00f1a contra o duque normando Rollo. En 928 Sigfrido o Dan\u00e9s (Sigfrido I de Guines) e os seus normandos apoder\u00e1ronse de Gu\u00eenes, e Arnulfo renunciou ao contraataque e entregou \u00e1 s\u00faa filla Elftruda en matrimonio ao pirata normando, ao que investiu como conde de Guines, vasalo do conde de Flandres. \nTratando de ampliar o seu dominio, tomou entre outros o castelo de Mortagne (no Pais de Tournai) en 931. En 933, \u00e1 morte do seu irm\u00e1n Adalulfo, f\u00edxose cargo da rica abad\u00eda de Saint-Bertin, que atribuir\u00e1 en 943 a Xerardo, xa abade de San Pedro de Gante, reserv\u00e1ndose, con todo, Calais para el mesmo. \nOrixinalmente aliado de Hugo o Grande e do futuro emperador e rei de Xermania Ot\u00f3n I contra o carolixio Lu\u00eds IV, chamado \"Lu\u00eds IV de ultramar\", conquistou Montreuil ao seu lex\u00edtimo conde Herlu\u00edno, que este recuperou coa axuda. do duque Guillerme I de Normand\u00eda, co\u00f1ecido como \"Guillerme Espada Longa\". En 942, durante unha entrevista en Pecquigny, Arnulfo instigou o asasinato de Guillerme, e logo creouse unha coalici\u00f3n contra o seu herdeiro. Ricardo I de Normand\u00eda, na que entraron Ot\u00f3n I e Lu\u00eds IV, convert\u00e9ronse nun fiel aliado dos cales. \nSeguindo os consellos de Arnulfo, Ot\u00f3n cerca Rouen. Pero foi un fracaso, resentido polo rei de Xermania, que no cerco perdeu ao seu sobri\u00f1o. Sentindo que os seus aliados estaban comezando a volverse contra el, Arnulfo partiu. Enfurecido, Ot\u00f3n invadiu os estados do seu antigo aliado. Gante foi destru\u00eddo. Ot\u00f3n constru\u00edu o \"Novum Castrum\" cuxa garda foi entregada a Wichmann II de Gante e cavou a \"foxa otoniana\" delimitando as posesi\u00f3ns imperiais en Flandres. Finalmente reconciliados, Ot\u00f3n deixou a soberan\u00eda feudal do \"castro\" a Arnulfo, que casou a s\u00faa filla Lutgarda con Wichmann. Montreuil foi adquirida definitivamente en 948. Mentres tanto, tam\u00e9n foi tomada Arras (932). Despois foi adquirida tam\u00e9n Douai (\"Castrum Duacum\") en 950, onde o conde fixo erixir a Colexial de Saint-Am\u00e9. \nEn 958, o conde de Flandres convoca unha asemblea dos Estados en Gante, momento no que transfire o goberno do condado ao seu fillo Baldu\u00edno III de Flandres. Despois da morte temper\u00e1 deste \u00faltimo, e tendo o seu neto Arnulfo II s\u00f3 doce anos (961), retomou o cargo de conde. Morreu tres anos e medio despois, \u00e1 vener\u00e1bel idade de 92 anos, tendo a\u00ednda aumentado o condado co dominio eclesi\u00e1stico de Lambres, prometido polo bispo de Cambrai a cambio da s\u00faa axuda contra os gremios rebeldes de Cambrai. \nFundou a igrexa de Torhout; estableceu un cap\u00edtulo en San Donato de Bruxas; e constru\u00edu a capela de San Xo\u00e1n en Gante. Chamou a San Xerardo de Brogne a reformar varios mosteiros nos seus estados: as d\u00faas abad\u00edas de Gante (Saint-Bavon e Saint-Pierre), e as de Saint-Bertin, Saint-Omer e Saint-Amand. \nFamilia.\nFillo de Baldu\u00edno o Calvo e Elftruda, \u00c6lfthryth ou Elfrida de Wessex.\nEn 934, selando a s\u00faa reconciliaci\u00f3n con Heriberto II de Vermandois, o seu pai casou con Adela de Vermandois (ou Alix de Vermandois ) (c. 915-960), filla deste \u00faltimo e Adela de Francia. Tiveron 5 fillos: "}
{"id": "490631", "revid": "54334", "url": "https://gl.wikipedia.org/wiki?curid=490631", "title": "Rosa Norstr\u00f6m", "text": "Rosa Christina Norstr\u00f6m (de solteira Rosa Christina Strokirk), nada o 13 de novembro de 1830 e finada o 24 de maio de 1944 en Estocolmo, foi unha numism\u00e1tica sueca.\nTraxectoria.\nRosa Norstr\u00f6m era filla do tam\u00e9n numism\u00e1tico Wilhelm Theodor Strokirk. En 1899 foi contratada pola Real Academia Sueca de Letras, Historia e Antig\u00fcidades (\"Vitterhetsakademin\"), entidade que naquela \u00e9poca acoll\u00eda o Gabinete Numism\u00e1tico Real de Suecia (\"Kungliga Myntkabinettet\"). En 1903 accedeu \u00e1 presidencia do Gabinete Numism\u00e1tico e exerceu este cargo probablemente ata 1915, cando Bror Schnittger tomou o relevo no posto. \nFoi membro correspondente da Sociedade Numism\u00e1tica Sueca desde 1911.\nEstivo casada con Nils Vilhelm Emanuel Norstr\u00f6m, finado en 1897."}
{"id": "490632", "revid": "65337", "url": "https://gl.wikipedia.org/wiki?curid=490632", "title": "Rosa Christina Norstr\u00f6m", "text": ""}
{"id": "490633", "revid": "65337", "url": "https://gl.wikipedia.org/wiki?curid=490633", "title": "Rosa Christina Strokirk", "text": ""}
{"id": "490634", "revid": "65337", "url": "https://gl.wikipedia.org/wiki?curid=490634", "title": "Rosa Strokirk", "text": ""}
{"id": "490638", "revid": "89787", "url": "https://gl.wikipedia.org/wiki?curid=490638", "title": "Alicia Ar\u00e9valo Gonz\u00e1lez", "text": "Alicia Ar\u00e9valo Gonz\u00e1lez, nada en Madrid en 1965, \u00e9 unha arque\u00f3loga e numism\u00e1tica espa\u00f1ola, investigadora e divulgadora do patrimonio hist\u00f3rico e de sitios arqueol\u00f3xicos, especializada en numism\u00e1tica grega e na antiga cidade romana de \"Baelo Claudia\" (C\u00e1diz).\nTraxectoria.\nAlicia Ar\u00e9valo licenciouse en Xeograf\u00eda e Historia na Universidade Aut\u00f3noma de Madrid e acadou o doutoramento en Arqueolox\u00eda na mesma universidade, en 1992. Na UAM foi profesora asociada de Arqueolox\u00eda e desde 1998 \u00e9 profesora titular desa materia na Universidade de C\u00e1diz. \u00c9 membro de n\u00famero da Academia Andaluza da Historia desde 2014, membro da Comisi\u00f3n Provincial de Patrimonio Hist\u00f3rico de C\u00e1diz desde 2009, e vogal da xunta directiva da Sociedade Iberoamericana de Estudos Numism\u00e1ticos, da que \u00e9 membro desde 1993.\nAr\u00e9valo dirixiu un bo n\u00famero de intervenci\u00f3ns arqueol\u00f3xicas principalmente na provincia de C\u00e1diz. Organizou congresos de \u00edndole internacional, estatal, auton\u00f3mico andaluz e local, e dirixiu proxectos de investigaci\u00f3n, entre os que cabe salientar os acometidos en \"Baelo Claudia\", en C\u00e1diz, lugar onde codirixiu a serie de Cursos Internacionais de Arqueolox\u00eda Cl\u00e1sica, tanto no teatro romano como na necr\u00f3pole, a trav\u00e9s dun proxecto de I+D+i titulado \"Moneda para el m\u00e1s all\u00e1\". F\u00f3ra da Pen\u00ednsula, participou tam\u00e9n nun proxecto na cidade de Pompeia, en Italia.\n\u00c9 colaboradora cient\u00edfica do Departamento de Numism\u00e1tica e Medall\u00edstica do Museo Arqueol\u00f3xico Nacional, en Madrid, instituci\u00f3n na que se responsabilizou dun proxecto dentro do \"Sylloge Nummorum Graecorum\", sobre as lendas paleohisp\u00e1nicas nas moedas das cidades da \u00e1rea meridional. Ademais colaborou coa publicaci\u00f3n bibliogr\u00e1fica \"Ann\u00e9e Philologique\" e coa Sociedade Espa\u00f1ola de Estudos Cl\u00e1sicos na s\u00faa publicaci\u00f3n peri\u00f3dica \"Bibliograf\u00eda de los Estudios Cl\u00e1sicos en Espa\u00f1a\".\nAlicia Ar\u00e9valo \u00e9 autora de m\u00e1is dun cento de publicaci\u00f3ns, entre monograf\u00edas, cap\u00edtulos e colaboraci\u00f3ns en libros conxuntos, artigos en revistas e achegas en congresos. De entre elas, as s\u00faas publicaci\u00f3ns sobre numism\u00e1tica hispana foron recollidas periodicamente na principal obra de referencia bibliogr\u00e1fica internacional de investigaci\u00f3n numism\u00e1tica, \"A Survey of Numismatic Research\", que cada cinco anos elabora e publica o Consello Internacional de numism\u00e1tica (c\u00edtase nas edici\u00f3ns: 1990-1995, 1996-2001, 2002-2007 e 2008- 2013).\nNa s\u00faa traxectoria como investigadora na UAM seguiu fundamentalmente d\u00faas li\u00f1as durante a d\u00e9cada de 1990: por unha banda a integraci\u00f3n dos obradoiros monetarios hisp\u00e1nicos na s\u00faa contorna socioecon\u00f3mica e, por outra, o estudo da importancia do cabalo na cultura ib\u00e9rica a trav\u00e9s da s\u00faa an\u00e1lise nas representaci\u00f3ns na moeda. Nas primeiras d\u00e9cadas do s\u00e9culo XXI orientou as s\u00faas investigaci\u00f3ns cara \u00e1 arqueolox\u00eda funeraria e a numism\u00e1tica antiga.\nReco\u00f1ecementos.\nAo longo da s\u00faa traxectoria acad\u00e9mica e investigadora foi reco\u00f1ecida con diversos premios:"}
{"id": "490641", "revid": "85894", "url": "https://gl.wikipedia.org/wiki?curid=490641", "title": "Julia Alc\u00e1ntara Rocafort", "text": "Julia Alc\u00e1ntara Rocafort, nada en Mar\u00edn en 1912 e finada en Madrid en setembro de 2002, foi unha pol\u00edtica galega.\nTraxectoria.\nFilla de Jos\u00e9 Alc\u00e1ntara Fern\u00e1ndez. Logo do golpe de Estado do 18 de xullo de 1936 e trala morte do seu home, o tenente de nav\u00edo Manuel del Hierro na guerra, o 22 de xullo de 1936, comezou a militar en Falange. Delegada en Mar\u00edn da Secci\u00f3n Femenina, viaxou a Alema\u00f1a en setembro de 1938 con outras falanxistas, nunha estad\u00eda de dous meses, para facer un estudo das organizaci\u00f3ns xuven\u00eds. En 1939 foi nomeada delegada provincial da Secci\u00f3n Femenina de Pontevedra, sucedendo a Pilar Lago N\u00fa\u00f1ez. Cesou no cargo en 1940, sendo substitu\u00edda por Pilar del R\u00edo Santaolla. Nomeada Regidora Central da rama feminina do Frente de Juventudes en decembro de 1941, foi a primeira directora da Escuela de Instructoras Isabel la Cat\u00f3lica da Secci\u00f3n Femenina en 1942. Cesou no cargo de Regidora Central en marzo de 1944.\nVida persoal.\nCasou en 1931 co tenente de nav\u00edo Manuel del Hierro Fern\u00e1ndez, co que tivo dous fillos, Julia e Jos\u00e9 Luis del Hierro Alc\u00e1ntara. Enviuvou en xullo de 1936. En abril de 1946 volveu casar co capit\u00e1n de corveta Alberto Cervera Balseyro en Madrid."}
{"id": "490642", "revid": "89787", "url": "https://gl.wikipedia.org/wiki?curid=490642", "title": "Evoluci\u00f3n de Biston betularia", "text": "A evoluci\u00f3n de \"Biston betularia\" \u00e9 un exemplo evolutivo de cambio direccional de cor nunha poboaci\u00f3n de avela\u00ed\u00f1as como consecuencia da contaminaci\u00f3n do aire durante a Revoluci\u00f3n Industrial. A frecuencia das avela\u00ed\u00f1as desta especie de cor escura incrementouse en dita \u00e9poca hist\u00f3rica, un exemplo do que se denominou melanismo industrial. Posteriormente, cando a contaminaci\u00f3n se reduciu, a forma de cor clara pasou a predominar outra vez. O melanismo industrial na \"Biston betularia\" foi unha das primeiras comprobaci\u00f3ns da selecci\u00f3n natural de Charles Darwin en acci\u00f3n, e converteuse nun exemplo cl\u00e1sico na ensinanza da evoluci\u00f3n. En 1978 Sewall Wright describiuno como \"o caso m\u00e1is claro no cal un proceso evolutivo notorio foi observado realmente.\"\nA forma de cor escura ou \"mel\u00e1nica\" da \"B. betularia\" (var. \"carbonaria\") non se co\u00f1ec\u00eda antes de 1811. Despois dunha recolecci\u00f3n no campo en 1848 en Manchester, unha cidade industrial de Inglaterra, observouse que esa variedade se incrementara drasticamente. Ao final do s\u00e9culo XIX xa superaba \u00e1 variedade orixinal de tipo claro (var. \"typica\"), chegando ao 98% en 1895. Da importancia evolutiva desta avela\u00ed\u00f1a s\u00f3 se fixeron especulaci\u00f3ns durante a vida de Darwin. Pero 14 anos despois da vida de Darwin, en 1896, J.W. Tutt presentouna como un caso de selecci\u00f3n natural. Debido a isto, a idea espallouse grandemente, e m\u00e1is persoas quedaron convencidas da teor\u00eda de Darwin.\nBernard Kettlewell foi o primeiro que investigou o mecanismo evolutivo que estaba detr\u00e1s da adaptaci\u00f3n da \"B. betularia\", entre 1953 e 1956. Atopou que un corpo e \u00e1s de cores claras era unha camuflaxe efectiva nun ambiente limpo, como en Dorset, mentres que as cores escuras eran beneficiosas nun ambiente contaminado como Birmingham. Esta supervivencia selectiva era debida a que os predadores das avela\u00ed\u00f1as (aves) capturaban con maior facilidade as avela\u00ed\u00f1as escuras sobre as \u00e1rbores claras (non lixadas pola contaminaci\u00f3n do feluxe). Este caso, apoiado no experimento de Kettlewell, converteuse nun exemplo can\u00f3nico da evoluci\u00f3n darwinista e evidencia da selecci\u00f3n natural usada nos libros de texto est\u00e1ndar.\nPor\u00e9n, como Theodore David Sargent non conseguiu replicar o experimento e criticou os m\u00e9todos de Kettlewell a finais da d\u00e9cada de 1960, creceu o escepticismo sobre o caso. Cando se publicou o libro de Judith Hooper \"Of Moths and Men\" (De avela\u00ed\u00f1as e homes) en 2002, o experimento de Kettlewell foi atacado m\u00e1is duramente, acusado de fraude e suscitou un amplo rexeitamento. Estas cr\u00edticas foron aproveitadas como un importante argumento polos creacionistas, que negan a realidade da evoluci\u00f3n. Michael Majerus foi o principal defensor do exemplo ao realizar un amplo experimento que durou sete anos. O experimento de Majerus comezou en 2001, \u00e9 o m\u00e1is elaborado do seu tipo en biolox\u00eda de poboaci\u00f3ns, e os seus resultados foron publicados postumamente en 2012, e vindicaban o traballo de Kettlewell en gran detalle. Isto restaurou a validez do exemplo da evoluci\u00f3n da \"B. betularia\" como \"a evidencia m\u00e1is directa\" e \"un dos exemplos m\u00e1is claros e doados de entender de evoluci\u00f3n darwinista en acci\u00f3n\".\nOrixe e evoluci\u00f3n.\nAntes da Revoluci\u00f3n Industrial, a \"B. betularia\" escura era rara. Os primeiros esp\u00e9cimes negros (de orixe desco\u00f1ecida) foron gardados na Universidade de Oxford en 1811. O primeiro esp\u00e9cime vivo capturouno R.S. Edleston en Manchester, Inglaterra en 1848, pero informou non disto ata 16 anos despois en 1864 na revista \"Entomologist\". Edleston indicou que en 1864 era o tipo m\u00e1is com\u00fan de avela\u00ed\u00f1a no seu xard\u00edn de Manchester. As avela\u00ed\u00f1as claras pod\u00edan confundirse cos liques de cores claras e a codia das \u00e1rbores, e a avela\u00ed\u00f1a inicialmente menos com\u00fan negra ti\u00f1a m\u00e1is probabilidades de ser detectada e comida polas aves. Como resultado de que os liques e as \u00e1rbores inglesas eran claras, as avela\u00ed\u00f1as de cor clara eran moito m\u00e1is efectivas \u00e1 hora de ocultarse ante os depredadores e a frecuencia do alelo escuro era ao principio s\u00f3 do 0,01%.\nDurante as primeiras d\u00e9cadas da Revoluci\u00f3n Industrial en Inglaterra, o campo entre Londres e Manchester quedou cuberto de feluxe procedente das novas f\u00e1bricas que queimaban carb\u00f3n. Moitos dos liques claros morreron polas emisi\u00f3ns de di\u00f3xido de xofre e as \u00e1rbores quedaron escurecidas. Isto causou un incremento da predaci\u00f3n polas aves sobre as avela\u00ed\u00f1as de cores claras, que xa non se confund\u00edan tan ben no seu ecosistema contaminado: de feito, os seus corpos contrastaban agora fortemente coa cor escurecida da codia das \u00e1rbores. As avela\u00ed\u00f1as de cores escuras camufl\u00e1banse agora moi ben co novo estado das \u00e1rbores. A poboaci\u00f3n de avela\u00ed\u00f1as de cores escuras increment\u00e1ronse rapidamente. A metade do s\u00e9culo XIX, o n\u00famero de avela\u00ed\u00f1as de cores escuras aumentara notablemente, e en 1895, a porcentaxe de avela\u00ed\u00f1as de cores escuras en Manchester era do 98%, un forte cambio (de case o 100%) respecto da frecuencia orixinal. Este efecto da industrializaci\u00f3n na cor corporal levou a que se acu\u00f1ase o termo \"melanismo industrial\".\nXa durante a vida de Darwin se percibira que o melanismo industrial pod\u00eda ser unha evidencia que apoiase a teor\u00eda da selecci\u00f3n natural de Charles Darwin. Albert Brydges Farn (1841\u20131921), un entom\u00f3logo brit\u00e1nico, escribiulle a Darwin o 18 de novembro de 1878 para discutir a s\u00faa observaci\u00f3n das variaci\u00f3ns de cor na avela\u00ed\u00f1a \"Gnophos obscurata\" (agora chamada \"Charissa obscurata\"). Decatouse da existencia de avela\u00ed\u00f1as escuras na turba do New Forest, avela\u00ed\u00f1as marr\u00f3ns sobre solos de arxila e solos vermellos de Herefordshire e brancas sobre os cant\u00eds de creta de Lewes; ent\u00f3n suxeriu que esta variaci\u00f3n era un exemplo de \"supervivencia dos m\u00e1is adaptados\". D\u00edxolle a Darwin que atopara avela\u00ed\u00f1as escuras nas ladeiras de creta onde a follaxe quedara escurecida polo fume procedente de fornos de cal, e tam\u00e9n o\u00edra que as avela\u00ed\u00f1as brancas se fixeran menos com\u00fans en Lewes despois de que empezasen a funcionar os fornos de cal hab\u00eda alg\u00fans anos. Darwin parece que non respondeu a esta informaci\u00f3n, posiblemente porque pensaba que a selecci\u00f3n natural ti\u00f1a que ser un proceso moito m\u00e1is lento. Non se publicou unha explicaci\u00f3n cient\u00edfica da coloraci\u00f3n das avela\u00ed\u00f1as ata 1896, 14 anos despois da morte de Darwin, cando J.W. Tutt relacionou explicitamente o melanismo de \"B. betularia\" coa selecci\u00f3n natural.\nAumento e diminuci\u00f3n da frecuencia dos fenotipos.\nO melanismo aparecera nas poboaci\u00f3ns de Europa e Norteam\u00e9rica de \"B. betularia\". A informaci\u00f3n sobre o aumento de frecuencia \u00e9 escasa. S\u00e1bese moito m\u00e1is sobre a posterior ca\u00edda na frecuencia dese fenotipo, xa que isto foi medido polos estudosos dos lepid\u00f3pteros utilizando trampas para avela\u00ed\u00f1as.\nSteward compilou datos dos primeiros rexistros da \"B. betularia\" por localidade e deduciu que o morfo carbonaria era o resultado dunha soa mutaci\u00f3n que se espallou posteriormente. En 1895, alcanzou unha frecuencia do 98% en Manchester.\nDesde aproximadamente 1962 ata o presente, a frecuencia do fenotipo \"carbonaria\" estivo baixando de forma sostida en li\u00f1a coa maior limpeza do aire arredor das cidades industriais. O seu declive foi medido con m\u00e1is precisi\u00f3n que o seu aumento, por medio de estudos cient\u00edficos m\u00e1is rigorosos. Especialmente, Bernard Kettlewell realizou unha avaliaci\u00f3n nacional en 1956, Bruce Grant realizou outra similar a inicios de 1996, e L.M. Cook outra en 2003.\nResultados similares atop\u00e1ronse en Am\u00e9rica. As formas mel\u00e1nicas non se atoparon no Xap\u00f3n. Crese que isto se debe a que as \"B. betularia\" no Xap\u00f3n non habitan en rexi\u00f3ns industrializadas.\nXen\u00e9tica.\nJ.W. Tutt foi o primeiro que propuxo a \"hip\u00f3tese de predaci\u00f3n diferencial polas aves\" en 1896, como mecanismo de selecci\u00f3n natural. Os morfos mel\u00e1nicos estaban mellor camuflados sobre a codia das \u00e1rbores sen liques foliosos, mentres que os morfos \"typica\" estaban mellor camuflados contra \u00e1rbores con liques. Como resultado, as aves atopar\u00edan e comer\u00edan m\u00e1is frecuentemente os morfos que non se camuflasen ben.\nEn 1924, J.B.S. Haldane calculou, usando un modelo de selcci\u00f3n xeral simple, a vantaxe selectiva necesaria para a evoluci\u00f3n natural rexistrada de \"B. betularia\", base\u00e1ndose na asunci\u00f3n de que en 1848 a frecuencia das avela\u00ed\u00f1as escuras era do 2%, e en 1895 era do 95%. A forma escura ou mel\u00e1nica ter\u00eda que estar un 50% mellor adaptada que a t\u00edpica de cor clara. Mesmo considerando posibles erros no modelo, isto excl\u00fae razoablemente o proceso estoc\u00e1stico da deriva xen\u00e9tica, porque os cambios eran demasiado r\u00e1pidos. A an\u00e1lise estat\u00edstica de Haldane da selecci\u00f3n natural da variante mel\u00e1nica en \"B. betularia\" converteuse nunha parte ben co\u00f1ecida dos seus traballos para demostrar os modelos matem\u00e1ticos que combinaba a selecci\u00f3n natural coa xen\u00e9tica mendeliana pod\u00eda explicar a evoluci\u00f3n, un esforzo que xogou un papel clave na fundaci\u00f3n da disciplina da xen\u00e9tica de poboaci\u00f3ns e o principio da s\u00edntese moderna da teor\u00eda evolutiva coa xen\u00e9tica.\nEn \"B. betularia\" o alelo para ter cor escura \u00e9 dominante, mentres que o alelo das avela\u00ed\u00f1as de corpo claro \u00e9 recesivo, o que significa que as avela\u00ed\u00f1as \"typica\" te\u00f1en un fenotipo (caracter\u00edsticas visible ou detectables) que s\u00f3 se ve no xenotipo homocigoto (un organismo que ten d\u00faas copias do mesmo alelo), e nunca no heterocigoto. Isto serve para explicar a forma tan r\u00e1pida coa que a poboaci\u00f3n cambia cando est\u00e1 sendo seleccionada pola coloraci\u00f3n escura.\nA \"Biston betularia\" \u00e9 tam\u00e9n un modelo de evoluci\u00f3n paralela na incidencia do melanismo na forma brit\u00e1nica (\"f. carbonaria\") e a forma americana (\"f. swettaria\"), xa que son indistinguibles en aparencia. A an\u00e1lise xen\u00e9tica indica que ambos os fenotipos se herdan como trazos autos\u00f3micos dominantes. As hibridaci\u00f3ns cruzadas indican que os fenotipos se producen por isoalelos nun s\u00f3 locus.\nO xene para \"carbonaria\" en \"B. betularia\" pens\u00e1base que estaba nunha rexi\u00f3n do seu cromosoma 17, pero m\u00e1is tarde chegouse \u00e1 conclusi\u00f3n que non pod\u00eda contelo porque ning\u00fan dos xenes do cromosoma codificaba nin o padr\u00f3n das \u00e1s nin a melanizaci\u00f3n. A rexi\u00f3n que foi utilizada para encontralo foi o primeiro intr\u00f3n do ort\u00f3logo do xene \"cortex\" de \"Drosophila\". Por medio de ir eliminando candidatos dentro desa rexi\u00f3n base\u00e1ndose na s\u00faa rareza, quedou unha inserci\u00f3n de 21925 pares de bases.\nA inserci\u00f3n denominada \"carb\"-TE, \u00e9 un elemento transpo\u00f1ible de clase II que ten aproximadamente 9-kb de secuencia non repetitiva que est\u00e1 repetida en t\u00e1ndem d\u00faas e tres veces. Hai seis pares de bases de repetici\u00f3ns invertidas e 4 pares de bases duplicadas no sitio diana que non est\u00e1n presentes en avela\u00ed\u00f1as \"typica\". \"Carb-\"TE ten unha expresi\u00f3n m\u00e1is alta durante o estadio de r\u00e1pida morfox\u00e9nese do disco alar. O mecanismo de como incrementou a expresi\u00f3n ou se \u00e9 o \u00fanico xene implicado a\u00ednda non se co\u00f1ece.\nHip\u00f3teses alternativas.\nPropux\u00e9ronse varias hip\u00f3teses alternativas \u00e1 selecci\u00f3n natural como forza impulsora da evoluci\u00f3n durante as d\u00e9cadas de 1920 e 1930. A mutaci\u00f3n aleatoria, a migraci\u00f3n ou deriva xen\u00e9tica tam\u00e9n foron consideradas forzas importantes da evoluci\u00f3n. Por\u00e9n, a magnitude dos cambios observados s\u00f3 poden ser explicados pola selecci\u00f3n natural. Pode verse en xen\u00e9tica de poboaci\u00f3ns que un cambio non diferencial non causa evoluci\u00f3n. Se as frecuencias al\u00e9licas son denominadas cos termos alxebraicos \"p\" e \"q\", e dicimos que \"p\" = 0,6 e \"q\" = 0,4, ent\u00f3n unha reduci\u00f3n non diferencial no tama\u00f1o da poboaci\u00f3n de, digamos, 2000 a 100 individuos, a\u00ednda produce os mesmos valores de (aproximadamente) \"p\" = 0,6 e \"q\" = 0,4.\nP.A. Riley propuxo un factor selectivo adicional, no que a quelaci\u00f3n de metais pesados pola melanina pode protexer esta avela\u00ed\u00f1a contra os efectos t\u00f3xicos de metais pesados asociados coa industrializaci\u00f3n. Esta vantaxe selectiva suplementar\u00eda o principal mecanismo selectivo de predaci\u00f3n diferencial polas aves.\nInduci\u00f3n fenot\u00edpica.\nJohn William Heslop-Harrison (1920) rexeitou a hip\u00f3tese da depredaci\u00f3n diferencial polas aves de Tutt base\u00e1ndose en que non cr\u00eda que as aves comesen as avela\u00ed\u00f1as. En vez diso apoiaba a idea de que os contaminantes pod\u00edan causar cambios no soma e plasma xerminal do organismo. Esta hip\u00f3tese probablemente ti\u00f1a as s\u00faas ra\u00edces na d\u00e9cada de 1890, cando foi proposto como unha forma de lamarckismo. \u00c9 importante sinalar o seu contexto hist\u00f3rico.\nHasebroek (1925) foi o primeiro que puxo a proba esta hip\u00f3tese. Sosti\u00f1a que a contaminaci\u00f3n do aire alteraba a fisiolox\u00eda dos lep\u00ecd\u00f3pteros, producindo as\u00ed un exceso de pigmento negro. Expuxo pupas de lepid\u00f3pteros a varias doses de gases contaminantes, concretamente sulfuro de hidr\u00f3xeno (H2S), amon\u00edaco (NH3) e \"piredina\" (presumiblemente a forma en que ortografou piridina). Utilizou oito especies nos seus estudos, catro das cales eran especies de bolboretas que non mostraban melanismo. Ford (1964) afirmou que as ilustraci\u00f3ns de Hasebroek mostraban que as formas anormais que aparec\u00edan non eran mel\u00e1nicas e Hasebroek non conseguiu estudar a s\u00faa xen\u00e9tica.\nHeslop-Harrison (Harrison e Garrett 1926; Harrison 1928) suxeriu que o incremento de avela\u00ed\u00f1as mel\u00e1nicas en rexi\u00f3ns industrializadas deb\u00edase \u00e1 \"presi\u00f3n de mutaci\u00f3n\", non \u00e1 selecci\u00f3n polos predadores, que se consideraba insignificante. Os sales de chumbo e manganeso estaban presentes nas part\u00edculas contaminantes transportadas polo aire e sueriu que estas causaban mutaci\u00f3ns en xenes para a produci\u00f3n de melanina, pero non noutros. Utilizou como material as especies \"Selenia bilunaria\" e \"Tephrosia bistortata\". As larvas foron alimentadas con follas que incorporaran eses sales e as mel\u00e1nicas aparec\u00edan seguidamente. Os experimentos similares de Hughes McKenney (1932) e Thomasen e Lemche (1933) fracasaron \u00e1 hora de replicar estes resultados. Por\u00e9n, o estat\u00edstico e xenetista Ronald Fisher mostrou que os controis de Heslop-Harrison eran inadecuados. Esta hip\u00f3tese, por\u00e9n, parece que foi falsada por medio de experimentos de cruzamentos.\nO experimento de Kettlewell.\nOs primeiros experimentos importantes sobre \"B. betularia\" foron levados a cabo por Bernard Kettlewell na Universidade de Oxford, baixo supervisi\u00f3n de E. B. Ford, que lle axudou a obter unha bolsa da Nuffield Foundation para realizar o experimento. En 1953, Kettlewell comezou un experimento preliminar no cal as avela\u00ed\u00f1as eran liberadas nun gran aviario (de 18m \u00d7 6m), onde eran comidas polo ferreiri\u00f1o \"Parus major\". O seu principal experimento, feito na Reserva Natural de Cadbury en Birmingham, Inglaterra, consisitiu en marcar, liberar e recapturar as avela\u00ed\u00f1as marcadas. Atopou que neste bosque contaminado as avel\u00e1i\u00f1as \"typica\" eran depredadas preferencialmente. Isto demostraba que o fenotipo mel\u00e1nico era importante para a supervivencia de \"B. betularia\" nese h\u00e1bitat. Kettlewell repetiu o experimento en 1955 nun bosque non contaminado en Dorset e de novo nos bosques contaminados de Birmingham. Foi acompa\u00f1ado por Nico Tinbergen e fixeron unha pel\u00edcula xuntos. En 1956 repetiu os experimentos e atopou resultados similares; en Birmingham as aves com\u00edan a maior\u00eda das avela\u00ed\u00f1as claras (75%), mentres que en Dorset com\u00edan as escuras (86%).\nCr\u00edticas.\nTheodore David Sargent realizou experimentos entre 1965 e 1969, dos que sacou a conclusi\u00f3n de que non era posible reproducir os resultados de Kettlewell e dixo que as aves non mostraban preferencia sobre avela\u00ed\u00f1as pousadas en troncos claros ou escuros. Suxeriu que Kettlewell adestrara as aves para que capturasen as aves nos troncos para obter os resultados desexados.\nO libro de Michael Majerus de 1998 \"\" (Melanismo: Evoluci\u00f3n en acci\u00f3n) \u00e9 unha adaptaci\u00f3n do libro de Kettlewell \"The Evolution of Melanism\" (A evoluci\u00f3n do melanismo), no que se discuten as cr\u00edticas dos m\u00e9todos experimentais de Kettlewell. Ao revisar este libro, Jerry Coyne conclu\u00edu que \"polo momento debemos descartar a \"Biston\" como un exemplo ben co\u00f1ecido de selecci\u00f3n natural en acci\u00f3n, a\u00ednda que \u00e9 un caso claro de evoluci\u00f3n. Hai moitos estudos m\u00e1is apropiados para o uso en clase.\" Posteriormente, cando se publicaron os estudos completos de Marjerus en 2012, cambiou de opini\u00f3n sobre a non idoneidade do caso da \"B. betularia\" como exemplo de evoluci\u00f3n, aceptando plenamente o exemplo.\"\nO libro de Judith Hooper de 2002 \"Of Moths and Men\" (De avela\u00ed\u00f1as e homes) \u00e9 unha das cr\u00edticas m\u00e1is severas do experimento de Kettlewell. Hooper argumentou que non se puideron encontrar as notas de campo de Kettlewell e suxeriu que o seu experimento era fraudulento, base\u00e1ndose nas cr\u00edticas de Sargent que alegaban que as fotograf\u00edas de avela\u00ed\u00f1as foron tomadas de avela\u00ed\u00f1as mortas situadas nun tronco. Dixo que E. B. Ford era un \"fan\u00e1tico darwinista\", e afirmou que se aproveitou do cientificamente inxenuo Kettlewell para obter os resultados experimentais desexados. Ela despois afirmou que os cient\u00edficos en xeral mostraban unha aceptaci\u00f3n \"cr\u00e9dula e nesgada\" da evoluci\u00f3n. A recepci\u00f3n do libro orixinou afirmaci\u00f3ns de que a historia da evoluci\u00f3n de \"B. betularia\" deber\u00eda ser eliminada dos libros de texto. Os cient\u00edficos que examinaron as alegaci\u00f3ns feitas por Hooper atoparon que carec\u00edan de m\u00e9rito.\nPhillip E. Johnson, un cofundador do movemento creacionista do dese\u00f1o intelixente, dixo que as avela\u00ed\u00f1as \"non se pousan nos troncos das \u00e1rbores\", \"as avela\u00ed\u00f1as eran pegadas aos troncos\" para facer fotograf\u00edas e que os experimentos eran \"fraudulentos\" e unha \"estafa.\" O partidario do dese\u00f1o intelixente Jonathan Wells escribiu un ensaio sobre o asunto, unha versi\u00f3n acurtada do cal apareceu no n\u00famero do 24 de maio de 1999 de \"The Scientist\", afirmando que \"en 25 anos de traballo de campo, C.A. Clarke e os seus colegas atoparon s\u00f3 unha \"B. betularia\" nun tronco de \u00e1rbore\", e conclu\u00edu que \"o feito de que as \"B. betularia\" non descansan normalmente nos troncos de \u00e1rbores invalida os experimentos de Kettlewell\". Wells despois escribiu en 2000 no libro \"Icons of Evolution\" (Iconas da evoluci\u00f3n), no cal afirmaba, \"por\u00e9n, o que non explican os libros \u00e9 que os bi\u00f3logos co\u00f1ec\u00edan desde a d\u00e9cada de 1980 que a historia cl\u00e1sica ti\u00f1a alg\u00fans serios defectos. O m\u00e1is serio \u00e9 que as \"B. betularia\" na natureza nin sequera descansan sobre os troncos das \u00e1rbores. As fotograf\u00edas de libro de texto resultou que foron escenificadas.\" Por\u00e9n, as \"B. betularia\" si descansan nos troncos en ocasi\u00f3ns (experimentos posteriores indicaron que o fac\u00edan nun 37% das veces) e as fotos obtidas en condici\u00f3ns naturais son practicamente iguais que as consideradas 'escenificadas'.\nExperimento de Majerus.\nDesde 2001 a 2007, Majerus levou a cabo experimentos en Cambridge para resolver as varias cr\u00edticas v\u00e1lidas do experimento de Kettlewell. Durante este experimento, observou as posici\u00f3ns naturais de descanso das \"B. betularia\". De 135 avela\u00ed\u00f1as examinadas aproximadamente a metade estaban nas p\u00f3las grandes das \u00e1rbores, principalmente na metade inferior da p\u00f3la, o 37% estaban sobre os troncos das \u00e1rbores, principalmente no lado que d\u00e1 ao norte, e s\u00f3 o 12,6% descansaban en ou baixo poli\u00f1as pequenas. En correspondencoa con Hooper engadiu un experimento para encontrar se os morcegos, e non as aves, pod\u00edan ser os principais depredadores desas avela\u00ed\u00f1as. Observou varias especies de aves que realmente depredaban as avela\u00ed\u00f1as, e que a predaci\u00f3n diferencial polas aves era un factor principal responsable do declive na frecuencia de \"carbonaria\" comparada con \"typica\". Describiu os seus resultados como unha reivindicaci\u00f3n completa da teor\u00eda da selecci\u00f3n natural da evoluci\u00f3n da \"B. betularia\" e dixo \"se o aumento e diminuci\u00f3n da \"B. betularia\" \u00e9 un dos exemplos m\u00e1is impactantes visualmente e doadamente comprensibles de evoluci\u00f3n darwinista en acci\u00f3n, deber\u00eda ser ensinado. Proporciona despois de todo a proba da evoluci\u00f3n.\"\nMajerus morreu antes de que puidese completar a redacci\u00f3n do resultado dos seus experimentos, polo que ese labor final foi levado a cabo por Cook, Grant, Saccheri e Mallet, e foron publicados o 8 de febreiro de 2012 co t\u00edtulo \"Selective bird predation on the peppered moth: the last experiment of Michael Majerus.\" (Predaci\u00f3n selectiva polas aves: o \u00faltimo experimento de Michael Majerus) O experimente converteuse no m\u00e1is grande nunca feito sobre o estudo do melanismo industrial, no cal foron estudados 4864 individuos nunha investigaci\u00f3n que durou seis anos, e confirma que o melanismo nas avela\u00ed\u00f1as \u00e9 un exemplo xenu\u00edno de selecci\u00f3n natural que implica a camuflaxe e a predaci\u00f3n. A s\u00faa concluinte observaci\u00f3n di: \"Estes datos proporcionan a proba m\u00e1is directa ata agora que implica a camuflaxe e a predaci\u00f3n das aves como a explicaci\u00f3n principal do aumento e diminuci\u00f3n do melanismo en avela\u00ed\u00f1as.\"\nCoyne respondeu felicit\u00e1ndose de que as s\u00faas cr\u00edticas tivesen motivado a repetici\u00f3n do experimento e dicindo: \"A pesar da defensa dos evolucionistas brit\u00e1nicos, creo que as mi\u00f1as cr\u00edticas ti\u00f1an alg\u00fan peso, porque o bi\u00f3logo de Cambridge Michael Majerus decidiu repetir os experimentos de Kettlewell, pero fac\u00e9ndoos correctamente esta vez.\" Citou a conclusi\u00f3n de Cook \"et al\". de que \"estes novos datos contestan \u00e1s cr\u00edticas aos traballos iniciais e validan a metodolox\u00eda empregada en moitos experimentos de predaci\u00f3n previos que utilizaban os troncos de \u00e1rbores como sitios de descanso. Os novos datos, acoplados co peso de datos que exist\u00edan previamente mostran convincentemente que 'o melanismo industrial na \"B. betularia\" \u00e9 a\u00ednda un dos exemplos m\u00e1is claros e doadamente comprensibles da evoluci\u00f3n darwinista en acci\u00f3n'.\" Coyne dixo que estaba \"encantado de concordar con esta conclusi\u00f3n, que responde \u00e1s mi\u00f1as cr\u00edticas previas sobre a historia da \"Biston\".\""}
{"id": "490644", "revid": "56817", "url": "https://gl.wikipedia.org/wiki?curid=490644", "title": "Emeraude", "text": "Emeraude, tam\u00e9n denominado VE-121, foi un foguete franc\u00e9s de probas constru\u00eddo en base \u00e1 experiencia cos foguetes Veronique e Vesta. Foi o predecesor do foguete Saphir, que dar\u00eda lugar ao primeiro lanzador orbital franc\u00e9s, Diamant A. Alimentado por \u00e1cido n\u00edtrico e turpentina, era capaz de levar 395\u00a0kg de carga nunha traxectoria suborbital ata 200\u00a0km de altura. O motor, de 275 kN de pulo, funcionaba durante 91 segundos. O foguete ti\u00f1a unha masa de 18.200\u00a0kg, unha altura de 17,93 m e un di\u00e1metro de 1,4 m.\nLanz\u00e1ronse un total de cinco Emeraude entre 1964 e 1965, cos tres primeiros acabando en fracaso."}
{"id": "490645", "revid": "72012", "url": "https://gl.wikipedia.org/wiki?curid=490645", "title": "VE-121", "text": ""}
{"id": "490651", "revid": "17467", "url": "https://gl.wikipedia.org/wiki?curid=490651", "title": "Oleiras de Bu\u00f1o", "text": ""}
{"id": "490652", "revid": "5863", "url": "https://gl.wikipedia.org/wiki?curid=490652", "title": "Mulleres das Encrobas", "text": ""}
{"id": "490653", "revid": "65337", "url": "https://gl.wikipedia.org/wiki?curid=490653", "title": "Ursula Kampmann", "text": "Ursula Maria Kampmann, nada o 20 de xu\u00f1o de 1964 en M\u00fanic, Baviera, \u00e9 unha numism\u00e1tica, historiadora e xornalista alem\u00e1.\nTraxectoria.\nUrsula Kampmann estudou Historia Antiga, Historia Medieval e Arqueolox\u00eda do Oriente Pr\u00f3ximo na Universidade de M\u00fanic e na Universidade do Sarre, cun enfoque especial na numism\u00e1tica antiga. En 1991 acadou o seu doutoramento cunha tese titulada \"Die Homonoia-Verbindungen von Pergamon\" (\"As conexi\u00f3ns da \"homonoia\" en P\u00e9rgamo\").\nParalelamente \u00e1 s\u00faa formaci\u00f3n acad\u00e9mica, Kampmann traballou no comercio numism\u00e1tico, nunha primeira etapa entre 1987 e 1990 na compa\u00f1\u00eda \"Giessener M\u00fcnzhandlung\", de M\u00fanic, e posteriormente de 1992 a 2001 na su\u00edza \"M\u00fcnzen und Medaillen AG\".\nDurante ese per\u00edodo de traballo no comercio numism\u00e1tico comezou a dedicarse ao xornalismo especializado neste sector. A partir de 1996, os seus artigos public\u00e1ronse fundamentalmente na revista \"M\u00fcnzenRevue\", da que \u00e9 editora xefa desde 2002, e tam\u00e9n noutras de diferentes pa\u00edses e traducidos a varios idiomas.\nEntre 2001 e 2005 traballou na Axencia Internacional para a Supresi\u00f3n da Falsificaci\u00f3n de Moedas (IBSCC), da Asociaci\u00f3n Internacional de Numism\u00e1ticos Profesionais (IAPN), o que a levou a prublicar unha serie de artigos sobre a falsificaci\u00f3n de moeda.\nUrsula Kampmann \u00e9, ademais, a fundadora dunha revista numism\u00e1tica internacional en li\u00f1a que ten unha versi\u00f3n en ingl\u00e9s, chamada \"Coins Weekly\", e outra en alem\u00e1n, \"M\u00fcnzen Woche\".\nNo seu aspecto como divulgadora numism\u00e1tica imparte conferencias dirixidas tanto a profesionais como a afeccionados, e os seus traballos, \u00e1 parte dos libros, incl\u00faen tam\u00e9n programas de radio, produci\u00f3ns videogr\u00e1ficas e organizaci\u00f3n de exposici\u00f3ns, como a titulada \"A xente de Z\u00fcrich e o di\u00f1eiro\" (\"Die Z\u00fcrcher und ihr Geld\"), a dos Museos Estatais de Su\u00edza levada a cabo no Museo B\u00e4rengasse, ou a da Casa da Moeda de Berl\u00edn titulada \"KleinGeld\" (\"moeda mi\u00fada\").\nUrsula Kampmann \u00e9 membro de \"American Numismatic Society\"."}
{"id": "490654", "revid": "65337", "url": "https://gl.wikipedia.org/wiki?curid=490654", "title": "Ursula Maria Kampmann", "text": ""}
{"id": "490655", "revid": "27249", "url": "https://gl.wikipedia.org/wiki?curid=490655", "title": "N\u00famero negativo", "text": "En matem\u00e1ticas, o conxunto dos n\u00fameros reais negativos, formula_1, \u00e9 o subconxunto dos n\u00fameros reais que son menores que cero.\nNun plano complexo, formula_2 identif\u00edcase co eixo real negativo e adoita representarse cun raio horizontal. que se corresponde cos n\u00fameros complexos formula_3 con argumento formula_4 ou 180\u00ba.\nNotaci\u00f3n.\nAlternativamente a formula_2, adoitan empregarse os s\u00edmbolos non est\u00e1ndar formula_6 e formula_7.\nPropiedades.\nO conxunto formula_8 \u00e9 pechado para a suma, m\u00e1is non para a resta, o produto ou a divisi\u00f3n.\nV\u00e9xase tam\u00e9n.\nN\u00famero positivo\nN\u00famero real"}
{"id": "490659", "revid": "23204", "url": "https://gl.wikipedia.org/wiki?curid=490659", "title": "Marcos Nine B\u00faa", "text": ""}
{"id": "490660", "revid": "98629", "url": "https://gl.wikipedia.org/wiki?curid=490660", "title": "Londa Schiebinger", "text": "Londa Schiebinger, nada en Lincoln (Nebrasca) o 13 de maio de 1952, \u00e9 unha investigadora estadounidense, profesora de historia da ciencia no departamento de historia da Universidade Stanford. \u00c9 unha autoridade internacional sobre a historia do x\u00e9nero na ciencia. Schiebinger foi a primeira muller do campo da historia en ga\u00f1ar o prestixioso premio Humboldt Research Award en 1999. Os seus intereses en investigaci\u00f3n incl\u00faen a etnia e o x\u00e9nero en ciencia, tecnolox\u00eda, enxe\u00f1ar\u00eda e matem\u00e1ticas, as\u00ed como a historia do Atl\u00e1ntico Moderno.\nTraxectoria.\n\u00c9 doutora pola Universidade Harvard, recibindo o t\u00edtulo en 1984. \u00c9 a directora do proxecto \"Gendered Innovations in Science, Medicine, Engineering and Environment Project\" (en galego, \"Proxecto para as innovaci\u00f3ns de x\u00e9nero en ciencia, medicina, enxe\u00f1ar\u00eda e medio ambiente\"). \u00c9 membro electo da Academia de Artes e Ciencias dos Estados Unidos. Recibiu o t\u00edtulo de doutor honoris causa de Vrije Universiteit Brussel, en B\u00e9lxica, en 2013, da Facultade de Ciencias da Universidade de Lund, en Suecia, en 2017, e da Universidade de Valencia, en Espa\u00f1a, tam\u00e9n en 2017. \u00c9 membro do comit\u00e9 asesor internacional da revista \"Signs: Journal of Women in Culture and Society\" .\nDe 2004 a 2012, Schiebinger foi directora do Clayman Institute for Gender Research da Universidade de Stanford. O seu traballo consist\u00eda en apoiar a investigaci\u00f3n sobre x\u00e9nero e muller na Universidade de Stanford, desde enxe\u00f1ar\u00eda a filosof\u00eda, medicina e administraci\u00f3n. En 2010 e 2014, presentou o discurso de apertura e escribiu o artigo acad\u00e9mico b\u00e1sico da Reuni\u00f3n de grupos de expertos sobre x\u00e9nero, ciencia e tecnolox\u00eda, nas Naci\u00f3ns Unidas (ONU). As resoluci\u00f3ns das Naci\u00f3ns Unidas de marzo de 2011 requir\u00edan unha \"an\u00e1lise baseada en x\u00e9nero (...) en ciencia e tecnolox\u00eda\" e a integraci\u00f3n dunha \"perspectiva de x\u00e9nero nas disciplinas da ciencia e a tecnolox\u00eda\". En 2013 presentou un proxecto sobre innovaci\u00f3ns de x\u00e9nero no Parlamento Europeo. O proxecto tam\u00e9n foi presentado na Asemblea Nacional de Corea do Sur en 2016. En 2015, falou con 600 participantes de 40 pa\u00edses sobre o proxecto no Cumio 6 de X\u00e9nero - Asia Pac\u00edfico, un encontro centrado nas innovaci\u00f3ns de x\u00e9nero na investigaci\u00f3n.\nEn reco\u00f1ecemento ao seu traballo interdisciplinario, recibiu o premio Interdisciplinary Leadership Award en Stanford Medical School en 2010; en 2015, o premio Linda Pollin Women's Heart Leadership Award, do Cedars-Sinai Medical Center dos \u00c1nxeles; e o premio de reco\u00f1ecemento do presidente da American Medical Women Association, en 2017.\nTraballos.\nSecret Cures of Slaves: People, Plants, and Medicine in the Eighteenth-Century (2017) (en galego: \"Curas secretas para escravos: persoas, plantas e medicina no s\u00e9culo XVIII)\").\nDe 1932 a 1972, un total de 600 agricultores afroamericanos procedentes de Alabama foron analizados polo servizo de sa\u00fade p\u00fablica dos Estados Unidos no estudo Tuskegee Syphilis. No presente libro anal\u00edzase o contexto da experimentaci\u00f3n m\u00e9dico con humanos no s\u00e9culo XVIII e cuesti\u00f3nase se as grandes poboaci\u00f3ns de escravos das plantaci\u00f3ns americanas foron usados como cobaias.\nEn \"Secret Cures of Slaves,\" Schiebinger busca responder a preguntas sobre raza e sexo nas probas de drogas baseadas en historias do contexto da escravitude, a expansi\u00f3n colonial e o desenvolvemento de probas de drogas e \u00e9tica m\u00e9dica na \u00e9poca. A autora explora a circulaci\u00f3n do co\u00f1ecemento m\u00e9dico entre \u00c1frica, Europa e Am\u00e9rica, facendo fincap\u00e9 en que o co\u00f1ecemento se constru\u00edu no medio da conquista colonial, a escravitude, a violencia e o segredo.\nGendered Innovations in Science, Health &amp; Medicine, Engineering, and Environment (2009) (en galego: \"Innovaci\u00f3ns de x\u00e9nero en ciencia, sa\u00fade e medicina).\"\nSchiebinger acu\u00f1ou o termo \"G\"endered Innovations\"\" (innovaci\u00f3ns de x\u00e9nero) no 2005. En 2011 entrou en colaboraci\u00f3n coa Comisi\u00f3n Europea para promover a li\u00f1a de investigaci\u00f3n e metodolox\u00eda creada e guiada por ela mesma. O proxecto reuniu a m\u00e1is de 80 cient\u00edficos naturais, enxe\u00f1eiros e expertos en x\u00e9nero nunha serie de talleres colaborativos que atraeron talento dos Estados Unidos, Europa, Canad\u00e1 e, m\u00e1is recentemente, Asia. O proxecto serviu de base para os requisitos de \"dimensi\u00f3n de x\u00e9nero na investigaci\u00f3n\" no marco de financiamento Horizon 2020 da Comisi\u00f3n Europea.\nO proxecto desenvolveu m\u00e9todos pr\u00e1cticos de an\u00e1lise de x\u00e9nero e sexo en ciencia, tecnolox\u00eda, enxe\u00f1ar\u00eda e matem\u00e1ticas e proporcionou 26 estudos de caso que mostran como o x\u00e9nero e o sexo conducen a descubrimentos e innovaci\u00f3ns, desde a investigaci\u00f3n en c\u00e9lulas nai ata a investigaci\u00f3n sobre osteoporose en homes, modelos de probas de choque con mulleres embarazadas e tecnolox\u00eda de asistencia para anci\u00e1ns. Por exemplo, o estudo de caso Google Translate. En 2012, grupos que traballan nas innovaci\u00f3ns de x\u00e9nero descubriron que Google Translate establece o pronome masculino como predeterminado en Internet. A discriminaci\u00f3n de x\u00e9nero no pasado acent\u00faa a desigualdade de x\u00e9nero no futuro. Google Translate herda o nesgo cando usa datos hist\u00f3ricos. A discriminaci\u00f3n de x\u00e9nero perpet\u00faase incluso cando universidades, gobernos e empresas implementan pol\u00edticas de promoci\u00f3n da igualdade. O proxecto tam\u00e9n creou condici\u00f3ns para o desenvolvemento dunha ciencia responsable do x\u00e9nero. Schiebinger e outros colegas publicaron directrices para os editores de revistas m\u00e9dicas para avaliar a an\u00e1lise de x\u00e9nero e x\u00e9nero en artigos remitidos para a s\u00faa publicaci\u00f3n.\nPlants and Empire: Colonial Bioprospecting in the Atlantic World (2004) (en galego: \"Plantas e imperio: Bioprospectiva colonial no mundo atl\u00e1ntico).\"\nDesta volta, o foco pasa de Europa ao Atl\u00e1ntico. Schiebinger desenvolve a agnotolox\u00eda (historia cultural da ignorancia), unha metodolox\u00eda que explora o movemento, o trinfo, a supresi\u00f3n e a extinci\u00f3n do co\u00f1ecemento diverso nos encontros entre europeos e habitantes do Caribe no s\u00e9culo XVIII. A\u00ednda que gran parte da historia da ciencia colonial aborda o xeito en que o co\u00f1ecemento cambiaba entre continentes e tradici\u00f3ns heterodoxas, Schiebinger analiza por que o co\u00f1ecemento importante non se transferiu do novo mundo a Europa.\nHas Feminism Changed Science? (1999) (en galego: \"Cambiou o feminismo a ciencia?\")\nNesta obra, describe os factores que levaron \u00e1 desigualdade entre homes e mulleres no campo das ciencias. A primeira parte aborda os impactos dalgunhas das primeiras mulleres co\u00f1ecidas por participar en ciencias como Christine de Pizan e Marie Curie. Tam\u00e9n analiza o n\u00famero de mulleres en varias \u00e1reas da ciencia a finais do s\u00e9culo XX nos Estados Unidos. A autora argumenta ademais que o reforzo cultural dos roles de x\u00e9nero pode axudar a explicar o menor n\u00famero de mulleres na ciencia. A segunda parte explica que a ciencia foi concibida como unha \u00e1rea masculina e que a divisi\u00f3n dos roles de x\u00e9nero no \u00e1mbito privado pode evitar a evoluci\u00f3n da muller en \u00e1reas cient\u00edficas. A terceira parte explora as perspectivas que as mulleres achegaron a \u00e1reas como a medicina, a primatolox\u00eda, a arqueolox\u00eda, a biolox\u00eda e a f\u00edsica. Non obstante, un gran n\u00famero de mulleres cient\u00edficas nun campo cient\u00edfico non necesariamente conducen a un cambio nos presupostos da ciencia ou da cultura da ciencia.\nNature's Body: Gender in the Making of Modern Science (1993) (en galego: \"O corpo da natureza)\"\nO libro c\u00e9ntrase en como o co\u00f1ecemento est\u00e1 relacionado co x\u00e9nero. Schiebinger mostra como as estruturas de x\u00e9nero son aspectos importantes do contido da ciencia moderna recente, con estudos de caso que exploran o sexo das plantas, as pol\u00edticas de x\u00e9nero de taxonom\u00edas e nomenclaturas, o x\u00e9nero dos monos e a axencia atribu\u00edda \u00e1s mulleres na formaci\u00f3n de personaxes raciais.\nO cap\u00edtulo m\u00e1is co\u00f1ecido \u00e9 \"Why Mammals are Called Mammals\", coa historia do peito en Europa no s\u00e9culo XVIII. O cap\u00edtulo trata como as noci\u00f3ns de x\u00e9nero formaron taxonom\u00edas e como estas taxonom\u00edas apoiaron os roles de x\u00e9nero na sociedade. O libro tam\u00e9n cont\u00e9n cap\u00edtulos sobre a orixe dos estudos cient\u00edficos sobre raza e sexo no s\u00e9culo XVIII e a s\u00faa relaci\u00f3n con preguntas sobre quen debe ser inclu\u00eddo ou exclu\u00eddo das instituci\u00f3ns cient\u00edficas emerxentes.\nThe Mind Has No Sex? Women in the Origins of Modern Science (1989) (en galego: \"Non ten sexo o cerebro? Mulleres nas orixes da ciencia moderna\").\nEste galardoado traballo c\u00e9ntranse na historia da ciencia e da medicina do s\u00e9culo XVIII. O libro \u00e9 un dos primeiros traballos acad\u00e9micos que investigou o x\u00e9nero e a muller nas orixes da ciencia occidental moderna, expo\u00f1endo o mito do corpo natural e o mito do co\u00f1ecemento neutral. Schiebinger demostra que a demanda de obxectividade era o elemento que mantivo un sistema que fac\u00eda invisible e fac\u00eda invisible a exclusi\u00f3n das mulleres na ciencia. Segundo a autora, as mulleres estaban listas e dispostas a ocupar o seu lugar en ciencias ao comezo do per\u00edodo moderno en astronom\u00eda, f\u00edsica, matem\u00e1ticas, anatom\u00eda e bot\u00e1nica.\nSchiebinger identifica por primeira vez a estas mulleres e \u00e1s estruturas da sociedade moderna europea europea que lles deu un lugar na ciencia. Por exemplo, o seu traballo en mulleres alem\u00e1s como Maria Sibylla Merian e Maria Margarethe Winkelmann que traballan en ciencias dun xeito similar aos corpos corporativos. Schiebinger contou a historia da astr\u00f3noma Maria Margarethe Winkelmann e describiu cami\u00f1os ignorados cara \u00e1s mulleres na ciencia no s\u00e9culo XVIII. Winkelmann solicitou ser astr\u00f3noma na Royal Academy of Sciences de Berl\u00edn cando o seu marido morreu en 1710. A pesar do apoio do gran fil\u00f3sofo Gottfried Wilhelm Leibniz, ela foi rexeitada. A seguir, pechouse a porta para as mulleres astr\u00f3nomas nos vindeiros s\u00e9culos.\nA feminidade tam\u00e9n foi exclu\u00edda da ciencia moderna. A parte m\u00e1is co\u00f1ecida do libro \u00e9 o cap\u00edtulo \"Skeletons in the Closet,\" que conta a historia das primeiras ilustraci\u00f3ns de esqueletos de mulleres en anatom\u00eda europea. Schiebinger argumenta que un intento por definir a posici\u00f3n das mulleres (especialmente as mulleres de clase media branca) na sociedade europea en xeral e en ciencia en particular xerou as primeiras representaci\u00f3ns do esqueleto feminino. Xurdiu un debate importante sobre as debilidades e fortalezas destes esqueletos femininos, con foco nas representaci\u00f3ns do cranio como medida da intelixencia e da pelve como medida da feminidade. Despois da d\u00e9cada de 1750, a anatom\u00eda da diferenza de sexo proporcionou unha base para constru\u00edr relaci\u00f3ns naturais entre sexos. Citouse a aparentemente superior construci\u00f3n do corpo (e da mente) masculino para xustificar o seu papel social. Ao mesmo tempo, as particularidades do corpo feminino xustificaban o seu papel natural como esposa e como nai. As mulleres non deben ser iguais c\u00f3s homes na ciencia e na sociedade, sen\u00f3n os seus complementos."}
{"id": "490664", "revid": "88215", "url": "https://gl.wikipedia.org/wiki?curid=490664", "title": "24\u00ba Rally da Coru\u00f1a", "text": ""}
{"id": "490670", "revid": "89787", "url": "https://gl.wikipedia.org/wiki?curid=490670", "title": "Edith Sch\u00f6nert-Gei\u00df", "text": "Edith Sch\u00f6nert-Gei\u00df, nada o 7 de agosto de 1933 en Dresden (Saxonia) e finada o 12 de xu\u00f1o de 2012 en Berl\u00edn, foi unha numism\u00e1tica alem\u00e1 salientable polas s\u00faas investigaci\u00f3ns sobre numism\u00e1tica grega, sinaladamente de Tracia.\nTraxectoria.\nLogo de finalizar a educaci\u00f3n secundaria en Dresden, Edith Sch\u00f6nert estudou Ciencias da Historia na Universidade Humboldt de Berl\u00edn. Aos seus 23 anos, o 1 de setembro de 1956, comezou a traballar no Instituto Central de Historia Antiga e Arqueolox\u00eda, dependente da Academia de Ciencias da Rep\u00fablica Democr\u00e1tica Alem\u00e1, onde se implicou na continuaci\u00f3n do proxecto \"Griechisches M\u00fcnzwerk\", sobre cecas gregas, que finalmente acabou por dirixir.\nA\u00ednda que o seu apelido orixial \u00e9 Sch\u00f6nert, logo do seu casamento substitu\u00eduno polo do seu marido, Gei\u00df, e m\u00e1is tarde comezou a asinar as s\u00faas publicaci\u00f3ns co composto Sch\u00f6nert-Gei\u00df.\nEn 1960 acadou o doutoramento cunha tese titulada \"Provinzialpr\u00e4gung der Stadt Perinthos\" (\"Cu\u00f1axe provincial da cidade de Perinthos\"), presentada na Universidade Humboldt. En 1966 logrou a s\u00faa habilitaci\u00f3n como profesora universitaria co seu estudo \"Die fr\u00fche Silberpr\u00e4gung von Byzantion\" (\"A primeira cu\u00f1axe de prata de Bizancio\").\nCon motivo da s\u00faa xubilaci\u00f3n o 31 de agosto de 1998 foi honrada cunha publicaci\u00f3n cient\u00edfica na s\u00faa homenaxe."}
{"id": "490673", "revid": "5863", "url": "https://gl.wikipedia.org/wiki?curid=490673", "title": "Xulio Rodr\u00edguez Yordi", "text": ""}
{"id": "490674", "revid": "5863", "url": "https://gl.wikipedia.org/wiki?curid=490674", "title": "Jos\u00e9 Lu\u00eds Bugallal y Marchesi", "text": ""}
{"id": "490676", "revid": "89787", "url": "https://gl.wikipedia.org/wiki?curid=490676", "title": "Caroline Criado-Perez", "text": "Caroline Emma Criado Perez, nada no Brasil en 1984, \u00e9 unha xornalista e activista feminista brit\u00e1nica. A s\u00faa primeira campa\u00f1a nacional, o proxecto Women's Room, buscaba que as mulleres expertas estivesen mellor representadas nos medios de comunicaci\u00f3n. Op\u00faxose \u00e1 eliminaci\u00f3n da \u00fanica muller nos billetes brit\u00e1nicos, o que levou ao r\u00e1pido anuncio do Banco de Inglaterra de que a imaxe de Jane Austen aparecer\u00eda no billete de 10 libras esterlinas en 2017. Esa campa\u00f1a xeroulle un acoso sostido na s\u00faa conta de Twitter e doutras mulleres, polo que a rede social anunciou plans para mellorar os seus procedementos de denuncia. A s\u00faa campa\u00f1a m\u00e1is recente foi promover a colocaci\u00f3n da estatua da sufraxista Millicent Fawcett no Parliament Square, inaugurada en abril de 2018, como parte das celebraci\u00f3ns do centenario da obtenci\u00f3n do sufraxio feminino no Reino Unido. \nTraxectoria.\nInfancia e educaci\u00f3n.\nNada no Brasil, a s\u00faa nai \u00e9 unha enfermeira inglesa que traballou con M\u00e9dicos Sen Fronteiras en varias misi\u00f3ns de axuda humanitaria, e o seu pai \u00e9 un empresario arxentino e director xeral da cadea de supermercados Safeway no Reino Unido. A familia viviu en varios pa\u00edses durante a s\u00faa infancia, inclu\u00edndo Espa\u00f1a, Portugal e Taiw\u00e1n, as\u00ed como o Reino Unido. Cando ti\u00f1a 11 anos, o seu pai trasladouse aos Pa\u00edses Baixos e ela foi a un internado, a Escola Oundle, onde sufriu acoso escolar.\nCriado pasou un ano na universidade en Londres, e logo abandonou un curso de historia. Tendo desenvolvido paix\u00f3n pola \u00f3pera durante a s\u00faa adolescencia, quixo converterse en cantante de \u00f3pera, e varios traballos sufragaron as s\u00faas clases de canto. Traballou en mercadotecnia dixital durante alg\u00fans anos, e logo estudou para obter un t\u00edtulo en Literatura Inglesa. Conseguiu un posto para estudar Lingua e Literatura Inglesa en Keble College, Oxford, e graduouse na Universidade de Oxford en 2012. O estudo da lingua e o x\u00e9nero e un libro da ling\u00fcista Deborah Cameron sobre a relaci\u00f3n do x\u00e9nero cos pronomes, levou a Criado a converterse en feminista.\nFoi subcampioa no concurso de escritura para estudantes da Biblioteca de Londres en 2012. Dende ent\u00f3n, traballou como editora dun portal de informaci\u00f3n e redes da industria farmac\u00e9utica, e en 2013 cursou un m\u00e1ster en Estudos de x\u00e9nero da London School of Economics.\nNun perfil de xu\u00f1o de 2013 da xornalista Cathy Newman para o seu blog no xornal \"The Daily Telegraph\", Criado comentou: \"a cultura na que vivimos est\u00e1 feita de pequenos actos sexistas que podes ignorar, pero cando pensas neles colectivamente empezas a ver un patr\u00f3n\".\nCampa\u00f1a.\nRepresentaci\u00f3n feminina nos medios de comunicaci\u00f3n.\nEn novembro de 2012, xunto con Catherine Smith, fundou o sitio web Women's Room, cuxo obxectivo \u00e9 recoller suxesti\u00f3ns para as mulleres profesionais e transmitilas aos xornalistas para aumentar a proporci\u00f3n de mulleres nos medios de comunicaci\u00f3n. O detonante deste proxecto foron d\u00faas reportaxes no programa \"Today\" de \"BBC\" \"Radio 4\", emitidas en outubro de 2012, sobre a prevenci\u00f3n dos embarazos en adolescentes e o cancro de mama, nos que non se entrevistou a ningunha experta e os entrevistadores tam\u00e9n eran homes. O presentador John Humphrys tivo que preguntar sobre o \u00faltimo tema: \"Se foses muller, non dubidar\u00edas en facer unha revisi\u00f3n m\u00e9dica?\" Un dos entrevistados no tema dos embarazos adolescentes foi Anthony Seldon, director do Wellington College, unha escola p\u00fablica. Criado escribiu que Seldon poder\u00eda ser unha autoridade na historia pol\u00edtica brit\u00e1nica contempor\u00e1nea, pero non no tema que estaba a tratarse. Comentou a selecci\u00f3n bastante estreita de voces, tanto nas l\u00ed\u00f1as sociais como nas de x\u00e9nero, nos debates emitidos a principios de novembro de 2012: \"Estas voces est\u00e1n a dar forma ao debate, e por tanto exercen unha enorme influencia sobre as nosas pol\u00edticas p\u00fablicas, actualmente populistas. Se a pol\u00edtica p\u00fablica vai ser tan sensible aos medios de comunicaci\u00f3n, fagamos que os medios de comunicaci\u00f3n sexan verdadeiramente representativos do p\u00fablico\".\nSobre a controversia de Wikipedia de abril de 2013 sobre a creaci\u00f3n dunha subcategor\u00eda para as novelistas estadounidenses, Criado dixo: \"Perpet\u00faa a idea de que os homes son os predeterminados e non necesitan ser marcados de ningunha maneira, mentres que as mulleres seguen sendo vistas como os valores at\u00edpicos.\"\nAs mulleres nos billetes.\nNoutra campa\u00f1a, criticou a decisi\u00f3n do Banco de Inglaterra de substitu\u00edr a Elizabeth Fry por Winston Churchill no billete de 5 libras, co que non quedou ningunha muller no reverso dos billetes. A ra\u00ed\u00f1a Isabel II est\u00e1 representada na fronte dos billetes, con persoas historicamente prominentes no reverso. Desestimando a Churchill como \"outro home branco\", Criado sinalou que a Lei de Igualdade de 2010 compromete \u00e1s instituci\u00f3ns p\u00fablicas a \"eliminar a discriminaci\u00f3n\", mentres que a proba de que o Banco actuara coa \"debida consideraci\u00f3n\" requirida estaba ausente porque os detalles do proceso de toma de decisi\u00f3ns non se fixeron p\u00fablicos. Criado reuniuse coa xefa de billetes Vitoria Cleland e o xefe de caixa Chris Salmon no Banco para discutilo.\nA campa\u00f1a, secundada por 35.000 persoas, e co apoio financeiro para unha potencial batalla legal, obrigou ao gobernador do Banco de Inglaterra, a anunciar que a imaxe de Jane Austen aparecer\u00eda nun novo billete de 10 libras, substitu\u00edndo a de Winston Churchill. \"A xente dixo que isto non era algo tan importante para abordar, pero non escoll\u00edn por un motivo especial os billetes\", comentou Criado a Vanessa Thorpe de \"The Observer\". \"Acababa de ver o novo billete [proposto] e pensei: 'Non vou a ter isto'. E o Banco de Inglaterra non \u00e9 unha instituci\u00f3n pequena\". Jane Austen non era a s\u00faa figura hist\u00f3rica feminina preferida, pero a\u00ednda as\u00ed Criado aprobou a elecci\u00f3n: \"Ela empregou o seu tempo burl\u00e1ndose do sistema. Todos os seus libros tratan de como as mulleres est\u00e1n atrapadas e mal representadas. \u00c9 moi triste que dixese iso fai 200 anos e que a\u00ednda hoxe eu te\u00f1a que dicilo\".\nNun artigo publicado no \"London Evening Standard\" en setembro de 2017, Criado escribiu que doar\u00eda o seu primeiro \"billete de 10 libras de Austen\" ao refuxio de mulleres da s\u00faa localidade: \"Parece a forma correcta de terminar este cap\u00edtulo da mi\u00f1a vida\". Outros seguiron o exemplo, doando os seus billetes a diferentes organizaci\u00f3ns de beneficencia.\nAcoso en Twitter.\nA decisi\u00f3n do Banco de Inglaterra con respecto aos billetes en xullo de 2013 xerou unha onda de ameazas en Twitter, inclu\u00edndo ameazas de violaci\u00f3n e asasinato, contra Criado e outras mulleres. Nese momento, Criado denunciou que estaba a recibir unhas 50 ameazas deste tipo cada hora, e atopou algo inadecuada a suxesti\u00f3n de encher un formulario para Twitter detallando o que sufrira. No punto m\u00e1is \u00e1lxido do ataque, Criado explicou que non pod\u00eda nin comer nin durmir: \"Non sei se tiven unha especie de crise nerviosa. Fun incapaz de funcionar, incapaz de ter interacci\u00f3ns normais\".\nEstatua de Millicent Fawcett.\nO 8 de marzo de 2016, D\u00eda Internacional da Muller, Criado notou a ausencia dunha estatua de muller no Parliament Square en Westminster. As once estatuas, inclu\u00edndo a Winston Churchill e Nelson Mandela, conmemoraban a homes.\nLanzou unha campa\u00f1a para que se erixise unha estatua dunha sufraxista en Parliament Square con motivo do centenario do Representation of the People Act 1918. \"Se viv\u00edsemos nun mundo xusto, as mulleres hist\u00f3ricas e que non pertencen \u00e1 realeza non constituir\u00edan un m\u00edsero 2,7% de todas as estatuas do Reino Unido\", escribiu no \"New Statesman\". \"Pero non vivimos nun mundo xusto. E son realista sobre o ritmo do cambio\". A s\u00faa carta aberta ao recentemente elixido alcalde de Londres, Sadiq Khan, publicada por \"The Daily Telegraph\" en maio seguinte, foi asinada por varias mulleres relevantes. Khan declarou deseguido estar de acordo pero non se comprometeu co lugar que ela desexaba, o Parliament Square. Unha petici\u00f3n asinada por 74.000 persoas foi presentada por Criado en xu\u00f1o nun evento nas Salas de Estado da Casa do Presidente da C\u00e1mara de Representantes, auspiciado pola Fawcett Society suxerindo agora a Millicent Fawcett como a figura a representar. Criado estivo de acordo.\nEn abril de 2017, Sadiq Khan anunciou que se encargara \u00e1 artista Gillian Wearing a creaci\u00f3n dunha estatua da sufraxista Millicent Fawcett. A primeira ministra Theresa May tam\u00e9n deu a s\u00faa aprobaci\u00f3n. Fawcett \u00e9 a primeira muller que aparece nunha estatua na praza, e Wearing \u00e9 a primeira muller escultora que ten unha estatua situada al\u00ed. Ao anunciar o plan para a estatua de Fawcett, Khan dixo: \"Simplemente non est\u00e1 ben que case un s\u00e9culo despois do sufraxio feminino, a Praza do Parlamento siga sendo unha zona s\u00f3 para homes, e estou encantado de que isto cambie pronto grazas \u00e1 inspirada campa\u00f1a de Caroline\". A estatua foi inaugurada o 24 de abril de 2018 para a conmemoraci\u00f3n da extensi\u00f3n do dereito de voto \u00e1s mulleres en 1918, a\u00ednda que esta extensi\u00f3n foi nun principio en termos desiguais para os homes. No z\u00f3colo da estatua at\u00f3panse os nomes e as fotos de 55 mulleres (e 4 homes) que loitaron polo dereito ao voto feminino.\nReco\u00f1ecementos.\nDebido ao \u00e9xito da s\u00faa campa\u00f1a sobre a falta de representaci\u00f3n de mulleres nos billetes, Criado ga\u00f1ou o premio \u00e1 defensora dos dereitos humanos do ano do grupo de presi\u00f3n Liberty en novembro de 2013. Ese mesmo ano, tam\u00e9n foi nomeada unha das da \"BBC\". En 2015, durante a celebraci\u00f3n dos aniversarios da ra\u00ed\u00f1a Isabel II, Criado foi nomeada Oficial da Orde do Imperio Brit\u00e1nico (OBE) polos seus servizos \u00e1 igualdade e a diversidade, particularmente nos medios de comunicaci\u00f3n. En 2019, foi tam\u00e9n galardoada co Royal Society Insight Investment Science Books Prize e o Financial Times Business Book of the Year polo seu libro \"Invisible Women\" (en galego, \"A muller invisible\").'"}
{"id": "490677", "revid": "5863", "url": "https://gl.wikipedia.org/wiki?curid=490677", "title": "Andr\u00e9s Betetos Iglesias", "text": ""}
{"id": "490678", "revid": "89787", "url": "https://gl.wikipedia.org/wiki?curid=490678", "title": "Manuel \u00c1ngel \u00c1lvarez", "text": "Manuel \u00c1ngel \u00c1lvarez, nado na Guarda o 15 de febreiro de 1855 e finado en Madrid o 1 de novembro de 1921, foi un pintor, ilustrador e escultor galego de finais do s. XIX e comezos do XX. Asinaba as s\u00faas obras co seu primeiro apelido, \u00c1ngel.\nTraxectoria.\nPertencente a unha familia acomodada, fillo de Manuel \u00c1ngel Portela e Emilia \u00c1lvarez Alonso, iniciouse moi novo na pintura e aos dezaoito anos de idade xa gravara os frescos da igrexa de Santa Mari\u00f1a do Rosal. En Madrid estudou na Escola Especial de Pintura, Escultura e Gravado, perfeccionando en 1873 a s\u00faa aprendizaxe como copista no Museo Nacional del Prado, e entre 1873 e 1875 estudou na Real Academia de Belas Artes de San Fernando, nunha clase dirixida polo escultor Ponciano Ponzano; nese \u00faltimo ano emigrou \u00e1 Habana, onde resid\u00eda un irm\u00e1n seu. Al\u00ed traballou como ilustrador da revista \"La Ilustraci\u00f3n Gallega y Asturiana\" e iniciouse na paisaxe e os temas hist\u00f3ricos, alcanzando un alto reco\u00f1ecemento, en especial como retratista; alg\u00fans dos seus cadros, como \"Reclu\u00edda\" ou \"Violaci\u00f3n\", chegaron a venderse por 1\u00a0125 pesetas.\nPintou o gran sal\u00f3n do Centro Gallego de La Habana e, logo de pasar por Porto Rico, onde contou co apoyo de Agust\u00edn Sobrino Vicente, regresou a Espa\u00f1a en 1881 con dous proxectos: concorrer \u00e1 Exposici\u00f3n Nacional dese ano coa s\u00faa obra \"Do\u00f1a Leonor T\u00e9llez, reina de Portugal, en el convento de Tordesillas\" (3,3 x 2,40 m) e presentar, o ano seguinte, \u00e1 Exposici\u00f3n do Ministerio de Ultramar a s\u00faa obra \"El Mariscal Pedro Pardo de Cela\". A prensa dedicoulle grandes eloxios e denominouno \"O pintor da Historia\", t\u00edtulo co que foi co\u00f1ecido posteriormente. Doou \u00e1 Deputaci\u00f3n de Pontevedra o \u00f3leo do mariscal a cambio dunha bolsa de 1\u00a0000 pesetas para realizar estudos en Madrid e Florencia. E anos despois pediu que estivese presente na Exposici\u00f3n Rexional Galega de Lugo de 1896. Foi a \u00fanica vez que o cadro sa\u00edu do Pazo Provincial de Pontevedra.\nA primeira edici\u00f3n d\"'O divino sainete\" (1888) de Manuel Curros Enr\u00edquez contaba na s\u00faa portada cun debuxo de Manuel \u00c1ngel, datado en 1885. En branco e negro, a ilustraci\u00f3n incl\u00fae numerosas referencias iconogr\u00e1ficas: unha muller deitada e semiespida cun crucifixo na man dereita e unha m\u00e1scara de teatro na esquerda; un animal cun rosario entre as mans; unha serpe enroscada a unha \u00e1rbore, e unha cabaza. Na parte da dereita hai un home de barba vestido coa peza impermeable tradicional feita con palla, a falar con outro home vestido elegantemente con abrigo e sombreiro. O dese\u00f1o do home co vestido tradicional galego casa coas cabeceiras de numerosas publicaci\u00f3ns desa \u00e9poca, que inclu\u00edan debuxos de homes vestidos co traxe tradicional de gala (polainas, pucho, chaleco\u2026).\nEn Madrid ti\u00f1a o seu estudo na c\u00e9ntrica Praza de Santa Catalina de los Donados. Estivo en 1882 na Exposici\u00f3n Art\u00edstica del Sal\u00f3n do xornal \"El Globo\" con \"Una reclusa\" e \"Una chula\" e participou tam\u00e9n na Exposici\u00f3n Nacional de 1884 con \"Coqueter\u00eda\" e en 1887 con \"Un juicio de Dios\". Foi galardoado con menci\u00f3ns honor\u00edficas nas Exposici\u00f3ns Nacionais de 1897 e 1912, e presentou na edici\u00f3n de 1915 os cadros \"Retrato de la se\u00f1orita do\u00f1a Virginia Portilla\" e os debuxos \"Ilustraciones\". Foi membro da Asociaci\u00f3n da Prensa e colaborador gr\u00e1fico de varios xornais como \"Nuevo Mundo\", \"El Liberal\" e \"La Ilustraci\u00f3n Nacional\". Tam\u00e9n traballou como ilustrador para a Editorial Calleja, destacando en especial os seus traballos para \"El ingenioso hidalgo Don Quijote de la Mancha\" (moi reimpreso) e \"Espa\u00f1a y su historia: \u00e1lbum gr\u00e1fico de los hechos m\u00e1s notables\" (1913) entre outros."}
{"id": "490680", "revid": "22795", "url": "https://gl.wikipedia.org/wiki?curid=490680", "title": "Baldu\u00edno", "text": "Baldu\u00edno \u00e9 un antrop\u00f3nimo masculino de orixe xerm\u00e1nica que portaron entre outros as seguintes persoas:"}
{"id": "490683", "revid": "98629", "url": "https://gl.wikipedia.org/wiki?curid=490683", "title": "Baldu\u00edno VI de Flandres", "text": "Baldu\u00edno VI de Flandres, tam\u00e9n co\u00f1ecido como Baldu\u00edno de Mons, Baldu\u00edno de Hasnon ou Baldu\u00edno o Bo, nado c. 1030 e finado en 1070, foi fillo do conde Baldu\u00edno V e Adela de Francia (1009 - 1079), condesa de Corbie, e, polo tanto, pola s\u00faa nai, neto do rei de Francia Roberto II. Era por dereito propio conde de Flandres (1067 - 1070) e por matrimonio foi conde de Hainaut (1051 - 1070) (co nome de Baldu\u00edno I de Hainaut). \nTraxectoria.\nEn 1045 foi investido momentaneamente polo emperador Henrique III coa Marca de Antuerpen. En 1051, o seu pai casou con Riquilda, vi\u00fava do conde Herman de Hainaut, e tomou posesi\u00f3n deste territorio onde foi o primeiro Baldu\u00edno. Por causa da consanguinidade, os c\u00f3nxuxes foron primeiro excomungados polo arcebispo de Cambrai actuando baixo a autoridade do Papa Le\u00f3n IX, pero m\u00e1is tarde foilles acordada unha dispensa papal en 1057 polo Papa V\u00edtor II.\nComo conde de Hainaut, Baldu\u00edno reco\u00f1eceu entre 1066 e 1070 o gremio de Valenciennes (\"Karitet\"). Por ter restaurado a Abad\u00eda de Hasnon en 1065, foi chamado alternativamente a \"Baldu\u00edno de Hasnon\".\nConde de Flandres \u00e1 morte do seu pai en 1067, o seu reinado estivo marcado pola fundaci\u00f3n da Abad\u00eda de Grammont (Geraardsbergen) que recibiu privilexios en 1068. Sab\u00e9ndose enfermo, organizou a s\u00faa sucesi\u00f3n durante a asemblea de Audenarde: ao fillo m\u00e1is vello Arnulfo pasar\u00eda Flandres, baixo a tutela de seu irm\u00e1n Roberto o Fris\u00f3n; ao fillo m\u00e1is novo, Baldu\u00edno, o Hainaut baixo a tutela da condesa Riquilda, a s\u00faa muller. No caso de morte dun dos fillos, o outro herdar\u00eda todo. Foi enterrado no mosteiro de Hasnon.\nA pesar destas precauci\u00f3ns, a pronta morte de Baldu\u00edno deixou o condado de Flandres e o de Hainaut en disputa. O condado de Flandres logo foi apropiado por Roberto o Fris\u00f3n, que se converteu en Roberto I de Flandres. O mozo Arnulfo III morrer\u00e1 o ano seguinte na batalla de Cassel.\nMatrimonio e fillos.\nDo seu matrimonio con Riquilda naceron tres fillos:"}
{"id": "490685", "revid": "5863", "url": "https://gl.wikipedia.org/wiki?curid=490685", "title": "Manuel \u00c1ngel y \u00c1lvarez", "text": ""}
{"id": "490687", "revid": "5863", "url": "https://gl.wikipedia.org/wiki?curid=490687", "title": "Juan Bautista Mart\u00ednez Gonz\u00e1lez", "text": ""}
{"id": "490689", "revid": "5863", "url": "https://gl.wikipedia.org/wiki?curid=490689", "title": "Xo\u00e1n Mart\u00ednez de Tamuxe", "text": ""}
{"id": "490691", "revid": "5132", "url": "https://gl.wikipedia.org/wiki?curid=490691", "title": "Las Vegas Aviators", "text": "Las Vegas Aviators, antes co\u00f1ecidos como Las Vegas Stars e Las Vegas 51s, son un equipo de b\u00e9isbol estadounidense das Ligas Menores (Minor League Baseball) con sede en Las Vegas, Nevada. O club, de clase Triple-A, compite na West Division da Pacific Coast League (PCL). Actualmente est\u00e1n afiliados aos Oakland Athletics da Major League Baseball. O equipo xoga os seus xogos como local no Las Vegas Ballpark, un estadio inaugurado en 2018 con capacidade para 10.000 espectadores."}
{"id": "490692", "revid": "5132", "url": "https://gl.wikipedia.org/wiki?curid=490692", "title": "Las Vegas 51s", "text": ""}
{"id": "490693", "revid": "1410", "url": "https://gl.wikipedia.org/wiki?curid=490693", "title": "S\u00e9culo -XVII", "text": "s\u00e9culo XVIII adC &lt; s\u00e9culo XVII adC &gt; s\u00e9culo XVI adC\nO s\u00e9culo XVII antes de nosa era comezou o 1 de xaneiro do ano 1700 a.C. e terminou o 31 de decembro de 1601 a.C."}
{"id": "490703", "revid": "5863", "url": "https://gl.wikipedia.org/wiki?curid=490703", "title": "Markus Winkelhock", "text": "Markus Winkelhock, nado en Stuttgart-Bad Cannstatt, Alema\u00f1a o 13 de xu\u00f1o de 1980, \u00e9 un piloto de automobilismo alem\u00e1n. Foi vencedor do Campionato FIA GT en 2012 xunto a Marc Basseng e ga\u00f1ou as 24 Horas de N\u00fcrburgring de 2012, 2014 e 2017, e as 24 Horas de Spa de 2014.\nCarreira.\nWinkelhock correu na F\u00f3rmula 3 Alem\u00e1, onde foi quinto en 2001, e cuarto nas F\u00f3rmula 3 Euroseries 2003. En 2004 participou no Deutsche Tourenwagen Masters cun Mercedes-Benz Clase CLK do equipo Persson. Non logrou puntos. Volveu aos monoplazas en 2005, participando na F\u00f3rmula Renault 3.5.\nA comezos do 2006, foi confirmado como piloto probador do equipo Midland de F\u00f3rmula 1. En 2007 seguiu como piloto de probas nenomeado Spyker. No Gran Premio de Europa foi escollido para substitu\u00edr a Christijan Albers, despedido por falta de pagamento dos seus patrocinadores. O pioloto alem\u00e1n destacou por liderar a proba durante 6 voltas tras ser o \u00fanico piloto con pneum\u00e1ticos de choiva extrema. Abandonar\u00eda posteriormente por un problema hidr\u00e1ulico."}
{"id": "490709", "revid": "89787", "url": "https://gl.wikipedia.org/wiki?curid=490709", "title": "Cheryl Contee", "text": "Cheryl Contee \u00e9 unha blogueira, escritora e empresaria estadounidense. Foi cofundadora de Jack and Jill Politics, considerado un dos dez mellores blogs afroamericanos de 2008, onde escribiu baixo o alcume de \"Jill Tubman\". Tam\u00e9n \u00e9 cofundadora de Fission Strategy e Attentive.ly. Ela \u00e9 a autora do libro de 2019, \"Mechanical Bull\", que detalla a s\u00faa historia como unha emprendedora non tradicional. Recibiu o seu t\u00edtulo na Universidade Yale e ten un International Executive M.B.A. pola Universidade de Georgetown."}
{"id": "490710", "revid": "51526", "url": "https://gl.wikipedia.org/wiki?curid=490710", "title": "Marina Ginest\u00e0", "text": "Marina Ginest\u00e0 i Coloma, nada en Tolosa, Francia o 29 de xaneiro de 1919 e finada en Par\u00eds o 6 de xaneiro de 2014, foi unha militante comunista durante a Segunda Rep\u00fablica e a guerra civil espa\u00f1ola.\nMarina Ginest\u00e0 adquiriu notoriedade pola fotograf\u00eda que o 21 de xullo de 1936 lle tomou o fot\u00f3grafo alem\u00e1n Hans Gutmann na terraza do Hotel Col\u00f3n de Barcelona, cando contaba apenas con 17 anos de idade. Esta foto converteuse nunha das iconas gr\u00e1ficas da guerra civil. Durante a contenda traballou como xornalista de varios medios de comunicaci\u00f3n republicanos, as\u00ed como mecan\u00f3grafa e como int\u00e9rprete do correspondente do diario sovi\u00e9tico \"Pravda\", Mikha\u00edl Koltsov."}
{"id": "490711", "revid": "23204", "url": "https://gl.wikipedia.org/wiki?curid=490711", "title": "Marina Ginest\u00e0 i Coloma", "text": ""}
{"id": "490714", "revid": "1505", "url": "https://gl.wikipedia.org/wiki?curid=490714", "title": "Sachertorte", "text": ""}
{"id": "490715", "revid": "1505", "url": "https://gl.wikipedia.org/wiki?curid=490715", "title": "Van Dyck", "text": ""}
{"id": "490716", "revid": "1505", "url": "https://gl.wikipedia.org/wiki?curid=490716", "title": "Museo de Historia da arte de Viena", "text": ""}
{"id": "490717", "revid": "5863", "url": "https://gl.wikipedia.org/wiki?curid=490717", "title": "Gwenc'hlan Le Scou\u00ebzec", "text": "Lo\u00efc Gwenc'hlan Le Scou\u00ebzec (en ), nado o 11 de novembro de 1929 en Plouescat e finado en Finist\u00e8re o 6 de febreiro de 2008, foi un escritor bret\u00f3n e gran dru\u00edda da Breta\u00f1a.\nTraxectoria.\nGwenc'hlan naceu na Breta\u00f1a, Francia. O seu pai era Maurice Le Scou\u00ebzec, un pintor. Gwenc'hlan pasou gran parte da s\u00faa infancia en Madagascar, Par\u00eds, Landivisiau e Douarnenez, antes de facer os seus estudos secundarios en Saint-Vincent de Pont-Croix, Saint-Yves de Quimper e Saint-Gr\u00e9goire de Tours, en 1942. Al\u00ed, formou parte do movemento scout bret\u00f3n Bleimor. Estudou historia na La Sorbonne, en Par\u00eds.\nFixo o servizo militar entre 1951 e 1953 na Lexi\u00f3n Estranxeira Francesa en Sidi-bel-Abb\u00e8s e Daya en Alxeria. Foi chamado pola Lexi\u00f3n Estranxeira Francesa para servir no 5\u00ba Rexemento de 1957 a 1958.\nFoi mestre de franc\u00e9s en Creta e Atenas dende 1953 at\u00e9 1957. Despois do seu servizo no ex\u00e9rcito, f\u00edxose profesor do Instituto de Francia en Atenas, e cando regresou a Francia en Saint-Didier-en-Velay e Versalles.\nEn 1960, empezou a estudar medicina, conseguindo a distinci\u00f3n da Facultade de Medicina de Par\u00eds. Converteuse en doutor en Quimper (dende 1969 at\u00e9 1985). Tam\u00e9n comezou o Skoazell Vreizh, o servizo de emerxencia bret\u00f3n, xunto con Xavier Grall e Yann Choucq na d\u00e9cada de 1970. Participou no \"coloquio Breta\u00f1a\" e autogoberno, en 1973. Escribiu o prefacio doo libro de Morvan Lebesque: \"peut-on \u00eatre breton ? Essai sur la d\u00e9mocratie fran\u00e7aise\" (Podemos ser bret\u00f3ns? Un ensaio sobre a democracia francesa). En 1985, fundou a editorial Beltan. Tam\u00e9n promocionou a obra do seu pai, o pintor Maurice Le Scou\u00ebzec.\nNeodruidismo.\nConverteuse en Gran Dru\u00edda dentro do \"Poellgor\" (comit\u00e9 executivo de Gorsedd) o 1 de abril de 1979, e m\u00e1is tarde ascender\u00eda a Gran Dru\u00edda da Breta\u00f1a, sucedendo a P\u00ear Loisel, o 1 de novembro de 1980. A asociaci\u00f3n Goursez Vreizh (Gorsedd da Breta\u00f1a), tam\u00e9n co\u00f1ecida como \"Breudeuriezh Drouized, Barzhed hag Ovizion Breizh\" en bret\u00f3n ou \"Fraternit\u00e9 des druides, bardes et ovates de Bretagne\" en franc\u00e9s (Fraternidade dos Dru\u00eddas, Bardos e Vates da Breta\u00f1a), representa o neodruidismo de xeito regular.\nGwenc'hlan \u00e9 o quinto Gran Dru\u00edda da Breta\u00f1a, de acordo co Gorsedd. En novembro de 1993, uniuse a un grupo de mas\u00f3ns, formando a \"loge ma\u00e7onnique de la pierre pour ensuite y instaurer le rite ma\u00e7onnique forestier\" (unha loxa mas\u00f3nica da pedra, para preservar os ritos mas\u00f3nicos do bosque)."}
{"id": "490722", "revid": "23204", "url": "https://gl.wikipedia.org/wiki?curid=490722", "title": "Lo\u00efc Gwenc'hlan Le Scou\u00ebzec", "text": ""}
{"id": "490723", "revid": "23204", "url": "https://gl.wikipedia.org/wiki?curid=490723", "title": "Gwenc'hlan ar Skouezeg", "text": ""}
{"id": "490727", "revid": "1888", "url": "https://gl.wikipedia.org/wiki?curid=490727", "title": "La Liga de Amigos", "text": "La Liga de Amigos foi un peri\u00f3dico editado en Muros entre 1907 e 1915.\nHistoria e caracter\u00edsticas.\nSubtitulado \"Peri\u00f3dico quincenal. Defensor de los intereses generales y locales de esta villa y su partido\". \u00d3rgano da Liga de Amigos de Muros fundada en 1906. Public\u00e1base os d\u00edas 15 e 30 de cada mes. Estaba dirixido por Jos\u00e9 Fuentes P\u00e9rez, e entre os seus colaboradores figuraron Juan Campelo Rodr\u00edguez e Atanasio L\u00f3pez. En 1909 editou un n\u00famero especial baixo o t\u00edtulo \"La Muy Noble, Muy Leal y Muy Humanitaria Villa de Muros - 2 de Mayo de 1808 \u00e1 2 de Mayo de 1909. RECUERDO DE LA LIGA DE AMIGOS\". Mantivo pol\u00e9micas con \"La Integridad Muradana\". Desapareceu en 1915."}
{"id": "490731", "revid": "56817", "url": "https://gl.wikipedia.org/wiki?curid=490731", "title": "La Integridad Muradana", "text": "La Integridad Muradana foi un peri\u00f3dico editado en Muros entre 1908 e 1911.\nHistoria e caracter\u00edsticas.\nSubtitulado \"Peri\u00f3dico cat\u00f3lico bimensual. Defensor de los intereses del partido judicial\", apareceu o 11 de agosto de 1908. Buenaventura Mart\u00ednez Louro era o seu redactor e administrador. Sa\u00eda os d\u00edas 11 e 26 de cada mes. Mantivo pol\u00e9micas con \"La Liga de Amigos\". A\u00ednda se publicaba en 1911."}
{"id": "490732", "revid": "88215", "url": "https://gl.wikipedia.org/wiki?curid=490732", "title": "David V\u00e1zquez Liste", "text": "David V\u00e1zquez Liste, nado na Estrada o 6 de outubro de 1976, \u00e9 un copiloto galego de rally.\nFoi sies veces campi\u00f3n de Galicia de Rally, a primeira delas con Alberto Meira (2016) e as cinco seguintes con V\u00edctor Senra (2017, 2018, 2019, 2020 e 2023). Ademais foi d\u00faas veces subcampi\u00f3n de Espa\u00f1a, guiando a Meira en 2017 e a Iv\u00e1n Ares en 2019.\nF\u00f3ra dos rallys traballa como t\u00e9cnico do servizo de emerxencias da Estrada."}
{"id": "490735", "revid": "15490", "url": "https://gl.wikipedia.org/wiki?curid=490735", "title": "Paulo R\u00edos Santom\u00e9", "text": "Paulo R\u00edos Santom\u00e9, co\u00f1ecido como Kai, nado en Moa\u00f1a en 1993, \u00e9 un pol\u00edtico galego do BNG.\nTraxectoria.\nEstudou o Grao de Ciencias Sociais na Universidade Aberta de Catalu\u00f1a. Militou en Galiza Nova dende 2015, foi membro da Direcci\u00f3n Nacional de Galiza Nova dende ese ano e membro da Executiva Nacional do BNG. Foi secretario xeral da Uni\u00f3n da Mocidade Galega, posto que abandonou en 2020. Concelleiro de Mocidade en Moa\u00f1a dende 2017. Na Asemblea Nacional Extraordinaria de outubro de 2019, foi elixido secretario xeral de Galiza Nova.. Nas auton\u00f3micas de 2020 foi o n\u00famero 6 da candidatura do BNG pola provincia de Pontevedra e foi elixido deputado do Parlamento de Galicia."}
{"id": "490736", "revid": "85894", "url": "https://gl.wikipedia.org/wiki?curid=490736", "title": "Jos\u00e9 Fuentes P\u00e9rez", "text": "Jos\u00e9 Fuentes P\u00e9rez foi un mari\u00f1o mercante e xornalista galego.\nTraxectoria.\nEmigrante en Am\u00e9rica. Capit\u00e1n da mari\u00f1a mercante. En 1897 foi nomeado presidente da \"Asociaci\u00f3n de la Marina mercante de Puerto Rico, para fomentar la Escuadra espa\u00f1ola\". de regreso a Galicia, foi un dos fundadores da Liga de Amigos de Muros en 1906, da que foi elixido secretario. Foi o director do \u00f3rgano da Liga, \"La Liga de Amigos\". Foi detido por desobediencia ao alcalde de barrio en maio de 1909, e foi acusado de inxurias graves a Ram\u00f3n Hermida Fern\u00e1ndez e procesado en 1910, foi absolto en xaneiro de 1911. En 1913 foi nomeado representante da Asociaci\u00f3n n\u00e1utica no porto de Muros."}
{"id": "490739", "revid": "5132", "url": "https://gl.wikipedia.org/wiki?curid=490739", "title": "Lehigh Valley IronPigs", "text": "Lehigh Valley IronPigs son un equipo de b\u00e9isbol estadounidense das Ligas Menores (Minor League Baseball) con sede en Allentown, Pensilvania. O club, de clase Triple-A, compite na Northeast Division da International League. Actualmente est\u00e1n afiliados aos Philadelphia Phillies da Major League Baseball. O equipo xoga os seus xogos como local no Coca-Cola Park, un estadio inaugurado en 2008 con capacidade para 10.178 espectadores e cun custo de construci\u00f3n de 50,25 mill\u00f3ns de d\u00f3lares."}
{"id": "490740", "revid": "23204", "url": "https://gl.wikipedia.org/wiki?curid=490740", "title": "Fleur Kemmers", "text": "Fleur Kemmers, nada o 4 de decembro de 1977 en Rhenen, Utrecht, \u00e9 unha arque\u00f3loga, numism\u00e1tica e acad\u00e9mica neerlandesa, profesora de Moeda e Di\u00f1eiro na Antig\u00fcidade na Universidade Goethe de Frankfurt.\nTraxectoria.\nKemmers graduouse en Arqueolox\u00eda na Universidade de \u00c1msterdam en 1996 e, logo do seu mestrado, en 2000 trasladouse a Nimega para desenvolver o seu doutoramento na Universidade Radboud, desa cidade. As s\u00faas investigaci\u00f3ns naquel momento centr\u00e1ronse nas moedas romanas atopadas na fortaleza lexionaria de Nimega, examinando o seu uso e a s\u00faa subministraci\u00f3n na rexi\u00f3n do baixo Rin no s\u00e9culo I d. de C. Fleur Kemmers acadou o seu doutoramento en 2005 e a s\u00faa tese foi publicada o ano seguinte.\nEn 2003, Kemmers traballou tam\u00e9n no Museo Real de Moedas e Medallas dos Pa\u00edses Baixos en Leiden, onde publicou achados monetarios no forte auxiliar (\"castellum\") de Albaniana. Logo do seu doutoramento continuou a traballar na Universidade Radboud como investigadora, centr\u00e1ndose daquela nas moedas romanas do per\u00edodo militar da dinast\u00eda Severa (193-211), e en 2008 e 2009 foi profesora na mesma universidade.\nEn 2010, Fleur Kemmers ingresou no departamento de Arqueolox\u00eda Cl\u00e1sica da Universidade Goethe de Frankfurt, en Alema\u00f1a, para ocupar a praza de Moeda e Di\u00f1eiro na Antig\u00fcidade. En paralelo ao seu labor docente, Kemmers continuou coas s\u00faas investigaci\u00f3ns e os seus traballos acerca das cu\u00f1axes romanas, entre os que cabe salientar a organizaci\u00f3n dunha exposici\u00f3n de moedas da colecci\u00f3n da Universidade de Erlangen-Nuremberg, en 2014."}
{"id": "490742", "revid": "1888", "url": "https://gl.wikipedia.org/wiki?curid=490742", "title": "Pablo R\u00edos Santom\u00e9", "text": ""}
{"id": "490744", "revid": "5863", "url": "https://gl.wikipedia.org/wiki?curid=490744", "title": "Fermina Ordu\u00f1a", "text": "Fermina Ordu\u00f1a, foi unha inventora espa\u00f1ola e primeira muller en conseguir un privilexio (patente) tecnol\u00f3xico en Espa\u00f1a. Resid\u00eda en Madrid.\nPatente.\nA patente describ\u00eda unha carruaxe especial para vender leite (vaca, cabra ou burra) ao p\u00fablico. A protecci\u00f3n da patente ti\u00f1a un prazo de cinco anos a partir da s\u00faa data de expedici\u00f3n, o 20 de maio de 1890."}
{"id": "490745", "revid": "56817", "url": "https://gl.wikipedia.org/wiki?curid=490745", "title": "Julia Rodr\u00edguez-Maribona", "text": "Julia Rodr\u00edguez-Maribona, nada en Avil\u00e9s o 12 de novembro de 1923 e finada en Neuch\u00e2tel (Su\u00edza) o 16 de marzo de 2005, foi unha enfermeira espa\u00f1ola considerada a inventora da fregona xunto coa s\u00faa nai Julia Montouss\u00e9 Frages.\nTraxectoria.\nJulia Rodr\u00edguez \u00e9 filla de Julia Montouss\u00e9 e o industrial Jos\u00e9 Maribona. Na d\u00e9cada dos oitenta, emigrou a Su\u00edza onde co\u00f1eceu ao seu segundo marido, Albert, e exerceu como enfermeira. Morreu de leucemia na cidade su\u00edza de Neuchatel o 16 de marzo de 2005.\nRodr\u00edguez e a s\u00faa nai dese\u00f1aron un dispositivo de limpeza que combinaba cubo, pau e trapo, que posteriormente foi co\u00f1ecido como fregona. Por este invento, obtiveron en 1953 o modelo de utilidade (un tipo de dereito que se concede a unha invenci\u00f3n e que impide a terceiros utilizar comercialmente a invenci\u00f3n protexida, sen a s\u00faa autorizaci\u00f3n) n\u00ba 34.262, co t\u00edtulo \"Dispositivo acoplable a toda clase de recipientes tal como baldes, cubos, caldeiros e similares, para facilitar o fregado, lavado e secado de pisos, chans, corredores, z\u00f3colos e locais en xeral\".\nO dese\u00f1o foi adquirido pola f\u00e1brica de artigos de uso dom\u00e9stico Manufacturas Rodex, do enxe\u00f1eiro Manuel Jal\u00f3n, ao que si se lle outorgou o reco\u00f1ecemento do invento pola patente de invenci\u00f3n n\u00ba 298.240 en 1964, once anos despois. Rodr\u00edguez e Montouss\u00e9 seguen sen ser reco\u00f1ecidas como inventoras da fregona debido a esa diferenza xur\u00eddica entre modelo de utilidade e patente de invenci\u00f3n."}
{"id": "490747", "revid": "4817", "url": "https://gl.wikipedia.org/wiki?curid=490747", "title": "Anthony W. England", "text": "Anthony Wayne England, nado en Indianapolis (Indiana) o 15 de maio de 1942, \u00e9 un astronauta estadounidense retirado que formou parte da misi\u00f3n STS-51-F. Pasou un total de 7,95 d\u00edas no espazo.\nTraxectoria.\nEngland graduouse en xeolox\u00eda polo Instituto de Tecnolox\u00eda de Massachusetts (MIT) en 1965 e \u00e9 doutor na mesma materia polo MIT en 1970.\nFoi seleccionado pola NASA como astronauta en agosto de 1967, participando na misi\u00f3n STS-51-F e pasando un total de 7,95 d\u00edas no espazo. Retirouse da NASA en 1988."}
{"id": "490748", "revid": "22570", "url": "https://gl.wikipedia.org/wiki?curid=490748", "title": "Joe Engle", "text": "Joe Henry Engle, nado en Abilene (Kansas) o 26 de agosto de 1932, \u00e9 un astronauta estadounidense retirado que formou parte da misi\u00f3n STS-2 e STS-51-I. Pasou un total de 9,35 d\u00edas no espazo.\nTraxectoria.\nEngle graduouse en enxe\u00f1er\u00eda aeron\u00e1utica pola Universidade de Kansas en 1956, mesmo ano no que entrou na escola de voo da Forza A\u00e9rea dos Estados Unidos. Foi seleccionado pola NASA como astronauta en marzo de 1966. Foi o piloto de reserva do m\u00f3dulo lunar da misi\u00f3n Apollo 14 e foi asignado \u00e1 misi\u00f3n Apollo 17 antes de que os recortes produciran cancelaci\u00f3ns de misi\u00f3ns posteriores e movemento de tripulaci\u00f3ns. Finalmente participou como comandante nas misi\u00f3ns STS-2 e STS-51-I e pasando un total de 9,35 d\u00edas no espazo."}
{"id": "490749", "revid": "72012", "url": "https://gl.wikipedia.org/wiki?curid=490749", "title": "Joseph H. Engle", "text": ""}
{"id": "490764", "revid": "5863", "url": "https://gl.wikipedia.org/wiki?curid=490764", "title": "Mar\u00eda Monserrat Prado Cores", "text": ""}
{"id": "490765", "revid": "5863", "url": "https://gl.wikipedia.org/wiki?curid=490765", "title": "Beatriz Pino Ocampo", "text": ""}
{"id": "490767", "revid": "5863", "url": "https://gl.wikipedia.org/wiki?curid=490767", "title": "Vestido tradicional galego", "text": ""}
{"id": "490770", "revid": "23204", "url": "https://gl.wikipedia.org/wiki?curid=490770", "title": "Alice Sz\u00e1szn\u00e9 Burger", "text": "Alice Sz\u00e1szn\u00e9 Burger, nada en Budapest en 1925, \u00e9 unha arque\u00f3loga e numism\u00e1tica h\u00fangara especializada nas provincias romanas.\nTraxectoria.\nLogo de acabar a s\u00faa educaci\u00f3n secundaria en 1947, Alice Sz\u00e1szn\u00e9 Burger cursou os seus estudos superiores de Arqueolox\u00eda e Historia da Arte na Universidade E\u00f6tv\u00f6s-Lor\u00e1nd, de Budapest, na que se graduou en 1952. En 1959 acadou o seu doutoramento en arqueolox\u00eda da Antig\u00fcidade cunha tese sobre a moeda e a circulaci\u00f3n monetaria no baixo Imperio Romano na provincia romana de Pannonia, que foi publicada en 1981.\nEntre 1949 e 1950 traballou no Centro nacional de Museos e Monumentos de Hungr\u00eda, e de 1951 a 1982 desenvolveu a s\u00faa actividade no Museo Nacional H\u00fangaro, onde dirixiu o departamento de Investigaci\u00f3n de Solos, e da s\u00faa colaboraci\u00f3n co director xeral do museo, Ferenc F\u00fclep, xurdiron varias publicaci\u00f3ns conxuntas.\nAs \u00e1reas nas que centrou as s\u00faas investigaci\u00f3ns son a arqueolox\u00eda da Roma provincial, especialmente a relativa \u00e1 provincia de Pannonia e \u00e1 antiga cidade de Aquincum, as\u00ed como o estudo dos cemiterios e dos rituais funerarios, a investigaci\u00f3n sobre monumentos e a numism\u00e1tica. Con estas li\u00f1as de interese, participou en diversas escavaci\u00f3ns nas provincias h\u00fangaras de Baranya, Tolna e Somogy, e participou en proxectos de investigaci\u00f3n como \"Tabula Imperii Romani\" (para a creaci\u00f3n dun mapa arqueol\u00f3xico do Imperio Romano), Corpus Signorum Imperii Romani (para a catalogaci\u00f3n das esculturas imperiais) e \"Corpus Inscriptionum Latinarum\" (sobre as inscrici\u00f3ns latinas antigas, fundamentalmente en Hungr\u00eda).\nAlice Sz\u00e1szn\u00e9 Burger foi, durante varios anos, a editora da revista \"R\u00e9g\u00e9szeti F\u00fczetek\" (\"Cadernos arqueol\u00f3xicos\"), do Museo Nacional H\u00fangaro."}
{"id": "490771", "revid": "65337", "url": "https://gl.wikipedia.org/wiki?curid=490771", "title": "Alice Burger", "text": ""}
{"id": "490772", "revid": "65337", "url": "https://gl.wikipedia.org/wiki?curid=490772", "title": "Alic\u00e9 Sz. Burger", "text": ""}
{"id": "490773", "revid": "56817", "url": "https://gl.wikipedia.org/wiki?curid=490773", "title": "Burger", "text": "Burger p\u00f3dese referir a:"}
{"id": "490777", "revid": "56817", "url": "https://gl.wikipedia.org/wiki?curid=490777", "title": "Arnulfo III de Flandres", "text": "Arnulfo III de Flandres, chamado tam\u00e9n \"Arnulfo o Desgraciado\", nado en 1054 e finado en Bavinchove, preto de Cassel, o 22 de febreiro de 1071, foi conde de Flandres e Hainaut entre 1070 e 1071. Era fillo de Baldu\u00edno VI, conde de Flandres e de Riquilda, condesa de Hainaut.\nTraxectoria.\nSegundo alg\u00fans historiadores, a pouca habilidade e crueldade da s\u00faa nai, Riquilda de Hainaut, empurrada polo rei Filipe I de Francia a tomar a rexencia en detrimento do irm\u00e1n de Baldu\u00edno, Roberto o Fris\u00f3n, provocaron rapidamente unha insurrecci\u00f3n da nobreza das principais cidades. Segundo outros historiadores, foi a ambici\u00f3n de Roberto o Fris\u00f3n o que o impulsou a po\u00f1er en marcha os levantamentos. En 1071, Arnulfo III morreu na batalla de Cassel, contra Roberto, que se converteu en Conde de Flandres. O condado de Hainaut foi parar ao seu irm\u00e1n m\u00e1is novo Baldu\u00edno II de Hainaut (1056 - 1098).\nFoi enterrado polo seu t\u00edo, que lle constru\u00edu un mausoleo en Saint-Bertin. A morte precoz deste conde \u00e9 a orixe da lenda de Gerbodon, vasalo de Arnulfo, que o ter\u00eda matado e, cheo de remordemento, ter\u00eda pedido ao papa que lle cortase as mans; este ter\u00eda ordenado ao seu coci\u00f1eiro que executase a tarefa, ag\u00e1s se non tremesen, cousa que se ter\u00eda producido. Perdoado, Gerbodon ter\u00eda morto en Cluny, en loor de santidade."}
{"id": "490780", "revid": "624", "url": "https://gl.wikipedia.org/wiki?curid=490780", "title": "Baldu\u00edno I de Hainaut", "text": ""}
{"id": "490781", "revid": "624", "url": "https://gl.wikipedia.org/wiki?curid=490781", "title": "Arnoldo III de Hainaut", "text": ""}
{"id": "490782", "revid": "89787", "url": "https://gl.wikipedia.org/wiki?curid=490782", "title": "Elena Garc\u00eda Armada", "text": "Elena Garc\u00eda Armada, nada en Santander en 1971, \u00e9 unha enxe\u00f1eira industrial espa\u00f1ola que lidera o grupo do CSIC que desenvolveu o primeiro exoesqueleto bi\u00f3nico do mundo para nenos con atrofia muscular espi\u00f1al, enfermidade dexenerativa que afecta a preto de 2 000 menores en Espa\u00f1a. \u00c9 co\u00f1ecida a nivel mundial.\nTraxectoria.\nCreceu nunha contorna cient\u00edfica. A s\u00faa nai \u00e9 doutora en F\u00edsica e profesora de Universidade e o seu pai era catedr\u00e1tico de Electromagnetismo, creador da Escola de Enxe\u00f1ar\u00eda de Telecomunicaci\u00f3ns en Santander.\nDoutora en Rob\u00f3tica en 2009 pola Universidade Polit\u00e9cnica de Madrid e cient\u00edfica titular no Centro de Autom\u00e1tica e Rob\u00f3tica (CAR) CSIC-UPM. Comezou a s\u00faa traxectoria profesional especializ\u00e1ndose no dese\u00f1o de robots orientados \u00e1 industria, ata que en 2009 co\u00f1eceu a Daniela, unha nena que por mor dun accidente de tr\u00e1fico quedou nun estado severo de tetraplex\u00eda. A partir dese momento o seu traballo centrouse en fabricar dispositivos orientados a mellorar as facultades f\u00edsicas, contribu\u00edr \u00e1 rehabilitaci\u00f3n e aumentar a mobilidade de nenos que sofren enfermidades neuromusculares dexenerativas.\nAs s\u00faas principais li\u00f1as de investigaci\u00f3n abarcan a mellora na axilidade da locomoci\u00f3n en cuadr\u00fapedes; a creaci\u00f3n de exoesqueletos de extremidades inferiores e ortesis activas; a estabilidade din\u00e1mica en robots cami\u00f1antes e a s\u00faa adaptaci\u00f3n a terreos complexos con perturbaci\u00f3ns ambientais.\nElena Garc\u00eda Armada \u00e9 ademais fundadora de Marsi Bionics, empresa derivada do CSIC e a UPM, cuxo obxectivo \u00e9 a investigaci\u00f3n e creaci\u00f3n de exoesqueletos pedi\u00e1tricos, estruturas baseadas en soportes que se axustan \u00e1s pernas e ao tronco do neno, e que ao incorporar motores que imitan o funcionamento do m\u00fasculo, ach\u00e9ganlle forza para cami\u00f1ar e manterse en p\u00e9.\nUn dos seus primeiros proxectos foi SILO 4, un robot de 30 quilogramos onde se testou o algoritmo de mellora de control e estabilidade da m\u00e1quina e que permit\u00eda unha maior autonom\u00eda por parte do robot, prescindindo as\u00ed de supervisi\u00f3n humana. Ao mellorar a adaptabilidade do robot ao terreo (adaptando as patas segundo percibe perturbaci\u00f3ns e alteraci\u00f3ns) aumenta o seu equilibrio e impide que envorque, o que \u00e9 fundamental para tarefas de arrastre ou transporte de cargas. SILO 4 est\u00e1 pensado para o seu uso en labores de reco\u00f1ecemento e rescate en cat\u00e1strofes e para labores de desminado.\nNo campo da creaci\u00f3n de exoesqueletos pedi\u00e1tricos, o proxecto m\u00e1is destacado e premiado foi ATLAS 2020, un exoesqueleto de 9 quilogramos de peso capaz de controlar a rixidez mentres permite un movemento m\u00e1is \u00e1xil e articulado mediante os seus diferentes sensores de forza, presi\u00f3n e temperatura. Est\u00e1 dotado de articulaci\u00f3ns intelixentes que interpretan os movementos do paciente detectando cales son desexados e cales non, algo fundamental xa que en moitos casos existen movementos espasm\u00f3dicos que, mal interpretados, levan serios riscos de seguridade ao paciente.\nPremios e reco\u00f1ecementos.\nEn 2022 premio popular ao Inventor Europeo 2022, outorgado pola Oficina Europea de Patentes (OEP)."}
{"id": "490784", "revid": "23204", "url": "https://gl.wikipedia.org/wiki?curid=490784", "title": "Y\u00e1ng gu\u0101ng p\u01d4 zh\u00e0o", "text": "Y\u00e1ng gu\u0101ng p\u01d4 zh\u00e0o (en ) \u00e9 un filme taiwan\u00e9s de 2019 dirixido e co-escrito por Chung Mong-hong. Est\u00e1 protagonizado por Chen Yi-wen, Samantha Ko, Wu Chien-ho, Liu Kuan-ting. Estreouse no Festival Internacional de Cinema de Toronto o 6 de setembro\u00a0de 2019 e tam\u00e9n foi estreado no Festival Internacional de Cinema de Toquio. Recibiu 11 nomeamentos na 56\u00aa edici\u00f3n dos Golden Horse Film Festival, ga\u00f1ando os premios de mellor filme e mellor director para Chung. Foi escollido como candidato de Taiw\u00e1n para o mellor filme internacional na 93\u00aa edici\u00f3n dos \u00d3scar, chegando a clasificarse na lista curta de febreiro."}
{"id": "490786", "revid": "98629", "url": "https://gl.wikipedia.org/wiki?curid=490786", "title": "Klaus (filme)", "text": "Klaus \u00e9 un filme espa\u00f1ol de animaci\u00f3n de 2019 escrito e dirixido por Sergio Pablos. Foi rodado en lingua alem\u00e1 e saami e foi producido por Sergio Pablos Animation Studios e foi distribu\u00eddo por Netflix. Foi escrito por Pablos xunto con Zach Lewis e Jim Mahoney, e est\u00e1 protagonizado polas voces de Jason Schwartzman, J. K. Simmons, Rashida Jones, Will Sasso, Neda Margrethe Labba, Sergio Pablos, Norm MacDonald e Joan Cusack.\n\"Klaus\" estreouse o 8 de novembro de 2019 e recibiu valoraci\u00f3ns positivas pola s\u00faa animaci\u00f3n, historia e interpretaci\u00f3ns vocais. Ga\u00f1ou 7 Premios Annie, inclu\u00edndo o mellor filme de animaci\u00f3n, e ga\u00f1ou tam\u00e9n o BAFTA \u00f3 mellor filme animado. O filme foi nomeado \u00f3 \u00d3scar \u00f3 mellor filme de animaci\u00f3n na 92\u00aa edici\u00f3n dos premios, convert\u00e9ndose no primeiro filme de animaci\u00f3n de Netflix en ser nomeado a un \u00d3scar. Competiu con \"J'ai perdu mon corps\", \"\", \"Missing Link\", perdendo finalmente contra \"Toy Story 4\".\nSinopse.\nConta unha historia alternativa de Santa Claus que difire do conto hist\u00f3rico de Nicolao de Mira, cunha ambientaci\u00f3n ficticia no s\u00e9culo XIX. O argumento xira arredor dun carteiro que \u00e9 enviado a unha illa no norte e que se fai amigo dun xogueteiro (Klaus)."}
{"id": "490791", "revid": "23204", "url": "https://gl.wikipedia.org/wiki?curid=490791", "title": "Herman Hollerith", "text": "Herman Hollerith, nado en Buffalo (Nova York) o 29 de febreiro de 1860 e finado en Washington, D.C., o 17 de novembro de 1929, foi un inventor que desenvolveu un tabulador electromagn\u00e9tico de tarxetas perforadas para axudar no resumo da informaci\u00f3n e, m\u00e1is tarde, a contabilidade. Foi o fundador da compa\u00f1\u00eda de m\u00e1quinas de tabulaci\u00f3n que se fusionou (a trav\u00e9s de adquisici\u00f3n de acci\u00f3ns) en 1911 con outras tres compa\u00f1\u00edas para formar unha quinta parte da empresa, a Computing Tabulating Recording Company, m\u00e1is tarde chamada International Business Machines (IBM).\nEst\u00e1 considerado como unha das figuras seminais no desenvolvemetno de procesamento de datos. A s\u00faa invenci\u00f3n da m\u00e1quina de tarxetas perforadas de tabulaci\u00f3n marcou o comezo da era das semiautom\u00e1ticas de procesamento de datos de sistemas, e o seu concepto de que dominaba a paisaxe durante case un s\u00e9culo. Foi un dos primeiros inform\u00e1ticos, \u00e9 dicir dos primeiros que lograron o tratamento autom\u00e1tico da informaci\u00f3n (Inform\u00e1tica=Informaci\u00f3n\u00a0+\u00a0autom\u00e1tica).\nTraxectoria.\nA pesar de ser un mozo moi intelixente, a s\u00faa mala pronunciaci\u00f3n fixo que acabase por contratar un titor privado. En 1875, aos quince anos, Hollerith logrou entrar na Universidade de Columbia, onde se graduou con honores como enxe\u00f1eiro de minas.\nTras pasar uns ver\u00e1ns traballando na s\u00faa terra natal, un dos seus antigos profesores, William Petit Throwbridge, prop\u00faxolle ser o encargado de elaborar un censo sobre o uso do vapor e da auga. Al\u00ed, co\u00f1eceu a Kate Sherman Billings, filla de John Shaw Billings, xefe do departamento de estat\u00edsticas vitais da oficina do censo dos Estados Unidos (departamento que contabiliza e estuda os nacementos, os pasamentos, os casamentos e os divorcios). As\u00ed pois, este inspirouno e axudouno na s\u00faa creaci\u00f3n, reco\u00f1ecemento que lle outorgou pouco antes de falecer.\nEn 1882, Hollerith comezou a traballar para o Instituto de Tecnolox\u00eda de Massachusetts (MIT), onde exerceu de instrutor de enxe\u00f1ar\u00eda mec\u00e1ncica. Non obstante, a s\u00faa permanencia no posto de traballo foi curta, pois non lle acababa de agradar o mundo da educaci\u00f3n. Despois, estivo en St. Louis, Missouri, onde estudou e dese\u00f1ou ferrocarr\u00eds el\u00e9ctricos. En 1884, obtivo un cargo na oficina de patentes dos Estados Unidos en Washington, D.C., cargo que desempe\u00f1ou durante os seguintes seis anos.\nHerman observou que as preguntas contidas nos censos pod\u00edan contestarse cun \"si\" ou cun \"non\". Ent\u00f3n ideou unha tarxeta perforada, unha cartolina en que, segundo estivese furada ou non en determinadas posici\u00f3ns, se contestaba este tipo de preguntas. A tarjeta ti\u00f1a 80\u00a0columnas.\nO goberno dos Estados Unidos escolleu a m\u00e1quina tabuladora de Hollerith (considerada por alg\u00fans como a primeira computadora) para elaborar o censo de 1890. Tard\u00e1ronse s\u00f3 tres anos en perforar uns 56 mill\u00f3ns de tarxetas. Isto permitiu que o cense dese pa\u00eds se puidese facer dun xeito m\u00e1is f\u00e1cil.\nHollerith patentou a s\u00faa m\u00e1quina en 1889. Un ano despois inclu\u00edu a operaci\u00f3n de sumar coa fin de empregala na contabilidade dos Ferrocarr\u00eds Centrais de Nova York.\nEn 1896, Hollerith fundou a empresa Tabulating Machine Company, coa finalidade de explotar comercialmente o seu invento. Nese momento, grazas \u00e1 s\u00faa previsi\u00f3n de patentar todos os seus inventos, posu\u00eda o monopolio do procesamento e da codificaci\u00f3n da informaci\u00f3n. En 1911, a s\u00faa compa\u00f1\u00eda fusionouse con Dayton Scale Company, International Time Recording Company e Bundy Manufacturing Company, para crear a Computing Tabulating Recording Company (CTR). O 14 de febreiro de 1924, CTR cambiou o seu nome polo de International Business Machines Corporation (IBM), da que o primeiro presidente foi Thomas John Watson, que curiosamente non estaba moi convencido do futuro que pod\u00edan ter esas m\u00e1quinas.\nHollerith faleceu o 17 de novembro de 1929 aos 69 anos, a causa dun ataque ao coraz\u00f3n. Foi enterrado en Oak Hill Cementery do barrio de Georgetown (Washington, D.C.), igual que o seu fillo, Herman Hollerith Jr.\nA m\u00e1quina tabuladora.\nNesa \u00e9poca, os censos realiz\u00e1banse de forma manual, co atraso que iso supu\u00f1a (ata dez ou doce anos). Hollerith comezou codificando a informaci\u00f3n do censo nunha fita de papel dividida en espazos, en que cada un deles significaba alg\u00fan \u00edtem: sexo, franxa de idade, raza etc. Segundo cada persoa, furaba un dos espazos concretos. Os papeis, unha vez feitos os buratos, eran lidos por un dispositivo e o proceso acelerouse un pouco. Hollerith patentou a s\u00faa m\u00e1quina en 1889 e un ano despois inclu\u00edu a operaci\u00f3n de sumar coa finalidade de empregala na contabilidade dos Ferrocarr\u00eds Centrais de Nova York. Tam\u00e9n aplicou o seu mecanismo \u00e1s estat\u00edsticas de sanidade dalgunhas cidades de Am\u00e9rica do Norte. Mentres, continuaba a perfeccionar o dese\u00f1o e o funcionamento do seu invento.\nNo ano 1887 empregouse o seu sistema para calcular datos estat\u00edsticos sobre a mortalidade en Baltimore. Hollerith xa cambiara o seu dese\u00f1o inicial e substitu\u00edra as fitas de papel por tarxetas perforadas. Como consecuencia, dese\u00f1\u00e1ronse ferramentas especiais que realizaban un orificio de 6\u00a0mm polo que se pod\u00eda introducir moita m\u00e1is informaci\u00f3n que co sistema inicial, o que se baseaba en marcar os campos con tinta, posteriormente substitu\u00edda por orificios de gran tama\u00f1o.\nCo tempo comezou a traballar no dese\u00f1o dunha m\u00e1quina tabuladora ou censadora, baseada nas anteriormente chamadas tarxetas perforadas. Deste xeito pod\u00edase almacenar m\u00e1is informaci\u00f3n e era m\u00e1is doado de gardar. Hollerith observou que a maior parte das preguntas contidas nos censos se pod\u00edan contestar cun \"si\" ou cun \"non\". Ent\u00f3n ideou unha tarxeta perforada. Unha cartolina en que, segundo estivese furada ou non en determinadas posici\u00f3ns, se contestaba este tipo de preguntas. O sistema de tarxetas patentouse en 1889.\nO uso destas tarxetas perforadas facilitaba a clasificaci\u00f3n dos datos. Grazas \u00e1s tarxetas era posible ver, por exemplo, o n\u00famero de mulleres ou var\u00f3ns que hab\u00eda nunha poboaci\u00f3n dunha determinada idade. Hollerith implantou unha t\u00e9cnica que se empregou durante moito tempo e que foi a base da computaci\u00f3n ata que apareceron melloras.\nA m\u00e1quina tabuladora non s\u00f3 se empregaba para o censo de poboaci\u00f3n, sen\u00f3n tam\u00e9n, por exemplo, para calcular as estat\u00edsticas sanitarias do ex\u00e9rcito ou para elaborar o censo agr\u00edcola. Posteriormente, Hollerith decidiu orientar a m\u00e1quina tabuladora cara a un sector m\u00e1is comercial e mercantil, a causa do enorme \u00e9xito que supuxera no campo do censo.\nLegado.\nAs tarxetas perforadas (\"Hollerith Cards\") foron bautizadas co seu nome, igual que as \"Hollerith constants\" ou \"Hollerith strings\", outras das s\u00faas contribuci\u00f3ns no mundo da programaci\u00f3n de computadores.\nEst\u00e1 considerado un dos pais da inform\u00e1tica moderna debido \u00e1s s\u00faas grandes invenci\u00f3ns."}
{"id": "490795", "revid": "27155", "url": "https://gl.wikipedia.org/wiki?curid=490795", "title": "COVID-19", "text": "A COVID-19 (do ingl\u00e9s coronavirus disease 2019 ou enfermidade por coronavirus 2019) \u00e9 unha enfermidade infecciosa respiratoria causada polo virus SARS-CoV-2. Tam\u00e9n se pode escribir Covid-19 ou, completamente lexicalizada, covid-19. Esta doenza foi identificada primeiramente en 2019 en Wuhan, capital da provincia chinesa de Hubei, e desde ent\u00f3n espallouse por todo o mundo, orixinando a pandemia por coronavirus de 2019\u20132021. Os seus s\u00edntomas com\u00fans son febre, tose e dificultade para respirar. Outros s\u00edntomas poden ser dor muscular, produci\u00f3n de esputos, diarrea, dor de garganta, dor abdominal e perda do olfacto ou do gusto. A\u00ednda que na maior\u00eda dos casos orixina s\u00edntomas leves, certa porcentaxe de casos progresa a pneumon\u00eda e \u00e1s veces disfunci\u00f3n multiorg\u00e1nica. O 25 de marzo de 2020, a taxa de letalidade global (proporci\u00f3n de mortes por n\u00famero de casos diagnosticados) era do 4,5%; variando desde o 0,2% ao 15% segundo o grupo de idade e outros problemas de sa\u00fade.\nO virus transm\u00edtese principalmente entre persoas en contacto pr\u00f3ximo (entre 1 e 1,8\u00a0m) xeralmente por medio das pingas respiratorias (co\u00f1ecidas como micropingas de Fl\u00fcgge) producidas principalmente cando unha persoa tose ou espirra e mesmo cando fala. Estas pingas son relativamente pesadas e non permanecen no aire moito tempo, pero en lugares cerrados ou non ventilados poden permanecer suspendidas por m\u00e1is tempo, polo que non se poden descartar como posible fonte de infecci\u00f3n. Igualmente, \u00e9 posible a transmisi\u00f3n por pingas de tama\u00f1o m\u00e1is pequeno, chamadas aerosois. As persoas poden tam\u00e9n contaxiarse de COVID-19 ao tocaren unha superficie contaminada e despois tocaren partes da s\u00faa face como nariz, boca ou ollos. \u00c9 m\u00e1is contaxioso cando as persoas son sintom\u00e1ticas, a\u00ednda que a transmisi\u00f3n tam\u00e9n \u00e9 posible antes de que aparezan os s\u00edntomas. O virus pode seguir sendo contaxioso nas superficies ata 72 horas, dependendo do material sobre o que est\u00e1. O tempo que pasa desde a exposici\u00f3n ao comezo dos s\u00edntomas \u00e9 xeralmente de entre dous e catorce d\u00edas, cunha media de cinco d\u00edas. O m\u00e9todo normal de diagnose \u00e9 con probas de reacci\u00f3n en cadea da polimerase con transcriptase inversa (rRT-PCR) de mostras dun frotis nasofar\u00ednxeo. A infecci\u00f3n pode tam\u00e9n diagnosticarse observando a presenza dunha combinaci\u00f3n de s\u00edntomas e factores de risco e cunha tomograf\u00eda computadorizada tor\u00e1cica que mostre caracter\u00edsticas propias da pneumon\u00eda.\nAs medidas recomendadas para previr a infecci\u00f3n son lavar as mans frecuentemente, o distanciamento social (manter unha distancia f\u00edsica doutros, especialmente dos doentes), tusir ou espirrar nun tecido ou na parte interna do c\u00f3bado (o sangradoiro) e non tocar a cara coas mans sen lavar. O uso de m\u00e1scaras de protecci\u00f3n recom\u00e9ndase en lugares p\u00fablicos para minimizar o risco de transmisi\u00f3n. Desenvolv\u00e9ronse tam\u00e9n diversas vacinas e varios pa\u00edses iniciaron campa\u00f1as masivas de vacinaci\u00f3n. Non existe un tratamento antiviral para a COVID-19. A s\u00faa xesti\u00f3n implica o tratamento dos s\u00edntomas e de apoio, illamento e medidas experimentais.\nA Organizaci\u00f3n Mundial da Sa\u00fade (OMS) declarou o gromo de coronavirus de 2019\u201320 emerxencia sanitaria p\u00fablica de preocupaci\u00f3n internacional o 30 de xaneiro de 2020 e pandemia o 11 de marzo de 2020. A transmisi\u00f3n local (no propio pa\u00eds) da doenza rexistrouse pouco despois en moitos pa\u00edses das seis rexi\u00f3ns da OMS e seguidamente espallouse por todo o mundo.\nSignos e s\u00edntomas.\nOs infectados polo virus poden ser asintom\u00e1ticos ou desenvolver s\u00edntomas parecidos aos da gripe, inclu\u00edndo febre, tose, fatiga, e dificutades respiratorias. S\u00edntomas que supo\u00f1en unha emerxencia son a dificultade respiratoria, a dor ou presi\u00f3n no peito persistente, confusi\u00f3n, dificultade para cami\u00f1ar e que a cara ou beizos se po\u00f1an azulados; acons\u00e9llase buscar atenci\u00f3n m\u00e9dica inmediata se aparecen ditos s\u00edntomas. Menos comunmente poden presentarse s\u00edntomas nas v\u00edas respiratorias superiores, como espirrar, fluxo nasal, ou dor de garganta. Tam\u00e9n se observan en variadas porcentaxes s\u00edntomas como n\u00e1useas, v\u00f3mitos e diarrea. Alg\u00fans casos na China presentaron inicialmente s\u00f3 tensi\u00f3n no peito e palpitaci\u00f3ns. A perda do olfacto e distorsi\u00f3n do gusto son considerados s\u00edntomas com\u00fans entre os que noutros aspectos son asintom\u00e1ticos. Nalgunhas persoas a doenza pode progresar a pneumon\u00eda, disfunci\u00f3n multiorg\u00e1nica e morte. Naqueles que desenvolven s\u00edntomas graves, o tempo que pasa desde que comezan os s\u00edntomas ata que necesitan ventilaci\u00f3n mec\u00e1nica \u00e9 normalmente de 8 d\u00edas.\nComo \u00e9 com\u00fan nas infecci\u00f3ns, hai unha demora entre o momento no que unha persoa \u00e9 infectada polo virus e o momento en que desenvolve os s\u00edntomas, que se denomina per\u00edodo de incubaci\u00f3n. O per\u00edodo de incubaci\u00f3n da COVID-19 \u00e9 tipicamente de cinco a seis d\u00edas pero pode variar de dous a catorce d\u00edas. O 97,5% das persoas que desenvolven s\u00edntomas fano aos 11,5 d\u00edas da infecci\u00f3n.\nCausa.\nAxente.\nA enfermidade \u00e9 causada polo virus SARS-CoV-2, previamente denominado 2019-nCoV, que se considera unha cepa da especie \"coronavirus relacionado coa s\u00edndrome respiratoria aguda grave\" (SARSr-CoV) da subfamilia dos coronavirus.\nO virus p\u00e9nsase que \u00e9 natural e ten unha orixe animal, por medio dunha infecci\u00f3n secundaria. A orixe \u00e9 desco\u00f1ecida, pero en decembro de 2019 o espallamento da infecci\u00f3n foi impulsada case enteiramente por transmision de persoa a persoa. A primeira infecci\u00f3n co\u00f1ecida ocorreu o 17 de novembro de 2019 en Wuhan, China.\nTransmisi\u00f3n.\nA COVID\u201119 \u00e9 unha doenza nova e moitos detalles da s\u00faa transmisi\u00f3n est\u00e1n a\u00ednda investig\u00e1ndose. Transm\u00edtese principalmente entre as persoas por medio das pingas respiratorias procedentes de toses e espirros ou expulsadas ao falar. Canto m\u00e1is pr\u00f3xima e de maior duraci\u00f3n sexa a interacci\u00f3n entre as persoas, m\u00e1is probable \u00e9 que se transmita a COVID-19. A curta distancia poden intervir as pingas respiratorias m\u00e1is grandes (que caen rapidamente ao chan) e tam\u00e9n os aerosois, mentres que a distancias maiores s\u00f3 est\u00e1n implicados os aerosois. As pingas grandes poden tam\u00e9n transformarse en aerosois (chamados n\u00facleos de pingas) ao producirse a s\u00faa evaporaci\u00f3n. O Centro Europeo para a Prevenci\u00f3n e Control de Enfermidades (ECDC) afirma que, a\u00ednda que non est\u00e1 totalmente clara cal \u00e9 a facilidade coa que se contaxia, xeralmente unha persoa infecta outras d\u00faas ou tres.\nA transmisi\u00f3n polo aire por medio de aerosois pode producirse principalmente en lugares cerrados e pouco ventilados. A Academia Nacional das Ciencias dos Estados Unidos suxeriu que a transmisi\u00f3n por bioaerosol pode ser posible e os colectores de aire situados en corredores f\u00f3ra dos cuartos onde dorme a xente renderon mostras positivas do ARN viral. Resultados experimentais mostraron que o virus pode sobrevivir en aerosois ata tres horas. As pingas poden acabar entrando na boca ou o nariz de persoas que est\u00e1n pr\u00f3ximas ou posiblemente ser inhaladas ao interior dos pulm\u00f3ns. Alg\u00fans procedementos m\u00e9dicos como a intubaci\u00f3n e a resucitaci\u00f3n cardiopulmonar poden causar que as secreci\u00f3ns respiratorias sexan aerosolizadas e isto favorece a posible transmisi\u00f3n polo aire.\nO virus permanece viable sobre superficies durante horas ou d\u00edas. Se se tocan esas superficies e despois se toca a boca, nariz ou ollos pode producirse a transmisi\u00f3n. Un estudo que investigaba a velocidade de descomposici\u00f3n do virus no ambiente non atopou virus viables pasadas catro horas sobre superficies de cobre, 24 horas sobre cart\u00f3n, 72 horas sobre aceiro inoxidable e 72 horas sobre pl\u00e1stico. Por\u00e9n, as taxas de detecci\u00f3n non acadaban o 100% e variaban entre os diversos tipos de superficies (o l\u00edmite de detecci\u00f3n era de 3,33\u00d7100,5 TCID50 por litro de aire para os aerosois, 100,5 TCID50 por mililitro de medio para o pl\u00e1stico, aceiro, e cart\u00f3n e 101,5 TCID50 por mililitro de medio para o cobre). A estimaci\u00f3n desta velocidade de descomposici\u00f3n cun modelo de regresi\u00f3n bayesiana suxire que os virus poden permanecer viables ata 18 horas en cobre, 55 horas en cart\u00f3n, 90 horas en aceiro inoxidable e unhas 100 horas en pl\u00e1stico. O virus permaneceu viable en aerosois durante o tempo do experimento (tres horas).\nO virus tam\u00e9n se atopou en feces e estase a investigar a transmisi\u00f3n por medio das feces, que se cre que \u00e9 baixa.\nFisiopatolox\u00eda.\nOs pulm\u00f3ns son os \u00f3rganos m\u00e1is afectados pola COVID-19 porque o virus accede \u00e1s c\u00e9lulas h\u00f3spede por medio do enzima ACE2, que \u00e9 m\u00e1is abundante nas c\u00e9lulas alveolares de tipo II dos pulm\u00f3ns. O virus utiliza unha glicoprote\u00edna de superficie especial chamada \"esp\u00edcula\" (un pepl\u00f3mero) para conectar co ACE2 e entrar na c\u00e9lula h\u00f3spede. A densidade do ACE2 en cada tecido correlaci\u00f3nase coa gravidade da enfermidade nese tecido e alg\u00fans suxeriron que diminu\u00edr a actividade do ACE2 poder\u00eda ter resultados protectores, a\u00ednda que outra opini\u00f3n \u00e9 que incrementar o ACE2 usando un medicamento bloqueante do receptor da anxiotensina II poder\u00eda ser protector e que estas hip\u00f3teses deben ser comprobadas. A medida que progresa a enfermidade alveolar, pode desenvolverse unha insuficiencia respiratoria que pode conducir \u00e1 morte.\nO virus tam\u00e9n afecta os \u00f3rganos gastrointestinais, xa que o ACE2 se expresa abundantemente nas c\u00e9lulas glandulares g\u00e1stricas, duodenais e no epitelio rectal. as\u00ed como nas c\u00e9lulas endoteliais e enterocitos do intestino delgado. O virus atopouse nas feces do 53% das persoas hospitalizadas e atop\u00e1ronse m\u00e1is frotis anais positivos que frotis orais positivos nas etapas finais da infecci\u00f3n. O virus foi atopado en feces de 1 a 12 d\u00edas e o 17% dos pacientes contin\u00faan presentando o virus nas feces despois de que xa non o presentan nas mostras respiratorias, o que indica que a infecci\u00f3n viral gastrointestinal e a potencial transmisi\u00f3n fecal-oral pode durar incluso despois de que desaparecese o virus do tracto respiratorio. A reaparici\u00f3n do virus foi tam\u00e9n detectada en frotis anais, o que suxire un cambio de ser m\u00e1is positivo nas mostras orais durante as primeiras etapas da doenza a ser m\u00e1is positivo nas mostras anais durante os per\u00edodos posteriores.\nDiagnose.\nA OMS publicou varios protocolos de test para esta doenza. O m\u00e9todo est\u00e1ndar de testar \u00e9 a reacci\u00f3n en cadea da polimerase con transcriptase inversa en tempo real (rRT-PCR). O test faise normalmente con mostras respiratrorias obtidas por frotis nasofar\u00ednxeo; por\u00e9n, tam\u00e9n se pode utilizar unha mostra de frotis nasal ou esputo. Xeralmente os resultados est\u00e1n listos en poucas horas ou ata dous d\u00edas. Poden utilizarse tests sangu\u00edneos, pero para estes c\u00f3mpren d\u00faas mostras de sangue tomadas con d\u00faas semanas de diferenza e os resultados te\u00f1en pouco valor inmediato. Os cient\u00edficos chineses conseguiron illar unha cepa do coronavirus e publicaron a s\u00faa secuencia xen\u00e9tica para que os laboratorios de todo o mundo puidesen desenvolver independentemente tests de reacci\u00f3n en cadea da polimerase (PCR) para detectar a infecci\u00f3n polo virus. O 19 de marzo de 2020, non se dispo\u00f1\u00eda de tests de anticorpos a\u00ednda que xa se puxeron en marcha intentos para desenvolvelos. A FDA dos Estados Unidos aprobou o primeiro test de punto de coidados o 21 de marzo de 2020 para o seu uso a finais dese mes.\nAs gu\u00edas para o diagn\u00f3stico elaboradas polo Hospital Zhongnan da Universidade de Wuhan suxeriron m\u00e9todos para detectar infecci\u00f3ns baseadas en caracter\u00edsticas cl\u00ednicas e riscos epidemiol\u00f3xicos. Estes indicaban que hab\u00eda que identificar as persoas que ti\u00f1an polo menos dous dos seguintes s\u00edntomas ademais dunha historia de viaxes a Wuhan ou contacto con outras persoas infectadas: febre, caracter\u00edsticas de pulmon\u00eda en radiograf\u00edas, reconto de leucocitos normal ou reducido, ou reconto de linfocitos reducido.\nUn artigo de revisi\u00f3n da literartura cient\u00edfica de marzo de 2020 chegou \u00e1 conclusi\u00f3n de que \"as radiograf\u00edas de t\u00f3rax son de pouco valor diagn\u00f3stico nas primeiras etapas, mentres que os escaneos de tomograf\u00eda computadorizada son \u00fatiles incluso antes do comezo dos s\u00edntomas.\" Entre as caracter\u00edsticas t\u00edpicas dos TACs est\u00e1n as opacidades de vidro esmerilado multilobares bilaterais cunha distribuci\u00f3n perif\u00e9rica, asim\u00e9trica e posterior. A dominancia subpleural, pavimentaci\u00f3n irregular e consolidaci\u00f3n pulmonar vanse desenvolvendo a medida que a doenza evoluciona. En marzo de 2020, o Colexio Americano de Radiolox\u00eda recomendaba que \"o TAC non deber\u00eda utilizarse para facer un cribado ou como test de diagn\u00f3stico de primeira li\u00f1a da COVID-19\".\nPatolox\u00eda.\nDisp\u00f3\u00f1ense de poucos datos sobre as lesi\u00f3ns microsc\u00f3picas e fisiopatol\u00f3xicas da COVID-19. Os principais achados patol\u00f3xicos nas autopsias son: \nPrevenci\u00f3n.\nAs medidas preventivas para reducir as posibilidades de infecci\u00f3n incl\u00faen quedar en casa, evitar lugares con aglomeraci\u00f3n de xente, lavar as mans con xab\u00f3n e auga quente a mi\u00fado durante polo menos 20 segundos, practicar unha boa hixiene respiratoria e evitar tocarse os ollos, o nariz ou a boca coas mans sen lavar. Os CDC dos Estados Unidos recomendan cubrirse a boca e o nariz cun tecido ou pano cando se tose ou espirra e se non se disp\u00f3n de pano facelo na parte interna do c\u00f3bado. Tam\u00e9n se recomenda unha boa hixiene das mans despois de cada vez que se tose ou espirra. As estratexias de distanciamento social pretenden reducir o contacto das persoas infectadas con grandes grupos pechando as escolas e centros de traballo, restrinxindo as viaxes e cancelando xuntanzas masivas. O distanciamento social tam\u00e9n incl\u00fae que as persoas deixen unha distancia de entre 1 e 2 metros entre si.\nComo a vacina contra o SARS-CoV-2 non se espera que estea dispo\u00f1ible ata 2021 como pronto, unha parte esencial da xesti\u00f3n da pandemia de COVID-19 \u00e9 tratar de diminu\u00edr o pico da epidemia, o que se co\u00f1ece como aplanar a curva, tomando varias medidas que traten de reducir a taxa de novas infecci\u00f3ns. Facer m\u00e1is lenta a taxa de infecci\u00f3n axuda a diminu\u00edr o risco de que os servizos sanitarios queden superados na s\u00faa capacidade de atenci\u00f3n, permitindo un mellor tratamento dos casos que se produzan e atrasando a aparici\u00f3n de novos casos ata que se dispo\u00f1a de terap\u00e9uticas ou vacinas.\nSegundo a OMS, o uso de m\u00e1scaras recom\u00e9ndase s\u00f3 se a persoa est\u00e1 tusindo ou espirrando ou cando se est\u00e1 a coidar de algu\u00e9n que se sospeita que pode estar infectado. Alg\u00fans pa\u00edses tam\u00e9n recomendan que os individuos sans usen m\u00e1scaras, especialmente China, Hong Kong e Tailandia. Para facer fronte \u00e1 necesidade de m\u00e1scaras, a OMS estima que a produci\u00f3n global deber\u00e1 incrementarse nun 40%. O acaparamento e a especulaci\u00f3n empeoraron o problema, e o prezo das m\u00e1scaras multiplicouse por seis, os respiradores N95 triplicaron o prezo e os traxes impermeables de protecci\u00f3n duplic\u00e1rono. Alg\u00fans expertos sanitarios consideran que usar m\u00e1scaras de caracter\u00edsticas inferiores \u00e1s m\u00e9dicas e outros cubrimentos para a face como bufandas ou panos son un bo xeito de previr que a xente toque a boca e nariz, incluso se estas protecci\u00f3ns non m\u00e9dicas non protexen contra un espirro ou tose directos dunha persoa infectada, pero outros expertos din que para axustar a m\u00e1scara a xente acaba toc\u00e1ndose a face con frecuencia.\nOs CDC dos Estados Unidos recomendan \u00e1s persoas diagnosticadas de COVID-19 ou aos que cren que poden ser infectados permenecer en casa ag\u00e1s para ir ao m\u00e9dico, avisar antes de visitar a calquera servizo m\u00e9dico, usar unha m\u00e1scara facial antes de entrar no servizo m\u00e9dico ou en calquera habitaci\u00f3n ou veh\u00edculo con outra persoa, cubrir as toses e espirros cun pano, lavar regularmente as mans con xab\u00f3n e auga e evitar compartir obxectos en casa. Os CDC tam\u00e9n recomendan que as persoas laven as mans a mi\u00fado con xab\u00f3n e auga polo menos durante 20 segundos, especialmente despois de iren ao ba\u00f1o ou cando as mans est\u00e1n visiblemente sucias, antes de comer e despois de sonarse o nariz, tusir ou espirrar. Recomendan tam\u00e9n usar un desinfectante de mans hidroalcoh\u00f3lico con polo menos un 60% de alcohol, pero s\u00f3 cando non se dispo\u00f1a de auga e xab\u00f3n.\nPara aquelas \u00e1reas nas que non se dispo\u00f1a facilmente de desinfectantes de mans comerciais, a OMS proporciona d\u00faas formulaci\u00f3ns para a produci\u00f3n local. Nestas formulaci\u00f3ns, a actividade antimicrobiana d\u00e9bese ao etanol ou isopropanol. O per\u00f3xido de hidr\u00f3xeno (auga oxixenada) util\u00edzase para axudar a eliminar esporas bacterianas no alcohol; \"non \u00e9 unha substancia activa para a antisepse de mans\". O glicerol eng\u00e1dese como humectante.\nXesti\u00f3n e tratamento.\nNon hai un tratamento espec\u00edfico ou cura para a COVID-19, polo que o esencial na xesti\u00f3n dun caso de COVID-19 son os coidados paliativos, que incl\u00faen o tratamento sintom\u00e1tico, terapia de substituci\u00f3n de flu\u00eddos, administraci\u00f3n de ox\u00edxeno como apoio respiratorio e se fose necesario colocar o paciente en posici\u00f3n prona, e o uso de medicamentos ou aparellos de apoio ao funcionamento dos \u00f3rganos vitais afectados.\nA maior\u00eda dos casos de COVID-19 son leves. Neses casos, os coidados paliativos incl\u00faen a administraci\u00f3n de medicamentos como o paracetamol ou AINEs para aliviar os s\u00edsntomas (febre, dor corporal, tose), unha axeitada inxesti\u00f3n de flu\u00eddos, descanso e respiraci\u00f3n polo nariz. Tam\u00e9n se recomendan unha boa hixiene corporal e unha dieta saudable. As autoridades sanitarias de moitos pa\u00edses recomendan aos sospeitosos de portar o virus permanecer illados en casa e usar m\u00e1scaras faciais.\nNos casos que son m\u00e1is graves adoita ser necesario o ingreso hospitalario. Nos pacientes que te\u00f1en niveis de ox\u00edxeno baixos, recom\u00e9ndase o uso de glicocorticoides como a dexametasona, xa que reduce o risco de morte. Pode ser necesario o uso de ventilaci\u00f3n non invasiva e, en \u00faltimo caso, o paciente debe pasar a unha unidade de coidados intensivos para aplicarlle ventilaci\u00f3n mec\u00e1nica para asegurar a s\u00faa respiraci\u00f3n. Nalg\u00fans casos tense usado oxixenaci\u00f3n por membrana extracorp\u00f3rea para tratar a insuficiencia respiratoria, pero os seus beneficios est\u00e1n a\u00ednda sendo considerados.\nEst\u00e1n estud\u00e1ndose intensamentre varios tratamentos experimentais en ensaios cl\u00ednicos. Outros tratamentos que ao inicio da pandemia parec\u00edan prometedores, como o uso de hidroxicloroquina e lopinavir/ritonavir, viuse posteriormente que non eran efectivos ou mesmo eran prexudiciais. Malia as investigaci\u00f3ns que se puxeron en marcha, a\u00ednda non hai evidencias de alta calidade para recomendar un tratamento temper\u00e1n ao inicio da enfermidade. Non obstante, nalg\u00fans pa\u00edses, como os Estados Unidos, disponse de d\u00faas terapias baseadas en anticorpos monoclonais para o uso temper\u00e1n en casos nos que se cre hai un alto risco de progresi\u00f3n a un cadro grave. O antiviral remdesivir est\u00e1 dispo\u00f1ible nos Estados Unidos, Canad\u00e1, Australia e outros pa\u00edses, con diversas restrici\u00f3ns, pero non se recomenda para persoas que necesiten ventilaci\u00f3n mec\u00e1nica e \u00e9 desaconsellado totalmente pola Organizaci\u00f3n Mundial da Sa\u00fade (OMS), debido \u00e1s limitadas evidencias sobre a s\u00faa eficacia.\nAlgunhas persoas poden experimentar s\u00edntomas persistentes ou discapacidades despois de recuperarse da infecci\u00f3n, o que se denomina COVID-19 persistente. A\u00ednda hai informaci\u00f3n limitada sobre cal \u00e9 a mellor xesti\u00f3n e rehabilitaci\u00f3n para estas condici\u00f3ns.\nA OMS e outras autoridades sanitarias de diversos pa\u00edses publicaron recomendaci\u00f3ns e gu\u00edas cl\u00ednicas para tratar os pacientes de COVID\u201119.\nMedicamentos.\nAlg\u00fans m\u00e9dicos recomendan o uso do paracetamol (acetaminofeno) mellor que o ibuprofeno como analx\u00e9xico de primeira li\u00f1a. A OMS non se op\u00f3n ao uso de antiinflamatorios non esteroides (AINEs) como o ibuprofeno para tratar os s\u00edntomas, e a FDA afirma que actualmente non hai evidencias de que os AINEs empeoren os s\u00edntomas da COVID-19.\nA\u00ednda que se formularon preocupaci\u00f3ns te\u00f3ricas sobre os inhibidores de ACE e os antagonista do receptor da anxiotensina, o 19 de marzo de 2020, estas non son suficientes para xustificar que se deixen de utilizar estes medicamentos. Os esteroides como a metilprednisolona non se recomendan a menos que a doenza se complique cunha sindrome de dificultade respiratoria aguda.\nEquipo de protecci\u00f3n individual.\nDeben tomarse precauci\u00f3ns para minimizar o risco da transmisi\u00f3n do virus, especialmente en instalaci\u00f3ns hospitalarias cando se realizan procedementos que poden xerar aerosiois, como a intubaci\u00f3n ou a ventilaci\u00f3n manual.\nOs CDC dese\u00f1aron directrices espec\u00edficas para o uso de equipos de protecci\u00f3n individual (EPI) durante a pandemia. O equipo recomendado comprende:\nCando se disp\u00f3n de respiradores (en vez de m\u00e1scaras faciais) estes deben ser preferidos. Os respiradores N95 est\u00e1n aprobados para instalaci\u00f3ns industriais pero nos Estados Unidos a FDA autorizou as m\u00e1scaras para o seu uso en caso de emerxencia. Est\u00e1n dese\u00f1adas para protexer de part\u00edculas transportadas polo aire como o po, pero a s\u00faa efectividade contra un axente biol\u00f3xico espec\u00edfico non est\u00e1 garantida para usos f\u00f3ra da s\u00faa especificidade. Cando non se disp\u00f3n de m\u00e1scaras os CDC recomendan o uso de pantallas faciais ou, como \u00faltimo recurso, m\u00e1scaras feitas en casa.\nVentilaci\u00f3n mec\u00e1nica.\nA maior\u00eda dos casos de COVID-19 non son dabondo graves como para requirir ventilaci\u00f3n mec\u00e1nica (axuda artificial para manter a respiraci\u00f3n), mais unha porcentaxe de casos si. Alg\u00fans doutores canadenses recomendaron o uso de ventilaci\u00f3n mec\u00e1nica invasiva porque esta t\u00e9cnica limita o espallamento de vectores de transmisi\u00f3n aerosolizados. Os casos graves son m\u00e1is com\u00fans en adultos vellos (de m\u00e1is de 60 anos e especialmente nos de m\u00e1is de 80 anos). Moitos pa\u00edses desenvolvidos non te\u00f1en suficientes camas hospitalarias per c\u00e1pita, nin respiradores, o que limita a capacidade do seu sistema sanitario de manexar un pico r\u00e1pido no n\u00famero de casos de COVID-19 o suficientemente graves como para requirir hospitalizaci\u00f3n. Esta capacidade limitada \u00e9 un significativo factor que subli\u00f1a a necesidade de aplanar a curva de infecci\u00f3ns (para manter a velocidade \u00e1 que ocorren os novos casos e as\u00ed reducir o n\u00famero de persoas doentes nun momento determinado). Un estudo feito na China atopou que un 5% foron admitidos en unidades de coidados intensivos, o 2,3% necesitaron ventilaci\u00f3n mec\u00e1nica, e un 1,4% morreron. Os ventiladores son, pois, da maior importancia, xa que ata un terzo de todos os pacientes poder\u00edan necesitalos. A falta de respiradores mec\u00e1nicos e a falta de industrias subministradoras provocaron que se desenvolvese unha cooperaci\u00f3n a nivel mundial para acadar modelos m\u00e1is sinxelos, efectivos e doados de fabricar, que palien a escaseza. Varias organizaci\u00f3ns est\u00e1n utilizando a impresi\u00f3n en 3D para producir diverso equipamento necesario.\nS\u00edndrome de dificultade respiratoria aguda.\nA ventilaci\u00f3n mec\u00e1nica faise m\u00e1is complexa cando se desenvolve unha s\u00edndrome de dificultade respiratoria aguda na COVID-19 e a oxixenaci\u00f3n do sangue empeza a facerse m\u00e1is dif\u00edcil. Os ventiladores que poden facer un control da presi\u00f3n e unha alta presi\u00f3n positiva ao final da expiraci\u00f3n (a mi\u00fado non dispo\u00f1ibles en ventiladores vellos e de transporte) son necesarios para maximizar a liberaci\u00f3n de ox\u00edxeno mentres minimizan o risco de que se produzan danos pulmonares asociados ao ventilador e pneumot\u00f3rax.\nTratamento experimental.\nA OMS non aprobou medicamentos para tratar a doenza, a\u00ednda que alg\u00fans son recomendados por algunhas autoridades m\u00e9dicas nocionais. A investigaci\u00f3n en tratamentos potenciais empezou en xaneiro de 2020, e varios f\u00e1rmacos antivirais est\u00e1n na fase de ensaios cl\u00ednicos. A\u00ednda que os novos medicamentos poden tardar en desenvolverse ata 2021, varios dos medicamentos que foron testados est\u00e1n xa aprobados para outros usos ou est\u00e1n xa en fases de probas avanzadas. Os medicamentos antivirais pode ensaiarse en persoas con varias doenzas. A OMS recomenda a voluntarios que tomen parte en ensaios sobre a efectividade e seguridade de tratamentos potenciais.\nTecnolox\u00eda da informaci\u00f3n.\nEn febreiro de 2020, China lanzou unha app para m\u00f3biles para tratar co gromo da enfermidade. Ped\u00eduselles aos usuarios que introducisen o seu nome e n\u00famero ID. A app pode detectar o 'contacto pr\u00f3ximo' usando datos de vixilancia e, por tanto, un risco potencial de infecci\u00f3n. Cada usuario pode tam\u00e9n comprobar o status doutros tres usuarios. Se se detecta un risco potencial, a app non s\u00f3 recomenda a autocorentena, tam\u00e9n alerta aos axentes sanitarios locais.\nUtil\u00edzanse as anal\u00edticas de big data con datos de tel\u00e9fono m\u00f3bil, tecnolox\u00eda de reco\u00f1ecemento facial, rastreo de tel\u00e9fonos m\u00f3biles e intelixencia artificial para rastrear persoas infectadas e persoas coas que contactaron en Corea do Sur, Taiw\u00e1n e Singapur. En marzo de 2020, o goberno israel\u00ed permitiu que as axencias de seguridade rastereasen os datos de tel\u00e9fonos m\u00f3biles de persoas que supostamente ti\u00f1an o coronavirus. A medida tomouse para reforzar a corentena e protexer a aqueles que poden po\u00f1erse en estreito contacto con cidad\u00e1ns infectados. Ademais en marzo de 2020, Deutsche Telekom compartiu datos de localizaci\u00f3n de tel\u00e9fonos m\u00f3biles agregados coa axencia gobernamental federal alem\u00e1, Instituto Robert Koch, para investigar e previr o espallamento do virus. Rusia desenvolveu unha tecnolox\u00eda de reco\u00f1ecemento facial para detectar os que romp\u00edan a corentena. O comisionado da sanidade rexional italiana Giulio Gallera dixo que fora informado por opreradores de tel\u00e9fonos m\u00f3biles de que o \"40% das persoas contin\u00faan despraz\u00e1ndose a pesar de todo\". O goberno alem\u00e1n realizou unha fin de semana de 48 horas de hackat\u00f3n con m\u00e1is de 42\u00a0000 participantes. Ademais o presidente de Estonia, Kersti Kaljulaid, fixo unha chamada global para pensar soluci\u00f3ns creativas contra o espallamento do coronavirus.\nApoio psicol\u00f3xico.\nOs individuos poden experimentar angustia durante a corentena, restrici\u00f3ns de viaxe, efectos laterais e tratamento, ou medo pola propia infecci\u00f3n. Para afrontar estas preocupaci\u00f3ns, a Comisi\u00f3n Sanitaria Nacional da China publicou unhas directrices nacionais para a intervenci\u00f3n en crises psicol\u00f3xicas o 27 de xaneiro de 2020.\nPrognose.\nA gravidade da COVID-19 \u00e9 variable. A enfermidade pode presentar un cadro leve con poucos ou ning\u00fan s\u00edntomas, parec\u00e9ndose a outras doenzas respiratorias como o arrefriado com\u00fan. Os casos leves recup\u00e9ranse normalmente en d\u00faas semanas, mentres que os que son graves ou cr\u00edticos pode tardar de tres a seis semanas en recuperarse. Entre os que morreron, o tempo que vai desde o comezo dos s\u00edntomas ao momento da morte foi de dous a oito semanas.\nSegundo os datos recollidos na China, os nenos de todas as idades son susceptibles \u00e1 doenza, pero o m\u00e1is probable \u00e9 que te\u00f1an s\u00edntomas m\u00e1is suaves e unha posibilidade moito menor de ter un cadro grave da enfermidade que os adultos; nos menores de 50 anos, o risco de morte \u00e9 de menos do 0,5%, mentres que nos que superan os 70 \u00e9 de m\u00e1is do 8%. As mulleres pre\u00f1adas poder\u00edan ter un alto risco de sufrir unha infecci\u00f3n grave da COVID-19 base\u00e1ndose en datos doutros virus similares, como a s\u00edndrome respiratoria aguda grave (SARS polas s\u00faas siglas en ingl\u00e9s) e a s\u00edndrome respiratoria de Oriente Medio (MERS), pero car\u00e9cense de datos suficientes para a COVID-19.\nA algunhas persoas a COVID-19 pode afectarlle os pulm\u00f3ns, causando pneumon\u00eda. Nos que est\u00e1n afectados m\u00e1is gravemente, a COVID-19 pode progresar rapidamente a unha s\u00edndrome de dificultade respiratoria aguda que causa insuficiencia respiratoria, shock s\u00e9ptico, ou disfunci\u00f3n multiorg\u00e1nica. As complicaci\u00f3ns asociadas coa COVID-19 incl\u00faen a sepse, coagulaci\u00f3n sangu\u00ednea anormal e danos no coraz\u00f3n, cerebro, riles e f\u00edgado. Describ\u00edronse anormalidades na coagulaci\u00f3n, especificamente un incemento no tempo de protrombina, no 6% dos que foron hospitalizados con COVID-19, mentres que o funcionalmento anormal renal se obervou no 4% dese grupo. As lesi\u00f3ns hep\u00e1ticas indicadas por marcadores sangu\u00edneos de danos hep\u00e1ticos tam\u00e9n se observan nos casos graves.\nAlg\u00fans estudos atoparon que a proporci\u00f3n neutr\u00f3filos-linfocitos pode ser \u00fatil en cribados iniciais para a enfermidade grave, xa que \u00e9 alta en pacientes graves.\nMoitos dos que morren de COVID-19 te\u00f1en condici\u00f3ns preexistentes subxacentes de sa\u00fade, como hipertensi\u00f3n arterial, diabetes mellitus e doenzas cardiovasculares. O Istituto Superiore di Sanit\u00e0 italiano informou de que o 88% das mortes totais en Italia ti\u00f1an polo menos unha comorbilidade. Unha revisi\u00f3n de historias cl\u00ednicas de 10,4% das mortes para as cales a se pod\u00eda analizar a historia mostraron polo menos unha comorbilidade no 97,9% dos pacientes mostreados, tendo o paciente medio 2,7 doenzas. Segundo o mesmo informe, o tempo medio entre o inicio dos s\u00edntomas e a morte foi nove d\u00edas, dos cales cinco os pasaba hospitalizados. Por\u00e9n, os pacientes que son transferidos a unha UCI ti\u00f1an un tempo medio de seis d\u00edas entre a hospitalizaci\u00f3n e a morte. Nun estudo de casos temper\u00e1ns, o tempo medio desde que aparecen os s\u00edntomas iniciais \u00e1 morte \u00e9 de 14 d\u00edas, e o intervalo completo \u00e9 de seis a 41 d\u00edas. Nun estudo feito pola Comisi\u00f3n Sanitaria Nacional da China, as mulleres ti\u00f1an unha taxa de mortalidade de 1,7%, mentres que nos homes era de 2,8%. Os exames histopatol\u00f3xicos de mostras post-mortem de pulm\u00f3n mostran danos alveolares difusos con exsudados fibromixoides celulares en ambos os pulm\u00f3ns. Observ\u00e1ronse cambios citop\u00e1ticos virais nos pneumocitos dos alv\u00e9olos. As caracter\u00edsticas que presentan os pulm\u00f3ns lembran a s\u00edndrome de dificultade respitratoria aguda. No 11,8% das mortes das que informou a Comisi\u00f3n Sanitaria Nacional da China, as lesi\u00f3ns card\u00edacas detect\u00e1ronse polos niveis elevados de troponina ou a parada card\u00edaca.\nA dispo\u00f1ibilidade de recursos m\u00e9dicos e a socioeconom\u00eda da rexi\u00f3n afectada poden afectar tam\u00e9n \u00e1 mortalidade. Estimaci\u00f3ns da mortalidade segundo a condici\u00f3n var\u00edan debido \u00e1s diferenzas rexionais, pero tam\u00e9n debido a dificultades metodol\u00f3xicas. O reconto de casos leves inferior ao real pode causar que a taxa de mortalidade sexa sobreestimada. Por\u00e9n, o feito de que as mortes sexan o resultado de casos contra\u00eddos no pasado pode significar que a taxa de mortalidade actual sexa subestimada.\nReinfecci\u00f3n e secuelas.\nDesco\u00f1\u00e9cese se anteriores infecci\u00f3ns nun individuo provocan unha inmunidade efectiva e a longo prazo unha vez que o paciente se recupera da doenza. Base\u00e1ndose no comportamento doutros coronavirus, \u00e9 probable que se adquira inmunidade, pero informouse de casos nos que a recuperaci\u00f3n da COVID-19 foi seguida de tests que deron positivo para o coronavirus en datas posteriores. Non est\u00e1 claro se estes casos son resultado dunha verdadeira reinfecci\u00f3n, ou dunha reca\u00edda ou dun erro nos test (falsos negativos previos).\nExpres\u00e1ronse preocupaci\u00f3ns sobre as posibles secuelas a longo prazo desta doenza. A Autoridade Hospitalaria de Hong Kong atopou un descenso dun 20% a un 30% na capacidade pulmonar dalgunhas persoas que se recuperaron da enfermidade e os esc\u00e1neres pulmonares suxiren a presenza de danos nese \u00f3rgano.\nEpidemiolox\u00eda.\nUtil\u00edzanse varias medidas para cuantificar a mortalidade. Estas cifras var\u00edan segundo a rexi\u00f3n e co tempo, e est\u00e1n influ\u00eddas polo volume de test realizados, calidade do sistema sanitario, opci\u00f3ns de tratamento, tempo pasado desde o gromo inicial e caracter\u00edsticas da poboaci\u00f3n como a idade, sexo e sa\u00fade xeral.\nA proporci\u00f3n de morte/casos reflicte o n\u00famero de mortes dividido polo n\u00famero de casos diagnosticados nun intervalo de tempo dado. Base\u00e1ndose en estat\u00edsticas da OMS, esta proporci\u00f3n era do 4,7% (29957 / 634835) o 29 de marzo. As cifras var\u00edan segundo a rexi\u00f3n.\nOutras medidas son a taxa de letalidade, que reflicte a porcentaxe de individuos diagnosticados que morren por unha doenza, e a taxa de letalidade de infecci\u00f3n, que reflicte a porcentaxe de persoas infectadas (diagnosticadas e non diagnosticadas) que morren dunha doenza. Estas estat\u00edsticas non est\u00e1n ligadas ao tempo e seguen unha poboaci\u00f3n espec\u00edfica desde a infecci\u00f3n \u00e1 resoluci\u00f3n do caso. Varios acad\u00e9micos intentaron calcular estas cifras para poboaci\u00f3ns espec\u00edficas.\nNoutros animais.\nOs humanos parece que poden contaxiar o virus a outros animais. Un gato dom\u00e9stico en Liexa, B\u00e9lxica deu positivo despois de empezar a mostrar s\u00edntomas (diarrea, v\u00f3mitos, dificultades respiratorias) unha semana despois de que o seu propietario dese tam\u00e9n positivo. Os tigres do Zoo do Bronx, Nova York, deron positivo e manifestaron s\u00edntomas da COVID-19, como tose seca e perda de apetito.\nNun estudo feito con animais dom\u00e9sticos feito na China inoculouse o virus a varias especies e atopouse que os gatos e os fur\u00f3ns parec\u00edan ser \"moi susceptibles\" \u00e1 doenza, mentres que os cans parec\u00edan ser menos susceptibles, con menores niveis de replicaci\u00f3n viral. O estudo non atopou evidencias de replicaci\u00f3n viral en porcos, patos dom\u00e9sticos e gali\u00f1as. Tam\u00e9n afecta a vis\u00f3ns e houbo gromos en moitas granxas peleteiras.\nInvestigaci\u00f3n.\nDebido ao seu papel clave na transmisi\u00f3n e progresi\u00f3n do SARS-CoV-2, o enzima ACE2 foi o foco dunha proporci\u00f3n significativa das investigaci\u00f3ns e suxer\u00edronse varias aproximaci\u00f3ns terap\u00e9uticas.\nVacina.\nActualmente (inicios de 2021) disponse de varias vacinas para esta doenza que foron aprobadas polas axencias reguladoras de diversos pa\u00edses e est\u00e1n nunha fase inicial de distribuci\u00f3n, e hai outras moitas vacinas a\u00ednda en fase experimental. Aproveit\u00e1ronse tam\u00e9n os traballos previos sobre o SARS-CoV con este fin porque o SARS-CoV-2 e o SARS-CoV usan ambos o receptor ACE2 para entrar en c\u00e9lulas humanas. Utiliz\u00e1ronse tres estratexias de vacinaci\u00f3n. Primeiro, tr\u00e1tase de constru\u00edr unha vacina de virus completo. O uso dese virus, que ter\u00eda que estar inactivado, pretende orixinar unha r\u00e1pida resposta inmune do corpo humano a unha nova infecci\u00f3n polo virus da COVID-19. Unha segunda estratexia son as vacinas de subunidades, que trata de crear unha vacina que sensibilice o sistema inmunitario a certas subunidades do virus. No caso do SARS-CoV-2, esas investigaci\u00f3ns centr\u00e1ronse na prote\u00edna S da esp\u00edcula que axuda ao virus a introducirse no enzima receptor ACE2. Unha terceira estratexia son as vacinas de \u00e1cidos nucleicos (vacinas de ADN ou de ARN, unha nova t\u00e9cnica para crear unha vacina). As vacinas experimentais por calquera destas estratexias tiveron que ser comprobadas para certificar a s\u00faa seguridade e eficacia.\nAntivirais.\nEstanse avaliando varios f\u00e1rmacos antivirais xa existentes para o tratamento da COVID-19 e alg\u00fans pasaron \u00e1 fase de ensaios cl\u00ednicos. En marzo de 2020, a OMS lanzou un ensaio feito en dez pa\u00edses chamado \"Solidarity\" en resposta \u00e1 pandemia da COVID-19. Os tratamentos experimentais que actualmente se est\u00e1n investigando no ensaio Solidarity son o remdesivir, a cloroquina, a hidroxicloroquina, o ritonavir/lopinavir e o ritonavir/lopinavir combinado con interfer\u00f3n beta.\nEn marzo de 2020 hai evidencias iniciais sobre o remdesivir. O remdesivir inhibe o SARS-CoV-2 in vitro. Estanse realizando ensaios cl\u00ednicos en fase 3 nos Estados Unidos, a China e Italia.\nA cloroquina, usada previamente para tratar a malaria, foi estudada na China en febreiro de 2020, con resultados preliminares positivos. Por\u00e9n, era necesario facer unha revisi\u00f3n por pares desas investigaci\u00f3ns. O 28 de marzo de 2020, a FDA norteamericana deu unha autorizaci\u00f3n de uso de emerxencia da hidroxicloroquina e a cloroquina \u00e1 discreci\u00f3n dos m\u00e9dicos que tratan pacientes da COVID-19. Por\u00e9n, posteriormente, cando se dispuxo de maior cantidade de evidencias, viuse que a cloroquina e hidroxicloroquina non eran efectivas e mesmo pod\u00edan ser prexudiciais.\nA s\u00e9tima edici\u00f3n das directrices chinesas tam\u00e9n incl\u00faen o interfer\u00f3n, ribavirin ou umifenovir para o seu uso contra a COVID-19.\nEn 2020, un ensaio atopou que o lopinavir/ritonavir non era efectivo no tratamento da doenza grave. A nitazoxanida foi tam\u00e9n recomendada para facer ulteriores estudos in vivo despois de demostrar unha inhibici\u00f3n a baixa concentraci\u00f3n do SARS-CoV-2.\nDemostrouse que o cebado inicial da prote\u00edna da esp\u00edcula polo enzima (TMPRSS2) \u00e9 esencial para a entrada do SARS-CoV-2 por interacci\u00f3n co receptor ACE2. Estes descubrimentos suxiren que o inhibidor da TMPRSS2, o camostat, aprobado para o seu uso no Xap\u00f3n para inhibir a enfermidade da fibrose no f\u00edgado e riles, poder\u00eda constitu\u00edr un tratamento efectivo f\u00f3ra do especificamente indicado.\nEn febreiro de 2020, estaba estud\u00e1ndose o favipiravir na China para o tratamento experimental da enfermidade emerxente da COVID-19.\nAnti-tormenta de citocinas.\nA tormenta de citocinas \u00e9 unha condici\u00f3n m\u00e9dica que pode ser mortal e pode ser outra complicaci\u00f3n nas fases finais da COVID-19 grave. Hai probas de que a hidroxicloroquina ten propiedades anti-tormenta de citocinas.\nO tocilizumab foi inclu\u00eddo nas directrices e tratamento da Comisi\u00f3n Sanitaria Nacional da China despois de que se terminase un pequeno estudo. Est\u00e1n realiz\u00e1ndose ensaios en fase 2 non aleatorizados a nivel nacional en Italia despois de que se observasen resultados positivos en persoas con doenza grave. Combinado cun test sangu\u00edneo de feritina s\u00e9rica para identificar as tormentas de citocinas, pret\u00e9ndese contrarrestar eses desenvolvementos, que se pensa son a causa da morte nalgunhas persoas afectadas. O antagonista do receptor da interleucina-6 foi aprobado pola FDA norteamericana para o tratamento contra a s\u00edndrome de liberaci\u00f3n de citocinas inducida por unha causa diferente, a terapia de c\u00e9lula T de receptor de ant\u00edxeno quim\u00e9rico (\"T cell CAR\"), en 2017.\nO Instituto Feinstein da Northwell Health de Nova York anunciou en marzo un estudo sobre \"un anticorpo humano que pode previr a actividade\" da IL-6.\nTerapia de anticorpos pasiva.\nEst\u00e1 investig\u00e1ndose como un m\u00e9todo de inmunizaci\u00f3n non baseado en vacinas a transfusi\u00f3n de sangue que conte\u00f1a anticorpos producidos polo sistema inmunitario de persoas que se recuperaron da COVID-19 a persoas que os necesitan. Esta estratexia probouse para o SARS. A neutralizaci\u00f3n viral \u00e9 o mecanismo de acci\u00f3n anticipado polo cal unha terapia pasiva con anticorpos pode servir de defensa contra o SARS-CoV-2. Outros mecanismos, como a citotoxicidade celular dependente de anticorpo e a fagocitose, poden tam\u00e9n ser posibles. Est\u00e1n en desenvolvemento outras formas de terapia de anticorpos pasiva, por exemplo, usar anticorpos monoclonais fabricados. A produci\u00f3n de 'soro convalescente', que consist\u00eda nunha porci\u00f3n l\u00edquida do sangue de pacientes recuperados que cont\u00e9n anticorpos espec\u00edficos para este virus, poder\u00eda incrementarse para unha utilizaci\u00f3n m\u00e1is r\u00e1pida.\nV\u00e9xase tam\u00e9n.\nLigaz\u00f3ns externas.\nAxencias sanitarias:\nDirectorios:\nRevistas m\u00e9dicas:"}
{"id": "490796", "revid": "23204", "url": "https://gl.wikipedia.org/wiki?curid=490796", "title": "Marcela de Roma", "text": "Marcela, nada en Roma en 325 e finada na mesma cidade en 410, foi unha dama pertencente \u00e1 aristocracia romana. Convertida ao cristianismo, fixo parte do c\u00edrculo de Xerome de Estrid\u00f3n, quen lle dirixiu unha longa serie de ep\u00edstolas: 23 a 29, 32, 34 e 37, escritas no ano 384; 38 e 40 a 44, escritas en 385; e ademais a ep\u00edstola 59. Este corpo de ep\u00edstolas evidencia a importancia que Xerome atribu\u00edu a Marcela na comunidade de Roma. A ep\u00edstola 127 \"ad Principiam\", escrita por Xerome en 412 logo da morte de Marcela, constit\u00fae unha das principais fontes acreditadas referidas \u00e1 vida desta arist\u00f3crata.\nTraxectoria.\nVi\u00fava despois de menos de sete meses de matrimonio e sumamente rica, Marcela formaba parte das persoas m\u00e1is adi\u00f1eiras e influentes da cidade. Ningu\u00e9n se atrev\u00eda a criticala nin a enfrontala. Viv\u00eda nun palacio no monte Aventino e ti\u00f1a o costume de reunir arredor dela outras damas aristocr\u00e1ticas, e todas, inspiradas por Xerome de Estrid\u00f3n, viv\u00edan unha vida evanx\u00e9lica e activa, dando socorro aos pobres, curando os enfermos, defendendo todo tipo de escravos. A ese grupo incorporouse Fabiola de Roma quen, logo da s\u00faa conversi\u00f3n p\u00fablica, fundou o primeiro hospital de occidente.\nCando en 410, os b\u00e1rbaros tra\u00eddos por Alarico I chegaron a Roma, todas as s\u00faas amigas (entre elas, Paula de Roma e a s\u00faa familia) partiron a Palestina para atoparse con San Xerome ag\u00e1s ela, que, dicindo que era moi vella, quedou naquel lugar.\nOs godos tortur\u00e1rona para facela confesar onde agachaba as s\u00faas riquezas, mais xa dera todo aos pobres. Faleceu despois a causa das s\u00faas feridas.\nA lenda conta que a s\u00faa tumba se atopa na Igrexa de Santa Mar\u00eda Madalena, xunto \u00e1 de Maximino de Aix e a da propia Mar\u00eda Madalena. En devandita igrexa tam\u00e9n se atopan os restos de San Camilo de Lelis.\nHonras.\nMarcela \u00e9 festexada o 31 de xaneiro pola Igrexa Cat\u00f3lica e figura tam\u00e9n entre os santos das igrexas orientais.\nA obra de arte \"The Dinner Party\" incl\u00fae un espazo para Marcela."}
{"id": "490797", "revid": "88215", "url": "https://gl.wikipedia.org/wiki?curid=490797", "title": "Tino Iglesias", "text": "Celestino Iglesias Cores, m\u00e1is co\u00f1ecido como Tino Iglesias, nado en Ribadumia o 14 de marzo de 1962, \u00e9 un piloto galego de automobilismo.\nCompite habitualmente en varias modalidades e competici\u00f3ns de xeito simult\u00e1neo e incluso no mesmo d\u00eda. \u00c9 o piloto m\u00e1is laureado do Campionato de Galicia de Autocross con seis t\u00edtulos (en 2010, 2011, 2013, 2014, 2015 e 2016) e foi campi\u00f3n de Galicia de sl\u00e1lom en 2010. Corre ininterrompidamente dende o ano 2000 no Campionato de Galicia de Rally, onde foi subcampi\u00f3n na tempada 2014, por detr\u00e1s de Iv\u00e1n Ares. Ademais rematou outras cinco veces entre os seis primeiros clasificados do campionato, no que suma m\u00e1is de 120 rallys.\nCompite tam\u00e9n no Campionato de Espa\u00f1a de Rally de Terra e no Campionato de Galicia de Rallymix. Ten disputado ademais varias probas do Campionato de Espa\u00f1a de Rallys, do Campionato de Galicia de Monta\u00f1a e d\u00faas veces o Rally Catalu\u00f1a, do Campionato do Mundo de Rally.\nO seu copiloto habitual \u00e9 o seu irm\u00e1n Jorge. \u00c9 pai do tam\u00e9n piloto Celestino Iglesias Duarte, alcumado Tin\u00edn.\nTraxectoria.\nComezou nos rallys nos anos 90 como copiloto de Jaime Castro, xefe do taller de despece no que traballaba. Despois de montar o seu propio taller comezou a competir como piloto no ano 2000. Debutou no Rally do Albari\u00f1o dese ano, que pasaba a car\u00f3n da s\u00faa casa.\nDende ent\u00f3n participou en todas as edici\u00f3ns do campionato galego, obtendo os seus mellores resultados na tempada 2014, cando conseguiu os seus primeiros podios (3\u00ba no Sur do Condado e 2\u00ba no Comarca da Ulloa) e obtivo a s\u00faa primeira e \u00fanica vitoria no campionato, na primeira edici\u00f3n do Rally Eurocidade Tui-Valen\u00e7a. Rematou a competici\u00f3n como subcampi\u00f3n, por detr\u00e1s de Iv\u00e1n Ares, nunha tempada na que ademais foi campi\u00f3n galego de rally do grupo A, campi\u00f3n galego de rallymix na Agrupaci\u00f3n 2, campi\u00f3n galego de rallymix na clase B, campi\u00f3n galego de autocross, campi\u00f3n da Copa Top Ten Driver Pirelli e campi\u00f3n da Copa Elf. Un ano antes participara por segunda vez no Rally Catalu\u00f1a, do Campionato do Mundo de Rally, quedando en 28\u00aa posici\u00f3n na xeral e campi\u00f3n do grupo 6.\nLogrou seis t\u00edtulos do Campionato de Galicia de Autocross, cinco en categor\u00eda de m\u00e1is de 1.600cc e un en menos de 1.600cc, o que o converte no piloto m\u00e1is laureado do campionato, ademais de numerosos segundos e terceiros postos, en ocasi\u00f3ns rematando por detr\u00e1s do seu fillo Tin\u00edn, tres veces campi\u00f3n da modalidade. Tam\u00e9n ten competido no Campionato de Espa\u00f1a de Autocross, obtendo como mellor resultado un sexto posto na xeral en 2013, cando quedou ademais subcampi\u00f3n da divisi\u00f3n 2."}
{"id": "490798", "revid": "88215", "url": "https://gl.wikipedia.org/wiki?curid=490798", "title": "Celestino Iglesias Cores", "text": ""}
{"id": "490799", "revid": "88215", "url": "https://gl.wikipedia.org/wiki?curid=490799", "title": "Celestino Iglesias", "text": ""}
{"id": "490800", "revid": "47401", "url": "https://gl.wikipedia.org/wiki?curid=490800", "title": "Santa Marcela", "text": ""}
{"id": "490801", "revid": "1888", "url": "https://gl.wikipedia.org/wiki?curid=490801", "title": "Jos\u00e9 Varela de Limia", "text": "Jos\u00e9 Varela de Limia Men\u00e9ndez, vizconde de San Alberto, nado en Xix\u00f3n en agosto de 1874 e finado en Santiago de Compostela o 17 de marzo de 1946, foi un matem\u00e1tico e pol\u00edtico galego.\nTraxectoria.\nFillo de Jos\u00e9 Varela L\u00f3pez de Limia e C\u00e1ndida Men\u00e9ndez Jove-Huergo. Estudou a carreira de Ciencias na Universidade de Madrid e rematou a carreira e foi Doutor en Ciencias Exactas. Foi profesor da Universidade de Santiago de Compostela. Membro do Partido Conservador, foi elixido deputado provincial polo distrito de Padr\u00f3n en 1899. Durante o goberno de Antonio Maura foi gobernador civil de Le\u00f3n (1907) e Zamora (1907-1908). En 1910 foi candidato a deputado polo distrito de Muros-Negreira fronte a Eugenio Montero Villegas, que foi o finalmente elixido. En 1911 volveu ser candidato polo mesmo distrito fronte a Anselmo Villar Amigo, que foi o finalmente elixido. Foi presidente da Real Sociedade Econ\u00f3mica de Amigos do Pa\u00eds de Santiago de 1912 a 1919. Foi senador pola Sociedade Econ\u00f3mica de Amigos do Pa\u00eds de Madrid en 1921, 1922 e 1923. Foi conselleiro do Banco de Espa\u00f1a. Era dono do pazo Pena do Ouro en Noia.\nVida persoal.\nCasou con Segunda Pais Guti\u00e9rrez, filla de Pedro Pais Lapido, e foi pai de Mar\u00eda, Pedro, Carmen, Pilar e Mar\u00eda Teresa Varela Pais."}
{"id": "490802", "revid": "1888", "url": "https://gl.wikipedia.org/wiki?curid=490802", "title": "Jos\u00e9 Varela de Limia Men\u00e9ndez", "text": ""}
{"id": "490804", "revid": "1888", "url": "https://gl.wikipedia.org/wiki?curid=490804", "title": "Jos\u00e9 Varela-de Limia Men\u00e9ndez", "text": ""}
{"id": "490806", "revid": "12452", "url": "https://gl.wikipedia.org/wiki?curid=490806", "title": "CORVID-19", "text": ""}
{"id": "490807", "revid": "12452", "url": "https://gl.wikipedia.org/wiki?curid=490807", "title": "COVID 19", "text": ""}
{"id": "490808", "revid": "12452", "url": "https://gl.wikipedia.org/wiki?curid=490808", "title": "Covid 19", "text": ""}
{"id": "490809", "revid": "12452", "url": "https://gl.wikipedia.org/wiki?curid=490809", "title": "CoViD-19", "text": ""}
{"id": "490810", "revid": "12452", "url": "https://gl.wikipedia.org/wiki?curid=490810", "title": "CoviD-19", "text": ""}
{"id": "490811", "revid": "12452", "url": "https://gl.wikipedia.org/wiki?curid=490811", "title": "Covid-19", "text": ""}
{"id": "490812", "revid": "12452", "url": "https://gl.wikipedia.org/wiki?curid=490812", "title": "Covid-2019", "text": ""}
{"id": "490813", "revid": "12452", "url": "https://gl.wikipedia.org/wiki?curid=490813", "title": "COVID19", "text": ""}
{"id": "490814", "revid": "12452", "url": "https://gl.wikipedia.org/wiki?curid=490814", "title": "COVID\u201319", "text": ""}
{"id": "490815", "revid": "12452", "url": "https://gl.wikipedia.org/wiki?curid=490815", "title": "Covid\u201319", "text": ""}
{"id": "490816", "revid": "89787", "url": "https://gl.wikipedia.org/wiki?curid=490816", "title": "Porin Karhu HT", "text": "O Karhu HT \u00e9 un equipo de h\u00f3ckey sobre xeo da cidade de Pori (Finlandia). O club foi fundado no ano 2000. Na tempada 2019-20 compet\u00eda na Suomi-sarja\u00a0o terceiro nivel do h\u00f3ckey sobre xeo finland\u00e9s. Xoga os seus partidos como local no Isom\u00e4ki Areena, un pavill\u00f3n con capacidade para 6\u00a0443 espectadores que comparte co principal equipo da cidade, \u00c4ss\u00e4t, ao cal est\u00e1 afiliado.\nXogadores.\nCapit\u00e1ns.\nA seguinte t\u00e1boa amosa os capit\u00e1ns do equipo dende 2010:"}
{"id": "490818", "revid": "98629", "url": "https://gl.wikipedia.org/wiki?curid=490818", "title": "Transbordador espacial Enterprise", "text": "O transbordador espacial Enterprise, designaci\u00f3n OV-101 (OV de \"Orbital Vehicle\") foi un transbordador espacial de probas que pertenceu \u00e1 frota de transbordadores espaciais da NASA, a\u00ednda que nunca foi lanzado ao espazo. Foi o primeiro transbordador en ser constru\u00eddo.\nHistoria.\nO Enterprise, que foi rematado e quedou listo o 17 de setembro de 1976 e orixinalmente iba denominarse Constitution, foi nomeado pola nave espacial hom\u00f3nima da serie de televisi\u00f3n Star Trek. Foi consstru\u00eddo para facer diversas probas cara os voos reais dos sucesivos transbordadores. O Enterprise non ti\u00f1a escudo t\u00e9rmico nin subsistemas para o voo espacial. A s\u00faa finalidade principal foi facer unha rolda de tests de aproximaci\u00f3n e aterraxe (probas ALT, por \"Approaching and Landing Tests\") durante nove meses para definir e comprobar as caracter\u00edsticas en voo subs\u00f3nico do transbordador. Foi usado tam\u00e9n para probar as instalaci\u00f3ns de lanzamento, comprobar sistemas de freado e paraca\u00eddas e finalmente acabar sendo unha peza de museo.\nAs probas ALT tiveron lugar entre febreiro e novembro de 1977 na Instalaci\u00f3n Dryden de Investigaci\u00f3n do Voo. O Enterprise foi pilotado nesas ocasi\u00f3ns por d\u00faas parellas de pilotos, Fred Haise e Gordon Fullerton, por unha banda, e Joe Engle e Dick Truly, por outra. Nas probas ALT o transbordador era transportado a lomos dun Boeing 747. En varios dos voos o Enterprise permaneceu acoplado ao 747 mentres que noutros era soltado unha vez no aire e pilotado pola tripulaci\u00f3n. Despois das probas ALT o Enterprise foi sometido a varias probas estruturais e tests de varios sistemas. A nave foi usada en posteriores probas, co resto de transbordadores voando de forma regular, co fin de probar novas t\u00e9cnicas, novos sistemas ou novos sitios de lanzamento. Finalmente, o 18 de novembro de 1985, o Enterprise pasou a ser propiedade da Instituci\u00f3n Smithsonian e exposto no seu museo. A\u00ednda as\u00ed, a NASA usouno nalg\u00fans momentos para m\u00e1is probas e tests. A \u00faltima proba da que formou parte foi durante a investigaci\u00f3n da destruci\u00f3n do transbordador espacial Columbia, e na que se simulou o impacto dun cacho de espuma do tanque principal no bordo do ala da nave, que resultou nun burato similar ao que causou a destruci\u00f3n do orbitador."}
{"id": "490831", "revid": "23204", "url": "https://gl.wikipedia.org/wiki?curid=490831", "title": "Jos\u00e8phe Jacquiot", "text": "Jos\u00e8phe Jacquiot, nada o 24 de abril de 1910 en Loches (na rexi\u00f3n, Centro-Val de Loira) e finada o 2 de agosto de 1995 en Villeneuve-Saint-Georges (na Illa de Francia), foi unha numism\u00e1tica e pol\u00edtica francesa, membro da Resistencia durante a II guerra mundial.\nTraxectoria.\nJos\u00e8phe era filla de Charles Jacquiot (1879-1938), profesor da Escola de Maxisterio de Loches e posteriormente na de Versalles. Graduouse en estudos superiores de Historia, Arqueolox\u00eda, Xeograf\u00eda e Historia da Arte, e foi tam\u00e9n alumna da Escola do Louvre. Logo do falecemento do seu pai en 1938, a familia instalouse na vila de Montgeron, ao sueste de Par\u00eds.\nDedicouse particularmente ao estudo da numism\u00e1tica, materia da que foi profesora na Escola Pr\u00e1ctica de Ciencias Econ\u00f3micas e Sociais, na Escola do Louvre e na \"Monnaie de Paris.\" A numism\u00e1tica (particularmente o relativo \u00e1s medallas e \u00e1s fichas comerciais) converteuse no centro de interese de toda a s\u00faa carreira profesional, ata se converter nunha autoridade nesta materia, o que a levou, en 1959, a ocupar o posto de conservadora do Gabinete de Moedas e Medallas da Biblioteca Nacional de Francia, en Par\u00eds.\nDurante a ocupaci\u00f3n de Francia por Alema\u00f1a na II guerra mundial, Jos\u00e8phe uniuse \u00e1 Resistencia, da que foi unha das figuras locais.\nDespois da guerra foi elixida alcaldesa de Montgeron en maio 1945, encabezando unha candidatura centrista, o que a converteu nunha pioneira na ocupaci\u00f3n dun cargo pol\u00edtico por elecci\u00f3n en Francia. \u00c1 s\u00faa xesti\u00f3n d\u00e9beselle a creaci\u00f3n do instituto de ensino secundario de Montgeron en 1946, o primeiro de car\u00e1cter mixto e o primeiro dos suburbios de Par\u00eds, as\u00ed como un centro de protecci\u00f3n da maternidade e unha biblioteca municipal. Logo das elecci\u00f3ns municipais de outubro de 1947, a s\u00faa lista non puido pasar do terceiro posto, o que lle supuxo ter que deixar a alcald\u00eda da vila.\nJos\u00e8phe Jacquiot creou tam\u00e9n a Sociedade de Historia de Montgeron, da que foi a s\u00faa primeira presidenta.\nMuseo Jos\u00e8phe Jacquiot.\nEn 1993 fundou o Museo Municipal de Montgeron, que enriqueceu cunha importante doaz\u00f3n persoal e que na s\u00faa hora leva o seu nome. O museo xira arredor de catro tem\u00e1ticas principais: a numism\u00e1tica, a exiptolox\u00eda, o Extremo Oriente (salientan as estampas xaponesas dos mellores artistas do per\u00edodo Edo) e a historia local."}
{"id": "490832", "revid": "5132", "url": "https://gl.wikipedia.org/wiki?curid=490832", "title": "Kia Tigers", "text": "Os Kia Tigers (KIA \ud0c0\uc774\uac70\uc988) son un equipo profesional coreano de b\u00e9isbol con sede en Gwangju. O club compite na KBO League. Os Tigers son propiedade da Kia Motors."}
{"id": "490833", "revid": "23204", "url": "https://gl.wikipedia.org/wiki?curid=490833", "title": "Carancho", "text": "Carancho \u00e9 un filme arxentino de 2010 dirixido por Pablo Trapero e protagonizado por Ricardo Dar\u00edn e Martina Gusm\u00e1n. Estreouse na secci\u00f3n Un Certain Regard do Festival Internacional de Cinema de Cannes de 2010. O filme foi escollido como candidato da Arxentina para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "490834", "revid": "15490", "url": "https://gl.wikipedia.org/wiki?curid=490834", "title": "Rafael Serrano Valls", "text": "Rafael Serrano Valls, nado en D\u00farcal (provincia de Granada) o 15 de decembro de 1920 e finado en C\u00e1diz o 9 de abril de 2018, foi un militar espa\u00f1ol.\nTraxectoria.\nCando se produciu o golpe de Estado do 18 de xullo de 1936 alistouse con 15 anos nas Forzas Regulares Ind\u00edxenas de Tetu\u00e1n, onde estaba destinado o seu pai Alberto Serrano Montaner. Foi alf\u00e9rez provisional de infanter\u00eda e seguiu a carreira militar. En 1941 ascendeu a tenente provisional pasando en comisi\u00f3n de servizo \u00e1s Forzas de Polic\u00eda Armada e de Tr\u00e1fico. En 1944 foi destinado ao Terzo \"Gran Capit\u00e1n\" da Lexi\u00f3n en Melilla. Ao ano seguinte pasou \u00e1 Garda Civil e foi destinado como xefe de li\u00f1a a Ordes para ocuparse de liquidar a guerrilla antifranquista. Dirixiu en 1947 o operativo que acabou coa vida de Manuel Ponte no Fontao o 21 de abril de 1947. Pasou \u00e1 comandancia da Garda civil de Ferrol e foi o responsable da eliminaci\u00f3n de Francisco Mart\u00ednez Leira en Ombre o 31 de decembro de 1954.\nEn xu\u00f1o de 1966 foi nomeado xefe do 40 Terzo da Garda Civil da Coru\u00f1a, e uns meses despois pasou ao 26 Terzo da Garda Civil de C\u00e1diz, permanecendo ao mando da provincia at\u00e9 1979. En 1979 fue promovido a xeneral de brigada e nomeado xefe da 5\u00aa Zona da Garda Civil de Logro\u00f1o. En 1981 foi nomeado xeneral xefe da 1\u00aa Zona da Gardia Civil de Madrid, dirixiu as forzas da Garda Civil que rodearon o Congreso no golpe de estado do 23 de febreiro de 1981 e foi un dos asinantes do \"Pacto do cap\u00f3\". En 1998 pasou ao retiro por idade.\nVida persoal.\nCasou en Ordes con Blanca del R\u00edo Carballido en 1946, e foi pai de Rafael, Alberto, Jos\u00e9 Mar\u00eda e Jaime Serrano del R\u00edo."}
{"id": "490835", "revid": "23204", "url": "https://gl.wikipedia.org/wiki?curid=490835", "title": "Leonera", "text": "Leonera \u00e9 un filme arxentino de 2008 dirixido, coescrito, coproducido e coeditado por Pablo Trapero. Conta unha historia de maternidade dentro do sistema penitenciario e est\u00e1 protagonizado por Martina Gusm\u00e1n, Elli Medeiros e Rodrigo Santoro. O filme competiu no Festival Internacional de Cinema de Cannes de 2008.\nFoi escollido como candidato da Arxentina para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "490837", "revid": "89787", "url": "https://gl.wikipedia.org/wiki?curid=490837", "title": "XXY (filme)", "text": "XXY \u00e9 un filme de 2007 coproducido entre a Arxentina, Espa\u00f1a e Francia, e escrito e dirixido por Luc\u00eda Puenzo. Est\u00e1 protagonizado por Ricardo Dar\u00edn, Valeria Bertuccelli, In\u00e9s Efron e Mart\u00edn Piroyansky. O filme conta a historia dunha persoa intersexual de 15 anos, o xeito en que a s\u00faa familia afronta a s\u00faa condici\u00f3n e a decisi\u00f3n definitiva que finalmente ten que facer para definir a s\u00faa identidade de x\u00e9nero.\n\"XXY\" recibiu moi boas valoraci\u00f3ns por parte da cr\u00edtica, ga\u00f1ando o premio da Semana da Cr\u00edtica no Festival Internacional de Cinema de Cannes de 2007, as\u00ed como o premio ACID/CCAS Support. Foi escollido como candidato da Arxentina para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "490838", "revid": "15490", "url": "https://gl.wikipedia.org/wiki?curid=490838", "title": "Derecho de familia", "text": "Derecho de familia \u00e9 un filme de 2006 coproducido entre a Arxentina, Francia, Italia e Espa\u00f1a, escrito e dirixido por Daniel Burman. Foi producido por Diego Dubcovsky, Jos\u00e9 Mar\u00eda Morales e Marc Sillam, e coproducido por Amedeo Pagani.\nFoi escollido como candidato da Arxentina para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado."}
{"id": "490841", "revid": "75439", "url": "https://gl.wikipedia.org/wiki?curid=490841", "title": "El aura", "text": "El aura \u00e9 un filme arxentino neo-noir de 2005 dirixido e escrito por Fabi\u00e1n Bielinsky e protagonizado por Ricardo Dar\u00edn. Foi coproducido entre a Arxentina, Espa\u00f1a e Francia.\n\"El aura\" recibiu valoraci\u00f3ns positivas por parte da cr\u00edtica, especialmente polo seu gui\u00f3n e ambientaci\u00f3n. Ga\u00f1ou o C\u00f3ndor de Prata \u00f3 mellor filme e foi escollido como o candidato da Arxentina para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado."}
{"id": "490843", "revid": "23204", "url": "https://gl.wikipedia.org/wiki?curid=490843", "title": "Nong Hak", "text": "Nong Hak (en ) \u00e9 un filme laosiano de terror de 2016 dirixido por Mattie Do. \u00c9 unha coproduci\u00f3n entre Laos, Estonia e Francia. Estreouse nos cinemas de Laos o 11 de maio de 2017 \u00c9 a segunda longametraxe dirixida por Mattie Do. Foi escollido como candidato de Laos para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, sendo a primeira vez que o pa\u00eds presentou un filme \u00e1 Academia, mais finalmente non foi nomeado."}
{"id": "490844", "revid": "88215", "url": "https://gl.wikipedia.org/wiki?curid=490844", "title": "Campionato de Galicia de Rally 2020", "text": ""}
{"id": "490845", "revid": "88215", "url": "https://gl.wikipedia.org/wiki?curid=490845", "title": "Campionato de Galicia de Rally de 2020", "text": ""}
{"id": "490847", "revid": "23204", "url": "https://gl.wikipedia.org/wiki?curid=490847", "title": "El abrazo partido", "text": "El abrazo partido \u00e9 un filme de 2004 dirixido por Daniel Burman e escrito por Burman e Marcelo Birmajer. Est\u00e1 protagonizado por Daniel Hendler, Adriana Aizemberg e Jorge D'El\u00eda. Foi escollido como candidato da Arxentina para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado."}
{"id": "490848", "revid": "23204", "url": "https://gl.wikipedia.org/wiki?curid=490848", "title": "Valent\u00edn (filme)", "text": "Valent\u00edn \u00e9 un filme de 2002 escrito e dirixido por Alejandro Agresti. \u00c9 unha coproduci\u00f3n entre a Arxentina, Francia, Italia, os Pa\u00edses Baixos e Espa\u00f1a. Est\u00e1 protagonizado por Rodrigo Noya como Valent\u00edn e Carmen Maura como a avoa. Foi escollido como candidato da Arxentina para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "490850", "revid": "26585", "url": "https://gl.wikipedia.org/wiki?curid=490850", "title": "Tempada 2002 do Campionato de Galicia de Rally", "text": "A tempada 2002 foi a 24\u00aa edici\u00f3n do Campionato de Galicia de Rally. Constaba inicialmente de 9 probas, das que finalmente s\u00f3 se celebraron 6, ao suspenderse os rallys de Noia, Lac\u00f3n e Botafumeiro. O vencedor foi Manuel Senra, que ga\u00f1ou os catro rallys nos que participou."}
{"id": "490851", "revid": "23204", "url": "https://gl.wikipedia.org/wiki?curid=490851", "title": "Kamchatka (filme)", "text": "Kamchatka \u00e9 un filme hispano-arxentino de 2002 dirixido por Marcelo Pi\u00f1eyro e escrito por Pi\u00f1eyro e Marcelo Figueras. Est\u00e1 protagonizado por Ricardo Dar\u00edn, Cecilia Roth, Tom\u00e1s Fonzi, H\u00e9ctor Alterio e Leticia Br\u00e9dice.\nFoi escollido como candidato da Arxentina para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado."}
{"id": "490852", "revid": "26585", "url": "https://gl.wikipedia.org/wiki?curid=490852", "title": "Tempada 1981 do Campionato de Galicia de Rally", "text": "A tempada 1981 foi a terceira edici\u00f3n do Campionato de Galicia de Rally. Comezou co Rally dos Pazos e rematou no Rally San Marti\u00f1o. O vencedor foi o coru\u00f1\u00e9s Carlos Pi\u00f1eiro."}
{"id": "490854", "revid": "23204", "url": "https://gl.wikipedia.org/wiki?curid=490854", "title": "Felicidades (filme de 2000)", "text": "Felicidades \u00e9 un filme italo-arxentino de 2000 escrito e dirixido por Lucho Bender e protagonizado por Gast\u00f3n Pauls, Pablo Cedr\u00f3n, Silke, Luis Mach\u00edn, Carlos Belloso e Alfredo Casero. Estreouse no Festival Internacional de Cinema de Venecia en Italia o 5 de setembro e na Arxentina o 7 de setembro de 2000.\nFoi escollido como candidato da Arxentina para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "490855", "revid": "23204", "url": "https://gl.wikipedia.org/wiki?curid=490855", "title": "Manuelita (filme)", "text": "Manuelita \u00e9 un filme arxentino de 1999 de animaci\u00f3n e comedia dirixido por Manuel Garc\u00eda Ferr\u00e9. Foi escollido como candidato da Arxentina para o \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado. Foi o primeiro filme animado por Scope, as\u00ed como o seu primeiro filme familiar."}
{"id": "490856", "revid": "23204", "url": "https://gl.wikipedia.org/wiki?curid=490856", "title": "Tango, no me dejes nunca", "text": "Tango, no me dejes nunca \u00e9 un filme hispano-arxentino de 1998 escrito e dirixido por Carlos Saura. Est\u00e1 protagonizado por Miguel \u00c1ngel Sol\u00e1 e M\u00eda Maestro. A fotograf\u00eda \u00e9 obra de Vittorio Storaro.\nFoi nomeado \u00f3 \u00d3scar \u00f3 mellor filme en lingua non inglesa na 71\u00aa edici\u00f3n dos premios."}
{"id": "490858", "revid": "23204", "url": "https://gl.wikipedia.org/wiki?curid=490858", "title": "Cenizas del para\u00edso", "text": "Cenizas del para\u00edso \u00e9 un filme arxentino de 1997 dirixido por Marcelo Pi\u00f1eyro. Foi escollido como candidato da Arxentina para o \u00d3scar \u00f3 mellor filme en lingua non inglesa na 70\u00aa edici\u00f3n dos premios, mais finalmente non foi nomeado."}
{"id": "490859", "revid": "23204", "url": "https://gl.wikipedia.org/wiki?curid=490859", "title": "Eva Per\u00f3n (filme)", "text": "Eva Per\u00f3n \u00e9 un filme arxentino de 1996 dirixido por Juan Carlos Desanzo. \u00c9 un filme hist\u00f3rico e biogr\u00e1fico baseado na vida de Eva Per\u00f3n. Foi escollido como candidato da Arxentina para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finalmente non foi nomeado."}
{"id": "490860", "revid": "23204", "url": "https://gl.wikipedia.org/wiki?curid=490860", "title": "Caballos salvajes", "text": "Caballos salvajes \u00e9 un filme arxentino de 1995 dirixido por Marcelo Pi\u00f1eyro e escrito por Pi\u00f1eyro e A\u00edda Bortnik. Est\u00e1 protagonizado por H\u00e9ctor Alterio, Leonardo Sbaraglia e Cecilia Dopazo. Federico Luppi fai un cameo.\nFoi escollido como candidato da Arxentina para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais finalmente non foi nomeado."}
{"id": "490861", "revid": "89787", "url": "https://gl.wikipedia.org/wiki?curid=490861", "title": "Una sombra ya pronto ser\u00e1s", "text": "Una sombra ya pronto ser\u00e1s \u00e9 un filme arxentino de 1994 dirixido por H\u00e9ctor Olivera. O filme entrou na competici\u00f3n principal da 51\u00aa edici\u00f3n do Festival Internacional de Cinema de Venecia. Foi escollido como candidato da Arxentina para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "490864", "revid": "23204", "url": "https://gl.wikipedia.org/wiki?curid=490864", "title": "Gatica, el Mono", "text": "Gatica, el Mono \u00e9 un filme arxentino de 1993 dirixido por Leonardo Favio. Ga\u00f1ou o premio do C\u00f3ndor de Prata \u00f3 mellor filme. Foi escollido como candidato da Arxentina \u00f3 \u00d3scar \u00f3 mellor filme en lingua non inglesa na 66\u00aa edici\u00f3n dos premios, mais finalmente non foi nomeado."}
{"id": "490866", "revid": "89787", "url": "https://gl.wikipedia.org/wiki?curid=490866", "title": "Las tumbas", "text": "Las tumbas \u00e9 un filme arxentino de 1991 dirixido por Javier Torre. O filme foi escollido como candidato da Arxentina para o \u00d3scar \u00f3 mellor filme en lingua non inglesa na 64\u00aa edici\u00f3n dos premios, mais finalmente non foi nomeado."}
{"id": "490869", "revid": "98629", "url": "https://gl.wikipedia.org/wiki?curid=490869", "title": "Yo, la peor de todas", "text": "Yo, la peor de todas \u00e9 un filme arxentino de 1990 dirixido por Mar\u00eda Luisa Bemberg. \u00c9 un filme biogr\u00e1fico sobre a vida de Juana In\u00e9s de la Cruz. Bas\u00e9ase no libro de Octavio Paz \"Sor Juana In\u00e9s de la Cruz o las trampas de la fe\".\nEstreouse na 47\u00aa edici\u00f3n do Festival Internacional de Cinema de Venecia, onde ga\u00f1ou o premio OCIC - Menci\u00f3n de Honra. O filme foi escollido como candidato da Arxentina para o \u00d3scar \u00f3 mellor filme en lingua non inglesa na 63\u00aa edici\u00f3n dos premios, mais finalmente non foi nomeado."}
{"id": "490871", "revid": "1822", "url": "https://gl.wikipedia.org/wiki?curid=490871", "title": "Hix\u00eda (mitolox\u00eda)", "text": "Na mitolox\u00eda grega, Hix\u00eda (en grego antigo \u03a5\u03b3\u03b9\u03b5\u03af\u03b1 \"Jai-Yia\" ou \u03a5\u03b3\u03b5\u03af\u03b1 Hyge\u00eda, \u2018sa\u00fade\u2019), filla de Asclepio e Lampecia, irm\u00e1 de Tel\u00e9sforo, Yaso e Panacea, era a deusa da curaci\u00f3n, a limpeza e a sanidade (posteriormente, tam\u00e9n da l\u00faa), mentres que o seu pai estaba relacionado coa medicina. Do seu nome prov\u00e9n a palabra \u00abhixiene\u00bb. O seu equivalente na mitolox\u00eda romana \u00e9 Salus.\nAdquiriu significado propio ao redor do s\u00e9culo V a. C., pois at\u00e9 ent\u00f3n era un ep\u00edteto m\u00e1is de Atenea.\nA\u00ednda que Hix\u00eda fora obxecto dun culto local desde polo menos o s\u00e9culo VII a. C., non empezou a ser co\u00f1ecida f\u00f3ra deste ata que o Or\u00e1culo de Delfos a reco\u00f1eceu tras as pragas que devastaron Atenas entre os anos 429 e 427 a. C. e Roma no 293 a. C. Os seus templos principais estaban en Epidauro, Corinto, Cos e P\u00e9rgamo.\nPausanias sinalou que no asclepi\u00f3n de Titane en Sici\u00f3n (fundado por Alexanor, neto de Asclepio) as estatuas de Hix\u00eda se cubr\u00edan con cabelos de mulleres e pezas de vestir babil\u00f3nicas. Segundo algunhas inscrici\u00f3ns, estas mesmas ofrendas eran realizadas en Paros.\nArifr\u00f3n de Sici\u00f3n, un artista sicionio do s\u00e9culo IV a. C., escribiu un famoso himno en honra de Hix\u00eda. Existe, tam\u00e9n, un himno \u00f3rfico dedicado \u00e1 deusa. Artistas como Escopas, Briaxis e Timoteo, entre outros, esculpiron estatuas da deusa.\nEra representada frecuentemente como unha muller nova de p\u00e9, coroada cunha rama de loureiro, vestida cunha t\u00fanica lixeira e alimentando unha gran serpe enroscada ao redor do seu corpo que beb\u00eda dunha copa que portaba Hix\u00eda. Estes atributos foron adoptados m\u00e1is tarde pola deusa da curaci\u00f3n galo-romana, Sirona. \u00c1s veces era acompa\u00f1ada polo seu irm\u00e1n, Tel\u00e9sforo."}
{"id": "490872", "revid": "785", "url": "https://gl.wikipedia.org/wiki?curid=490872", "title": "Filipe IV de Habsburgo", "text": ""}
{"id": "490873", "revid": "83328", "url": "https://gl.wikipedia.org/wiki?curid=490873", "title": "Par\u00e1sitos (filme)", "text": ""}
{"id": "490874", "revid": "23204", "url": "https://gl.wikipedia.org/wiki?curid=490874", "title": "La amiga", "text": "La amiga \u00e9 un filme xermano-arxentino de 1988 dirixido por Jeanine Meerapfel e protagonizado por Liv Ullmann, Cipe Lincovsky e Federico Luppi.\nO filme foi escollido como candidato da Arxentina para o \u00d3scar \u00f3 mellor filme en lingua non inglesa na 62\u00aa edici\u00f3n dos premios, mais finalmente non foi nomeado."}
{"id": "490875", "revid": "23204", "url": "https://gl.wikipedia.org/wiki?curid=490875", "title": "Rexi\u00f3n de Mykolaiv", "text": "A rexi\u00f3n de Mykolaiv (en ucra\u00edno \"\u041c\u0438\u043a\u043e\u043b\u0430\u0457\u0432\u0441\u044c\u043a\u0430 \u043e\u0431\u043b\u0430\u0441\u0442\u044c\") \u00e9 unha rexi\u00f3n (\"oblast\") do suroeste de Ucra\u00edna, con capital na cidade de Mykolaiv.\nTen unha superficie de 24.585 km\u00b2, abarcando o 4% do territorio do pa\u00eds. A s\u00faa poboaci\u00f3n alcanzaba en 2013 os 1.126.148 habitantes, cerca do 3% da poboaci\u00f3n do pa\u00eds.\nOs principais r\u00edos que a atravesan son o Bug Meridional e o Ingul.\nDivisi\u00f3ns administrativas.\nA rexi\u00f3n de Mykolaiv est\u00e1 dividida en 19 distritos (s. \u0440\u0430\u0439\u043e\u043d, \"raion\", pl. \u0440\u0430\u0439\u043e\u043d\u0438, \"raiony\", subdivisi\u00f3n administrativa similar \u00e1s comarcas galegas) e 1 cidad que non dependen de ning\u00fan distrito, sen\u00f3n directamente da rexi\u00f3n - Mykolaiv.\nComposici\u00f3n da poboaci\u00f3n.\nDemograficamente a rexi\u00f3n \u00e9 considerada un enclave multi\u00e9tnico:\nHistoria.\nNestas terras viviron escitas, s\u00e1rmatas, romanos, godos, rus de K\u00ediv, hunos, mongois, t\u00e1rtaros, gagauz, turcos etc. Os pobos turcos, como os t\u00e1rtaros, gagauz e turcos, legaron moitos dos top\u00f3nimos da metade sur da rexi\u00f3n."}
{"id": "490876", "revid": "23204", "url": "https://gl.wikipedia.org/wiki?curid=490876", "title": "Hixia", "text": ""}
{"id": "490879", "revid": "23204", "url": "https://gl.wikipedia.org/wiki?curid=490879", "title": "A vocaci\u00f3n de San Mateu", "text": "A vocaci\u00f3n de San Mateu ou A chamada de San Mateu ou A conversi\u00f3n de San Mateu \u00e9 un cadro pintado por Caravaggio en 1599-1600 e pertence ao ciclo da \"vida de San Mateu\" que se lle encargou en 1599 para decora-la capela Contarelli na igrexa romana de San Lu\u00eds dos Franceses, onde a\u00ednda se conserva.\nHistoria.\nNa d\u00e9cada anterior, o cardeal de orixe francesa Mathieu Cointrel (italianizado como Matteo Contarelli) dera instruci\u00f3ns espec\u00edficas para decorar unha capela baseada en temas do seu patr\u00f3n. Orixinalmente o traballo encarg\u00e1rase a Girolamo Muziano en 1565, mais nunca chegou a traballar nela. Posteriormente, o traballo pasou, no 1591, ao artista manierista Giuseppe Cesari (alcumado o Cabaleiro de Arpino) quen s\u00f3 chegou a completar a decoraci\u00f3n dos frescos da b\u00f3veda, seguramente axudado por Caravaggio como pupilo, quen no 1593, xa traballaba no seu taller.\nPor\u00e9n, como este pintor estaba ocupado co mecenado papal de Clemente VII de quen era o pintor favorito e marchara a Roma, o cardeal Francesco Maria Bourbon Del Monte, mecenas de Caravaggio e prefecto da F\u00e1brica de San Pedro (oficina do Vaticano para as propiedades da igrexa), interveu para que Caravaggio conseguise o que foi o seu primeiro gran encargo eclesi\u00e1stico. O traballo consistiu na realizaci\u00f3n de tres lenzos para a capela Contarelli cunha mesma tem\u00e1tica referida \u00e1 figura de San Mateu. Os tres lenzos representaron un cambio decisivo no manierismo idealizador do que Arpino foi o \u00faltimo gran practicante. As\u00ed, a nova arte m\u00e1is naturalista representada por Caravaggio e Annibale Carracci tiveron unha grande influencia na s\u00faa \u00e9poca.\nLocalizaci\u00f3n.\nDentro da capela, a \"Vocaci\u00f3n\" pende no lado oposto ao \"Martirio de San Mateu\". Entre os dous cadros, no altar, at\u00f3pase \"A inspiraci\u00f3n de San Mateu\" (1602). A\u00ednda que, comezou primeiro co \"Martirio\", ante a inseguridade polo enorme reto e as dificultades que atopaba na s\u00faa realizaci\u00f3n (as radiograf\u00edas testemu\u00f1an os cambios compositivos do artista) decidiu deixala e continuar coa \"Vocaci\u00f3n\" que foi a primeira en ser rematada. Estas d\u00faas pinturas laterais encarg\u00e1ronse dende xullo de 1599, e o pago final realizouse en xullo de 1600.\nEsta obra, foi unha das primeiras pinturas relixiosas expostas ao p\u00fablico, na que se ofrec\u00eda unha representaci\u00f3n realista. As d\u00faas primeiras pinturas de Contarelli foron inmensamente populares e situaron a Caravaggio entre os principais pintores do novo movemento naturalista en Roma.\nDescrici\u00f3n.\nO cadro representa a historia que se conta no Evanxeo segundo Mateu (Mateu 9,9-13) Xes\u00fas viu a un home chamado Lev\u00ed, que era publicano, e que se atopaba sentado no despacho dos impostos e d\u00edxolle: \"S\u00edgueme\" e Lev\u00ed, que como consecuencia de atender a chamada de Cristo mudar\u00e1 o nome a Mateu, ergueuse e seguiuno.\nNa parte da dereita da pintura, xorden dous personaxes con vestimentas b\u00edblicas: Cristo, que pode ser reco\u00f1ecido polo seu halo, co brazo a man dereita estendidos cara a Lev\u00ed, e cun p\u00e9 virado cara o exterior da estancia semella indicar que est\u00e1 a piques de se marchar; e Pedro, cuxa faciana apenas se ve. O corpo deste oculta en gran medida a Cristo e del tampouco se percibe m\u00e1is c\u00e1s s\u00faas costas e a man que acompa\u00f1a o xesto de Cristo.\nNa parte da esquerda, permanece arredor da mesa, 5 persoas iluminadas por unha raiola de luz. As d\u00faas persoas da esquerda, non se decatan da chegada de Cristo e seguen a conta-los cartos. As d\u00faas persoas na dereita da mesa, van vestidos de xeito semellante, son os mat\u00f3ns que acompa\u00f1an ao recadador de impostos, Lev\u00ed. O maior, reacciona pola chegada inesperada dos visitantes mentres o aprendiz, o m\u00e1is novo, as\u00fastase e v\u00edrase cara a Lev\u00ed. Este, est\u00e1 en medio do grupo e, reacciona con sorpresa \u00e1 chamada de Cristo, xesticulando e sinalando a outro membro do grupo.\nIdentidade de San Mateu.\nA\u00ednda que hoxe consid\u00e9rase que Lev\u00ed (Mateu) \u00e9 a figura barbada, hip\u00f3tese respaldada porque nas outras d\u00faas obras da serie aparece a mesma figura como Mateu, non sempre se aceptou esta identificaci\u00f3n posto que o cardeal estipulara no contrato da obra, con claridade, que Mateu hab\u00eda ser pintado contando os cartos. Isto levou a que, en ocasi\u00f3ns, se interpretara que o home barbudo est\u00e1 a sinalar ao rapaz novo coa cabeza ca\u00edda contando os cartos. Segundo esta interpretaci\u00f3n, o home barbudo preguntaria: \"El? \", en resposta \u00e1 chamada de Cristo, e a pintura representar\u00eda o momento inmediatamente anterior a que Mateu (o rapaz novo) erguese a cabeza para mirar a Cristo. Outros autores, describen a pintura como deliberadamente ambigua.\nAn\u00e1lise.\nA obra executouse arredor de dous planos paralelos: o superior, ocupado s\u00f3 por unha fiestra, e o inferior, que representa o momento preciso en que Cristo est\u00e1 apuntando a Lev\u00ed e cham\u00e1ndoo ao apostolado. O santo est\u00e1 sentado nunha mesa cun grupo de persoas, vestidas coma os contempor\u00e1neos de Caravaggio, como nunha escena de taberna. O feito de vestirse como no tempo do pintor e ser pinturas realistas, sen idealizaci\u00f3n ningunha, transmite a percepci\u00f3n do artista sobre a actualidade da escena, a s\u00faa participaci\u00f3n \u00edntima no evento representado, mentres que dun xeito totalmente antihist\u00f3rico, Cristo e o o propio san Pedro son representados envoltos nunha t\u00fanica atemporal. \nNeste cadro, Cristo trae a verdadeira luz a este espazo escuro dos recadadores. Para acentuar a tensi\u00f3n dram\u00e1tica da imaxe e centrarse no grupo dos protagonistas, o autor, recorre \u00e1 t\u00e9cnica de mergullar a escena nunha penumbra cortada por raios de luz branca, que iluminan os xestos, mans, ou parte da roupa, deixando o resto case invisible, nunha escena tenebrista.\nA pintura reflicte as\u00ed a colisi\u00f3n entre dous mundos: o poder ineludible da fe inmortal e a atmosfera mundana de Lev\u00ed, que \u00e9 escravo dos cartos e do mundo material, ignorando a Xes\u00fas. Hai outros espectadores arredor do home que se converter\u00e1 en Mateu, que non se decatan da s\u00faa presenza ou que permanecen indiferentes. Non \u00e9 casual que un dos compa\u00f1eiros de Mateu portase lentes, case coma se se atopara cegado polos cartos.\nNa obra, existe unha grande intensidade e valor simb\u00f3lico, no di\u00e1logo dos xestos entre Cristo, Pedro e Mateu. Os espectadores de Caravaggio viron unha certa semellanza entre o xesto de Xes\u00fas chamando a Mateu e o xesto de Deus ao espertar a Ad\u00e1n na Capela Sistina de Michelangelo. Seguindo a li\u00f1a do brazo esquerdo de Cristo, Mateu semella ser invitado a seguilo para o mundo. \"Esta clara lexibilidade, tan diferente de tantas pinturas manieristas, ... \u00e9 a responsable da enorme popularidade desta obra.\" Este xesto de Cristo \u00e9 repetido por San Pedro, s\u00edmbolo da Igrexa cat\u00f3lica que interv\u00e9n entre o mundo divino e o humano, moi acorde co tempo da Contrarreforma, e que \u00e1 s\u00faa vez \u00e9 repetido por Mateu. \u00c9 a representaci\u00f3n simb\u00f3lica da salvaci\u00f3n, a trav\u00e9s da repetici\u00f3n dos xestos institu\u00eddos por Cristo (os sacramentos) e repetidos, no tempo, pola igrexa. \nOs p\u00e9s descalzos de Xes\u00fas son dunha sinxeleza cl\u00e1sica, en contraste cos coleccionistas pu\u00eddos; ir descalzo tam\u00e9n pode simbolizar a santidade, coma se estivese nun terreo sagrado. Grazas aos raios X quedou demostrado que, na primeira versi\u00f3n da obra, non aparec\u00eda a figura de san Pedro que ao engadila m\u00e1is tarde, quizais, simbolizaba a presenza da Igrexa a car\u00f3n de Cristo e na s\u00faa compa\u00f1a, e entre este e os espectadores.\nVersi\u00f3ns.\nHai m\u00faltiples versi\u00f3ns da mesma escena, a maior parte das co\u00f1ecidas, posteriores \u00e1 obra de Caravaggio.\nHai varias obras que se inspiraron na pintura de Caravaggio como, por exemplo, a de igual denominaci\u00f3n do pintor nado en Utrecht, Hendrick ter Brugghen quen realizou unha versi\u00f3n pouco tempo despois do italiano; ou o pintor franc\u00e9s Gustave Courbet quen a mediados do XIX, base\u00e1ndose na \"Vocaci\u00f3n,\" realiza \"L' apr\u00e8s-d\u00een\u00e9e \u00e0 Ornans\": un tema moito m\u00e1is trivial no que a composici\u00f3n mailo traballo das luces e a sombra se basean na obra de Caravaggio."}
{"id": "490882", "revid": "1505", "url": "https://gl.wikipedia.org/wiki?curid=490882", "title": "Rally de Ferrol de 1982", "text": "O Rally de Ferrol de 1982 foi a 13\u00aa edici\u00f3n de dito rally e a cuarta proba da tempada 1982 do Campionato de Galicia de Rally. Celebrouse o 6 de xu\u00f1o de 1982 e o vencedor foi Carlos Pi\u00f1eiro cun Porsche 911.\nTomaron a sa\u00edda 29 pilotos, dos que m\u00e1is da metade (15) non conseguiron rematar a carreira, entre eles un dos favoritos, \"Peitos\", que ocupaba a segunda posici\u00f3n no momento da s\u00faa retirada."}
{"id": "490884", "revid": "98629", "url": "https://gl.wikipedia.org/wiki?curid=490884", "title": "S\u00e9culo -XVIII", "text": "s\u00e9culo XIX adC &lt; s\u00e9culo XVIII adC &gt; s\u00e9culo XVII adC\nO s\u00e9culo XVIII antes de nosa era comezou o 1 de xaneiro do ano 1800 a.C. e terminou o 31 de decembro de 1701 a.C.\nEn Oriente Medio este s\u00e9culo estivo marcado polo ascenso (en 1792 a.C.) de Hammurabi ao trono da cidade de Babilonia desde onde iniciou unha pol\u00edtica de expansi\u00f3n. En primeiro lugar, liberouse da tutela de Ur para, en 1786 a.C., enfrontarse ao veci\u00f1o rei de Larsa, Rim-Sin, arrebat\u00e1ndolle Is\u00edn e Uruk. Coa axuda de Mari no 1762 a.C. derrotou a unha coalici\u00f3n de cidades na beira do r\u00edo Tigris, para conquistar a cidade de Larsa. Despois proclamouse rei de Sumer e Acad, t\u00edtulo que xurdira en tempos de Sarg\u00f3n de Acad e que empreg\u00e1rase dende ent\u00f3n polos monarcas que obtiveron o dominio de toda a rexi\u00f3n de Mesopotamia. Despois dun novo enfrontamento cunha nova coalici\u00f3n de cidades conquistou Mari, despois da cal, no 1753 a.C., completou a s\u00faa expansi\u00f3n coas conquistas de Asiria e E\u0161nunna, ao norte de Mesopotamia.\nEn Exipto comeza segundo per\u00edodo intermedio. Arredor do 1800 a.C. s XIII dinast\u00eda chega ao poder e \u00e9 incapaz de controlar as extensas terras dominadas. A finais do s\u00e9culo aparecen os hicsos, que conquistaron a rexi\u00f3n norte do pa\u00eds."}
{"id": "490885", "revid": "1410", "url": "https://gl.wikipedia.org/wiki?curid=490885", "title": "Sabine Bourgey", "text": "Sabine Bourgey, nada en Boulogne-Billancourt, nos Altos do Sena, \u00e9 unha numism\u00e1tica francesa experta no comercio de moedas e autora de diversas publicaci\u00f3ns sobre este tema. Desde 1993, dirixe a compa\u00f1\u00eda familiar Bourgey, fundada en Par\u00eds en 1895 polo seu av\u00f3.\nRa\u00edces familiares.\nAs orixes co\u00f1ecidas da familia levan a 1610, a un establecemento de ferrer\u00eda establecido no departamento de Is\u00e8re. \u00c9tienne Bourgey, o av\u00f3 de Sabine, desprazouse a Par\u00eds para crear al\u00ed un gabinete de numism\u00e1tica en 1895, e s\u00e1bese que en 1907 xa se atopaba no n\u00famero 7 da r\u00faa Drouot, onde mant\u00e9n a s\u00faa sede actual. A compa\u00f1\u00eda tivo un grande \u00e9xito, en parte grazas ao numism\u00e1tico estadounidense Archer Huntington, daquela presidente da \"American Numismatic Society\", que foi un dos seus principais clientes antes da I guerra mundial. \u00c9mile Bourgey, o seu fillo, retomou o gabinete despois da II guerra, en 1946, e chegou a se converter nun gran experto en grandes poxas numism\u00e1ticas.\nTraxectoria.\nSabine Bourgey, filla de \u00c9mile Bourgey, graduouse en Historia na Sorbona e en Dereito na Universidade Panth\u00e9on-Assas. En 1982 doutorouse na Sorbona (\"Paris IV\") cunha tese sobre os tesouros monetarios dos s\u00e9culos V e VI en Italia (\"Les tr\u00e9sors de monnaies en Italie aux Ve et VIe si\u00e8cles\").\nRealizou diversas reportaxes acompa\u00f1ando, a partir de 1985, as expedici\u00f3ns estadounidenses na procura de de gale\u00f3ns espa\u00f1ois como o \"Nuestra Se\u00f1ora de las Maravillas\", afundido nas costas das Bahamas en 1656. Sobre este asunto publicou d\u00faas monograf\u00edas, unha en 1988 (\"Tr\u00e9sors, archives secr\u00e8tes\") e outra en 1996 (\"Tr\u00e9sors, l\u00e9gendes et r\u00e9alit\u00e9s\"), esta \u00faltima premiada en 1997 pola Asociaci\u00f3n Internacional de Numism\u00e1ticos Profesionais.\n\u00c1 morte do seu pai en 1993, socedeuno na xerencia da compa\u00f1\u00eda familiar e introduciuse no mundo das grandes vendas p\u00fablica de moedas, sen esquecer as publicaci\u00f3ns, con diversos traballos sobre a arte na moeda, alg\u00fans deles en colaboraci\u00f3n con Georges Depeyrot e con Jean-Luc Desnier.\nTranscendendo o \u00e1mbito numism\u00e1tico, a partir de 2001, publicou varios traballos sobre tem\u00e1tica social e mesmo fixo unha incursi\u00f3n na novela, con \"Le tr\u00e9sor de la rue Mouffetard\" (2012), editada pola s\u00faa propia editorial, \"\u00c9ditions Bourgey\". En maio de 2018 publicou a s\u00faa segunda novela: \"Fatale s\u00e9lection\".\nSabine Bourgey foi vicepresidenta do Sindicato Nacional de Anticuarios de Francia entre 2004 e 2013; forma parte do \"Conseil des Ventes Volontaires\" desde 2011 e \u00e9 vicepresidenta da \"Compagnie Nationale des Experts\" desde 2015. En 2001 Creou o Premio SNA, do libro de arte, no seo do Sindicato Nacional de Anticuarios.\nBourgey \u00e9 membro do Comit\u00e9 de \u00c9tica de Canal+ Francia desde novembro de 2017.\nPublicaci\u00f3ns.\nEstas son as publicaci\u00f3ns de Sabine Bourgey ao longo da s\u00faa traxectoria como autora:"}
{"id": "490886", "revid": "5132", "url": "https://gl.wikipedia.org/wiki?curid=490886", "title": "Toledo Mud Hens", "text": "Toledo Mud Hens son un equipo de b\u00e9isbol estadounidense das Ligas Menores (Minor League Baseball) con sede en Toledo, Ohio. O club, de clase Triple-A, compite na International League como membro da Midwest Division. Actualmente est\u00e1n afiliados aos Detroit Tigers da Major League Baseball. O equipo xoga os seus xogos como local no Fifth Third Field, un estadio inaugurado en 2002 con capacidade para 10.300 espectadores."}
{"id": "490887", "revid": "109820", "url": "https://gl.wikipedia.org/wiki?curid=490887", "title": "Rally de Porri\u00f1o", "text": "O Rally de Porri\u00f1o foi un evento automobil\u00edstico que se celebrou no Porri\u00f1o en 1982 e entre 1994 e 1996, puntuable a primeira edici\u00f3n m\u00e1is a de 1996 para o Campionato de Galicia de Rally e as demais para o Campionato de Galicia de Rally de Terra. Estaba organizado pola Escuder\u00eda R\u00edas Baixas."}
{"id": "490888", "revid": "26585", "url": "https://gl.wikipedia.org/wiki?curid=490888", "title": "Tempada 1982 do Campionato de Galicia de Rally", "text": "A tempada 1982 foi a cuarta edici\u00f3n do Campionato de Galicia de Rally. Comezou o 13 de febreiro no Rally dos Pazos e rematou o 28 de novembro no Rally do Porri\u00f1o. O vencedor foi o coru\u00f1\u00e9s Carlos Pi\u00f1eiro."}
{"id": "490889", "revid": "1505", "url": "https://gl.wikipedia.org/wiki?curid=490889", "title": "Rally de Porri\u00f1o de 1982", "text": "O Rally de Porri\u00f1o de 1982 foi a primeira edici\u00f3n de dito rally e a \u00faltima proba da tempada 1982 do Campionato de Galicia de Rally. Celebrouse o 28 de novembro de 1982 e o ga\u00f1ador foi \"Peitos\".\nTomaron a sa\u00edda 30 veh\u00edculos, dos que 13 non chegaron \u00e1 meta, entre eles os de Carlos Pi\u00f1eiro e Cleherc II, ambos por rotura de palier."}
{"id": "490891", "revid": "23204", "url": "https://gl.wikipedia.org/wiki?curid=490891", "title": "Condado de Chartres", "text": "O condado de Chartres foi unha xurisdici\u00f3n feudal de Francia centrada en Chartres.\nExistiu en tempos dos carolinxios, xa que a cidade de Chartres ti\u00f1a bispo (e todas as cidades con bispo ti\u00f1an conde) pero a mediados do s\u00e9culo IX caeu en mans dos normandos. En 879 dominaba a zona un xefe normando chamadoHasting, que foi derrotado nese ano por Carlom\u00e1n II e finalmente no 882 estableceuse como Conde de Chartres a cambio da paz. Vendeu o condado en 886 ou 892 para financiar unha expedici\u00f3n a Inglaterra na que desapareceu. Non se disp\u00f3n de m\u00e1is informaci\u00f3n ata 956 cando Teobaldo II era vizconde de Blois, quen se denominou Teobaldo I conde de Blois, Chartes e Ch\u00e2teaudun; a dinast\u00eda de Blois instalou vizcondes en Chartres, que aparecen desde 1019. A xurisdici\u00f3n do condado era un territorio definido con diversos se\u00f1ores feudais, mentres que a xurisdici\u00f3n dun vizcondado era sensibelmente m\u00e1is reducida, sendo por\u00e9n un dos principais se\u00f1or\u00edos do condado e o de maior rango.\nLista de condes de Chartres.\nCondes e duques por asignaci\u00f3n real.\nAlg\u00fans pr\u00edncipes de sangue real levar\u00edan o t\u00edtulo:\nXenealox\u00eda da primeira dinast\u00eda de Blois.\n | -&gt;, Vizconde de Blois (-)\n X Riquilda de Bourges, tam\u00e9n co\u00f1ecida como Riquilda do Maine (m. despois do 942).\n | -&gt; Ricardo, arcebispo de (-).\n | -&gt;, conde de Blois, de Chartres, e de Ch\u00e2teaudun (- sobre)\n | X Lietgarda de Vermandois.\n | | -&gt; Teobaldo (- 962).\n | | -&gt; Hugo, arcebispo de Bourges (969 - 985).\n | | -&gt; Eudes I, Conde de Blois, Chartres, Ch\u00e2teaudun, Provins e Reims (- 996).\n | | X Berta de Borgo\u00f1a.\n | | | -&gt; Teobaldo III, conde de Blois, de Chartres, de Ch\u00e2teaudun, de Provins e Reims (- 1004).\n | | | -&gt; Eudes II, conde de Blois, Chartres, Ch\u00e2teaudun, Provins e Reims, consorte de Meaux-Champagne (- 1037).\n | | | X Matilde de Normand\u00eda.\n | | | X Ermengarda de Auvernia.\n | | | -&gt; Agnes\n | | X Godofredo II, Vizconde de Thouars.\n | | -&gt; Emma de Blois\n | X Guillerme Brazo de Ferro, conde de Poitiers.\n | -&gt; NN.\n X 1 Alan II da Breta\u00f1a, chamado Barba Torta.\n X 2 Folque II o Bo (- 958), conde de Anjou."}
{"id": "490895", "revid": "98629", "url": "https://gl.wikipedia.org/wiki?curid=490895", "title": "Evoluci\u00f3n dos dinosauros", "text": "Os dinosauros evolucionaron a partir dunha \u00fanica li\u00f1axe de arcosauros hai entre 243 e 233\u00a0Ma (mill\u00f3ns de anos) a partir das idades Anisiana a Carniana, da parte final do Tri\u00e1sico. O dos Dinosauria \u00e9 un clado ben fundamentado, presente nun 98% dos \"bootstraps\" filoxen\u00e9ticos (an\u00e1lises que xulgan o grao de robustez dun clado nas \u00e1rbores filoxen\u00e9ticas). \u00c9 diagnosticado por moitas caracter\u00edsticas como a perda do \u00f3so posfrontal do cranio e unha crista deltopectoral alongada sobre o \u00famero.\nEn marzo de 2017 informouse dunha nova forma de clasificar a \u00e1rbore familiar dos dinosauros, base\u00e1ndose en novas e maiores evidencias que as que estaban dispo\u00f1ibles anteriormente. De acordo con esta nova clasificaci\u00f3n, os dinosauros orixinais, que se orixinaron hai 200 mill\u00f3ns de anos, eran animais pequenos, b\u00edpedes e omn\u00edvoros con grandes mans para agarrar. Os descendentes (dos dinosauros non aviarios) duraron ata hai 66 mill\u00f3ns de anos.\nOrixe entre os arcosauros.\nO proceso que orixinou os Dinosauromorpha e os primeiros dinosauros verdadeiros pode seguirse a trav\u00e9s dos f\u00f3siles dos primeiros Archosauria como os Proterosuchidae \"Erythrosuchidae\" e \"Euparkeria\", cuxos f\u00f3siles datan de hai 250\u00a0Ma, a trav\u00e9s dos arcosauros do Tri\u00e1sico medio, como \"Ticinosuchus\" de hai 232-236\u00a0Ma. Os crocodilos son tam\u00e9n descendentes de arcosauros do Tri\u00e1sico medio.\nOs dinosauros poden definirse como o \u00faltimo antepasado com\u00fan de aves (Saurischia) e \"Triceratops\" (Ornithischia) e todos os descendentes dese antepasado. Con esta definici\u00f3n, os pterosauros e varias especies de arcosauros por pouco non son clasificados como dinosauros. Os pterosauros son famosos porque voaban nos ceos mesozoicos coas s\u00faas \u00e1s de pel e alcanzaron os maiores tama\u00f1os entre os animais voadores de todos os tempos. Entre os x\u00e9neros de arcosauros que tam\u00e9n por pouco non son clasificados como dinosauros est\u00e1n \"Schleromochlus\" de hai 220-225\u00a0Ma, \"Lagerpeton\" de hai 230-232\u00a0Ma e \"Marasuchus\" de hai 230-232\u00a0Ma.\nPrimeiros dinosauros.\nOs primeiros dinosauros co\u00f1ecidos eran predadores b\u00edpedes que med\u00edan de 1 a 2 metros de longo.\nOs primeiros f\u00f3siles confirmados de dinosauros comprenden os dinosauros saurisquios (de 'pelve de lagarto') \"Nyasasaurus\" de hai 243\u00a0Ma, \"Saturnalia\" de hai 225-232\u00a0Ma, \"Herrerasaurus\" de hai 220-230\u00a0Ma, \"Staurikosaurus\" posiblemente de hai 225-230\u00a0Ma, \"Eoraptor\" de hai 220-230\u00a0Ma e \"Alwalkeria\" de hai 220-230\u00a0Ma. \"Saturnalia\" pode ser un saurisquio ou un prosaur\u00f3podo. Os outros son saurisquios basais.\nUn dos primeiros dinosauros ornitisquios (con 'pelve de ave') \u00e9 \"Pisanosaurus\" de hai 220-230\u00a0Ma. A\u00ednda que \"Lesothosaurus\" data de hai 195-206\u00a0Ma, as s\u00faas caracter\u00edsticas esquel\u00e9ticas suxiren que se ramificou da li\u00f1a principal de Ornithischia polo menos tan temperanmente coma \"Pisanosaurus\".\nA. \"Eoraptor\", un saurisquio temper\u00e1n, B \"Lesothosaurus\", un ornitisquio primitivo, C Pelve de \"Staurikosaurus\" (saurisquio), D Pelve de \"Lesothosaurus\"\nNesta figura vese claramente que os primeiros saurisquios lembraban os primeiros ornitisquios, pero non a crocodilos modernos. Os saurisquios dist\u00ednguense dos ornitisquios por reter a configuraci\u00f3n ancestral dos \u00f3sos da pelve. Outra diferenza at\u00f3pase no cranio, o cranio superior dos ornitisquios \u00e9 m\u00e1is s\u00f3lido e a articulaci\u00f3n que conecta a mand\u00edbula inferior \u00e9 m\u00e1is flexible; ambas son adaptaci\u00f3ns ao herbivorismo e ambas poden verse xa en \"Lesothosaurus\".\nSaurisquios.\nDeixando \u00e1 parte os Saurischia basais, o resto dos Saurischia divid\u00edronse en Sauropodomorpha e Theropoda. Os Sauropodomorpha div\u00eddense en Prosauropoda e Sauropoda. Os cami\u00f1os evolutivos que seguiron os Theropoda son moi complicados. O libro \"The Dinosauria\" (2004), unha obra de referencia importante sobre dinosauros, divide os Theropoda nos grupos Ceratosauria, Tetanurae basais, Tyrannosauroidea, Ornithomimosauria, Therizinosauroidea, Oviraptorosauria, Troodontidae, Dromaeosauridae e Avialae basais. Cada grupo ramificouse do tronco principal nunha data m\u00e1is tard\u00eda. Ver o artigo Clasificaci\u00f3n dos dinosauros para consultar as interrelaci\u00f3ns detalladas entre eles.\nSauropodomorfos.\nOs primeiros sauropodomorfos foron os prosaur\u00f3podos. Co\u00f1\u00e9cense f\u00f3siles de prosaur\u00f3podos desde finais do Tri\u00e1sico a inicios do Xur\u00e1sico (227-180\u00a0Ma). Pod\u00edan ser b\u00edpedes ou cuadr\u00fapedes e desenvolveran pescozos e colas longos e cabezas relativamente pequenas. Ti\u00f1an lonxitudes de 2,5 a 10\u00a0m e eran primariamente herb\u00edvoros. Os primeiros prosaur\u00f3podos, como \"Thecodontosaurus\" de hai 205-220\u00a0Ma, a\u00ednda conservaban a posici\u00f3n b\u00edpede ancestral e grandes cabezas en proporci\u00f3n ao corpo.\nEstes evolucionaron orixinando os saur\u00f3podos, os cales convert\u00e9ronse en herb\u00edvoros cuadr\u00fapedes xigantes, alg\u00fans dos cales alcanzaron lonxitudes de polo menos 26\u00a0m. Entre as caracter\u00edsticas que definen este clado est\u00e1 unha proporci\u00f3n entre a lonxitude das extremidades anteriores respecto das posteriores maior do 0,6. A maior\u00eda dos saur\u00f3podos a\u00ednda ti\u00f1an patas posteriores m\u00e1is longas que as anteriores; unha notable excepci\u00f3n \u00e9 \"Brachiosaurus\", cuxas patas anteriores longas suxiren que evolucionaran para alimentarse de \u00e1rbores altas como fan as xirafas de hoxe en d\u00eda.\nOs saur\u00f3podos f\u00f3siles enc\u00f3ntranse desde os tempos dos primeiros dinosauros ata o evento de extinci\u00f3n do Cret\u00e1ceo\u2013Paleoxeno, desde hai 227 a 66\u00a0Ma. A maior\u00eda dos saur\u00f3podos co\u00f1\u00e9cense desde o Xur\u00e1sico, para ser m\u00e1is precisos entre hai 227 e 121\u00a0Ma.\nOs saur\u00f3podos do Cret\u00e1ceo forman dous grupos. Os Diplodocoidea viviron desde hai 121 a 66\u00a0Ma. Os Titanosauriformes viviron desde hai 132 a 66\u00a0Ma. O \u00faltimo clado consta de series de subgrupos ani\u00f1ados, os Titanosauria, os Titanosauridae e os Saltasauridae. Tanto os Diplodocoidea coma os Titanosauriformes descenden dos Neosauropoda, os m\u00e1is temper\u00e1ns dos cales viviron hai uns 169\u00a0Ma.\nOs saur\u00f3podos son famosos por seren os animais terrestres m\u00e1is grandes que existiron e por teren cranios relativamente pequenos. O agrandamento dos prosaur\u00f3podos e saur\u00f3podos ata orixinar estes xigantes e o cambio na lonxitude do cranio il\u00fastrase nos seguintes gr\u00e1ficos.\nOs dinosauros utilizados para crear estes gr\u00e1ficos son (en orde coronol\u00f3xica): Eo \"Eoraptor\"; prosaur\u00f3podos Ri \"Riojasaurus\", Pl \"Plateosaurus\", Yu \"Yunnanosaurus\", Ms \"Massospondylus\", Ji \"Jingshanosaurus\", An \"Anchisaurus\", Lu \"Lufengosaurus\", Yi \"Yimenosaurus\"; e saur\u00f3podos Sh \"Shunosaurus\", Om \"Omeisaurus\", Mm \"Mamenchisaurus\", Ce \"Cetiosaurus\", Dc \"Dicraeosaurus\", Br \"Brachiosaurus\", Eu \"Euhelopus\", Ap \"Apatosaurus\", Ca \"Camarasaurus\", Dp \"Diplodocus\", Ha \"Haplocanthosaurus\", Am \"Amargasaurus\", Ar \"Argentinosaurus (aprox.)\", Bo \"Bonitasaura\", Q \"Quaesitosaurus\", Al \"Alamosaurus\", Sa \"Saltasaurus\", Ra \"Rapetosaurus\", Op \"Opisthocoelicaudia\", Ne \"Nemegtosaurus\".\nCoa excepci\u00f3n de \"Argentinosaurus\" (inclu\u00eddo para encher un oco no tempo), estes gr\u00e1ficos mostran s\u00f3 a lonxitude dos saur\u00f3podos dos cales se co\u00f1ecen esqueletos f\u00f3siles case completos. Non se mostran outros saur\u00f3podos moi grandes (ver Tama\u00f1o dos dinosauros#Saur\u00f3podos) porque estes s\u00f3 se co\u00f1ecen por esqueletos moi incompletos. A proporci\u00f3n lonxitude do cranio-corpo \u00e9 moito maior en \"Eoraptor\" que nos saur\u00f3podos. O cranio m\u00e1is longo no gr\u00e1fico \u00e9 o de \"Nemegtosaurus\", que non se cre que fose un saur\u00f3podo especialmente grande. O cranio de \"Nemegtosaurus\" atopouse preto dun esqueleto sen cabeza de 11 metros de longo dun \"Opisthocoelicaudia\" e suxeriuse que poder\u00edan ser a mesma especie, pero ver Nemegtosauridae.\nAs relaci\u00f3ns entre a evoluci\u00f3n dos grandes herb\u00edvoros e a das grandes plantas permanece confusa. Aproximadamente o 50% das plantas da \u00e9poca dos dinosauros eran con\u00edferas; increment\u00e1ronse en n\u00famero no Tri\u00e1sico ata que se estabilizaron hai uns 190\u00a0Ma. As c\u00edcadas formaron o segundo grupo m\u00e1is grande ata hai uns 120\u00a0Ma. Os fentos estaban presentes en n\u00famero bastante constante durante todo este tempo. As plantas con flor empezaron a aparecer hai uns 120\u00a0Ma e ao final do per\u00edodo substitu\u00edran as c\u00edcadas. Todos os dinosauros herb\u00edvoros parece que foron afectados negativamente polo evento de extinci\u00f3n de finais do Xur\u00e1sico.\nTer\u00f3podos.\nCon gran diferenza, os primeiros f\u00f3siles de Theropoda (sen contar os saurisquios basais) son os Coelophysoidea, que incl\u00faen \"Coelophysis\" e outros, desde finais do Tri\u00e1sico e inicios do Xur\u00e1sico, hai 227-180\u00a0Ma. A an\u00e1lise clad\u00edstica \u00e1s veces conecta estes co grupo chamado Ceratosauria. As princiapis caracter\u00edsticas de ambos son cambios na cintura p\u00e9lvica e patas posteriores que difiren entre os sexos. Outros ceratosaurios apareceron primeiro a finais do Xur\u00e1sico no oeste de Norteam\u00e9rica.\nA estes segu\u00edronos os Tetanurae basais, cuxos f\u00f3siles se atoparon desde o Xur\u00e1sico medio ata m\u00e1is do final do Cret\u00e1ceo temper\u00e1n hai de 180\u00a0Ma a 94\u00a0Ma. Te\u00f1en unha ringleira de dentes maxilares relativamente curtos. Non todos se ramificaron na li\u00f1a que dar\u00eda os celurosauros ao mesmo tempo. Entre os tetanuros basais est\u00e1n os megalos\u00e1uridos, espinos\u00e1uridos, un clado diverso de alosauros e varios x\u00e9neros de afinidades menos seguras, inclu\u00edndo \"Compsognathus\". Coa excepci\u00f3n de \"Compsognathus\" son de corpo grande. Os alosauros forman un clado diferenciado de longa vida que comparte varias caracter\u00edsticas craniais. Incl\u00faen os ben co\u00f1ecidos \"Allosaurus\" e \"Sinraptor\" entre outros.\nA gran radiaci\u00f3n de Theropoda en moi diferentes clados de Coelurosauria debeu ocorrer a mediados de finais do Xur\u00e1sico, porque \"Archaeopteryx\" xa exist\u00eda hai nuns 152-154\u00a0Ma, e as an\u00e1lises clad\u00edsticas mostraron que moitos outros grupos de Coelurosauria se ramificaron antes desa \u00e9poca. As evidencias f\u00f3siles da China suxiren que os primeiros dinosauros emplumados apareceron entre os primitivos Coelurosauria. Os m\u00e1is primitivos deles, por exemplo, o tiranosauroideo \"Dilong\", ti\u00f1an plumas que eran simplemente fibras co interior oco que ser\u00edan \u00fatiles para o illamento t\u00e9rmico pero in\u00fatiles para voar.\n\u00d3sos ocasionais e an\u00e1lises clad\u00edsticas apuntan a unha ramificaci\u00f3n temper\u00e1n dos Tyrannosauroidea a partir dos outros Theropoda, ocorrida no Xur\u00e1sico medio, a\u00ednda que non aparecen esqueletos case completos antes de \"Eotyrannus\" desde hai 121-127\u00a0Ma, e os moitos parentes estreitos do propio \"Tyrannosaurus\" non aparecen ata hai 84\u00a0Ma, preto do final do Cret\u00e1ceo tard\u00edo.\nOs f\u00f3siles de Ornithomimosauria co\u00f1\u00e9cense desde hai 127 a 65\u00a0Ma. A rama m\u00e1is temper\u00e1n sa\u00edda da li\u00f1a dos Ornithomimosauria crese que foi a de \"Harpymimus\".\nOs Therizinosauroidea son ter\u00f3podos pouco com\u00fans porque case todos son vexetarianos. Co\u00f1\u00e9cense Therizinosauroidea f\u00f3siles desde hai 127 a 65\u00a0Ma.\nOs manirraptores incl\u00faen os Oviraptorosauria, Deinonychosaurs e birds. Caracter\u00edzanse por ter unha ulna cunha di\u00e1fise curva.\nOs f\u00f3siles de ovirraptosaurios co\u00f1\u00e9cense desde hai 127 a 65\u00a0Ma. Te\u00f1en un cranio sen dentes que est\u00e1 extremadamente modificado. O esqueleto ten unha cola moito m\u00e1is curta do normal.\nOs deinonicosauros, denominados as\u00ed pola s\u00faa segunda deda do p\u00e9 moi alongada e con forma de media l\u00faa, est\u00e1n estreitamente relacionados coas aves. Comprenden d\u00faas familias, Troodontidae e Dromaeosauridae. Co\u00f1\u00e9cense f\u00f3siles de trood\u00f3ntidos desde hai 127 a 65\u00a0Ma. Te\u00f1en un corpo de constituci\u00f3n m\u00e1is lixeira e extremidades m\u00e1is longas. O primeiro f\u00f3sil de trood\u00f3ntido co\u00f1ecido noemado \u00e9 \"Sinornithoides\". Os dromeos\u00e1uridos f\u00f3siles co\u00f1\u00e9cense desde hai uns 127 a 65\u00a0Ma coa excepci\u00f3n de \"Utahraptor\". Os restos esquel\u00e9ticos de \"Utahraptor\" son de hai uns 127-144\u00a0Ma. Isto \u00e9 interesante porque de acordo cunha an\u00e1lise estat\u00edstica recente, \"Utahraptor\" est\u00e1 aproximadamente tan lonxe do ter\u00f3podo ancestral coma \u00e9 posible estar, m\u00e1is lonxe que \"Archaeopteryx\". Os dromeos\u00e1uridos te\u00f1en unha segunda deda m\u00e1is grande; esta familia incl\u00fae dinosauros moi co\u00f1ecidos como \"Dromaeosaurus\", \"Deinonychus\" e \"Velociraptor\".\nAs aves antigas (Avialae) comprenden tanto as Aves, que se definen como os decendentes do antepasado com\u00fan das aves modernas e de \"Archaeopteryx\", e o m\u00e1is primitivo \"Epidendrosaurus\". As aves f\u00f3siles est\u00e9ndense desde hai 154\u00a0Ma e superando o evento de extinci\u00f3n do Cret\u00e1ceo\u2013Paleoxeno aos 65\u00a0Ma ata o presente. Atop\u00e1ronse moreas de esqueletos completos do m\u00e1is recente \"Confuciusornis\", que \u00e9 un representante temper\u00e1n dos Ornithurae. Os ornituros te\u00f1en un pig\u00f3stilo \u00f3seo, ao cal est\u00e1n ancoradas as plumas da cola. Para m\u00e1is detalles ver o artigo Evoluci\u00f3n das aves.\nOrnitisquios.\nOs Ornithischia, como indica o seu nome, te\u00f1en unha cintura p\u00e9lvica similar \u00e1 das aves, a\u00ednda que non son os antepasados das aves.\nO cranio e dentici\u00f3n dos ornitisquios foi modificado moi temperanmente pola s\u00faa dieta herb\u00edvora. \"Lesothosaurus\" separouse moi cedo, pero o cranio de \"Lesothosaurus\" xa mostra esas adaptaci\u00f3ns, \u00e9 de proporci\u00f3ns amplas, ten unha mand\u00edbula superior menos flexible e unha conexi\u00f3n m\u00e1is m\u00f3bil da mand\u00edbula inferior.\nOs Heterodontosauridae son o grupo m\u00e1is basal de Ornithischia. Os heterodontos\u00e1uridos son moi pequenos (lonxitude corporal &lt; 1\u00a0m) e viviron desde o Tri\u00e1sico tard\u00edo ao Cret\u00e1ceo temper\u00e1n. Excepto \"Abrictosaurus\" todos te\u00f1en un canino superior curto e un canino inferior m\u00e1is longo. As extremidades anteriores dos f\u00f3siles co\u00f1ecidos son relativamente longos.\nOs principais clados estaban xa establecidos a inicios do Xur\u00e1sico. Os ornitisquios divid\u00edronse en tire\u00f3foros con armadura e ornit\u00f3podos e marxinoc\u00e9falos sen armadura.\nTire\u00f3foros.\nA armadura da superficie corporal (escudos) \u00e9 a caracter\u00edstica m\u00e1is salientable dos tire\u00f3foros. \"Scutellosaurus\" ten estes escudos pero polo demais difire pouco de \"Lesothosaurus\". Ten unha cola longa e combinaba a postura b\u00edpede-cuadr\u00fapede que o separa de todos os outros tire\u00f3foros inclu\u00edndo Stegosauria e Ankylosauria. Estes dous clados, a\u00ednda que diferentes en aparencia global, comparten moitas das caracter\u00edsticas pouco com\u00fans no cranio e esqueleto.\nOs estegosauros son reco\u00f1ecidos esencialmente pola prominente ringleira de placas sobre a espi\u00f1a dorsal e as longas espi\u00f1as na cola. A maior\u00eda dos estegosauros, pero non \"Stegosaurus\", te\u00f1en tam\u00e9n unha espi\u00f1a en cada ombreiro. Estas espi\u00f1as e placas evolcionaron a partir dos escudos superficiais m\u00e1is temper\u00e1ns. \"Huayangosaurus\" \u00e9 o estegosauro m\u00e1is vello e m\u00e1is primitivo co\u00f1ecido.\nOs anquilosauros son doadamente reco\u00f1ecibles pola s\u00faa ampla armadura corporal. O cranio est\u00e1 fortemente osificado. Moi cedo na s\u00faa evoluci\u00f3n os anquilosauros divid\u00edronse en Nodosauridae e Ankylosauridae, distinguidos por caracter\u00edsticas do cranio.\nOrnit\u00f3podos.\nOs ornit\u00f3podos abranguen dous clados: Hypsilophodontidae e Iguanodontia.\nOs hipsilolofond\u00f3ntidos lembran m\u00e1is estreitamente os seus antepasados que os heterodontos\u00e1uridos. As caracter\u00edsticas m\u00e1is distintivas son unha curta esc\u00e1pula e procesos prep\u00fabicos con forma de bast\u00f3n. O primeiro \u00e9 \"Agilisaurus\" do Xur\u00e1sico medio da China.\nOs iguanod\u00f3ntidos son un conxunto diverso pero morfoloxicamente moi similar de x\u00e9neros co\u00f1ecidos por f\u00f3siles do Cret\u00e1ceo tard\u00edo. Modificaci\u00f3ns significativas son a evoluci\u00f3n de bater\u00edas de dentes, un metacarpo unido por ligamentos e un postura da man dixit\u00edgrada. \"Tenontosaurus\" \u00e9 o iguanod\u00f3ntido m\u00e1is basal. Outros son \"Iguanodon\", \"Camptosaurus\" e \"Muttaburrasaurus\".\nMarxinoc\u00e9falos.\nOs Marginocephalia denom\u00ednanse as\u00ed por teren unha plataforma de protecci\u00f3n sobre a parte de atr\u00e1s do cranio. Incl\u00faen os paquicefalosauros e os ceratopsios.\nOs paquicefalosauros caracter\u00edzanse polas s\u00faas grosas frontes na parte superior do cranio. O m\u00e1is antigo co\u00f1ecido \u00e9 \"Stenopelix\", do Cret\u00e1ceo inicial de Europa.\nOs ceratopsios, famosos por \"Protoceratops\", \"Triceratops\" e \"Styracosaurus\" ilustran a evoluci\u00f3n de cranios con marxes alongadas e cornos. Estas marxes, que lembran volantes ou gorgueiras, evolucionaron a partir das plataformas com\u00fans a todos os marxinoc\u00e9falos. Os ceratopsios div\u00eddense en ceratopsios basais, inclu\u00edndo os \"Psittacosaurus\"de bico de papagaio e os neoceratopsios.\nDiversidade dos cranios de ceratopsios. A) Esqueleto de \"Protoceratops\". B) a I) Cranios. B) e C) \"Psittacosaurus\" de lado e vista superior. D) e E) \"Protoceratops\" de lado e pola parte superior. F) e G) \"Triceratops\" de lado e pola parte superior. H) e I) \"Styracosaurus\" de lado (sen a mand\u00edbula inferior) e pola parte superior.\nA evoluci\u00f3n dos dinosauros ceratopsios comparte caracter\u00edsticas coa evoluci\u00f3n dalg\u00fans grupos de mam\u00edferos, ambos foron eventos \"xeoloxicamente breves\" que precipitaron a evoluci\u00f3n simult\u00e1nea de grandes tama\u00f1os corporais, derivadas de estruturas para a alimentaci\u00f3n e \"\u00f3rganos de tipo corno variados.\"\nA secuencia da evoluci\u00f3n de ceratopsios no Cret\u00e1ceo avanzou grosso modo partindo de \"Psittacosaurus\" (121 -99\u00a0Ma) a \"Protoceratops\" (83\u00a0Ma), e a (\"Triceratops\" 67\u00a0Ma e \"Styracosaurus\" 72\u00a0Ma). Nunha vista lateral do cranio de \"Psittacosaurus\" par\u00e9cese pouco ao de \"Styracosaurus\", pero visto desde arriba obs\u00e9rvase unha disposici\u00f3n pentagonal similar.\nRexistro f\u00f3sil.\nAs primeiras li\u00f1as de dinosaros primitivos diversific\u00e1ronse rapidamente ao longo do Tri\u00e1sico; nas especies de dinosauros evolucionaron rapidamente as caracter\u00edsticas especializadas e os distintos tama\u00f1os necesarios para aproveitaren case todos os nichos ecol\u00f3xicos terestres. Durante o per\u00edodo de dominio dos dinosauros, que se estendeu aos per\u00edodos xur\u00e1sico e cret\u00e1ceo, case todos os animais terrestres co\u00f1ecidos maiores de 1 metro de longo eran dinosauros.\nUnha medida de calidade do rexistro f\u00f3sil obtense comparando a data da primeira aparici\u00f3n coa da orde de ramificaci\u00f3n dun cladograma baseada na forma dos elementos f\u00f3siles. Hai unha estreita correspondencia entre ornitisquios, saurisquios e subgrupos. A ligaz\u00f3n do cladograma entre celof\u00edsidos e ceratosauros \u00e9 unha excepci\u00f3n, que situar\u00eda a orixe dos celof\u00edsidos demasiado tarde. A explicaci\u00f3n m\u00e1is simple \u00e9 a evoluxi\u00f3n converxente: os \u00f3sos de ceratosauros evolucionaron independentemente a unha forma que lembra a dos primeiros celof\u00edsidos. A outra posibilidade \u00e9 que os ceratosauros evolucionaron moito m\u00e1is cedo que o que suxire o rexistro f\u00f3sil.\nA maior\u00eda dos dinosauros f\u00f3siles atop\u00e1ronse no Noriano-Sinemuriano, Kimmeridgiano-Tithoniano e Campaniano-Maastrichtiano. A continuidade das li\u00f1axes a trav\u00e9s dos ocos intercalados mostra que ditos ocos son artefactos de conservaci\u00f3n en lugar de tratarse dunha reduci\u00f3n en diversidade ou abundancia.\nEn moitos casos, as an\u00e1lises clad\u00edsticas mostran que as li\u00f1axes ancestrais de variada duraci\u00f3n caen neses ocos. A lonxitude de li\u00f1axes ancestrais perdidas \u00edan en 1997 desde hai 25 Ma (\"Lesothosaurus\", Genasauria, Hadrosauroidea, Sauropoda, Neoceratopsia, Coelurosauria) a 85 Ma (Carcharodontosauridae). Como a radiaci\u00f3n dos dinosauros empezou cun tama\u00f1o corporal pequeno, a historia temper\u00e1n non rexistrada pode deberse a unha fosilizaci\u00f3n menos fiable de especies m\u00e1is pequenas. Por\u00e9n, para algunhas li\u00f1axes que faltan, notablemente de Carcharodontosauridae e Abelisauridae, c\u00f3mpren explicaci\u00f3ns alternativas porque o per\u00edodo sen f\u00f3siles est\u00e9ndese por etapas ricas en material f\u00f3sil.\nTendencias evolutivas.\nTama\u00f1o corporal.\nO tama\u00f1o corporal \u00e9 importante debido \u00e1 s\u00faa correlaci\u00f3n co metabolismo, dieta, historia vital, distribuci\u00f3n xeogr\u00e1fica e taxa de extinci\u00f3n. A masa corporal modal dos dinosauros vai de 1 a 10 toneladas ao longo do Mesozoico e en todas as rexi\u00f3ns continentais principais. Houbo unha tendencia a incrementar o tama\u00f1o corporal en moitos clados de dinosauros, inclu\u00edndo os Thyreophora, Ornithopoda, Pachycephalosauria, Ceratopsia, Sauropomorpha e Theropoda basais. Tam\u00e9n ocorreron marcados decrecementos de tama\u00f1o corporal nalgunhas li\u00f1axes, pero son m\u00e1is espor\u00e1dicos. O exemplo mellor co\u00f1ecido \u00e9 o decrecemento en tama\u00f1o corporal que conduciu \u00e1 orixe das primeiras aves; \"Archaeopteryx\" pesaba menos de 10\u00a0kg, e as aves posteriores \"Confuciusornis\" e \"Sinornis\" eran do tama\u00f1o dunha pomba ou estorni\u00f1o. Isto ocorreu para facilitar o voo.\nMobilidade.\nOs dinosauros ancestrais eran b\u00edpedes. A evoluci\u00f3n dunha postura cuadr\u00fapede ocorreu catro veces, entre os antepasados dos Euornithopoda, Thyreophora, Ceratopsia e Sauropodomorpha. Neses catro casos isto foi asociado cun incremento no tama\u00f1o corporal e nos catro casos a tendencia \u00e9 unidireccional sen volta atr\u00e1s.\nOs dinosauros mostran un padr\u00f3n de reduci\u00f3n e perda de dedos na parte lateral da man (dedos III, IV e V). A funci\u00f3n primitiva da man dos dinosauros \u00e9 agarrar cun polgar parcialmente opo\u00f1\u00edble, e non a de soportar o peso do corpo. A reduci\u00f3n de dedos \u00e9 unha das caracter\u00edsticas definitorias dos tiranos\u00e1uridos, que s\u00f3 te\u00f1en dous dedos funcionais nunha extremidade anterior moi curta.\nEfecto das fontes de alimento.\nO dinosauro ancestral era carn\u00edvoro. O herbivorismo entre os dinosauros orixinouse en tres ocasi\u00f3ns, na orixe dos clados dos ornitisquios, sauropodomorfos e terizinos\u00e1uridos. As especies de terizinos\u00e1uridos son herb\u00edvoras ou omn\u00edvoras. O herbivorismo entre os ornitisquios e sauropodomorfos nunca se reverteu.\nA coevoluci\u00f3n potencial de plantas e dinosauros herb\u00edvoros foi obxecto dunha grande especulaci\u00f3n. A aparici\u00f3n dos prosaur\u00f3podos no Tri\u00e1sico tard\u00edo foi ligado provisionalmente coa desaparici\u00f3n ou diversificaci\u00f3n de tipos de flora nesa \u00e9poca. O ascenso dos cerat\u00f3psidos e os ornit\u00f3podos iguanodontes e hadros\u00e1uridos no Cret\u00e1ceo foi provisionalmente ligado \u00e1 radiaci\u00f3n das anxiospermas. Desafortunadamente, a\u00ednda non hai datos definitivos sobre as preferencias na dieta dos dinosauros herb\u00edvoros, \u00e1 parte dos datos sobre a t\u00e9cnica de mastigaci\u00f3n e os gastr\u00f3litos.\nBioxeograf\u00eda.\nA fauna dinosauriana, que era relativamente uniforme cando empezou a fragmentaci\u00f3n da Panxea, f\u00edxose marcadamente diferentes ao final do Cret\u00e1ceo. A bioxeograf\u00eda est\u00e1 baseada nesta diversificaci\u00f3n das especies ancestrais debido \u00e1 aparici\u00f3n de barreiras xegr\u00e1ficas. A interpretaci\u00f3n est\u00e1 limitada pola falta de evidencias f\u00f3siles no leste de Nortream\u00e9rica, Madagascar, India, Ant\u00e1rtida e Australia. Non existen probas inequ\u00edvocas da influencia bioxeogr\u00e1fica sobre as especies de dinosauros, pero alg\u00fans autores esbozaron os centros de orixe de moitos grupos de dinosauros, as diversas rutas de dispersi\u00f3n e os intervalos de illamento xeogr\u00e1fico.\nOs dinosauros que proporcionaron evidencias bioxeogr\u00e1ficas son os ter\u00f3podos abelis\u00e1uridos de Suram\u00e9rica e posiblemente doutras partes de Gondwana.\nAs relaci\u00f3ns entre os dinosauros mostran evidencias abondosas de dispersi\u00f3n desde unha rexi\u00f3n do globo a outra. Os ter\u00f3podos tetanuros viaxaron moito por todo o oeste de Norteam\u00e9rica, Asia, Suram\u00e9rica, \u00c1frica e Ant\u00e1rtida. Os paquicefalosauros e ceratopsios mostraron claras evidencias de eventos de dispersi\u00f3n multidireccional m\u00faltiple ao longo de Berinxia.\nExtinci\u00f3n.\nA\u00ednda que alg\u00fans cient\u00edficos propo\u00f1en que unhas erupci\u00f3ns volc\u00e1nicas masivas puideron causar a extinci\u00f3n dos dinosauros non aviarios, (ver, por exemplo, Keller) o consenso actual \u00e9 que o evento de extinci\u00f3n do Cret\u00e1ceo\u2013Paleoxeno, que ocorreu hai 66 Ma ao final do Cret\u00e1ceo, foi o que causou a extinci\u00f3n de todos os dinosauros excepto a li\u00f1a que xa dera lugar \u00e1s primeiras aves."}
{"id": "490897", "revid": "109216", "url": "https://gl.wikipedia.org/wiki?curid=490897", "title": "Maria Liberia-Peters", "text": "Maria Liberia-Peters, nada o 20 de maio de 1941 en Willemstad, \u00e9 unha expol\u00edtica antillana neerlandesa do Partido Popular Nacional. Foi primeira ministra das Antillas Neerlandesas entre os anos 1984 e 1986 e de 1988 a 1994.\nTraxectoria.\nMaria Peters naceu na cidade de Willemstad, Cura\u00e7ao (daquela Antillas Neerlandesas). Por\u00e9n, a s\u00faa educaci\u00f3n transcorreu nos Pa\u00edses Baixos, onde se graduou como mestra. Posteriormente casou con Niels Liberia, con quen adoptou dous fillos.\nLiberia Peters acabou na pol\u00edtica case de xeito accidental. Durante o tempo que estivo exercendo como mestra e se involucraba nos problemas da infancia, decatouse que a chave para acadar cambios substanciais era a pol\u00edtica. Comezou a s\u00faa traxectoria pol\u00edtica nos anos 70 creando asociaci\u00f3ns de pais e formando parte do Partido Popular Nacional de Cura\u00e7ao. En 1975 acadou un posto no consello da illa de Cura\u00e7ao, onde traballou polos seguintes cinco anos. En 1982 foi nomeada parlamentaria das Antillas Neerlandesas e tam\u00e9n Ministra de Asuntos Econ\u00f3micos. Despois dun goberno de coalici\u00f3n que fracasou en xu\u00f1o de 1984, aceptou formar parte dunha nova coalici\u00f3n e foi elixida como Primeira Ministra, posto que ostentou entre 1984 e 1986 e logo entre 1988 e 1994. Intentou unha terceira vez en 1994, pero o seu partido perdeu as elecci\u00f3ns. Por\u00e9n, ela permaneceu no parlamento.\nNa actualidade forma parte do Consello de Mulleres L\u00edderes Mundiais, unha rede internacional de mulleres presidentas e primeiras ministras actuais e pasadas, cuxa misi\u00f3n \u00e9 mobilizar as l\u00edderes para levar a cabo acci\u00f3ns de especial importancia para as mulleres e para o desenvolvemento igualitario."}
{"id": "490900", "revid": "98629", "url": "https://gl.wikipedia.org/wiki?curid=490900", "title": "S\u00e9culo -XIX", "text": "s\u00e9culo XX adC &lt; s\u00e9culo XIX adC &gt; s\u00e9culo XVIII adC\nO s\u00e9culo XIX antes de nosa era comezou o 1 de xaneiro do ano 1900 a.C. e terminou o 31 de decembro de 1801 a.C.\nAcontecementos relevantes.\nImperio hitita en Hattusa, Anatolia."}
{"id": "490902", "revid": "65337", "url": "https://gl.wikipedia.org/wiki?curid=490902", "title": "Simone Scheers", "text": "Simone Scheers, nada o 1 de agosto de 1943 en Machelen, no Brabante Flamengo, \u00e9 unha numism\u00e1tica belga especializada nas moedas dos pobos celtas.\nTraxectoria.\nDurante a s\u00faa \u00e9poca de estudante de Historia Antiga e Arqueolox\u00eda na Universidade Cat\u00f3lica de Lovaina (\"ULeuven\"), Simone Scheers orientouse axi\u00f1a cara \u00e1 numism\u00e1tica co apoio do seu profesor Paul Naster, quen a puxo en contacto con Colbert de Beaulieu, eminente especialista da numism\u00e1tica da Idade de Ferro. Graduouse, cun mestrado en Historia Antiga, en 1966, e a s\u00faa memoria de licenciatura, titulada \"Les monnaies de la Gaule inspir\u00e9es de celles de la R\u00e9publique romaine\" (\"As moedas da Galia inspiradas nas da Rep\u00fablica Romana\") foi moi reco\u00f1ecida polos especialistas pola s\u00faa calidade e foi publicada en 1969. Simone converteuse de cami\u00f1o en asistente do profesor Naster, especialista en moeda da Antiga Grecia e antigo conservador do Gabinete de Medallas de Bruxelas, quen dirixiu a s\u00faa tese de doutoramento, na que se propuxo facer o inventario e o estudo das moedas da Idade de Ferro na Galia belga. En 1973, este traballo permitiulle acceder ao t\u00edtulo de doutora en Arqueolox\u00eda e Historia da Arte, e a s\u00faa publicaci\u00f3n produciuse en 1977 baixo o t\u00edtulo \"Trait\u00e9 de numismatique celtique. II. La Gaule Belgique\" (\"Tratado de numism\u00e1tica. II. A Galia belga\"). A cr\u00edtica no \u00e1mbito acad\u00e9mico numism\u00e1tico foi tan favorable que Simone Scheers pasou a ser considerada inmediatamente unha autoridade na materia.\nA partir de 1978, Simone Scheers comezou a impartir docencia na Universidade Cat\u00f3lica de Lovaina, na que acadou o posto de profesora en 1984, sucedendo a Paul Naster na c\u00e1tedra de numism\u00e1tica. Este novo labor como docente levouna a interesarse por outros per\u00edodos da historia da moeda (moedas gregas, cu\u00f1axes romanas e emisi\u00f3ns bizantinas e modernas), a\u00ednda que o foco das s\u00faas investigaci\u00f3ns seguiu a ser a numism\u00e1tica da Idade de Ferro. En 2004 foi nomeada profesora em\u00e9rita.\nEn paralelo \u00e1 s\u00faa actividade acad\u00e9mica, Simone Scheers foi igualmente un membro moi activo da Sociedade Real de Numism\u00e1tica de B\u00e9lxica, da que foi tesoureira de 1982 a 1986 e secretaria de 1986 a 1989. Foi tam\u00e9n unha participante asidua das \"xornadas\" da Sociedade Francesa de Numism\u00e1tica; colaborou no proxecto \"Survey of Numismatic Research\" do Consello Internacional de Numism\u00e1tica e foi membro de importantes entidades do sector do Reino Unido, Su\u00edza e outros pa\u00edses.\nLegado.\nSimone Scheers foi a primeira investigadora en estudar as moedas da Idade de Ferro dun xeito tan completo e sobre un territorio de tal extensi\u00f3n, o que posibilitou o estudo da circulaci\u00f3n monetaria nesa \u00e9poca e a atribuci\u00f3n de tipos monetarios \u00e1s s\u00faas correspondentes tribos.\nGrazas ao seu traballo, as moedas da Galia belga puideron comezar a ser estudadas como recursos hist\u00f3ricos. Malia que algunhas das s\u00faas teses na cuesti\u00f3n cronol\u00f3xica chegaron a ser cuestionadas, o seu traballo segue a ser unha referencia na materia e serviu de influencia para numerosos cient\u00edficos de sona, como Colin Haselgrove, Nico Roymans ou John Sills.\nEscolma de publicaci\u00f3ns.\n\u00c1 parte da seguinte escolma de monograf\u00edas, p\u00f3dese ver unha listaxe dos seus artigos en revistas numism\u00e1ticas no sitio web da Sociedade Real de Numism\u00e1tica de B\u00e9lxica."}
{"id": "490904", "revid": "23204", "url": "https://gl.wikipedia.org/wiki?curid=490904", "title": "La deuda interna", "text": "La deuda interna \u00e9 un filme brit\u00e1nico-arxentino de 1988 dirixido por Miguel Pereira e escrito por Pereira e Eduardo Leiva Muller. O filme foi producido por Julio Lencina e Sasha Menocki e est\u00e1 protagonizado por Juan Jos\u00e9 Camero, Gonzalo Morales, entre outros. O autor do libro, Fortunato Ramos, aparece no filme nas escenas de apertura como o pai de Ver\u00f3nico.\nO filme foi escollido como candidato da Arxentina para o \u00d3scar \u00f3 mellor filme en lingua non inglesa na 61\u00aa edici\u00f3n dos premios, mais finalmente non foi nomeado."}
{"id": "490908", "revid": "88215", "url": "https://gl.wikipedia.org/wiki?curid=490908", "title": "Rally do Porri\u00f1o", "text": ""}
{"id": "490910", "revid": "22570", "url": "https://gl.wikipedia.org/wiki?curid=490910", "title": "Rally do Cocido de 2003", "text": "O Rally do Cocido de 2003 foi a 8\u00aa edici\u00f3n de dito rally e a primeira proba da tempada 2003 do Campionato de Galicia de Rally. Celebrouse entre o 28 e o 30 de marzo e o vencedor foi Manolo Senra."}
{"id": "490911", "revid": "88215", "url": "https://gl.wikipedia.org/wiki?curid=490911", "title": "Tempada 2003 do Campionato de Galicia de Rally", "text": "A tempada 2003 foi a 25\u00aa edici\u00f3n do Campionato de Galicia de Rally. Comezou co Rally do Cocido o 28 de marzo e rematou o 16 de novembro no Rally Botafumeiro."}
{"id": "490912", "revid": "5132", "url": "https://gl.wikipedia.org/wiki?curid=490912", "title": "Louisville Bats", "text": "Louisville Bats son un equipo de b\u00e9isbol estadounidense das Ligas Menores (Minor League Baseball) con sede en Toledo, Ohio. O club, de clase Triple-A, compite na Midwest Division da International League. Anteriormente competiron na American Association (1982\u20131997). Actualmente est\u00e1n afiliados aos Cincinnati Reds da Major League Baseball. O equipo xoga os seus xogos como local no Louisville Slugger Field, un estadio inaugurado no ano 2000 con capacidade para 13.131 espectadores."}
{"id": "490918", "revid": "96853", "url": "https://gl.wikipedia.org/wiki?curid=490918", "title": "Rede Record", "text": ""}
{"id": "490920", "revid": "1131", "url": "https://gl.wikipedia.org/wiki?curid=490920", "title": "Campus de Esteiro", "text": "O Campus de Esteiro \u00e9 un recinto da Universidade da Coru\u00f1a situado no barrio de Esteiro de Ferrol.\nEste Campus, canda o de Serantes, constit\u00faen o chamado 'Campus de Ferrol' da UDC.\nHistoricamente pertencente ao Hospital de Mari\u00f1a chamado da Nosa Se\u00f1ora das Dores, que incl\u00fae varios predios de nova construci\u00f3n m\u00e1is os antigos pavill\u00f3ns rehabilitados que compu\u00f1an as instalaci\u00f3ns m\u00e9dico-hospitalarias."}
{"id": "490921", "revid": "785", "url": "https://gl.wikipedia.org/wiki?curid=490921", "title": "Castelo de Narla", "text": ""}
{"id": "490922", "revid": "785", "url": "https://gl.wikipedia.org/wiki?curid=490922", "title": "Torre de Xi\u00e1", "text": ""}
{"id": "490924", "revid": "785", "url": "https://gl.wikipedia.org/wiki?curid=490924", "title": "Palacio de Capitan\u00eda da Coru\u00f1a", "text": ""}
{"id": "490925", "revid": "785", "url": "https://gl.wikipedia.org/wiki?curid=490925", "title": "Palacio de Capitan\u00eda Xeneral", "text": ""}
{"id": "490926", "revid": "785", "url": "https://gl.wikipedia.org/wiki?curid=490926", "title": "Palacio de Capitan\u00eda Xeneral da Coru\u00f1a", "text": ""}
{"id": "490928", "revid": "23204", "url": "https://gl.wikipedia.org/wiki?curid=490928", "title": "S\u00e9culo -XX", "text": "s\u00e9culo XXI adC &lt; s\u00e9culo XX adC &gt; s\u00e9culo XIX adC\nO s\u00e9culo XX antes de nosa era comezou o 1 de xaneiro do ano 2000 a.C. e terminou o 31 de decembro de 1901 a.C.\nEstados soberanos.\nV\u00e9xase:Lista de estados soberanos no s\u00e9culo XX antes de Cristo"}
{"id": "490931", "revid": "25871", "url": "https://gl.wikipedia.org/wiki?curid=490931", "title": "Vantaxe mec\u00e1nica", "text": "A vantaxe mec\u00e1nica \u00e9 unha magnitude adimensional que indica canto se amplifica a forza aplicada usando un mecanismo (xa sexa unha m\u00e1quina simple, unha ferramenta ou un dispositivo mec\u00e1nico m\u00e1is complexo) para contrarrestar unha carga que act\u00fae como resistencia.\nA vantaxe mec\u00e1nica pode distinguirse en dous tipos:\nRendemento e enerx\u00eda.\nDe forma ideal un mecanismo transmitir\u00eda toda a enerx\u00eda aplicada para actuar contra a resistencia, sen engadir ou subtraer enerx\u00eda. Isto significa que non haber\u00eda unha fonte adicional de enerx\u00eda (a diferenza dun servomecanismo), que o sistema non ter\u00eda fricci\u00f3n e que o mecanismo estar\u00eda formado por s\u00f3lidos r\u00edxidos (ou cables que non se poden estirar) que non se desgastan. O rendemento dun sistema real expr\u00e9sase en termos de eficiencia respecto ao sistema ideal, de maneira que existe fricci\u00f3n, deformaci\u00f3n e desgaste.\nPor analox\u00eda, tendo en conta que a potencia representa a enerx\u00eda por unidade de tempo, a potencia de entrada ser\u00eda igual que a potencia de sa\u00edda nun sistema ideal. Da mesma maneira, nun sistema real, a potencia obtida na sa\u00edda do sistema ser\u00eda igual que a potencia aplicada multiplicada polo rendemento.\nExemplo nunha panca.\nUn modelo para este principio pode ilustrarse coa lei da panca. Cando a forza de resistencia \u00e9 o peso dunha carga, d\u00e9bese calcular o seu valor a partir da masa da carga e da aceleraci\u00f3n da gravidade, resultando:\nSobre a barra r\u00edxida que constit\u00fae unha panca, act\u00faan tres forzas:\nOs brazos da panca son:\nA vantaxe mec\u00e1nica \u00e9:\nPode entenderse como un equilibrio de pares ou momentos de forzas. O par de forzas exercido pola potencia respecto ao punto de apoio \u00e9 oposto ao par exercido pola resistencia. N\u00f3tese o produto vectorial de cada forza polo seu brazo de panca. No caso de que a forza non fose perpendicular ao seu brazo da panca, multiplicar\u00edase a proxecci\u00f3n da forza sobre a recta perpendicular ao brazo de panca.\nOs pares de forzas son:\nonde formula_19 e formula_20 son os \u00e1ngulos que forman a potencia e a resistencia cos seus respectivos brazos."}
{"id": "490932", "revid": "98629", "url": "https://gl.wikipedia.org/wiki?curid=490932", "title": "Luz intermitente", "text": "Denom\u00ednase intermitente, luz intermitente ou indicador de direcci\u00f3n nun veh\u00edculo, ao complexo de dispositivos luminosos que serven para indicar a outros veh\u00edculos en circulaci\u00f3n que se ten a intenci\u00f3n de cambiar de direcci\u00f3n, de incorporarse ou de sa\u00edr do fluxo de circulaci\u00f3n, ou de cambiar o sentido, entre outros.\nO uso simult\u00e1neo de todos os indicadores de direcci\u00f3n indica unha emerxencia.\nC\u00f3digo de circulaci\u00f3n.\nDe acordo co c\u00f3digo de circulaci\u00f3n, calquera cambio de direcci\u00f3n debe ser previamente sinalado coas frechas intermitentes. D\u00e9bese facer cando o veh\u00edculo a\u00ednda non realizou o cambio de direcci\u00f3n alg\u00fan e se atopa no carril inicial, para deixar clara a s\u00faa intenci\u00f3n de cambio de direcci\u00f3n ou a presenza dun obst\u00e1culo.\nDescrici\u00f3n.\nOs indicadores de direcci\u00f3n adoitan ser luces intermitentes de cor alaranxada ou vermella (especialmente nos Estados Unidos).\nCantidade.\nA cantidade de indicadores var\u00eda segundo o veh\u00edculo. A cantidade m\u00ednima son catro indicadores, como \u00e9 o caso das motocicletas, ata un n\u00famero m\u00e1ximo de oito no caso dos autobuses. Os autom\u00f3biles adoitan ter seis: dous diante, dous detr\u00e1s (como nas motocicletas) e adicionalmente dous m\u00e1is nos laterais, na parte dianteira.\nIntermitencia.\nO efecto intermitente d\u00e9bese a un rel\u00e9 mec\u00e1nico ou electr\u00f3nico, e no caso dun rel\u00e9 mec\u00e1nico \u00e1 potencia das luces. De feito que a potencia de absorci\u00f3n das luces infl\u00fae na velocidade da intermitencia, a cal aumenta se se incrementa a potencia. Debido a iso pode ocorrer que se se substit\u00faen as l\u00e1mpadas, a intermitencia sexa diferente. Para solucionar ese problema, p\u00f3dese inclu\u00edr unha resistencia en paralelo \u00e1 luz nova que absorba a diferenza de potencia entre as luces antigas e as novas, ou usar un rel\u00e9 electr\u00f3nico que sempre mante\u00f1a a mesma frecuencia.\nA potencia (en watts) calc\u00falase:onde I \u00e9 o valor da corrente (en amperios) e V \u00e9 o valor da voltaxe (en voltios).\nDado que \nResulta grazas \u00e1 cal pode calcularse a resistencia necesaria co\u00f1ecendo a voltaxe do veh\u00edculo e a potencia da l\u00e1mpada.\nHistoria.\nOs primeiros indicadores xurdiron nos anos 1920 e eran frechas dunha lonxitude de 20\u00a0cm situadas nos laterais dos veh\u00edculos. Cos anos pasaron a ser luminosas e cun contorno met\u00e1lico cunha l\u00e1mpada alaranxada no seu interior. Para activar a frecha utiliz\u00e1base un interruptor que se serv\u00eda dun electroim\u00e1n.\nAlternativas.\nNo caso dun mal funcionamento dos indicadores ou na ausencia deles (como \u00e9 o caso das bicicletas), p\u00f3dese indicar un cambio de direcci\u00f3n coa axuda dos brazos. Para indicar un xiro d\u00e9bese de estender o brazo de forma perpendicular ao torso na direcci\u00f3n desexada. En ocasi\u00f3ns, dado que, por exemplo, nun cami\u00f3n en Europa continental (onde se circula pola dereita) se estende o brazo \u00e1 dereita, non ser\u00eda visible, pode facerse uso do brazo esquerdo que formar\u00e1 un \u00e1ngulo de 90 graos e apuntar\u00e1 cara a arriba. Desta forma pode utilizarse un brazo para ambas as direcci\u00f3ns. Doutra banda, nos Estados Unidos en caso de ciclomotores ou bicicletas o brazo ir\u00e1 cara a abaixo coa man paralela ao chan."}
{"id": "490938", "revid": "27155", "url": "https://gl.wikipedia.org/wiki?curid=490938", "title": "Dinosauro emplumado", "text": ""}
{"id": "490939", "revid": "5863", "url": "https://gl.wikipedia.org/wiki?curid=490939", "title": "Bernardo Barreiro de VV", "text": ""}
{"id": "490960", "revid": "89787", "url": "https://gl.wikipedia.org/wiki?curid=490960", "title": "Robin Lakoff", "text": "Robin Tolmach Lakoff, nada en Brooklyn (EE UU) en 1942, \u00e9 unha profesora em\u00e9rita de ling\u00fc\u00edstica na Universidade de California en Berkeley. \u00c9 unha pioneira nos estudos sobre x\u00e9nero e linguaxe.\nTraxectoria.\nRobin Lakoff graduouse no Radcliffe College en 1964, obtivo un posgrao na Universidade de Indiana en 1965, e un doutoramento na Universidade de Harvard en 1967. Casou co ling\u00fcista George Lakoff. Ensinou na Universidade de California, Berkeley, desde 1972.\nMentres estudiaba no Radcliffe College vai asistir as clases de Noam Chomsky no Instituto de Tecnolox\u00eda de Massachusetts (MIT), e vai establecer v\u00ednculos co Departamento de Ling\u00fc\u00edstica do MIT.\nEn 1975 publicou \"A linguaxe e o lugar da muller\", unha obra fundamental da socioling\u00fc\u00edstica feminista, que provocou un gran debate en ling\u00fc\u00edstica e outras disciplinas.\nLakoff colabora co \"Huffington Post\" e recibiu grande atenci\u00f3n polo artigo de opini\u00f3n en TIME titulado \"Hillary Clinton's Emailgate Is an Attack on Women\"."}
{"id": "490962", "revid": "5132", "url": "https://gl.wikipedia.org/wiki?curid=490962", "title": "Houston Colt .45s", "text": ""}
{"id": "490963", "revid": "89787", "url": "https://gl.wikipedia.org/wiki?curid=490963", "title": "Patricia Bath", "text": "Patricia Era Bath, nada o 4 de novembro de 1942 en Harlem (Manhattan, Nova York) e finada en San Francisco o 30 de maio de 2019, foi unha\u00a0oftalm\u00f3loga, inventora, humanista e acad\u00e9mica estadounidense.\nFoi a primeira muller membro do \"Jules Stein Eye Institute\", e a primeira muller en dirixir un programa de posgrao en oftalmolox\u00eda, e primeira muller elixida empregada honoraria do Centro M\u00e9dico UCLA\u00a0(honra outorgada despois da s\u00faa xubilaci\u00f3n). Bath foi a primeira persoa negra residente en oftalmolox\u00eda na\u00a0Universidade de Nova York onde exerceu entre 1970 e 1973. Foi tam\u00e9n a primeira muller negra exercendo como cirurxi\u00e1 no Centro M\u00e9dico UCLA.\nBath foi a primeira doutora afroamericana en recibir unha patente con prop\u00f3sito m\u00e9dico. Era titular de catro patentes, tam\u00e9n fundou varios organismos, sen \u00e1nimo de lucro, para a prevenci\u00f3n da cegueira, en Washington, D.C. Entre os seus inventos, destaca por ser a creadora do Laserphaco Probe, un instrumento para o tratamento l\u00e1ser de cataratas.\n= Traxectoria =\nFormaci\u00f3n e primeiros anos.\nBath era filla de Rupert e Gladys Bath. O seu pai era un inmigrante de Trindade, columnista, mari\u00f1o mercante\u00a0e o primeiro home negro que traballou para o Metro da Cidade da Nova York como maquinista. O seu pai inspirou o seu amor pola cultura e animouna a explorar culturas diferentes. A s\u00faa nai descend\u00eda de escravos africanos. Decidiu ser ama de casa mentres os seus fillos eran pequenos, e m\u00e1is tarde dedicouse ao servizo dom\u00e9stico para axudar a financiar a s\u00faa educaci\u00f3n.\u00a0Bath\u00a0asistiu a o\u00a0Instituto\u00a0Charles Evans\u00a0Hughes\u00a0onde destacou rapidamente, obtendo o seu diploma en s\u00f3 dous anos e medio.\nInspir\u00e1ndose nas obras en medicamento de Albert Schweitzer,\u00a0Bath solicitou e ga\u00f1ou unha Bolsa da National Science Foundation (NSF; Fundaci\u00f3n Nacional de Ciencia)\u00a0mentres asist\u00eda ao instituto; isto levouna a un proxecto de investigaci\u00f3n na Universidade Yeshiva\u00a0e o Hospital Central de\u00a0Harlem\u00a0que estudaba as conexi\u00f3ns entre cancro, nutrici\u00f3n e tensi\u00f3n. Ela creou unha ecuaci\u00f3n matem\u00e1tica para predicir o crecemento das c\u00e9lulas polo que, o doutor Robert O. Bernard, responsable do programa de investigaci\u00f3n, ao se decatar da importancia dos seus achados, publicou a ecuaci\u00f3n nun artigo cient\u00edfico. En 1960, sendo a\u00ednda adolescente, ga\u00f1ou o \"Premio ao M\u00e9rito\" da\u00a0revista\u00a0\"Mademoiselle\"\u00a0pola s\u00faa contribuci\u00f3n ao proxecto.\nBath estudou f\u00edsica e qu\u00edmica no Hunter College de Manhattan, onde conseguiu a licenciatura en 1964. Trasladouse a Washington, D.C. para asistir a \"Howard University College of Medicine\" para recibir o seu doutoramento\u00a0en 1968. Durante o seu tempo en Howard, foi presidenta da Asociaci\u00f3n M\u00e9dica Nacional Estudantil e colaboradora dos Institutos Nacionais de Sa\u00fade e o Instituto Nacional de Sa\u00fade Mental.\nTras graduarse, volveu en 1968 a Nova York, onde foi interna no Hospital Central de Harlem, posteriormente servindo como especialista na\u00a0\u00a0Universidade de Columbia. Viaxou a Iugoslavia en 1967 para estudar a sa\u00fade infantil, observando que a pr\u00e1ctica de coidado de ollo era desigual entre minor\u00edas raciais e a poboaci\u00f3n pobre; posteriormente percibiu a maior incidencia cegueira entre os seus pacientes negros e pobres. Decidiu que abordar\u00eda este asunto,\u00a0e persuadiu aos seus profesores de Columbia para operar a pacientes cegos, sen cargo, no Hospital Central de Harlem, o cal non ofrecera at\u00e9 ent\u00f3n cirurx\u00eda ocular. Bath foi pioneira en todo o mundo na disciplina de \"oftalmolox\u00eda comunitaria\", desenvolvida por voluntarios, que facilita os coidados oculares\u00a0necesarios \u00e1s poboaci\u00f3ns desfavorecidas.\nCarreira.\nDespois de completar a s\u00faa educaci\u00f3n, Bath exerceu brevemente como profesora axudante no Instituto ocular Jules Stein,\u00a0en UCLA e na\u00a0Universidade de Medicamento e Ciencia\u00a0Charles R. Drew\u00a0antes de ser a primeira muller na facultade do Instituto do Ollo. En 1978, Bath cofundou con outros tres m\u00e9dicos o \"American Institute for the Prevention of Blindness\" (en galego, Instituto Americano para a Prevenci\u00f3n de Cegueira), do cal foi presidenta.\nEn 1983, Bath fue nomeada presidenta do Programa de Residencia de Oftalmolox\u00eda KING-DREW de UCLA, do que foi unha das cofundadoras e se converteu na primeira muller nos Estados Unidos en dirixir un programa de residencia en oftalmolox\u00eda.\nEn 1986, Bath decidiu tomar un ano sab\u00e1tico das responsabilidades cl\u00ednicas e administrativas e concentrarse na investigaci\u00f3n. Renunciou ao seu posto de presidentea de oftalmolox\u00eda e marchou como profesora visitante a centros de excelencia de Francia, Inglaterra e Alema\u00f1a. En Francia, traballou como profesora visitante no \"Rothschilde Eye Institute of Paris\" coa directora, Daniele Aron-Rosa (tam\u00f1en unha investigadora pioneira en l\u00e1ser e oftalmolox\u00eda). En Inglaterra, traballou co profesor Emmony no \"Loughborough Institute of Technology;\" e en Alema\u00f1a, foi profesora visitante na Universidade Libre de Berl\u00edn.\nEn 1993, retirouse de UCLA, que posteriormente a nomeou como primeira muller do seu persoal honor\u00edfico.\nExerceu como profesora de Oftalmolox\u00eda na Escola Universitaria de Medicina Howard e como profesora de Telemedicina\u00a0e Oftalmolox\u00eda na\u00a0Universidade St. Georges.\nBath impartiu conferencias internacionalmente e foi autora de m\u00e1is de 100 artigos cient\u00edficos.\nInventos.\nBath foi titular de catro patentes nos Estados Unidos. En 1981, concibiu a sonda Laserphaco, un dispositivo m\u00e9dico que mellora o uso do l\u00e1ser para eliminar cataratas, e \"para ablaci\u00f3n e extracci\u00f3n de lentes para catarata\". O dispositivo completouse en 1986, despois de que Bath investigase en l\u00e1seres en Berl\u00edn, e patentouno en 1988, convert\u00e9ndoa na primeira afroamericana en recibir unha patente para uso m\u00e9dico.\u00a0O dispositivo \u2014que disolve a catarata cun l\u00e1ser\u00a0rapidamente e case sen dor, irriga e limpa o ollo e permite a f\u00e1cil inserci\u00f3n dunha\u00a0nova lente\u2014 util\u00edzase internacionalmente para tratar esta doenza. Bath continuou mellorando o dispositivo e restaurou con \u00e9xito a visi\u00f3n de persoas incapacitadas durante d\u00e9cadas.\nTres do catro patentes de Bath est\u00e1n relacionadas coa sonda Laserphaco. En 2000, foille concedida unha patente por un m\u00e9todo ideado para utilizar a tecnolox\u00eda de ultras\u00f3ns\u00a0no tratamento das cataratas.\nReco\u00f1ecementos.\nBath recibiu honras de d\u00faas das s\u00faas universidades. O\u00a0Hunter College colocouna o seu na s\u00faa \"sala da fama\" en 1988 e a Universidade Howard nomeouna \"Pioneira da Universidade Howard na Academia de Medicina\" en 1993. Publicouse un libro ilustrado sobre a s\u00faa vida e o traballo en ciencia estivo publicado en 2017, que foi citado tanto pola Asociaci\u00f3n Nacional de Profesores de Ciencia e como pola lista da biblioteca P\u00fablica de Chicago dos mellores libros infant\u00eds do ano.\nMorte.\nBath finou o 30 de maio de 2019, no centro m\u00e9dico da Universidade de California, en San Francisco por mor dunhas complicaci\u00f3ns provocadas por un cancro. Ti\u00f1a 76 anos."}
{"id": "490968", "revid": "1576", "url": "https://gl.wikipedia.org/wiki?curid=490968", "title": "Elecci\u00f3ns municipais en Getaria", "text": ""}
{"id": "490970", "revid": "85894", "url": "https://gl.wikipedia.org/wiki?curid=490970", "title": "Susana Marcos Celestino", "text": " Susana Marcos Celestino, nada en Salamanca en 1970, \u00e9 unha f\u00edsica espa\u00f1ola especializada en \u00f3ptica aplicada \u00e1 visi\u00f3n humana. En 2019 recibiu o Premio Nacional de Investigaci\u00f3n do Ministerio de Ciencia, Innovaci\u00f3n e Universidades . \nTraxectoria.\nLicenciada en F\u00edsica pola Universidade de Salamanca, onde tam\u00e9n completou o seu doutoramento. Traballou como bolseira no Consello Superior de Investigaci\u00f3ns Cient\u00edficas (CSIC) grazas a un programa de Introduci\u00f3n \u00e1 Investigaci\u00f3n. M\u00e1is tarde formouse en diversas instituci\u00f3ns de Europa e Estados Unidos con estudos posdoutorais; estivo tres anos na Universidade de Harvard como investigadora e ao seu regreso a Espa\u00f1a ga\u00f1ou unha praza no CSIC, primeiro como cient\u00edfica titular e logo como profesora de investigaci\u00f3n. Actualmente \u00e9 a directora do Laboratorio de \u00d3ptica Visual e Biofot\u00f3nica do Instituto \u00d3ptico do Consello Superior de Investigaci\u00f3ns Cient\u00edficas e profesora investigadora no mesmo CSIC . O seu traballo xerou innovaci\u00f3n e impacto na industria oft\u00e1lmica, as\u00ed como un mellor diagn\u00f3stico e tratamento de problemas de ollos, que poden axudar a mill\u00f3ns de pacientes de todo o mundo. O seu traballo valeulle numerosos premios e honras.\nPioneira na investigaci\u00f3n de novas t\u00e9cnicas para avaliar as propiedades \u00f3pticas na visi\u00f3n humana, Marcos desenvolveu t\u00e9cnicas non invasivas para avaliar as propiedades \u00f3pticas e estruturais do ollo e as aplicadas ao estudo da biolox\u00eda do sistema visual, lograr un diagn\u00f3stico temporal de enfermidades oculares, mellora das cataratas das lentes intraoculares, detecci\u00f3n de pat\u00f3xenos oculares ou no tratamento da presbicia, entre outras \u00e1reas.\nMarcos \u00e9 a inventora de 14 familias de patentes, e o seu traballo foi reco\u00f1ecido polas empresas m\u00e1is prestixiosas no campo da \u00f3ptica, con premios como o premio Adolph Lomb da Optical Society of America e o ICO Commission Award. \u00d3ptica internacional. Ocupou diversos cargos en sociedades cient\u00edficas nacionais e internacionais, inclu\u00eddo o actual director da Grande Optical Society of America. Tam\u00e9n actuou en consellos editoriais en Vision Research, Biomedical Optics Express e Optics. En 2015 foi galardoada co premio F\u00edsica, Innovaci\u00f3n e Tecnolox\u00eda da Real Sociedade Espa\u00f1ola de F\u00edsica-Fundaci\u00f3n BBVA.\nNun dos seus actuais proxectos de investigaci\u00f3n, financiados polo Consello Europeo de Investigaci\u00f3n (ERC), busca desenvolver unha licenza intraocular que simule a capacidade do ollo para concentrarse continuamente. O obxectivo \u00e9 combater a presbicia, unha disfunci\u00f3n relacionada coa idade que afecta a 209 mill\u00f3ns de persoas en Europa (o 44% da poboaci\u00f3n).\nEn 2019 recibiu o Premio Nacional de Investigaci\u00f3n do Ministerio de Ciencia, Innovaci\u00f3n e Universidades . Este \u00e9 o reco\u00f1ecemento m\u00e1is importante concedido en Espa\u00f1a no campo da investigaci\u00f3n cient\u00edfica."}
{"id": "490972", "revid": "5132", "url": "https://gl.wikipedia.org/wiki?curid=490972", "title": "San Antonio Missions", "text": "Os San Antonio Missions son un equipo de b\u00e9isbol estadounidense das Ligas Menores (Minor League Baseball) con sede en San Antonio, Texas. O club, de clase Double-A, desde 2021 compite na Texas League como membro da South Division. Actualmente est\u00e1n afiliados aos San Diego Padres da Major League Baseball. O equipo xoga os seus xogos como local no Nelson W. Wolff Municipal Stadiumn, un estadio inaugurado en 1994 con capacidade para 9.200 espectadores."}
{"id": "490973", "revid": "104999", "url": "https://gl.wikipedia.org/wiki?curid=490973", "title": "Alicia Magdalena Sintes", "text": "Alicia Magdalena Sintes, nada en Sant Llu\u00eds (Menorca) en 1969, \u00e9 doutora en f\u00edsica pola Universidade das Illas Baleares (UIB) e profesora titular universitaria na \u00e1rea de f\u00edsica te\u00f3rica. A s\u00faa investigaci\u00f3n c\u00e9ntrase no campo da astronom\u00eda de ondas gravitacionais.\nTraxectoria.\nLicenciouse no ano 1992 en f\u00edsica pola Universidade das Illas Baleares. Obtivo o doutoramento en 1996 pola mesma universidade. Continuou como bolseira Marie Curie e m\u00e1is tarde como investigadora posdoutoral s\u00e9nior no Albert Einstein Institut, dentro do Instituto Max Planck de Alema\u00f1a. Lidera o grupo de f\u00edsica gravitacional na UIB e \u00e9 secretaria do Instituto de Aplicaci\u00f3ns Computacionais e C\u00f3digo Comunitario (IAC3)\nAs s\u00faas actividades de investigaci\u00f3n cobren o campo da astronom\u00eda de ondas gravitacionais, sendo unha experta na posta a punto de detectores interferom\u00e9tricos, no estudo e procura de estrelas de neutr\u00f3ns e sistemas binarios de buracos negros.\nUniuse \u00e1 Colaboraci\u00f3n Cient\u00edfica LIGO (LSC) e GEO en 1997, e \u00e9 membro do consello LIGO-LSC e do comit\u00e9 executivo de GEO, as\u00ed como do Consorcio LISA e do Equipo Cient\u00edfico do Telescopio Einstein. \u00c9 membro do Instituto de Estudos Espaciais de Catalu\u00f1a (IEEC), o Instituto Menorqu\u00edn de Estudos (IME) e investigadora asociada Severo Ochoa no Instituto de F\u00edsica Te\u00f3rica (UAM-CSIC) de Madrid."}
{"id": "490974", "revid": "1131", "url": "https://gl.wikipedia.org/wiki?curid=490974", "title": "Montserrat Casas", "text": "Montserrat Casas Ametller, nada en Hostalric (Xirona) o 6 de setembro de 1955 e finada en Barcelona o 30 de marzo de 2013, foi unha f\u00edsica e cient\u00edfica espa\u00f1ola nomeada en 2007 reitora da Universidade das Illas Baleares convert\u00e9ndose nunha das 10 \u00fanicas reitoras da universidade espa\u00f1ola da \u00e9poca.\nTraxectoria.\nLicenciada (1971) e doutora (1981) en ciencias f\u00edsicas pola Universitat Aut\u00f3noma de Barcelona, desde 1984 foi catedr\u00e1tica da UIB. Era catedr\u00e1tica de F\u00edsica At\u00f3mica, Molecular e Nuclear desde 1994 e, como cient\u00edfica, a s\u00faa li\u00f1a de traballo centrouse no estudo de sistemas cu\u00e1nticos e a contaminaci\u00f3n radioactiva ambiental.\nFoi elixida reitora tras ga\u00f1ar as elecci\u00f3ns o 28 de marzo de 2007 e obter na segunda volta das elecci\u00f3ns o 59,45% dos votos fronte ao 40,55% que conseguiu o seu opo\u00f1ente Sergio Alonso, catedr\u00e1tico de meteorolog\u00eda. Sucedeu no cargo a Avel\u00edno Blasco.\nMorreu en Barcelona o 30 de marzo de 2013 de cancro."}
{"id": "490975", "revid": "89787", "url": "https://gl.wikipedia.org/wiki?curid=490975", "title": "Teresa Rodrigo", "text": "Teresa Rodrigo Anoro, nada en Lleida o 28 de decembro 1956 e finada en Santander o 21 de abril de 2020, foi unha f\u00edsica espa\u00f1ola, catedr\u00e1tica de f\u00edsica at\u00f3mica da Universidade de Cantabria, desde 1994. Desde ese mesmo ano, Rodrigo traballou no Instituto de F\u00edsica de Cantabria (CSIC-UC) onde foi Directora do Departamento de Estrutura da Materia entre 2001 e 2007. En 2016 foi nomeada directora do IFCA.\nTraxectoria.\nObtivo a licenciatura en Ciencias F\u00edsicas na Universidade de Zaragoza en 1980. Posteriormente doutorouse en Ciencias F\u00edsicas na Universidade Aut\u00f3noma de Madrid en 1985. Traballou no CIEMAT entre 1981 e 1987. Realizou unha estad\u00eda posdoutoral no CERN (Su\u00edza) entre 1988 e 1990 e no Fermi National Accelerator Laboratory (EUA) desde 1990 at\u00e9 1993.\nRodrigo participou en dous experimentos de grande importancia: no Collider Detector do Fermilab (CDF) traballou no experimento que levou ao descubrimento do \"quark cume\" (top quark), colaborando en diferentes aspectos fundamentais da investigaci\u00f3n. Tam\u00e9n xogou un papel importante no recente descubrimento do bos\u00f3n de Higgs. Este experimento levouse a cabo no Large Hadron Collider (LHC), o gran acelerador de part\u00edculas do Laboratorio Europeo CERN, en Xenebra. Pola s\u00faa dedicaci\u00f3n e resultados neste experimento, en 2010, foi elixida Presidenta do Consello de Colaboraci\u00f3n Internacional do CMS (Solenoide compacto de mu\u00f3ns) no que participan instituci\u00f3ns de 40 pa\u00edses. Desde 2012 formou parte do Comit\u00e9 de Pol\u00edtica Cient\u00edfica do CERN.\nEn 2018 foi inclu\u00edda na T\u00e1boa Peri\u00f3dica das Cient\u00edficas con motivo da celebraci\u00f3n do 150 aniversario da publicaci\u00f3n de Mendel\u00e9yev e a declaraci\u00f3n do 2019 como o Ano Internacional da T\u00e1boa Peri\u00f3dica dos Elementos Qu\u00edmicos.\nReco\u00f1ecementos.\nEn 2016 recibiu o Premio Julio Pel\u00e1ez a Pioneras de las Ciencias F\u00edsicas, Qu\u00edmicas y Matem\u00e1ticas, outorgado pola Fundaci\u00f3n Tatiana P\u00e9rez de Guzm\u00e1n o Bo"}
{"id": "490979", "revid": "25871", "url": "https://gl.wikipedia.org/wiki?curid=490979", "title": "S\u00e9culo -XXI", "text": "s\u00e9culo XXII adC &lt; s\u00e9culo XXI adC &gt; s\u00e9culo XX adC\nO s\u00e9culo XXi antes de nosa era comezou o 1 de xaneiro do ano 2100 a.C. e terminou o 31 de decembro de 2001 a.C.\nAcontecementos relevantes.\nNota: todas as datas de hai moito tempo deben considerarse aproximadas ou conxecturais; Non hai datas absolutamente certas e existen m\u00faltiples cronolox\u00edas competidoras diferentes para este per\u00edodo de tempo.\n&lt;! - Te\u00f1a en conta que segundo WP: DATA, anos antes de 1700 a. C. deber\u00eda estar vinculado ao s\u00e9culo correspondente. As\u00ed, a wikificaci\u00f3n dalg\u00fan destes anos redirixirase a esta p\u00e1xina. S\u00f3 wikify enlaces con outros s\u00e9culos. -&gt;\nPersoas relevantes.\nA\u00ednda que moitas sociedades humanas sabian ler e escribir neste per\u00edodo, algunhas persoas mencionadas neste artigo deber\u00edan ser consideradas lendas m\u00e1is antigas que hist\u00f3ricas.\nEstados soberanos.\nVexa: Lista de estados soberanos no s\u00e9culo XXI a.C.."}
{"id": "490980", "revid": "23204", "url": "https://gl.wikipedia.org/wiki?curid=490980", "title": "Pascuala Garc\u00eda Mart\u00ednez", "text": "Pascuala Garc\u00eda Mart\u00ednez, nada en Ca\u00f1ada de Biar (Alacant) o 16 de outubro de 1970, \u00e9 unha cient\u00edfica espa\u00f1ola. Licenciouse en ciencias f\u00edsicas en 1993 na Universidade de Valencia, doutor\u00e1ndose na mesma universidade en 1998. Desde 2017 \u00e9 catedr\u00e1tica no departamento de \u00d3ptica da Universidade de Valencia\nTraxectoria.\nO seu principal campo de investigaci\u00f3n c\u00e9ntrase no estudo dos moduladores espaciais de luz, no caracterizado e aplicaci\u00f3n dos cristais l\u00edquidos, o procesado \u00f3ptico-dixital de imaxes, correlaci\u00f3ns non lineais e procesado morfol\u00f3xico. Na actualidade o seu labor investigador real\u00edzaa na Universidade Miguel Hern\u00e1ndez de Elxe co Grupo de Tecnolox\u00edas \u00d3pticas e Optoelectr\u00f3nicas e \u00e1 Universidade de Valencia co Grupo de Procesado Optoelectr\u00f3nico de Imaxes. \u00c9 coautora de m\u00e1is de 60 artigos en revistas internacionais, de 6 cap\u00edtulos de libro e dunhas 70 comunicaci\u00f3ns a congresos internacionais e nacionais.\n\u00c9 membro s\u00e9nior da SPIE (Sociedade Internacional para a \u00f3ptica e a fot\u00f3nica fundada nos Estados Unidos en 1955) desde 2010 e da OSA (The Optical Society) desde 2015. Tam\u00e9n \u00e9 membro doutras asociaci\u00f3ns como: SEDOPTICA e EOS.\nCompromiso social.\nDestaca o seu labor pola igualdade de x\u00e9nero na ciencia. Foi a coordinadora do nodo da Comunidade Valenciana de AMIT (Asociaci\u00f3n de Mulleres Investigadoras e Tecn\u00f3logas) desde 2005 at\u00e9 2007 e \u00e9 a presidenta do grupo de \"Mulleres en F\u00edsica\" da Real Sociedade Espa\u00f1ola de F\u00edsica.\nFoi membro da Comisi\u00f3n para a Elaboraci\u00f3n do II Plan de Igualdade (2013-2017) da Universidade de Valencia, as\u00ed como a scoordinadora da exposici\u00f3n \"Investigadoras na Luz e nas Tecnolox\u00edas da Luz\" para conmemorar o Ano Internacional da Luz (2015)."}
{"id": "490986", "revid": "89787", "url": "https://gl.wikipedia.org/wiki?curid=490986", "title": "Adela Mu\u00f1oz P\u00e1ez", "text": "Adela Mu\u00f1oz P\u00e1ez, nada en La Carolina (Xa\u00e9n) en 1958, \u00e9 unha qu\u00edmica espa\u00f1ola especialista en espectroscop\u00eda de Absorci\u00f3n de Raios X (EXAFS) aplicada \u00e1 caracterizaci\u00f3n de materiais.\nTraxectoria.\n\u00c9 catedr\u00e1tica de Qu\u00edmica Inorg\u00e1nica e profesora das facultades de Qu\u00edmica e F\u00edsica da Universidade de Sevilla. Foi vicedirectora do Instituto de Ciencia de Materiais de Sevilla de 1998 a 2010. Para o seu traballo de investigaci\u00f3n traballou en fontes de radiaci\u00f3n sincrotr\u00f3n de Gran Breta\u00f1a, Xap\u00f3n e Espa\u00f1a as\u00ed como a fonte europea, ESRF, situada en Grenoble (Francia), nas cales fixo uso das Espectroscop\u00edas, EXAFS e XANES, para estudar a estrutura de sistemas amorfos. Publicou m\u00e1is de 75 artigos en revistas internacionais, dirixiu varias teses doutorais e proxectos de investigaci\u00f3n e formou parte de n\u00fameros comit\u00e9s de avaliaci\u00f3n cient\u00edfica nacionais e internaciones, como a Comisi\u00f3n Nacional de Avaliaci\u00f3n de Actividade Investigadora, (CNEAI) a Fonte Europea de Radiaci\u00f3n Sincrotr\u00f3n, ESRF, ou a instalaci\u00f3n europea L\u00e1ser de Electr\u00f3ns Libres, XFEL, en Hamburgo (Alema\u00f1a). Realizou estancias de investigaci\u00f3n nas universidades de Eindhoven (Holanda), Oxford (GB) e Osaka (Xap\u00f3n) e en centros de investigaci\u00f3n de Mar da Prata (Arxentina), Lausana (Su\u00edza) e no ESRF.\nNos \u00faltimos anos realiza tarefas de divulgaci\u00f3n cient\u00edfica, publicando m\u00e1is de cen artigos en prensa escrita e dixital e impartido m\u00e1is de oitenta conferencias, nas que se ocupou fundamentalmente das mulleres cient\u00edficas. Publicou os ensaios \"Da cicuta ao polonio\" (Debate, 2012), traducido ao polaco en 2014, \"A boa morte\" (Debate 2013), que trata sobre a eutanasia, e as biograf\u00edas \"Marie Curie\" e \"Antoine Lavoisier\" (RBA, 2013 \"Grandes Ideas da Ciencia\") traducidas ao italiano, franc\u00e9s, ruso e portugu\u00e9s dos que en conxunto se imprimiron m\u00e1is de 150.00 exemplares. A biograf\u00eda de Marie Curie foi reeditada por National Geographic e est\u00e1 \u00e1 venda en librar\u00edas e en Amazon desde xaneiro de 2018. En febreiro de 2017 publicou \"SABIAS\". \"A cara oculta da Ciencia\", tam\u00e9n con Debate e en xullo dese ano a edici\u00f3n flash de \"SABIAS na Segunda Rep\u00fablica espa\u00f1ola\", que est\u00e1n a ter unha gran repercusi\u00f3n. Participou en m\u00e1is de oitenta actos de presentaci\u00f3n de ambos os libros desde a s\u00faa publicaci\u00f3n e ten previstos varios m\u00e1is. Desde 2008 mant\u00e9n a web http://hypatia.es/, que recolle as s\u00faas actividades de divulgaci\u00f3n cient\u00edfica.\nEn decembro de 2015 presentouse \u00e1s elecci\u00f3ns a reitora da Universidade de Sevilla. Desde febreiro de 2016 interpreta a Marie Curie nunha obra teatral dirixida a alumnos de primaria e secundaria, con grande \u00e9xito de p\u00fablico -24 representaci\u00f3ns e m\u00e1is de 6000 espectadores- e cr\u00edtica -Premio \"Equitat da Universitat Oberta\" de Catalu\u00f1a en maio de 2017-. En xaneiro de 2018 dedic\u00e1ronlles unha reportaxe no programa Lab24h de TV2\nEn 2015 foille concedido o premio \"Meridiana\" do Instituto da Muller da Xunta de Andaluc\u00eda pola s\u00faa traxectoria persoal e profesional.\nDesde maio de 2017 publica un artigo mensual de divulgaci\u00f3n cient\u00edfica no Xornal de Catalu\u00f1a\nDesde febreiro de 2018 \u00e9 presidenta do nodo Andaluz da Asociaci\u00f3n de Mulleres Investigadoras e Tecn\u00f3logas, AMIT-A. Formou parte da ONG \"ASDHA\", en defensa dos dereitos humanos en Afganist\u00e1n, e desde 2015 forma parte da ONG \"Alianza pola Solidariedade\" que desenvolve proxectos de cooperaci\u00f3n de axuda mulleres no Mediterr\u00e1neo e Latinoam\u00e9rica.\nObra.\n\u00c9 coautora de m\u00e1is de cen artigos en revistas cient\u00edficas internacionais e artigos sobre mulleres cient\u00edficas."}
{"id": "490987", "revid": "26585", "url": "https://gl.wikipedia.org/wiki?curid=490987", "title": "Tempada 2001 do Campionato de Galicia de Rally", "text": "A tempada 2001 foi a 23\u00aa edici\u00f3n do Campionato de Galicia de Rally. O campi\u00f3n foi Manuel Senra, que lograba ese ano o primeiro dos seus cinco t\u00edtulos.\nGerm\u00e1n Castrill\u00f3n, campi\u00f3n da tempada anterior, deixou o campionato tras a disputa do Rally de Noia, ao non estar de acordo coa decisi\u00f3n da organizaci\u00f3n de descualificalo tras ser o m\u00e1is r\u00e1pido na pista, pola falta dunha folla no carn\u00e9 de ruta da s\u00faa copiloto, Estrella Castrill\u00f3n. En setembro dese mesmo ano o tribunal de apelaci\u00f3n da Federaci\u00f3n Galega de Automobilismo fallou a favor do piloto, e en 2004 a Audiencia provincial declarou a Germ\u00e1n e a Estrella Castrill\u00f3n como vencedores de dito rally."}
