{"id": "508702", "revid": "89787", "url": "https://gl.wikipedia.org/wiki?curid=508702", "title": "K\u00f6sem Sultan", "text": "Devletlu \u0130smetlu Mahpeyker K\u00f6sem Valide Sultan Aliyyet\u00fc'\u015f-\u015e\u00e2n Hazretler, nada contra 1590 e finada o 2 de setembro de 1651, m\u00e1is co\u00f1ecida como K\u00f6sem Sultan, foi a esposa favorita do har\u00e9n de Ahmed I, sult\u00e1n do Imperio Otom\u00e1n, e nai (\"valide sultan\") de dous sult\u00e1ns posteriores. K\u00f6sem Sultan serviu como gobernante oficial d\u00faas veces e foi a segunda muller na historia otom\u00e1 en gobernar legalmente o reino, convert\u00e9ndose nunha das figuras m\u00e1is significativas do per\u00edodo co\u00f1ecido como \"sultanato das mulleres\" (1533-1656) e exerceu o poder na administraci\u00f3n p\u00fablica durante uns 30 anos .\nTraxectoria.\nNada \u00e9 o que se co\u00f1ece sobre a s\u00faa orixe ou dos seus primeiros anos de vida a\u00ednda que tradicionalmente considerada grega ou bosn\u00edaca mais o certo \u00e9 que s\u00f3 se sabe que entrou no har\u00e9n do sult\u00e1n Ahmed I con 15 anos. Ao se converter ao islam adoptou o nome de Mahpeyker (\"en forma de l\u00faa\", \u00e9 dicir, curvo). Hai diferentes versi\u00f3ns do nome \"K\u00f6sem\", seica era moi fermosa e a s\u00faa pel \"lisa e sen pelo\" e, polo tanto, recibir\u00eda o nome de K\u00f6sem ( \"k\u00f6se\" = \"sen pelo\"). Por outra banda, as palabras turcas otom\u00e1s \"k\u00f6sem / k\u00f6semen\" tam\u00e9n significaban l\u00edder, persoa independente. \nEn calquera caso, K\u00f6sem combinou intelixencia e beleza, e superou \u00e1s outras mulleres do har\u00e9n de Ahmed I ata converterse na favorita do sult\u00e1n xa nos primeiros anos da s\u00faa estad\u00eda no har\u00e9n como parte dunha serie de mudanzas na xerarqu\u00eda do har\u00e9n imperial. A destituci\u00f3n en xaneiro de 1604 de Safiye Sultan, a avoa do sult\u00e1n e a que dirix\u00eda a actividade do har\u00e9n e a morte de Handan Sultan, a nai do sult\u00e1n, en novembro de 1605 permitiu o seu ascenso na xerarqu\u00eda de K\u00f6sem dende a s\u00faa posici\u00f3n de concubina de segundo ou terceiro grao. K\u00f6sem deu a luz catro fillos e tres fillas. Os seus dous fillos, Murad e Ibrahim, convert\u00e9ronse m\u00e1is tarde en sult\u00e1ns, do mesmo xeito que o seu neto Mehmed. As fillas, Ay\u015fe Sultan e Fatma Sultan, son co\u00f1ecidas polos seus numerosos matrimonios pol\u00edticos; Ay\u015fe casou seis veces durante a s\u00faa vida e Fatma sete\nEn 1612 o embaixador de Venecia describiuna como unha muller fermosa, intelixente e amada polo sult\u00e1n que a manti\u00f1a a car\u00f3n todo o tempo e escoit\u00e1baa nalg\u00fans asuntos. Catro anos despois, segundo outro diplom\u00e1tico veneciano, aumentara o seu poder e pod\u00eda facer todo o que quer\u00eda, o sult\u00e1n non lle negaba nada pero tampouco interfer\u00eda en todos os asuntos, xa que o sult\u00e1n non quer\u00eda dar a impresi\u00f3n de que o dirix\u00edan mulleres, como fixera seu pai . \nGobernante.\nAo morrer Ahmed I con 27 anos en 1617, K\u00f6sem apoiou ao seu irm\u00e1n Mustaf\u00e1 I como herdeiro da coroa. K\u00f6sem aliouse cos xan\u00edzaros, o que lle garantiu o seu apoio, que se converteu nun factor pol\u00edtico poderoso. Como gobernante, o reinado do d\u00e9bil Mustaf\u00e1 durou menos dun ano, e foi K\u00f6sem quen na pr\u00e1ctica gobernou, xa que o sult\u00e1n sufr\u00eda problemas de sa\u00fade mental, e acabou deposto do trono, o que supuxo un rev\u00e9s para K\u00f6sem. A continuaci\u00f3n subiu ao trono Osm\u00e1n II, o fillo de Ahmed I coa s\u00faa segunda esposa e K\u00f6sem permaneceu \u00e1 marxe da administraci\u00f3n, pero como no caso de Mustaf\u00e1, mantivo a s\u00faa valiosa posici\u00f3n como \"valide sultan\", xa que ning\u00fan dos dous sult\u00e1ns ti\u00f1a unha nai viva .\nEn 1622 os xan\u00edzaros revel\u00e1ronse e depuxeron e pouco despois executaron a Osman II, e Mustaf\u00e1 I volveu ao poder. Despois do curto reinado de Mustaf\u00e1, Murad IV, o fillo de 14 anos de Ahmed I e K\u00f6sem, subiu ao trono. K\u00f6sem declarouse a si mesma gobernante oficial ata seu fillo alcanzar a maior\u00eda de idade . Cando Murad chegou \u00e1 maior\u00eda de idade aos 20 anos o poder pasou dos xan\u00edzaros e da s\u00faa nai \u00e1s s\u00faas mans e foi capaz de gobernar de forma independente, o que constit\u00fae unha excepci\u00f3n no s\u00e9culo XVII otom\u00e1n . \nNo Imperio otom\u00e1n exist\u00eda o costume de executar o irm\u00e1n do sult\u00e1n que chegara ao poder, e ti\u00f1a a s\u00faa orixe no interregno otom\u00e1n, un per\u00edodo do s\u00e9culo XV no que os fillos do sult\u00e1n Bayezid I loitaron polo poder e o reino non tivo un gobernante indiscutible durante 11 anos. Non obstante, K\u00f6sem convenceu a Murad para non seguir esa pr\u00e1ctica e tras a s\u00faa morte en 1640 por cirrose hep\u00e1tica, Ibrahim I converteuse en sult\u00e1n. As\u00ed e todo, Ibrahim foi un gobernante inseguro; vivira baixo arresto e con medo constante a que Murad mandara matalo. Era neur\u00f3tico, padec\u00eda dores de cabeza e ataques de p\u00e1nico e co tempo demostrou ser inadecuado pola s\u00faa sa\u00fade mental. E a\u00ednda que os primeiros anos do seu reinado foron ben co paso do tempo K\u00f6sem volveu tomar o poder como gobernante real. O seu rival era o gran visir Kemanke\u015f Kara Mustafa Pasha, quen ti\u00f1a o favor do sult\u00e1n. K\u00f6sem aliouse contra o gran visir co curandeiro e favorito do sult\u00e1n Cinci Hoca e co gobernador Semiz Mehmed. O tr\u00edo criticou incesantemente ao Gran Visir, que pediu varias veces a dimisi\u00f3n. Ibrahim non a admitiu, pero o propio sult\u00e1n destinuino en xaneiro de 1644, e despois mandouno executar .\nCo tempo, K\u00f6sem perdeu a capacidade de controlar ao seu fillo inestable, e a s\u00faa administraci\u00f3n comezou a deteriorarse. Ibrahim pasaba cada vez m\u00e1is tempo coas s\u00faas concubinas, \u00e1s que elevaba constantemente ao prestixioso status de \"haseki\" (consorte real) outorg\u00e1ndolles terras e posesi\u00f3ns. Despois de casar coa s\u00faa concubina favorita Hasek, ordenou que o chan do palacio de Ibrahim Pasha se cubrise con peles de marta e se entregasen a Hasek. A dilapidaci\u00f3n do di\u00f1eiro no palacio e o aumento da corrupci\u00f3n crearon malestar entre o pobo. Finalmente, os xan\u00edzaros e parte dos ulema sublev\u00e1ronse en 1648. Non obstante, Ibrahim non aceptou a s\u00faa destituci\u00f3n, o que puxo nervioso aos xan\u00edzaros . Segundo alg\u00fans historiadores, forzada polos acontecementos pol\u00edticos K\u00f6sem autorizou os xan\u00edzaros a executar o seu fillo. Non obstante, segundo Leslie P. Peirce, K\u00f6sem xa ti\u00f1a pensado desfacerse do seu fillo, que durante o seu reinado destruira moitos dos logros do seu irm\u00e1n m\u00e1is vello Murad IV. Nunha carta anterior, K\u00f6sem escrib\u00edalle ao gran visir Tezkereci Ahmed sobre Ibrahim o seguinte: \"Ao cabo, non nos vai deixar nin a ti nin a min vivos. Perderemos o control do goberno. A sociedade toda est\u00e1 en ru\u00ednas. Hai que o quitar do trono de inmediato\".\nO 8 de agosto de 1648 o verdugo estrangulou a Ahmed Pasha e os seus restos cort\u00e1ronse en anacos diante dunha multitude. Polo acontecido, recibiu o alcume p\u00f3stumo de \"Hezarpare\" (\"mil pezas\"). E o 18 de agosto a instancias do novo gran visir, Sofu Mehmed Pasha, que pedira ao Sheikl\u0131 ul-Islam que emitise unha \"fatwa\" para sancionar o seu axustizamento, dous verdugos estrangularon a Ibrahim. A continuaci\u00f3n, Mehmed IV, de seis anos, fillo de Ibrahim e neto de K\u00f6sem, subiu ao trono e ao ser menor, K\u00f6sem puido declararse de novo gobernante oficial .\nMorte.\nK\u00f6sem ti\u00f1a grandes inimigos na corte de Topkapi. A muller de Ibrahim e a nai de Mehmed IV, Turhan Sultan, que era nora de K\u00f6sem, soubo do plan de K\u00f6sem para substitu\u00edr a Mehmed IV polo seu medio irm\u00e1n S\u00fcleyman. K\u00f6sem planeou matar a Mehmed IV e \u00e1 s\u00faa nai e conseguiu o liderado dos xan\u00edzaros. Turhan organizou o asasinato de K\u00f6sem para defenderse ela e o seu fillo. Membros da garda do palacio estrangularon a K\u00f6sem o 2 de setembro de 1651. O seu corpo trasladouse ao antigo palacio de Eski Saray e enterrouse no mausoleo de Ahmed I . Os seus fillos Murad IV e Ay\u015fe Sultan e outros corenta membros da familia gobernante tam\u00e9n est\u00e1n soterrados nese mausoleo .\nLegado.\nK\u00f6sem Sultan era unha das persoas m\u00e1is ricas do reino, e empregou moita da s\u00faa riqueza en caridade. Entre outras cousas, pagou a escavaci\u00f3n de sistemas de rega en Exipto e apoiou aos pobres da Meca. Tam\u00e9n utilizou os seus fondos para constru\u00edr edificios p\u00fablicos, como caravasares, e a mesquita Valide Han ao longo da praza do Mercado Vello de Istambul e a mesquita do venres en \u00dcsk\u00fcdar . Segundo a memoria colectiva que existe en Turqu\u00eda consid\u00e9rana unha persoa xenerosa e moi intelixente . Non obstante, o seu legado e a s\u00faa administraci\u00f3n non foron positivos, o seu foi un tempo de loita polo poder e de intriga feroz. Ademais, a destituci\u00f3n e morte dun gran visir cualificado, Kara Mustafa Pasha, sumiu ao Imperio Otom\u00e1n no caos e fomentou desordes. Durante os seguintes 12 anos dos 18 homes que serviron como Grandes Visires, catro acabaron executados e 11 destitu\u00eddos .\nK\u00f6sem \u00e9 un tema popular e rom\u00e1ntico no entretemento turco contempor\u00e1neo e sobre ela fix\u00e9ronse novelas, \u00f3peras, pel\u00edculas e series de televisi\u00f3n. Os m\u00e1is recentes son a pel\u00edcula de 2010 \"Mahpeyker - K\u00f6sem Sultan\" e a serie de televisi\u00f3n \"Muhtesem Y\u00fczyil: K\u00f6sem\" que viu a primeira tempada en 2015 . A \u00f3pera \"K\u00f6sem Sultan,\" representada en Esmirna conta a historia de como unha moza inocente torna unha desapiadada intrigante impulsada pola rabia e o desexo de poder."}
{"id": "508703", "revid": "865", "url": "https://gl.wikipedia.org/wiki?curid=508703", "title": "Master-Dik", "text": ""}
{"id": "508720", "revid": "5863", "url": "https://gl.wikipedia.org/wiki?curid=508720", "title": "Arsenio Fern\u00e1ndez de Mesa D\u00edaz del R\u00edo", "text": ""}
{"id": "508721", "revid": "5863", "url": "https://gl.wikipedia.org/wiki?curid=508721", "title": "Jos\u00e9 Manuel Pose Mesura", "text": ""}
{"id": "508722", "revid": "5863", "url": "https://gl.wikipedia.org/wiki?curid=508722", "title": "Samuel Jes\u00fas Ju\u00e1rez Casado", "text": ""}
{"id": "508723", "revid": "5863", "url": "https://gl.wikipedia.org/wiki?curid=508723", "title": "Francisco Javier Losada", "text": ""}
{"id": "508724", "revid": "15490", "url": "https://gl.wikipedia.org/wiki?curid=508724", "title": "Delegaci\u00f3n do Goberno en Galicia", "text": "A Delegaci\u00f3n do Goberno na Comunidade Aut\u00f3noma de Galicia depende do Ministerio de Pol\u00edtica Territorial e Funci\u00f3n P\u00fablica de Espa\u00f1a.\nSubdelegaci\u00f3ns provinciais.\nO Delegado do Goberno en Galicia est\u00e1 asistido por catro subdelegados, un por cada unha das provincias da Comunidade Aut\u00f3noma, con funci\u00f3ns similares as que anteriormente ti\u00f1an os gobernadores civ\u00eds, aos que substitu\u00edron no ano 1997.\nOs titulares, con indicaci\u00f3n do per\u00edodo do mandato de cada un deles, foron os seguintes:"}
{"id": "508726", "revid": "89787", "url": "https://gl.wikipedia.org/wiki?curid=508726", "title": "Scrabble", "text": "Scrabble \u00e9 un xogo de mesa en que cada xogador tenta ga\u00f1ar m\u00e1is puntos mediante a construci\u00f3n de palabras sobre un taboleiro de 15\u00d715 cadrados. As palabras poden formarse, a condici\u00f3n de que aparezan no dicionario est\u00e1ndar, de forma horizontal ou verticalmente e p\u00f3dense cruzar.\nHasbro pos\u00fae os dereitos de explotaci\u00f3n nos Estados Unidos e no Canad\u00e1 e Mattel no resto do mundo. Anteriormente era propiedade de Murfett Regency en Australia, ata que foi comprado por J. W. Spear &amp; Sons (agora filial de Mattel). Tam\u00e9n \u00e9 co\u00f1ecido como Literati, Alfapet, Funworder, Skip-A-Cros, Scramble, Spelofun, Palabras Cruzadas, Intelect e Word for Word. O xogo v\u00e9ndese en 121 pa\u00edses, en 29 linguas distintas.\nCaracter\u00edsticas.\nNo xogo poden participar dous, tres ou catro xogadores, sobre un taboleiro de 15\u00d715 cadrados, en que cada xogador coloca as s\u00faas fichas. Cada xogador recibe un n\u00famero espec\u00edfico de fichas (ou letras) extra\u00eddas aleatoriamente. As letras at\u00f3panse numeradas co seu respectivo valor, obt\u00e9ndose por cada palabra formada unha puntuaci\u00f3n que depende tanto do valor das letras empregadas como da posici\u00f3n de devanditas letras dentro do taboleiro.\nEn total hai 100 fichas, 98 marcadas con letras e d\u00faas en branco (sen puntos, act\u00faan como comod\u00edns e empr\u00e9ganse para substitu\u00edr letras). Segundo a s\u00faa frecuencia de aparici\u00f3n, as letras te\u00f1en m\u00e1is ou menos puntos, e son m\u00e1is valiosas as de menor frecuencia. O taboleiro ten tam\u00e9n cadros de premios, que multiplican o n\u00famero de puntos concedidos: os cadros de cor vermella escura son de \"tripla palabra\", os rosas \"dobre palabra\", azul escuro \"tripla letra\" e celeste \"dobre letra\". O cadro central m\u00e1rcase cunha estrela e conta como dobre palabra; \u00e9 obrigatorio que o xogo comece empregando este cadro.\nHistoria.\nOs inicios.\nEn 1938 Alfred Mosher Butts, arquitecto desempregado residente en Poughkeepsie, creou o xogo como unha variante dun xogo anterior seu chamado Lexiko.\nNo medio da Gran Depresi\u00f3n, Butts decidiu crear un xogo de mesa. Descubriu que hab\u00eda tres tipos de xogos: xogos de movemento, xogos de n\u00fameros e xogos de palabras. Un xogo de movemento \u00e9 o xadrez, un xogo de n\u00fameros o bingo, e os xogos de palabras son os anagramas e os encrucillados. Butts concentrouse na \u00faltima categor\u00eda que involucra tanto as habilidades como o azar. M\u00e1is tarde, o xogo cambiou de nome a Criss-Cross.\nLexiko.\nLexiko xog\u00e1base sen taboleiro de xogo, e os xogadores anotaban os puntos sobre a base da lonxitude das palabras que \u00edan formando. Obt\u00ed\u00f1anse puntos adicionais por empregar letras pouco com\u00fans (B, F, H, M, P, V, W, Y) e un maior n\u00famero de puntos adicionais por empregar as letras menos frecuentes (J, K, Q, X, Z).\nA forma en que Butts calculou a frecuencia de aparici\u00f3n das letras en ingl\u00e9s e o correspondente valor de cada unha delas foi mediante unha rigorosa an\u00e1lise empregando dicionarios, o \"Saturday Evening Post\", o \"New York Herald Tribune\" e \"The New York Times\". Chegou \u00e1 conclusi\u00f3n de que o xogo resultaba moi f\u00e1cil se se inclu\u00edan moitos \"S\", as\u00ed que reduciu o n\u00famero a 4.\nEn 1933 Butts solicitou unha patente para o seu xogo Lexiko, que lle foi denegada. Do mesmo xeito, cando o presentou a dous fabricantes de xogos, Parker Brothers e Milton Bradley, s\u00f3 recibiu unha cort\u00e9s negativa. Butts non se resignou, e nos seguintes cinco anos fabricou el mesmo case 200 xogos que regalou ou vendeu aos seus amigos, mais Lexiko non foi un \u00e9xito comercial.\nContra o ano 1938 Butts introduciu un elemento innovador no seu xogo. A gran popularidade dos encrucillados proporcionoulle a idea de combinar as letras sobre un taboleiro de xogo, formando palabras do mesmo xeito que nos encrucillados.\nLexiko cambiou de nome varias veces, cham\u00e1ndose sucesivamente New Anagrams, Alph, Criss-Cross e Criss-Crosswords. Butts debuxou el mesmo cos seus instrumentos de arquitectura os primeiros taboleiros de xogo para Criss-Crosswords, imprim\u00edndoos e peg\u00e1ndoos en taboleiros de xadrez. As\u00ed mesmo, debuxou as letras das fichas a man, peg\u00e1ndoas en anacos de madeira de 0,5 cm, cortados \u00e1 medida dos cadros do taboleiro.\nAo longo dos anos seguintes, a mec\u00e1nica do xogo cambiou paulatinamente. Por exemplo, nun momento dado, a primeira palabra do xogo deb\u00eda colocarse na esquina superior esquerda do taboleiro. Con todo, moitas das caracter\u00edsticas do xogo orixinal de Butts conserv\u00e1ronse, como o taboleiro de 15x15 cadros ou o atril de 7 fichas, as\u00ed como o n\u00famero de fichas de cada letra e os valores das mesmas, que se mantiveron igual dende 1938.\nPor\u00e9n, Criss-Crosswords obtivo o mesmo rexeitamento que Lexiko. De novo foille denegada a patente para o xogo e varios fabricantes rexeitaron a s\u00faa proposta. Durante un tempo, Butts considerou a idea de fabricar e comercializar o xogo cos seus propios medios, mais axi\u00f1a se deu de conta de que non ti\u00f1a esp\u00edrito de empresario e volveu ao seu traballo como arquitecto. Coa entrada dos Estados Unidos na segunda guerra mundial, Butts abandonou o desenvolvemento do xogo ata 1948.\nPrimeiros pasos.\nNese momento produciuse un fito na historia do xogo, protagonizado por James Brunot, amigo de Butts e un dos primeiros en recibir un dos xogos Criss-Crosswords que Butts fabricara coas s\u00faas propias mans. James Brunot e a s\u00faa esposa cr\u00edan firmemente no xogo e decidiron arriscarse a comercializalo. James Brunot non s\u00f3 confiaba no xogo, sen\u00f3n que dispu\u00f1a do tempo e do esp\u00edrito empresarial necesarios para embarcarse nesa aventura comercial. Butts e Brunot chegaron a un acordo: a cambio de dar a autorizaci\u00f3n a Brunot para fabricar o xogo, Butts recibir\u00eda unha porcentaxe das ganancias de cada xogo vendido.\nNacemento do Scrabble.\nOs Brunot decidiron que o xogo necesitaba pequenas modificaci\u00f3ns, polo que reorganizaron a distribuci\u00f3n dos cadros con premio e simplificaron as regras, que resultaban demasiado longas e complexas. Ao mesmo tempo, comezaron a pensar nun novo nome e solicitaron unha patente, que se lles concedeu o 1 de decembro de 1948. Poucos d\u00edas despois, tras longas consideraci\u00f3ns, decidiron chamar \"Scrabble\" ao xogo e conseguiron rexistralo o 16 de decembro de 1948.\nOs Brunot comezaron a vender o xogo no sal\u00f3n da s\u00faa casa de Newtown, Connecticut. Brunot compraba as pezas para fabricar o xogo e mont\u00e1baas con axuda da s\u00faa esposa. Ao principio, s\u00f3 fabricaban 18 unidades diarias, debido ao traballoso proceso de estampar as letras nas fichas de madeira unha por unha.\nDurante 1949, o primeiro ano de produci\u00f3n do xogo por parte dos Brunot, montaron e venderon 2251 xogos, tendo un d\u00e9ficit de 450 d\u00f3lares. Nos anos seguintes, continuaron a loitar e traballaron duro para comercializar o xogo. En 1952 seguiu a tendencia deficitaria, polo que empezaron a pensar en abandonar o proxecto e Brunot tomou unhas vacaci\u00f3ns para considerar o futuro da s\u00faa empresa.\nAo volver, atopouse cunha sorpresa: unha avalancha de pedidos, debido a que os que o adquiriran estaban a recomendalo aos seus amigos e co\u00f1ecidos. Traslad\u00e1ronse ent\u00f3n a un local m\u00e1is grande, un colexio abandonado pr\u00f3ximo \u00e1 s\u00faa casa de Connecticut. No \u00faltimo trimestre de 1952 vend\u00e9ronse 37000 unidades de Scrabble. Foi tam\u00e9n no ano 1952 cando Jack Strauss, o presidente de Macy's de Nova York (os grandes almac\u00e9ns m\u00e1is importantes do mundo), aprendeu a xogar a Scrabble durante as s\u00faas vacaci\u00f3ns.\nO xogo entusiasmouno de tal xeito que ao volver a Nova York pediu ao seu Departamento de Xogos que lle mandasen unhas cantas unidades. Non existen testemu\u00f1os de como sucedeu todo, mais o feito \u00e9 que o departamento tivo que confesar que non vend\u00edan o xogo. Macy's non s\u00f3 comezou a vendelo, sen\u00f3n que apoiou unha campa\u00f1a de promoci\u00f3n do xogo que cativou a miles de persoas.\nDende 1953.\nEn 1953, a\u00ednda que a cifra de produci\u00f3n aumentara a 6000 unidades por semana, Brunot deuse de conta de que non pod\u00eda satisfacer a extraordinaria demanda de Scrabble, as\u00ed que cedeu a licenza de fabricaci\u00f3n a Selchow and Righter, nesa \u00e9poca o fabricante de xogos l\u00edder nos Estados Unidos, que o rexeitara uns anos antes. Durante tres anos, t\u00edvose que racionar o servizo de Scrabble \u00e1s tendas, xa que a demanda non deixaba de aumentar e o fabricante non pod\u00eda satisfacela.\nMentres, a febre de Scrabble estendeuse a Australia en 1953. Ese mesmo ano, J. W. Spear &amp; Sons lanzou o xogo no Reino Unido, onde se converteu nun \u00e9xito de vendas inmediato. Brunot acabou vendendo os dereitos de Scrabble en 1968 a Spear's para todo o mundo ag\u00e1s para os Estados Unidos, o Canad\u00e1 e Australia (uns anos m\u00e1is tarde conseguiron tam\u00e9n os dereitos para este \u00faltimo pa\u00eds).\nEn 1986 Selchow and Righter venderon os dereitos a Coleco, que crebou en 1987. E as\u00ed sucedeu que, 53 anos despois de rexeitar o xogo, Milton Bradley adquiriu os dereitos de Scrabble para os Estados Unidos e o Canad\u00e1. En 1991 tivo lugar o primeiro campionato mundial de Scrabble en Londres, e o segundo organizouse en Nova York en 1993.\nJames Brunot falecera en outubro de 1984, polo que non chegou a ver o primeiro campionato mundial do xogo, mais Alfred Butts si asistiu \u00e1 competici\u00f3n de Nova York e quedou marabillado ao ver o lonxe que chegara o seu invento.\nButts continuou a xogar ao Scrabble coa s\u00faa familia e os seus amigos ata o final dos seus d\u00edas. Viviu ata os 93 anos, falecendo en abril de 1993.\nDistribuci\u00f3n das letras no Scrabble en lingua galega.\nO conxunto do Scrabble en galego emprega 100 fichas:\nNon se empregan o acento nin a di\u00e9rese. Denom\u00ednase Letrad@s.GZ (orixinalmente Scrabble.GZ), e non \u00e9 unha edici\u00f3n oficial de Mattel. A pesar de que as letras \"J\", \"K\", \"W\" e \"Y\" non existen no galego, incl\u00faense para empregalas en voces de orixe estranxeira. Non existen comod\u00edns.\nScrabble Help Tool.\nA popularidade do Scrabble en li\u00f1a levou ao desenvolvemento de diversas ferramentas de axuda, como Scrabble Word Finder e Scrabble Cheat Boards."}
{"id": "508729", "revid": "23204", "url": "https://gl.wikipedia.org/wiki?curid=508729", "title": "Comit\u00e9 Ol\u00edmpico de Trinidad e Tobago", "text": "O Comit\u00e9 Ol\u00edmpico de Trinidad e Tobago (en ) \u00e9 o Comit\u00e9 Ol\u00edmpico Nacional que representa a Trinidad e Tobago. Foi fundado no ano 1946 e foi reco\u00f1ecido oficialmente polo Comit\u00e9 Ol\u00edmpico Internacional en 1947. \u00c9 tam\u00e9n o organismo respons\u00e1bel da representaci\u00f3n de Trinidad e Tobago nos Xogos da Commonwealth."}
{"id": "508730", "revid": "23204", "url": "https://gl.wikipedia.org/wiki?curid=508730", "title": "Trinidad and Tobago Olympic Committee", "text": ""}
{"id": "508733", "revid": "785", "url": "https://gl.wikipedia.org/wiki?curid=508733", "title": "\u3003", "text": ""}
{"id": "508734", "revid": "23204", "url": "https://gl.wikipedia.org/wiki?curid=508734", "title": "Saint Kitts e Nevis nos Xogos Ol\u00edmpicos", "text": "Saint Kitts e Nevis participou por vez primeira nos Xogos Ol\u00edmpicos en 1996, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n. O pa\u00eds non competiu nunca nos Xogos Ol\u00edmpicos de Inverno.\nSaint Kitts e Nevis competiu s\u00f3 en probas de atletismo e nunca ga\u00f1ou unha medalla."}
{"id": "508740", "revid": "23204", "url": "https://gl.wikipedia.org/wiki?curid=508740", "title": "Comit\u00e9 Ol\u00edmpico de Saint Kitts e Nevis", "text": "O Comit\u00e9 Ol\u00edmpico de Saint Kitts e Nevis (en ) \u00e9 o Comit\u00e9 Ol\u00edmpico Nacional (CON) que representa a Saint Kitts e Nevis nos Xogos Ol\u00edmpicos. \u00c9 tam\u00e9n o organismo respons\u00e1bel da representaci\u00f3n de Saint Kitts e Nevis nos Xogos da Commonwealth. O taboleiro executivo consiste do presidente, secretario xeral, vicepresidente, axudante do secretario xeral e catro membros. O presidente \u00e9 Alphonso Bridgewater e o secretario xeral \u00e9 Glenville Jeffers.\nHistory.\nA Asociaci\u00f3n Ol\u00edmpica de Saint Kitts e Nevis foi fundada cunha constituci\u00f3n o 27 de maio de 1986."}
{"id": "508741", "revid": "23204", "url": "https://gl.wikipedia.org/wiki?curid=508741", "title": "Illas Virxes Brit\u00e1nicas nos Xogos Ol\u00edmpicos", "text": "As Illas Virxes Brit\u00e1nicas competiron en cada edici\u00f3n dos Xogos Ol\u00edmpicos de Ver\u00e1n dende 1984. O pa\u00eds nunca ga\u00f1ou unha medalla ol\u00edmpica.\nAs Illas Virxes Brit\u00e1nicas competiron por vez primeira nas Xogos Ol\u00edmpicos de Inverno en 1984, e soamente volveron repetir en 2014."}
{"id": "508744", "revid": "89787", "url": "https://gl.wikipedia.org/wiki?curid=508744", "title": "Comit\u00e9 Ol\u00edmpico das Illas Virxes Brit\u00e1nicas", "text": "O Comit\u00e9 Ol\u00edmpico das Illas Virxes Brit\u00e1nicas (en ) \u00e9 o Comit\u00e9 Ol\u00edmpico Nacional que representa as Illas Virxes Brit\u00e1nicas. \u00c9 tam\u00e9n o organismo respons\u00e1bel de representar as Illas Virxes Brit\u00e1nicas nos Xogos da Commonwealth."}
{"id": "508745", "revid": "23204", "url": "https://gl.wikipedia.org/wiki?curid=508745", "title": "British Virgin Islands Olympic Committee", "text": ""}
{"id": "508746", "revid": "23204", "url": "https://gl.wikipedia.org/wiki?curid=508746", "title": "Rep\u00fablica Centroafricana nos Xogos Ol\u00edmpicos", "text": "A Rep\u00fablica Centroafricana participou por vez primeira nos Xogos Ol\u00edmpicos en 1968, e entre 1984 e 2016 enviou atletas en cada edici\u00f3n dos Xogos de Ver\u00e1n. O pa\u00eds non conseguiu ga\u00f1ar ningunha medalla ol\u00edmpica e ning\u00fan deportista da Rep\u00fablica Centroafricana competiu nunha edici\u00f3n dos Xogos Ol\u00edmpicos de Inverno."}
{"id": "508748", "revid": "1131", "url": "https://gl.wikipedia.org/wiki?curid=508748", "title": "Mont-Saint-Michel", "text": ""}
{"id": "508750", "revid": "98629", "url": "https://gl.wikipedia.org/wiki?curid=508750", "title": "Manfred Winkelhock", "text": "Manfred Winkelhock, nado en Waiblingen, Baden-W\u00fcrttemberg (Alema\u00f1a) o 6 de outubro de 1951 e finado en Bowmanville, Ontario, o 12 de agosto de 1985, foi un piloto de carreiras alem\u00e1n. Participou en 56 Grandes Premios de F\u00f3rmula 1 (con 47 sa\u00eddas) entre e , pilotando para Arrows, ATS, Brabham e RAM Racing, cun mellor resultado dun quinto posto no Gran Premio do Brasil de 1982. \u00c9 o irm\u00e1n m\u00e1is vello de Joachim e Thomas Winkelhock e pai de Markus Winkelhock, que tam\u00e9n son pilotos de carreiras.\nTraxectoria.\nManfred Winkelhock era o irm\u00e1n m\u00e1is vello de Joachim Winkelhock. Comezou a competir na F\u00f3rmula 2 en 1978 e sobreviviu a un importante accidente no circu\u00edto de Nordschleife, cando envorcou o seu March na moi pronunciada curva Flugplatz. O primeiro intento de Winkelhock de clasificarse para unha carreira do Gran Premio de F\u00f3rmula 1 foi no Gran Premio de Italia de 1980, cando substitu\u00edu en Arrows ao lesionado Jochen Mass. En 1982, pasou a ATS e cando BMW se converteu no provedor de motores do equipo, en 1983, conseguiu cualificarse en varias durante 1983 e 1984, malia que o coche era pouco fiable polo poucos bos resultados e moitos accidentes.\nO seu fillo, Markus Winkelhock, tam\u00e9n \u00e9 piloto de carreiras.\nMorte.\nAo mesmo tempo era piloto habitual de sports car e touring car, ga\u00f1ando os 1.000 km de Monza con Marc Surer en 1985. Morreu no ver\u00e1n de 1985 cando, na volta 69, petou violentamente no xiro 2 no Mosport Park de Bowmanville, preto de Toronto, Ontario, Canad\u00e1, durante o Budweiser 1000 km World Endurance Championship, conducindo Porsche 962 C para o equipo Kremer Racing, de novo, con Marc Surer como copiloto.\nNo momento da morte de Winkelhock, era piloto do equipo de F\u00f3rmula 1 RAM Racing patrocinado por Skoal Bandit nunha tempada frustrante no que tivo como mellor resultado o posto 12 no Gran Premio de Francia de 1985 no Circu\u00edto Paul Ricard. \nTrala s\u00faa morte, foi substitu\u00eddo polo piloto de Irlanda do Norte Kenny Acheson, a\u00ednda que a falta de cartos fixo que o equipo se retirase antes de que rematase a tempada 1985."}
{"id": "508751", "revid": "52194", "url": "https://gl.wikipedia.org/wiki?curid=508751", "title": "Bing", "text": ""}
{"id": "508752", "revid": "15490", "url": "https://gl.wikipedia.org/wiki?curid=508752", "title": "Orbiting Astronomical Observatory", "text": "Orbiting Astronomical Observatory ou OAO foi unha serie de observatorios espaciais dos Estados Unidos.\nCaracter\u00edsticas.\nOs sat\u00e9lites OAO foron os primeiros observatorios astronom\u00f3micos \u00f3pticos dos Estados Unidos. Lanz\u00e1ronse catro entre 1966 e 1972, cun deles sen chegar a \u00f3rbita por problemas co seu foguete lanzador. A experiencia obtida cos sat\u00e9lites OAO levou m\u00e1is tarde a desenvolver o telescopio Hubble.\nOAO 1.\nOAO 1 foi lanzado o 8 de abril de 1966 a bordo dun Atlas SLV-3B Agena D. Cunha masa de 1774 kg, estaba alimentado por paneis solares e dese\u00f1ado para facer observaci\u00f3ns de precisi\u00f3n sobre as caracter\u00edsticas de emisi\u00f3n e absorci\u00f3n de planetas, nebulosas e do medio interplanetario e interestelar na rexi\u00f3n visible e de raios gamma. O observatorio funcionou durante os sete primeiros minutos tras ser posto en \u00f3rbita. Un curtocircu\u00edto masivo avariou o sistema el\u00e9ctrico, co que tras 20 \u00f3rbitas a misi\u00f3n foi declarada fallada.\nOAO 2 (Stargazer).\nOAO 2, nomeado tam\u00e9n como Stargazer, foi lanzado o 7 de decembro de 1968 a bordo dun Atlas SLV-3C Centaur D. Ti\u00f1a forma de octaedro, unha masa de 2012 kg, usaba paneis solares e levaba dos conxuntos de experimentos a bordo: o \"Wisconsin experiment package\" (WEP), consistente en varios fot\u00f3metros para diferentes lonxitudes de onda, e o \"Celescope\", consistente en catro c\u00e1maras Schwarzschild independentes.\nOAO B (Goddard).\nOAO B foi nomeado Goddard en honor a Robert Goddard, un pioneiro da astron\u00e1utica. Foi lanzado o 30 de novembro de 1970 mediante un Atlas SLV-3C Centaur D pero a cofia da \u00faltima etapa non se separou, deixando o observatorio inutilizado.\nOAO 3 (Copernicus).\nOAO 3 foi nomeado Copernicus e lanzado o 21 de agosto de 1972 mediante un Atlas SLV-3C Centaur D. Trat\u00e1base dun telescopio para o ultravioleta xunto con tres telescopios de raios X. O observatorio ti\u00f1a forma octogonal, cun di\u00e1metro interno de 1,21 m, unha lonxitude de 4,9 m e alimentado por paneis solares. O observatorio deixou de funcionar en febreiro de 1981, tras nove anos e medio de misi\u00f3n."}
{"id": "508753", "revid": "72012", "url": "https://gl.wikipedia.org/wiki?curid=508753", "title": "Atlas SLV-3B Agena D", "text": ""}
{"id": "508754", "revid": "72012", "url": "https://gl.wikipedia.org/wiki?curid=508754", "title": "OAO 1", "text": ""}
{"id": "508755", "revid": "72012", "url": "https://gl.wikipedia.org/wiki?curid=508755", "title": "OAO 2", "text": ""}
{"id": "508756", "revid": "72012", "url": "https://gl.wikipedia.org/wiki?curid=508756", "title": "OAO 3", "text": ""}
{"id": "508757", "revid": "72012", "url": "https://gl.wikipedia.org/wiki?curid=508757", "title": "OAO B", "text": ""}
{"id": "508758", "revid": "98629", "url": "https://gl.wikipedia.org/wiki?curid=508758", "title": "Pino Caballero Gil", "text": "Pino Caballero Gil nada nas Palmas de Gran Canaria o 29 de novembro de 1968, \u00e9 unha cient\u00edfica espa\u00f1ola. \nTraxectoria.\nLicenciouse en matem\u00e1ticas na Universidade de La Laguna en 1990, e doutorouse na mesma universidade en 1995. \u00c9 catedr\u00e1tica en Ciencias da Computaci\u00f3n e Intelixencia Artificial desde 2015. As s\u00faas investigaci\u00f3ns c\u00e9ntranse na criptograf\u00eda, a criptan\u00e1lise, protocolos criptogr\u00e1ficos, seguridade das comunicaci\u00f3ns inal\u00e1mbricas, xeradores pseudoaleatorios, autenticaci\u00f3n forte e aplicaci\u00f3ns m\u00f3biles seguras.\nDesde 1998 coordina o grupo CryptULL de investigaci\u00f3n en Criptolox\u00eda da Universidade de La Laguna. Participou en 47 proxectos nacionais e internacionais de investigaci\u00f3n. Membro fundadora da Rede de Excelencia Nacional de Investigaci\u00f3n en Ciberseguridade. Membro do Instituto Universitario de Desenvolvemento Rexional e do Instituto Univesitario de Estudos das Mulleres.\nEn 2017 recibiu o Premio do Instituto Universitario de Estudos das Mulleres da Universidade de La Laguna. En 1998 recibiu o Premio D\u00eda das Canarias para Novos Investigadores. Tam\u00e9n recibiu o Premio \u201cProxecto Empresarial\u201d da Fundaci\u00f3n Fyde-CajaCanarias."}
{"id": "508764", "revid": "5863", "url": "https://gl.wikipedia.org/wiki?curid=508764", "title": "Delegaci\u00f3n do Goberno na Comunidade Aut\u00f3noma de Galicia", "text": ""}
{"id": "508765", "revid": "5863", "url": "https://gl.wikipedia.org/wiki?curid=508765", "title": "Delegado do Goberno en Galicia", "text": ""}
{"id": "508766", "revid": "5863", "url": "https://gl.wikipedia.org/wiki?curid=508766", "title": "Delegada do Goberno en Galicia", "text": ""}
{"id": "508767", "revid": "5863", "url": "https://gl.wikipedia.org/wiki?curid=508767", "title": "Delegado do goberno en Galiza", "text": ""}
{"id": "508768", "revid": "5863", "url": "https://gl.wikipedia.org/wiki?curid=508768", "title": "Delegado do Goberno en Galiza", "text": ""}
{"id": "508769", "revid": "5863", "url": "https://gl.wikipedia.org/wiki?curid=508769", "title": "Delegados do Goberno de Espa\u00f1a en Galicia", "text": ""}
{"id": "508770", "revid": "5863", "url": "https://gl.wikipedia.org/wiki?curid=508770", "title": "Delegado do goberno en Galicia", "text": ""}
{"id": "508771", "revid": "5863", "url": "https://gl.wikipedia.org/wiki?curid=508771", "title": "Delegada do goberno en Galicia", "text": ""}
{"id": "508772", "revid": "23204", "url": "https://gl.wikipedia.org/wiki?curid=508772", "title": "Rep\u00fablica do Congo nos Xogos Ol\u00edmpicos", "text": "A Rep\u00fablica do Congo, competindo como Congo, participou por vez primeira nos Xogos Ol\u00edmpicos en 1964, e dende ent\u00f3n enviou deportistas para competir na maior\u00eda das edici\u00f3ns dos Xogos Ol\u00edmpicos de Ver\u00e1n. A Rep\u00fablica do Congo nunca participou nos Xogos Ol\u00edmpicos de Inverno."}
{"id": "508775", "revid": "5863", "url": "https://gl.wikipedia.org/wiki?curid=508775", "title": "Pedro Ram\u00f3n Armas Di\u00e9guez", "text": ""}
{"id": "508776", "revid": "5863", "url": "https://gl.wikipedia.org/wiki?curid=508776", "title": "Pedro Ram\u00f3n Armas", "text": ""}
{"id": "508777", "revid": "5863", "url": "https://gl.wikipedia.org/wiki?curid=508777", "title": "Pedro Armas Di\u00e9guez", "text": ""}
{"id": "508779", "revid": "5863", "url": "https://gl.wikipedia.org/wiki?curid=508779", "title": "Delegado do goberno espa\u00f1ol en Galiza", "text": ""}
{"id": "508780", "revid": "5863", "url": "https://gl.wikipedia.org/wiki?curid=508780", "title": "Miguel Lores", "text": ""}
{"id": "508783", "revid": "1888", "url": "https://gl.wikipedia.org/wiki?curid=508783", "title": "El Peri\u00f3dico", "text": "El Peri\u00f3dico \u00e9 o nome de varios xornais:"}
{"id": "508785", "revid": "98629", "url": "https://gl.wikipedia.org/wiki?curid=508785", "title": "Ellen Ochoa", "text": "Ellen Ochoa, nada nos \u00c1nxeles (California) o 10 de maio de 1958, \u00e9 unha astronauta estadounidense que formou parte das misi\u00f3ns STS-56, STS-66, STS-110 e STS-96.\nTraxectoria.\nEllen Ochoa, de ascendencia mexicana, graduouse en f\u00edsica pola Universidade do Estado de San Diego en 1980. Pos\u00fae un m\u00e1ster e un doutoramento en enxe\u00f1ar\u00eda el\u00e9ctrica pola Universidade Stanford en 1981 e 1985 respectivamente e foi investigadora do Centro de Investigaci\u00f3n Ames da NASA. \nPosteriormente, investigou os sistemas \u00f3pticos para procesar informaci\u00f3n, sendo a coinventora de tres patentes sobre sistemas \u00f3pticos, un deles de reco\u00f1ecemento de obxectos e outro para retirar o ru\u00eddo de imaxes. Como xefa do Intelligent Systems Technology Branch, supervisou a 35 enxe\u00f1eiros e cient\u00edficos na investigaci\u00f3n e o desenvolvemento dos sistemas de c\u00f3mputo para as misi\u00f3ns aeroespaciais.\u200b As\u00ed mesmo, Ochoa impartiu diversas conferencias t\u00e9cnicas e publicou en diarios cient\u00edficos.\nFoi seleccionada como astronauta pola NASA en xaneiro de 1990, participando nas misi\u00f3ns STS-56, STS-66, STS-110 e STS-96 e pasando un total de 40,82 d\u00edas no espazo.\nEn xaneiro de 2013 Ellen Ochoa foi nomeada directora do Centro Espacial Lyndon B. Johnson, sendo a segunda muller que se desempe\u00f1a nese cargo e a primeira de orixe hispana.\nPremios e reco\u00f1ecementos.\nEllen \u00e9 a primeira muller de orixe hispana que viaxou ao espazo e que figura no Sal\u00f3n da Fama dos Astronautas nos Estados Unidos. En 1997, foi galardoada coa Medalla ao Servizo Excepcional da NASA."}
{"id": "508786", "revid": "839", "url": "https://gl.wikipedia.org/wiki?curid=508786", "title": "Wubbo Ockels", "text": "Wubbo Johannes Ockels, nado en Almelo (Pa\u00edses Baixos) o 28 de marzo de 1946, foi o primeiro astronauta neerland\u00e9s. Formou parte da misi\u00f3n STS-61-A.\nTraxectoria.\nOckels graduouse en f\u00edsica e matem\u00e1ticas pola Universidade de Groningen en 1973 e doutorouse en 1978.\nFoi seleccionada como astronauta pola ESA en 1978, participando nas misi\u00f3ns STS-61-A e pasando 7,03 d\u00edas no espazo."}
{"id": "508787", "revid": "5863", "url": "https://gl.wikipedia.org/wiki?curid=508787", "title": "Verba. Anuario galego de filolox\u00eda", "text": ""}
{"id": "508792", "revid": "89787", "url": "https://gl.wikipedia.org/wiki?curid=508792", "title": "Rep\u00fablica Democr\u00e1tica do Congo nos Xogos Ol\u00edmpicos", "text": "A Rep\u00fablica Democr\u00e1tica do Congo participou por vez primeira nos Xogos Ol\u00edmpicos en 1968, cando era co\u00f1ecido como \"Congo Kinshasa\". A s\u00faa seguinte participaci\u00f3n ol\u00edmpica foi dezaseis anos m\u00e1is tarde, en 1984, cando era co\u00f1ecido como Zaire. Dende ent\u00f3n, o pa\u00eds enviou atletas para competir en cada edici\u00f3n dos Xogos Ol\u00edmpicos de Ver\u00e1n, mais nunca participou nos Xogos Ol\u00edmpicos de Inverno. A partir dos Xogos de 2000, o pa\u00eds foi co\u00f1ecido unha vez m\u00e1is como a \"Rep\u00fablica Democr\u00e1tica do Congo\".\nNing\u00fan atleta da Rep\u00fablica Democr\u00e1tica do Congo conseguiu nunca unha medalla ol\u00edmpico, convert\u00e9ndose o pa\u00eds no segundo m\u00e1is poboado do mundo en non ter ningunha, s\u00f3 detr\u00e1s de Bangladesh.\nO Comit\u00e9 Ol\u00edmpico Nacional da Rep\u00fablica Democr\u00e1tica do Congo foi creado en 1963 e foi reco\u00f1ecido oficialmente polo Comit\u00e9 Ol\u00edmpico Internacional en 1968."}
{"id": "508794", "revid": "23204", "url": "https://gl.wikipedia.org/wiki?curid=508794", "title": "Suriname nos Xogos Ol\u00edmpicos", "text": "Suriname participou por vez primeira nos Xogos Ol\u00edmpicos en 1960, e dende ent\u00f3n enviou deportistas para competir na maior\u00eda dos Xogos Ol\u00edmpicos de Ver\u00e1n. O pa\u00eds non competiu nos Xogos de 1964, e tam\u00e9n participou no boicot liderado polos Estados Unidos aos Xogos de 1980 en Moscova. Suriname nunca participou nos Xogos Ol\u00edmpicos de Inverno. O pa\u00eds ga\u00f1ou d\u00faas medallas ol\u00edmpicas, as d\u00faas conseguidas por Anthony Nesty en nataci\u00f3n.\nO Comit\u00e9 Ol\u00edmpico Nacional de Suriname foi creado en 1959 e reco\u00f1ecido polo Comit\u00e9 Ol\u00edmpico Internacional ese mesmo ano."}
{"id": "508796", "revid": "23204", "url": "https://gl.wikipedia.org/wiki?curid=508796", "title": "Comit\u00e9 Ol\u00edmpico de Suriname", "text": "O Comit\u00e9 Ol\u00edmpico de Suriname (en ; c\u00f3digo do COI: SUR) \u00e9 o Comit\u00e9 Ol\u00edmpico Nacional que representa a Suriname. Foi creado en 1959 e foi reco\u00f1ecido oficialmente polo Comit\u00e9 Ol\u00edmpico Internacional ese mesmo ano."}
{"id": "508797", "revid": "23204", "url": "https://gl.wikipedia.org/wiki?curid=508797", "title": "Surinaams Olympisch Comit\u00e9", "text": ""}
{"id": "508798", "revid": "23204", "url": "https://gl.wikipedia.org/wiki?curid=508798", "title": "Santa Luc\u00eda nos Xogos Ol\u00edmpicos", "text": "Santa Luc\u00eda participou por vez primeira nos Xogos Ol\u00edmpicos en 1996, e dende ent\u00f3n enviou deportistas para cada edici\u00f3n dos Xogos Ol\u00edmpicos de Ver\u00e1n. O pa\u00eds nunca participou nos Xogos Ol\u00edmpicos de Inverno e ning\u00fan deportista consegiu unha medalla ol\u00edmpica.\nO Comit\u00e9 Ol\u00edmpico Nacional de Santa Luc\u00eda foi creado en 1987 e foi reco\u00f1ecido oficialmente polo Comit\u00e9 Ol\u00edmpico Internacional en 1993."}
{"id": "508800", "revid": "96004", "url": "https://gl.wikipedia.org/wiki?curid=508800", "title": "Premio Ada Byron", "text": ""}
{"id": "508805", "revid": "23204", "url": "https://gl.wikipedia.org/wiki?curid=508805", "title": "Honduras nos Xogos Ol\u00edmpicos", "text": "Honduras participou por vez primeira nos Xogos Ol\u00edmpicos en 1968. O pa\u00eds tam\u00e9n competiu unha soa vez nos Xogos Ol\u00edmpicos de Inverno en 1992, mais non volveu participar. Os deportistas hondure\u00f1os nunca ga\u00f1aron unha medalla ol\u00edmpica.\nO Comit\u00e9 Ol\u00edmpico Hondure\u00f1o foi formado en 1956 e reco\u00f1ecido polo COI ese mesmo ano."}
{"id": "508807", "revid": "98629", "url": "https://gl.wikipedia.org/wiki?curid=508807", "title": "Free European Song Contest", "text": "O Festival de Europa Libre (en ingl\u00e9s Free European Song Contest) \u00e9 un festival da canci\u00f3n televisado, creado en 2020 por Stefan Raab e organizado pola canle de televisi\u00f3n alem\u00e1 ProSieben e pola produtora Brainpool (despois da cancelaci\u00f3n de Eurovisi\u00f3n 2020 pola pandemia da COVID-19 en Europa). O festival ser\u00e1 de car\u00e1cter anual como Eurovisi\u00f3n, despois do \u00e9xito da primeira edici\u00f3n.\nRegras.\nAs regras son as mesmas que en Eurovisi\u00f3n. A \u00fanica diferenza \u00e9 que os artistas deben ter algunha relaci\u00f3n coa cultura alem\u00e1 (semellante ao Festival de Turkvisi\u00f3n onde tes que ser un pa\u00eds turco ou unha rexi\u00f3n de fala turca).\nPa\u00edses participantes.\nPoden participar calquera dos pa\u00edses participantes en Eurovisi\u00f3n. Polo momento, 16 pa\u00edses participaron no festival. \nGalicia en Eurovisi\u00f3n.\nPolo momento, ning\u00fan galego participou no Festival da Canci\u00f3n de Europa Libre.\nGa\u00f1adores.\nO \u00fanico ga\u00f1ador \u00e9 Nico Santos que representou a Espa\u00f1a coa s\u00faa canci\u00f3n \u00abLike I Love You\u00bb na primeira edici\u00f3n. Seguido por Ilse DeLange de Pa\u00edses Baixos e pola L\u00faa grazas a Max Mutzke como Der Astronaut (en galego o Astronauta).\nPa\u00edses ga\u00f1adores.\nO \u00fanico pa\u00eds ga\u00f1ador \u00e9 Espa\u00f1a grazas a Nico Santos na primeira edici\u00f3n. Seguido polos Pa\u00edses Baixos e pola L\u00faa."}
{"id": "508808", "revid": "23204", "url": "https://gl.wikipedia.org/wiki?curid=508808", "title": "Victor Tourneur", "text": "Victor Rapha\u00ebl Fran\u00e7ois Joseph Tourneur, nado o 27 de xu\u00f1o de 1878 en Verviers, Liexa, e finado o 25 de febreiro de 1967 en Boitsfort, Bruxelas-Capital, foi un numism\u00e1tico, historiador, bibli\u00f3grafo, bibliotecario e etn\u00f3logo belga especializado na cultura celta.\nTraxectoria.\nVictor Tourneur comezou a educaci\u00f3n secundaria no \"Ath\u00e9n\u00e9e royal de Verviers\" en 1885, onde tivo como profesor o seu propio pai e outros eruditos como Jules Feller. Al\u00ed graduouse en 1896.\nPosteriormente estudou na Universidade de Liexa entre 1896 e 1900, con profesores como Godefroid Kurth, e nela acadou o doutoramento en Filolox\u00eda Cl\u00e1sica. A partir de 1901 afondou nos co\u00f1ecementos de filolox\u00eda c\u00e9ltica en centros de ensino superior de Alema\u00f1a e de Francia. \nEn 1903 ingresou na \"Biblioth\u00e8que royale\", en Bruxelas, onde desenvolveu diversos labores, entre eles o de conservador adxunto do Gabinete Numism\u00e1tico da Biblioteca Real de B\u00e9lxica, en 1911, ata acceder ao posto de conservador en 1919. Entre 1929 e 1943 exerceu como conservador xefe da Biblioteca Real de B\u00e9lxica.\nParalelamente ao seu traballo no Gabinete, en 1920 comezou a impartir cursos de Numism\u00e1tica no Instituto de Altos Estudos de B\u00e9lxica, en Bruxelas, o cal, logo da primeira guerra mundial foi incorporado \u00e1 Universidade Libre de Bruxelas. A partir de 1931 accedeu \u00e1 praza de catedr\u00e1tico de Numism\u00e1tica e Historia da Moeda nesa universidade, na que foi sucedido en 1948 por Philip Grierson.\nEn 1938 impartiu tam\u00e9n un curso no \"Goll\u00e8ge de France\", cuxos contidos foron publicados en 1940 nunha separata da \"Revue belgue de numismatique\".\nEn 1908 entrou a formar parte da Sociedade Real de Numism\u00e1tica de B\u00e9lxica, da que se converteu en secretario en 1912 e finalmente en presidente, entre os anos 1925 e 1949. No per\u00edodo 1919-1955 foi ademais editor e codirecrtor da s\u00faa publicaci\u00f3n peri\u00f3dica, \"Revue belgue de numismatique et de sigillografie\".\nTourneur foi elixido membro da Academia Real de Ciencias, Letras e Belas Artes en 1944, da que xa era membro correspondente desde 1939, e en 1948 foi nomeado secretario perpetuo.\nEntre 1933 e 1952 foi presidente da Comisi\u00f3n Internacional de Numism\u00e1tica.\nNo \u00e1mbito familiar, Victor Tourneur casou en 1926 con Mariette Nicom\u00e8de Tourneur, sixil\u00f3grafa vinculada ao Arquivo Real de B\u00e9lxica, coa que colaborou no seu labor docente. Tiveron unha filla, chamada Marie.\nPublicaci\u00f3ns.\nTourneur foi un autor prol\u00edfico. Os seus estudos e as s\u00faas publicaci\u00f3ns acerca das orixes e da civilizaci\u00f3n dos pobos celtas produc\u00edronse unicamente na primeira d\u00e9cada do s\u00e9culo XX, en tanto que os relativos a asuntos numism\u00e1ticos, moito m\u00e1is abundantes, estend\u00e9ronse ao longo de toda a s\u00faa carreira. En total, a s\u00faa produci\u00f3n bibliopgr\u00e1fica supera as 200 referencias, entre monograf\u00edas, artigos breves e outros m\u00e1is en profundidade."}
{"id": "508809", "revid": "65337", "url": "https://gl.wikipedia.org/wiki?curid=508809", "title": "V. Torneur", "text": ""}
{"id": "508810", "revid": "65337", "url": "https://gl.wikipedia.org/wiki?curid=508810", "title": "Tourneur, Victor", "text": ""}
{"id": "508811", "revid": "65337", "url": "https://gl.wikipedia.org/wiki?curid=508811", "title": "Tourneur, V.", "text": ""}
{"id": "508812", "revid": "65337", "url": "https://gl.wikipedia.org/wiki?curid=508812", "title": "Victor Rapha\u00ebl Fran\u00e7ois Joseph Tourneur", "text": ""}
{"id": "508813", "revid": "65337", "url": "https://gl.wikipedia.org/wiki?curid=508813", "title": "V. Tourneur", "text": ""}
{"id": "508814", "revid": "65337", "url": "https://gl.wikipedia.org/wiki?curid=508814", "title": "Tourneur", "text": "O apelido Tourneur pode estar referido a:"}
{"id": "508815", "revid": "89787", "url": "https://gl.wikipedia.org/wiki?curid=508815", "title": "William Oefelein", "text": "William Anthony \"Bill\" Oefelein, nado en Fort Belvoir, Virxinia, o 29 de marzo de 1965, \u00e9 un astronauta estadounidense que formou parte da misi\u00f3n STS-116.\nTraxectoria.\nOefelein graduouse en enxe\u00f1ar\u00eda el\u00e9ctrica pola Universidade do Estado de Oreg\u00f3n en 1988 e \u00e9 m\u00e1ster en sistemas de aviaci\u00f3n polo Instituto Espacial da Universidade de Tennessee en 1998.\nFoi seleccionado como astronauta pola NASA en xu\u00f1o de 1998, participando na misi\u00f3n STS-116 e pasando un total de 12,86 d\u00edas no espazo."}
{"id": "508816", "revid": "1131", "url": "https://gl.wikipedia.org/wiki?curid=508816", "title": "Premio Ada Byron do CPEIG", "text": "O Premio Ada Byron do CPEIG \u00e9 un galard\u00f3n que outorga anualmente o Colexio Profesional de Enxe\u00f1ar\u00eda en Inform\u00e1tica de Galicia (CPEIG) coa finalidade de dar visibilidade \u00e1 participaci\u00f3n feminina en todos os niveis da tecnolox\u00eda: como usuarias, como emprendedoras, como xeradoras de innovaci\u00f3n, investigadoras e l\u00edderes do sector das novas tecnolox\u00edas.. Leva o nome de Ada Byron.\nEste galard\u00f3n \u00e9 unha das categor\u00edas que se inscr\u00edben nos premios anuais que outorga o ente colexial durante a Noite da Enxe\u00f1ar\u00eda en Inform\u00e1tica de Galicia, unha cea gala onde o CPEIG pretende mostrar \u00e1 sociedade o traballo desenvolto por enxe\u00f1eiros e enxe\u00f1eiras en inform\u00e1tica dentro da sociedade da informaci\u00f3n e as iniciativas relacionadas co \u00e1mbito das TIC. A primeira edici\u00f3n do Premio Ada Byron tivo lugar en 2012. \nGalardoadas.\nEstas son as mulleres premiadas nas distintas edici\u00f3ns:\nO Colexio valorou a intensa traxectoria profesional da galardoada, enxe\u00f1eira Inform\u00e1tica pola Universidade da Coru\u00f1a, e a s\u00faa implicaci\u00f3n na defensa da Enxe\u00f1ar\u00eda en Inform\u00e1tica. Socia fundadora de Imaxin Software, empresa na que \u00e9 directora da \u00e1rea especializada no desenvolvemento de xogos educativos e produtos multimedia, Luz Castro \u00e9 profesora interina na Facultade de Comunicaci\u00f3n Audiovisual da Universidade da Coru\u00f1a desde o ano 2008. A premiada foi vicepresidenta da Asociaci\u00f3n de Empresas Galegas Adicadas a Internet (Eganet) entre os anos 2008 e 2010. No ano 1994 fundou a Plataforma polo Galego na Inform\u00e1tica e foi vicepresidenta da Mesa pola Normalizaci\u00f3n Ling\u00fc\u00edstica no per\u00edodo 2002 /2004.\nO Colexio valorou a intensa traxectoria investigadora e docente da galardoada, enxe\u00f1eira e doutora en Inform\u00e1tica pola Universidade da Coru\u00f1a, que -con tan s\u00f3 29 anos- ostentou o cargo de vicedecana na Facultade de Inform\u00e1tica coru\u00f1esa. Durante a s\u00faa etapa de estudante, foi galardoada co Primeiro Premio Nacional de Fin de Carreira de Enxe\u00f1ar\u00eda Inform\u00e1tica do Ministerio de Educaci\u00f3n, co Premio Extraordinario de Doutoramento da Universidade da Coru\u00f1a e co Premio \u00e1 mellor tese doutoral no campo da Recuperaci\u00f3n da Informaci\u00f3n, outorgado pola Sociedade Espa\u00f1ola de Recuperaci\u00f3n da Informaci\u00f3n. \nO Colexio reco\u00f1eceu o labor desta muller, Vicecoordinadora-responsable cient\u00edfica do Centro de Investigaci\u00f3n en Tecnolox\u00edas da Informaci\u00f3n e as Comunicaci\u00f3ns (CITIC) da Universidade da Coru\u00f1a. \u00c9 doutora en Inform\u00e1tica pola UDC, universidade na que desenvolve a s\u00faa carreira profesional como docente e investigadora desde o ano 1993. Profesora titular no Departamento de Computaci\u00f3n da Facultade de Inform\u00e1tica da UDC, \u00e9 membro activo do Grupo de Investigaci\u00f3n LIDIA (Laboratorio de Investigaci\u00f3n e Desenvolvemento en Intelixencia Artificial). Tam\u00e9n \u00e9 adxunta ao coordinador da Axencia Nacional de Avaliaci\u00f3n e Prospectiva (ANEP) para a sub\u00e1rea cient\u00edfica de Sistemas Intelixentes\nO Colexio reco\u00f1eceu o labor desta muller, enxe\u00f1eira superior en Inform\u00e1tica e traballadora na Organizaci\u00f3n Europea de Investigaci\u00f3n Nuclear (CERN) en Xenebra. \u00c9 a subdirectora do grupo de Servizos de Bases de Datos e a responsable das bases de datos de toda a organizaci\u00f3n, desde os sistemas de control de aceleradores, as aplicaci\u00f3ns de enxe\u00f1ar\u00eda e administraci\u00f3n e os experimentos do LHC (Gran Colisor de Hadr\u00f3ns). As\u00ed mesmo, a premiada \u00e9 coordinadora do centro de competencia de bases de datos do programa CERN-Openlab.\nO Colexio reco\u00f1eceu o labor desta muller, catedr\u00e1tica da Universidade da Coru\u00f1a da \u00e1rea de Linguaxes e Sistemas Inform\u00e1ticos. En 1996 creou o Laboratorio de Bases de Datos (LBD,) declarado como grupo de investigaci\u00f3n de excelencia pola Xunta de Galicia, que dirixe desde ent\u00f3n. Impulsou en 2002 a creaci\u00f3n dunha empresa spin-off denominada ENXENIO S.L. que, base\u00e1ndose na innovaci\u00f3n, comercializa produtos inform\u00e1ticos punteiros. O seu traballo de investigaci\u00f3n deu lugar a numerosas publicaci\u00f3ns en foros internacionais de primeiro nivel e as s\u00faas contribuci\u00f3ns na recuperaci\u00f3n de informaci\u00f3n, compresi\u00f3n e indexaci\u00f3n de textos, bibliotecas dixitais e sistemas de informaci\u00f3n xeogr\u00e1fica son citadas internacionalmente.\nO Colexio reco\u00f1eceu o labor desta muller, Licenciada en Inform\u00e1tica pola Universidade Polit\u00e9cnica de Madrid. Comezou a s\u00faa andaina profesional no sector TI en Lambda Internacional, unha multinacional americana de consultar\u00eda de TI. Posteriormente incorporouse \u00e1 divisi\u00f3n Data Management de IBM, primeiro na \u00e1rea de servizos e despois na \u00e1rea de Software. M\u00e1is tarde, converteuse na respons\u00e1bel de vendas de Software para o Sector Financeiro en IBM e despois na respons\u00e1bel de Vendas Globais para BBVA en IBM, onde se familiarizou coas negociaci\u00f3ns en contornas internacionais.\nO CPEIG valorou a s\u00faa mete\u00f3rica progresi\u00f3n profesional, seleccionada pola plataforma Women 2.0 como unha das doce enxe\u00f1eiras m\u00e1is importantes en Silicon Valle en 2018. Titulada pola Facultade de Inform\u00e1tica da Universidade da Coru\u00f1a, Miriam Pena conta con m\u00e1is de 10 anos de experiencia en sistemas escalables, de alto rendemento e concorrencia (execuci\u00f3n de m\u00faltiples tarefas interactivas). A enxe\u00f1eira traballa na compa\u00f1\u00eda de software publicitario AdRoll en San Francisco (EEUU), onde desempe\u00f1a a funci\u00f3n de \"staff engineer\" -\u2013enxe\u00f1eira de persoal\u2013, un dos postos m\u00e1is relevantes dentro dunha compa\u00f1\u00eda tecnol\u00f3xica onde se encarga de dese\u00f1ar e implementar partes cr\u00edticas da infraestrutura de ofertas en tempo real.\nO Colexio quiso destacar o seu importante labor nos \u00e1mbitos divulgativo e investigador, a s\u00faa relevante traxectoria internacional, o seu compromiso co fomento de vocaci\u00f3ns tecnol\u00f3xicas (po\u00f1endo o foco no potencial das mozas) e o destacado traballo como directora do programa Mujeres na Ciencia e na Enxe\u00f1er\u00eda. M\u00f3nica Fern\u00e1ndez Bugallo \u00e9 profesora de comunicaci\u00f3n dixital e procesamento do sinal do Departamento de Enxe\u00f1er\u00eda El\u00e9ctrica e Inform\u00e1tica da Universidade de Stony Brook en Nova York, ademais de directora do Programa Mulleres na Ciencia e a Enxe\u00f1er\u00eda (WISE \u2013 \"Women in Science &amp; Engineering)\" desde 2016.\nO Colexio reco\u00f1eceu o labor desta muller, enxe\u00f1eira en Google Research, onde traballa en ferramentas para \"Reinforcement Learning\" \u2013aprendizaxe por reforzo\u2013, unha rama do M\"achine Learning\". Sabela ramos obtivo o seu doutoramento en Computaci\u00f3n de Altas Prestaci\u00f3ns na Universidade da Coru\u00f1a (UDC) e realizou un posdoutoramento na Escola Polit\u00e9cnica Federal de Z\u00faric (ETH Z\u00faric) onde investigou para crear modelos matem\u00e1ticos do rendemento de microprocesadores. Ademais, Sabela Ramos forma parte do colectivo Google Women in Engineering, onde se estimula a presenza feminina no sector TIC.\nO Colexio reco\u00f1eceu a \"s\u00faa achega na aplicaci\u00f3n da intelixencia artificial ao ben social e o seu impulso ao enfoque feminino da tecnolox\u00eda\".\nV\u00e9xase tam\u00e9n.\nLigaz\u00f3ns externas.\nP\u00e1xina web do Colexio Profesional de Enxe\u00f1ar\u00eda en Inform\u00e1tica de Galicia"}
{"id": "508820", "revid": "23204", "url": "https://gl.wikipedia.org/wiki?curid=508820", "title": "Megalampris keyesi", "text": "Megalampris keyesi \u00e9 unha especie f\u00f3sil de peixe oste\u00edctio da clase dos actinopterixios, subclase dos neopterixios, infraclase dos tele\u00f3steos, orde dos lampriformes, e familia dos l\u00e1mpridos, \u00fanica do x\u00e9nero \"Megalampris\", que viviu a finais do Oligoceno en Nova Zelandia, hai uns 26 mill\u00f3ns de anos. \nTaxonom\u00eda.\nDescrici\u00f3n.\n\"Megalampris keyesi\" foi descrito en 2006 por Michael D. Gottfried, R. Ewan Fordyce e Seabourne Rust, investigadores da Universidade de Otago, sobre a base de restos f\u00f3siles de \u00f3sos, especialmente da aleta caudal, encontrados en formaci\u00f3ns de rochas calcarias da zona norte de Otago, en Nova Zelandia.\nEstes restos est\u00e1n expostos no Museo Otago, en Dunedin, Nova Zelandia.\nCaracter\u00edsticas.\nA comparaci\u00f3n cos esqueletos das especies vivas dos x\u00e9nero \"Lampris\", suxiren que med\u00eda ao redor de 4 m de lonxitude, que \u00e9 o dobre da lonxitude das especies vivas dos l\u00e1mpridos m\u00e1is grandes, como \"Lampris guttatus\", especie estreitamente relacionada."}
{"id": "508821", "revid": "72012", "url": "https://gl.wikipedia.org/wiki?curid=508821", "title": "Megalampris", "text": ""}
{"id": "508823", "revid": "1822", "url": "https://gl.wikipedia.org/wiki?curid=508823", "title": "HOMR", "text": "\"HOMR\" (co nome de \"HOM\u042f\") \u00e9 o noveno episodio da duod\u00e9cima tempada da comedia de animaci\u00f3n estadounidense \"The Simpsons\". O 257 episodio en xeral, emitiuse orixinalmente na cadea Fox dos Estados Unidos o 7 de xaneiro de 2001. No episodio, Homer, mentres traballaba como cobaia humano (para pagar os aforros perdidos da familia despois de facer un mal investimento), descobre a causa ra\u00edz da s\u00faa intelixencia subnormal: un lapis que estaba aloxado no seu cerebro dende que ti\u00f1a seis anos. Decide retiralo para aumentar o seu coeficiente intelectual , pero pronto entende que ser intelixente non sempre \u00e9 o mesmo que ser feliz.\nTrama.\nCando a familia Simpson visita un festival de animaci\u00f3n, Homer descobre Animotion, unha tecnolox\u00eda de captura de movemento que permite a unha persoa real controlar un personaxe de debuxos animados cos seus propios movementos. Homer ofr\u00e9cese voluntario para demostrar esta tecnolox\u00eda e g\u00fastalle tanto que inviste os seus aforros en Animotion. Dous d\u00edas despois, descobre que as acci\u00f3ns caeron e a empresa que est\u00e1 detr\u00e1s da tecnolox\u00eda deixou de funcionar. Na taberna de Moe, f\u00e1lalle a Barney e Moe dos seus problemas econ\u00f3micos, e Barney suxire que Homer se converta nun cobaia humano para ga\u00f1ar cartos.\nHomer consegue un traballo nun centro de probas m\u00e9dicas. Durante un experimento, mentres comentaban a estupidez de Homer, os m\u00e9dicos atoparon un xiz encastrado no cerebro de Homer a partir dun incidente infantil cando meteu dezaseis lapis no nariz e non esbirrou un deles. Os m\u00e9dicos ofr\u00e9cense para extraerllo cirurxicamente e Homer acepta a s\u00faa oferta. Homer sobrevive \u00e1 operaci\u00f3n e o seu coeficiente intelectual sobe cincuenta puntos, o que lle permite formar un v\u00ednculo coa s\u00faa intelixente filla Lisa. A nova capacidade cerebral de Homer pronto lle trae inimigos, con todo, despois de realizar un informe exhaustivo sobre os moitos perigos da planta de enerx\u00eda nuclear de Springfield, o que leva a despedimentos masivos cando a central est\u00e1 apagada ata que os seus moitos problemas poden ser reparados ou resoltos.\nCando Homer visita a taberna de Moe, ve unha efixie de si mesmo queimada polos seus amigos que traballaban na planta. Homer d\u00e1se conta de que, debido \u00e1 s\u00faa maior intelixencia, xa non \u00e9 benvido e que a s\u00faa vida foi moito m\u00e1is agradable cando era un idiota. Por iso, p\u00eddelle aos m\u00e9dicos do centro de probas que po\u00f1an de novo o lapis no seu cerebro. Os cient\u00edficos n\u00e9ganse a facelo, pero recomendan a Homer a algu\u00e9n que llo pode facer: Moe, que tam\u00e9n \u00e9 un m\u00e9dico sen licenza. No seu bar, Moe insire o lapis no cerebro de Homer, devolv\u00e9ndoo ao idiota que antes era. Lisa est\u00e1 inicialmente entristecida porque ela e o seu pai perderon a nova conexi\u00f3n que compart\u00edan. Por\u00e9n, atopa unha nota escrita por Homer antes da operaci\u00f3n explic\u00e1ndolle que, mentres que el est\u00e1 a tomar a \"sa\u00edda dun covarde\" , lle garda a\u00ednda m\u00e1is aprecio despois de darse conta de como \u00e9 ser intelixente coma ela."}
{"id": "508827", "revid": "15490", "url": "https://gl.wikipedia.org/wiki?curid=508827", "title": "Rexi\u00f3n de Otago", "text": "Otago \u00e9 unha rexi\u00f3n de Nova Zelandia, situada no sueste da Illa Sur.\nEtimolox\u00eda.\nO nome \"Otago\" \u00e9 a versi\u00f3n inglesa da palabra do dialecto maor\u00ed Kai Tahu, \"Otakou\".\nXeograf\u00eda e historia.\nA rexi\u00f3n ocupa unha superficie de 31 241 km\u00b2, o que a converte na segunda maior rexi\u00f3n do pa\u00eds. No censo de 2005, a s\u00faa poboaci\u00f3n era de 181 542 habitantes, polo que a s\u00faa densidade de poboaci\u00f3n nese ano era de 7,34 hab./km\u00b2.\nAs maiores localidades son Dunedin (a principal cidade e capital da rexi\u00f3n), Oamaru (famosa grazas a Janet Frame), Balclutha, e Alexandra, e os centros tur\u00edsticos de Queenstown e Wanaka. \nKaitangata, no sur de Otago, pos\u00fae unha importante mina de carb\u00f3n. Os r\u00edos Waitaki e Clutha xeran unha importante cantidade de enerx\u00eda hidroel\u00e9ctrica. \nA primeira universidade de Nova Zelandia, a Universidade de Otago, fundouse en 1869 como universidade provincial en Dunedin. \nA \u00e1rea central da provincia produce vi\u00f1os de excelente calidade, feitos con variedades como Pinot noir, Chardonnay, Sauvignon Blanc, Merlot e Riesling.\nA vila de Otakou, na pen\u00ednsula Otago foi unha base baleeira durante os primeiros anos do asentamento de europeos na costa leste de Murihiku ao redor de 1840."}
{"id": "508828", "revid": "72012", "url": "https://gl.wikipedia.org/wiki?curid=508828", "title": "Otago", "text": ""}
{"id": "508831", "revid": "98629", "url": "https://gl.wikipedia.org/wiki?curid=508831", "title": "Edith Sohlstr\u00f6m", "text": "Edith Sohlstr\u00f6m, nada en Pori (Finlandia) o 23 de xullo de 1870 e finada na mesma cidade o 24 de agosto de 1930 foi unha compositora e escritora\u00a0que exerceu como mestra de ximnasia.\nTraxectoria.\nEdith Sohlstr\u00f6m naceu o 23 de xullo de 1870 en Pori, daquela pertencente ao Gran Ducado de Finlandia, era filla de Maria Wilhelmina Lindeqvist e dun conselleiro comercial chamado Gustaf Adolf Sohlstr\u00f6m. Ti\u00f1a un irm\u00e1n m\u00e1is vello, G\u00f6sta Sohlstr\u00f6m (1849\u20131925), foi director de coro e licenciado en dereito.\nLogo de finalizar na universidade a s\u00faa licenciatura como profesora de ximnasia de xeito excepcional a principios da d\u00e9cada de 1890, e do mesmo xeito que as s\u00faas compa\u00f1eiras, tivo que solicitar unha exenci\u00f3n de x\u00e9nero.\nDurante case trinta anos Sohlstr\u00f6m traballou como mestra de ximnasia na s\u00faa cidade natal, tanto en escolas finesas\u00a0como suecas, e converteuse nunha figura respectada na cidade, impulsora da m\u00fasica, os deportes e a vida cultural. A s\u00faa faceta musical f\u00edxoa moi popular, cantando e acompa\u00f1\u00e1ndose cunha guitarra tanto nas principais celebraci\u00f3ns deportivas como nas noites locais.\nEn 1893 fundou o primeiro club de ximnasia feminina de Pori, ao que seguir\u00edan outros moitos clubs de ximnasia.\nMorreu o 24 de agosto de 1934 e est\u00e1 enterrada no cemiterio de K\u00e4pp\u00e4r\u00e4 en Pori.\nObra.\nEdith Sohlstr\u00f6m foi practicamente esquecida na historia da m\u00fasica finlandesa, se ben o seu nome permaneceu na lembranza grazas \u00e1 s\u00faa \"Elegia\", a s\u00faa composici\u00f3n m\u00e1is co\u00f1ecida, cunha sonoridade rom\u00e1ntica, na que fala no seu enso\u00f1amento, e da que se fixeron numerosos arranxos.\nProduci\u00f3n literaria.\nEdith Sohlstr\u00f6m escribiu tam\u00e9n varios libros en lingua sueca baixo o pseud\u00f3nimo de \"Vivian Holme\":"}
{"id": "508832", "revid": "5863", "url": "https://gl.wikipedia.org/wiki?curid=508832", "title": "Comunidade Aut\u00f3noma de Galicia", "text": ""}
{"id": "508833", "revid": "5863", "url": "https://gl.wikipedia.org/wiki?curid=508833", "title": "Delegado do Goberno na Comunidade Aut\u00f3noma de Galicia", "text": ""}
{"id": "508834", "revid": "5863", "url": "https://gl.wikipedia.org/wiki?curid=508834", "title": "Delegada do Goberno na Comunidade Aut\u00f3noma de Galicia", "text": ""}
{"id": "508835", "revid": "111573", "url": "https://gl.wikipedia.org/wiki?curid=508835", "title": "Gabbanelli", "text": "Gabbanelli Accordions \u00e9 unha compa\u00f1\u00eda estadounidense dedicada \u00e1 produci\u00f3n de acorde\u00f3ns. Foi fundada en 1961 por Gianfranco Gabbanelli (nome en ingl\u00e9s: John Gabbanelli), un inmigrante italiano nacido en Castelfidardo, Italia. Despois do seu pasamento en 2003, o seu fillo Mike Gabbanelli \u00e9 o presidente da compa\u00f1\u00eda.\nTen a s\u00faa sede actual en Houston, Texas, Estados Unidos, e os acorde\u00f3ns son feitos en Castelfidardo, Italia pola f\u00e1brica International Music Company.\nOs acorde\u00f3ns Gabbanellis son tocados por moitos artistas co\u00f1ecidos da m\u00fasica norte\u00f1a e tex-mex, como Ram\u00f3n Ayala, Calibre 50, Los Tucanes de Tijuana, Intocable, Michael Salgado, Los Huracanes del Norte e moitos m\u00e1is."}
{"id": "508836", "revid": "23204", "url": "https://gl.wikipedia.org/wiki?curid=508836", "title": "Iemen nos Xogos Ol\u00edmpicos", "text": "O Iemen competiu por vez primeira nos Xogos Ol\u00edmpicos en 1992, e dende ent\u00f3n participou en cada edici\u00f3n dos Xogos de Ver\u00e1n. Antes da unificaci\u00f3n iemen\u00ed en 1990, os deportistas iemen\u00eds competiron nos Xogos de 1984 representando a Iemen do Norte, e nos Xogos de 1988 como Iemen do Norte ou Iemen do Sur. O Iemen non conseguiu ga\u00f1ar ningunha medalla ol\u00edmpica.\nO Comit\u00e9 Ol\u00edmpico do Iemen foi creado en 1971 e reco\u00f1ecido polo Comit\u00e9 Ol\u00edmpico Internacional en 1981."}
{"id": "508842", "revid": "23204", "url": "https://gl.wikipedia.org/wiki?curid=508842", "title": "Iemen do Norte nos Xogos Ol\u00edmpicos", "text": ""}
{"id": "508843", "revid": "15490", "url": "https://gl.wikipedia.org/wiki?curid=508843", "title": "Gabbanelli Accordions", "text": ""}
{"id": "508844", "revid": "23204", "url": "https://gl.wikipedia.org/wiki?curid=508844", "title": "Iemen do Sur nos Xogos Ol\u00edmpicos", "text": ""}
{"id": "508845", "revid": "98629", "url": "https://gl.wikipedia.org/wiki?curid=508845", "title": "Natalia Ginzburg", "text": "Natalia Levi, co\u00f1ecida como Natalia Ginzburg, nada en Palermo o 14 de xullo de 1916 e finada en Roma, o 7 de outubro de 1991, foi unha escritora e pol\u00edtica italiana. \nTraxectoria.\nNaceu en Palermo no seo dunha familia acomodada de orixe triestino, filla de Giuseppe Levi, librepensador de familia xud\u00eda, e Lidia Tanzi, muller de educaci\u00f3n cat\u00f3lica. Boa parte da s\u00faa vida pasouna en Tur\u00edn, onde o seu pai, profesor universitario de anatom\u00eda, foi trasladado en 1919, cando ela ti\u00f1a tres anos. Tanto o seu pai como os seus t\u00edos foron apresados e procesados polas s\u00faas ideas antifascistas. Tivo unha formaci\u00f3n laica, pois os seus proxenitores non eran practicantes. O ensino medio f\u00edxoo no instituto Alfieri.\nEn 1933 publicou o seu primeiro conto, \"I bambini\", na revista \"Solaria\". \nCinco anos m\u00e1is tarde casou con Leone Ginzburg, un intelectual antifascista de orixe rusa e profesor de literatura rusa que en 1934 e 1936 estivera no c\u00e1rcere polas s\u00faas ideas. O apelido de Leone orixina que sexa Natalia sexa co\u00f1ecida polo apelido Ginzburg. O matrimonio relaci\u00f3nase cos intelectuais antifascistas turineses, especialmente cos relacionados coa editorial Einaudi, que Leone Ginzburg axudou a fundar en 1933. Manter\u00e1n grande amizade con Cesar Pavese e con Carlo Levi, entre outros.\nA causa do desterro ao que o goberno de Mussolini someteu o marido, o matrimonio mudouse en 1940 a Pizzoli, un pobo dos Abruzos, onde permanecer\u00eda at\u00e9 1943. Ambos ter\u00edan tres fillos: Carlo (Tur\u00edn, 15 de abril de 1939), futuro famoso historiador; Andrea (Tur\u00edn, 9 de abril de 1940) e Alessandra (Pizzoli, 20 de marzo de 1943).\nCo pseud\u00f3nimo de Alessandra Tornimparte publicou en 1942 a s\u00faa primeira novela, \"La strada che va in citt\u00e0\", que reeditar\u00e1 en 1945 xa coa s\u00faa firma definitiva, Natalia Ginzburg. \nDespois do comezo da deportaci\u00f3n sistem\u00e1tica dos xudeus, e tras varias vicisitudes, o seu marido foi detido e torturado at\u00e9 a morte no c\u00e1rcere romano de Regina Coeli, en 1944. \nPouco despois da s\u00faa liberaci\u00f3n ese mesmo ano, Natalia Ginzburg chega en outubro a Roma, onde comeza a traballar en Einaudi, editorial de Tur\u00edn onde publicar\u00e1 as s\u00faas novelas e coa que ter\u00e1 lazos amigables e de asesoramento ao longo de toda a s\u00faa vida. No outono do ano seguinte regresou a Tur\u00edn, onde xa retornaran os seus pais e os seus fillos, que durante os meses da ocupaci\u00f3n alem\u00e1 se refuxiaron na Toscana.\nEn 1947 aparece a s\u00faa segunda novela, \"\u00c8 stato cos\u00ec\", coa que ga\u00f1a o premio Tempo. Tr\u00e1tase dun libro desesperado, violento e cheo de tristeza. A tristeza combinarase nas s\u00faas obras posteriores cunha orixinal comicidade.\nCasa en 1950 co profesor universitario Gabriele Baldini, especialista en literatura inglesa que foi director do Instituto Italiano de Cultura en Londres. O matrimonio ter\u00e1 dous fillos: Susanna (4 de setembro de 1954\u201315 de xullo de 2002) e Antonio (6 de xaneiro de 1959\u20133 de marzo de 1960).\nEn 1952 publica \"Tutti i nostri ieri\"; cinco anos m\u00e1is tarde saen o libro de contos \"Valentino\" (premio Viareggio) e a novela \"Sagittario\"; e en 1961 lanza a s\u00faa novela \"Le voci della sera\", que en 2003 ser\u00e1 levada ao cine polo espa\u00f1ol Salvador Garc\u00eda Ruiz co t\u00edtulo \"Las voces de la noche\".\nNatalia Levi ga\u00f1a en 1963 o prestixioso premio Strega con \"L\u00e9xico familiar\", Novela autobiogr\u00e1fica coa que conseguiu tam\u00e9n grandes cifras de vendas. Ese mesmo ano fixo o seu \u00fanico papel no cine, na pel\u00edcula de Pier Paolo Pasolini \"O Evanxeo segundo San Mateo\", na que interpretou a Mar\u00eda de Betania.\nEn 1969 morre o seu segundo marido. Ela contin\u00faa coa s\u00faa escritura, cada vez m\u00e1is interesada no microcosmos das relaci\u00f3ns familiares: \"Caro Michele\" (1973), \"Famiglia\" (1977), a novela epistolar \"La citt\u00e0 e la casa\" (1984) e a inclasificable e extensa \"La famiglia Manzoni\" (1983), sobre a esfera dom\u00e9stica do grande escritor italiano.\nAo mesmo tempo, despois da morte de Baldini e como a maior\u00eda dos intelectuais de esquerda italianos daquela \u00e9poca, Natalia Ginzburg comeza a participar cada vez m\u00e1is en pol\u00edtica e en 1983 \u00e9 elixida deputada do Parlamento polo Partido Comunista Italiano. Numerosas pol\u00e9micas c\u00edvicas, algunhas recollidas nos seus ensaios, puido canalizalas a trav\u00e9s das s\u00faas intervenci\u00f3ns no Parlamento durante os seus \u00faltimos anos.\nTam\u00e9n destacou nos campos da comedia teatral (onde destacan \"Ti ho sposato per allegria\", 1970; ou \"Paese dei mare\", 1972) e a traduci\u00f3n (as m\u00e1is celebradas son as que realizou dos franceses (Marcel Proust, Gustave Flaubert e Maupassant).\nMorreu en Roma a noite de 6 ao 7 de outubro de 1991."}
{"id": "508846", "revid": "98629", "url": "https://gl.wikipedia.org/wiki?curid=508846", "title": "Sal do Himalaia", "text": "O sal do Himalaia \u00e9 un tipo de sal mineral procedente da halita, e que se adoita extraer das monta\u00f1as de Paquist\u00e1n. Este tipo de sal empezou a comercializarse en diveresas partes de Europa, os Estados Unidos e Australia. \nUsos.\nP\u00f3dese empregar disolta en auga coma unha elaboraci\u00f3n caseira de auga mineral, p\u00f3dese empregar na coci\u00f1a como \"sal de mesa\" usando mu\u00ed\u00f1os especiais. O ministerio de Sa\u00fade de Alema\u00f1a puido detectar neste tipo de sal ata 10 tipos de oligoelementos diferentes, cun contido dun 98% de cloruro s\u00f3dico (o que o converte nun sal non refinado). O maior contido tras o NaCl \u00e9 o do Magnesio (un 0,7%)."}
{"id": "508847", "revid": "23204", "url": "https://gl.wikipedia.org/wiki?curid=508847", "title": "Comit\u00e9 Ol\u00edmpico do Iemen", "text": "O Comit\u00e9 Ol\u00edmpico do Iemen (en ) \u00e9 o Comit\u00e9 Ol\u00edmpico Nacional que representa ao Iemen. Foi creado en 1974 e formalmente reco\u00f1ecido polo Comit\u00e9 Ol\u00edmpico Internacional en 1981."}
{"id": "508848", "revid": "23204", "url": "https://gl.wikipedia.org/wiki?curid=508848", "title": "Consello Regulador de Agricultura Ecol\u00f3xica", "text": "O Consello Regulador de Agricultura Ecol\u00f3xica de Galicia (CRAEGA) \u00e9 o \u00f3rgano encargado do control e certificaci\u00f3n das produci\u00f3ns ecol\u00f3xicas en Galicia. \nProdutos a certificar.\nCRAEGA est\u00e1 acreditado por ENAC N\u00ba78/C-PR152 para certificar os seguintes produtos:"}
{"id": "508850", "revid": "89787", "url": "https://gl.wikipedia.org/wiki?curid=508850", "title": "Miguel Vila Pernas", "text": "Miguel Vila Pernas, nado na Habana en 1958, \u00e9 un xornalista galego de temas gastron\u00f3micos en prensa e radio, ademais de coci\u00f1eiro. \nTraxectoria.\nFillo de galegos emigrantes do Valadouro, reside en Galiza desde 1961. Fixo o Bacharelato no IES San Rosendo de Mondo\u00f1edo e estudou xornalismo na Universidade Complutense de Madrid. Nos \u00faltimos anos desenvolve un traballo xornal\u00edstico de investigaci\u00f3n e divulgaci\u00f3n da coci\u00f1a e gastronom\u00eda galegas a trav\u00e9s dos medios de comunicaci\u00f3n. \u00c9 autor do primeiro blog sobre coci\u00f1a e literatura gastron\u00f3mica en galego, que puxo en marcha en 2005."}
{"id": "508851", "revid": "23204", "url": "https://gl.wikipedia.org/wiki?curid=508851", "title": "Ir\u00e1n nos Xogos Ol\u00edmpicos", "text": "Ir\u00e1n, oficialmente a \"Rep\u00fablica Isl\u00e1mica de Ir\u00e1n\" dende 1979, participou por vez primeira nos Xogos Ol\u00edmpicos en 1900, participando na maior\u00eda das edici\u00f3ns dos Xogos de Ver\u00e1n, ag\u00e1s entre 1904 e 1936 e nos boicots de 1980 e 1984. Ir\u00e1n tam\u00e9n participou nos Xogos Ol\u00edmpicos de Inverno en varias ocasi\u00f3ns dende 1956.\nFreydoun Malkom, un mestre de esgrima que competiu na proba de \u00e9p\u00e9e nos Xogos Ol\u00edmpicos de 1900, foi o primeiro deportista ol\u00edmpico iraniano. Os deportistas iranianos ga\u00f1aron un total de 76 medallas, todas elas en loita, halterofilia, taekwondo, atletismo, tiro e karate.\nO Comit\u00e9 Ol\u00edmpico Nacional de Ir\u00e1n foi fundado en 1947."}
{"id": "508854", "revid": "23204", "url": "https://gl.wikipedia.org/wiki?curid=508854", "title": "Comit\u00e9 Ol\u00edmpico Nacional da Rep\u00fablica Isl\u00e1mica de Ir\u00e1n", "text": "O Comit\u00e9 Ol\u00edmpico Nacional da Rep\u00fablica Isl\u00e1mica de Ir\u00e1n (en ) \u00e9 un organismo responsable da participaci\u00f3n de Ir\u00e1n nos Xogos Ol\u00edmpicos. Ten a s\u00faa sede en Teher\u00e1n, na capital do pa\u00eds. O Comit\u00e9 Ol\u00edmpico Nacional de Ir\u00e1n foi fundado en 1947 e reco\u00f1ecido oficialmente ese mesmo ano polo Comit\u00e9 Ol\u00edmpico Internacional."}
{"id": "508855", "revid": "23204", "url": "https://gl.wikipedia.org/wiki?curid=508855", "title": "Comit\u00e9 Ol\u00edmpico de Ir\u00e1n", "text": ""}
{"id": "508856", "revid": "89787", "url": "https://gl.wikipedia.org/wiki?curid=508856", "title": "Uzbekist\u00e1n nos Xogos Ol\u00edmpicos", "text": "Uzbekist\u00e1n participou por vez primeira nos Xogos Ol\u00edmpicos como unha naci\u00f3n independente en 1994, e dende ent\u00f3n enviou deportistas para participar en cada edici\u00f3n dos Xogos de Ver\u00e1n e de Inverno. Anteriormente, os deportistas uzbekos competiron como parte da Uni\u00f3n Sovi\u00e9tica dende 1952 at\u00e9 1988, e despois da disoluci\u00f3n da Uni\u00f3n Sovi\u00e9tica, Uzbekist\u00e1n formou parte do Equipo Unificado en 1992. \nOs deportistas uzbekos ga\u00f1aron un total de trinta e seis medallas nos Xogos Ol\u00edmpicos de Ver\u00e1n, principalmente en loita e boxeo. O pa\u00eds tam\u00e9n ga\u00f1ou unha medalla nos Xogos Ol\u00edmpicos de Inverno.\nO Comit\u00e9 Ol\u00edmpico Nacional de Uzbekist\u00e1n foi creado en 1992 e reco\u00f1ecido polo Comit\u00e9 Ol\u00edmpico Internacional en 1993."}
{"id": "508859", "revid": "98629", "url": "https://gl.wikipedia.org/wiki?curid=508859", "title": "Rajnath Singh", "text": "Rajnath Singh, nado na aldea de Bhabhaura, no distrito de Chandauli, Uttar Pradesh (India) o 10 de xullo de 1951, \u00e9 un pol\u00edtico indio que exerce como ministro de Defensa da India. \u00c9 o expresidente do Partido Bharatiya Janata. Anteriormente exerceu como ministro xefe de Uttar Pradesh e como ministro do gabinete no goberno de Vajpayee. Foi o ministro do Interior no primeiro ministerio de Modi. Tam\u00e9n exerceu como presidente do BJP d\u00faas veces, \u00e9 dicir, do 2005 ao 2009 e do 2013 ao 2014. \u00c9 un l\u00edder veterano do BJP que comezou a s\u00faa carreira como RSS Swayamsevak. \u00c9 defensor da ideolox\u00eda hindutva do partido.\nTraxectoria.\nSingh, cuxo pai foi Ram Badan Singh, cuxa nai foi Gujarati Devi, naceu nunha familia de agricultores da casta Rajput. Recibiu a s\u00faa educaci\u00f3n primaria nunha escola local da s\u00faa vila e conseguiu un m\u00e1ster en f\u00edsica, obtendo resultados da primeira divisi\u00f3n da Universidade de Gorakhpur.\nVida persoal.\nCasou con Savitri Singh o 5 de xu\u00f1o de 1971, con quen ten dous fillos e unha filla. O seu fillo Pankaj Singh \u00e9 pol\u00edtico e membro da Asemblea Lexislativa de Noida (circunscrici\u00f3n da Asemblea), Uttar Pradesh de BJP."}
{"id": "508863", "revid": "1888", "url": "https://gl.wikipedia.org/wiki?curid=508863", "title": "Silvino Gonz\u00e1lez Garc\u00eda", "text": "Silvino Gonz\u00e1lez Garc\u00eda, nado en Ribadavia, foi un pol\u00edtico galego.\nTraxectoria.\nNa ditadura de Primo de Rivera foi nomeado alcalde do Porri\u00f1o en febreiro de 1924. Cesou no cargo en decembro de 1927. Foi presidente da Sociedad de Agricultores de Porri\u00f1o en 1930. Na Segunda Rep\u00fablica foi elixido concelleiro. Foi presidente da Federaci\u00f3n Agraria de Porri\u00f1o en 1932. Logo da destituci\u00f3n de Marcial Peralba Font\u00e1ns, foi elixido alcalde do Porri\u00f1o en 1933."}
{"id": "508864", "revid": "15490", "url": "https://gl.wikipedia.org/wiki?curid=508864", "title": "Ton Puey", "text": "Ton Puey, nado na Coru\u00f1a en 1970, \u00e9 un artista marcial galego, fundador da federaci\u00f3n AGEA e mestre de armas da Academia da Espada.\nTraxectoria.\nFormado na s\u00faa infancia e mocidade en karate shotokan e en esgrima deportiva, en 2002 comeza a investigar as Artes marciais hist\u00f3ricas europeas (HEMA, \"Historical European Martial Arts\", coas siglas en ingl\u00e9s). En 2005 crea na Coru\u00f1a un pequeno grupo de estudo que seria o xerme da federaci\u00f3n galega AGEA, da que \u00e9 director t\u00e9cnico, e desde 2015 presidente.\nTon impartiu aulas de esgrima hist\u00f3rica desde 2005 no Club de Esgrima Coru\u00f1a, desde 2009 na Universidade da Coru\u00f1a, e desde 2010 no Club 100Tolos. En 2014 crea a Academia da Espada, a s\u00faa marca profesional para o ensino das HEMA, o que o converte nunha das poucas persoas no mundo a vivir desta actividade.\nNa actualidade \u00e9 un instrutor con demanda internacional, sendo chamado para impartir aulas en Bilbao, Toledo, Barcelona, Maiorca, Alacant e noutros pa\u00edses europeos como Portugal, Francia ou B\u00e9lxica.\nNo \u00e1mbito investigador est\u00e1 centrado na Verdadeira Destreza ib\u00e9rica dos s\u00e9culos XVI \u2013 XVIII. \u00c9 membro da AGEA Editora, onde co-redactou d\u00faas das obras publicadas: \"Tratado das Li\u00e7\u00f5es da Espada Preta e Destreza que h\u00e3o de usar os jogadores dela\", do mestre Thomas Luiz, e \"Manuscrito da Espada\", an\u00f3nimo do s\u00e9culo XVII.\nEst\u00e1 afiliado na Historical European Martial Arts Coalition e \u00e9 membro honorario da Asociaci\u00f3n Espa\u00f1ola de Esgrima Hist\u00f3rica (AEEH). Fundou, xunto con Alberto Bomprezzi e Diniz Cabreira, a ESPADA \u2013 Comunidade Iberoamericana de Artes Marciais Hist\u00f3ricas Europeas para a promoci\u00f3n internacional das HEMA.\nFoi reco\u00f1ecido como mestre de armas pola Federazione Italiana Scherma.\nParticipou como especialista en varias produci\u00f3ns audiovisuais como O final do cami\u00f1o e Gato Studio capturou os seus movementos para animar os combates dos personaxes do videoxogo The Waylanders.\nTam\u00e9n ten participado en exhibici\u00f3ns en varias localidades e festas como a Festa da Istoria de Ribadavia."}
{"id": "508865", "revid": "6939", "url": "https://gl.wikipedia.org/wiki?curid=508865", "title": "Alba Cid Fern\u00e1ndez", "text": ""}
{"id": "508866", "revid": "1888", "url": "https://gl.wikipedia.org/wiki?curid=508866", "title": "Jos\u00e9 Palacios Ramilo", "text": "Jos\u00e9 Palacios Ramilo, nado no Porri\u00f1o, foi un farmac\u00e9utico e pol\u00edtico galego.\nTraxectoria.\nIrm\u00e1n de Antonio Palacios Ramilo. Farmac\u00e9utico do Porri\u00f1o. Na ditadura de Primo de Rivera foi nomeado concelleiro do Porri\u00f1o en decembro de 1927. Tomou posesi\u00f3n o d\u00eda 4 de decembro e nesa mesma sesi\u00f3n foi elixido alcalde do Porri\u00f1o."}
{"id": "508867", "revid": "23204", "url": "https://gl.wikipedia.org/wiki?curid=508867", "title": "Comit\u00e9 Ol\u00edmpico Nacional de Uzbekist\u00e1n", "text": "O Comit\u00e9 Ol\u00edmpico Nacional da Rep\u00fablica de Uzbekist\u00e1n (en ) \u00e9 o Comit\u00e9 Ol\u00edmpico Nacional que representa a Uzbekist\u00e1n nos Xogos Ol\u00edmpicos. Foi fundado no ano 1992, a pesar de que non foi reco\u00f1ecido polo Comit\u00e9 Ol\u00edmpico Internacional at\u00e9 o 1 de xaneiro de 1993. A sede central do comit\u00e9 at\u00f3pase na cidade capital de Tashkent."}
{"id": "508870", "revid": "102241", "url": "https://gl.wikipedia.org/wiki?curid=508870", "title": "L\u00edngua geral", "text": "A l\u00edngua geral \u00e9 o termo empregado para describir o nome de d\u00faas linguas francas e crioulas que foron faladas no Brasil: a l\u00edngua geral paulista (tam\u00e9n co\u00f1ecida como tup\u00ed austral ou tup\u00ed do sur), a cal foi falada na rexi\u00f3n de S\u00e3o Paulo mais que no presente est\u00e1 extinta, e a l\u00edngua geral amaz\u00f4nica (tupinamb\u00e1) da cal o seu descendente moderno \u00e9 o nheengatu.\n\u00c1mbalas d\u00faas eran versi\u00f3n simplificadas da lingua tup\u00ed, a lingua nativa dos pobos tup\u00eds. Os colonizadores portugueses chegaron ao Brasil no s\u00e9culo XVI e atoparon unha poboaci\u00f3n ind\u00edxena que falaba moitas linguas diferentes, polo que estabeleceron un m\u00e9todo efectivo de comunicaci\u00f3n entre os diferentes grupos. As d\u00faas linguas francas foron usadas polos xesu\u00edtas nas s\u00faas misi\u00f3ns do Brasil e polos primeiros colonizadores; posteriormente foi a lingua dos escravos africanos e doutros grupos de ind\u00edxenas."}
{"id": "508872", "revid": "23204", "url": "https://gl.wikipedia.org/wiki?curid=508872", "title": "L\u00edngua geral paulista", "text": "A l\u00edngua geral paulista ou tup\u00ed austral era o termo co que se co\u00f1ec\u00eda unha das d\u00faas l\u00edngua gerais, unha lingua franca tup\u00ed crioula. Fal\u00e1base orixinalmente en S\u00e3o Vicente, S\u00e3o Paulo, e na parte alta do r\u00edo Tiet\u00ea. No s\u00e9culo XVI, era amplamente falada en S\u00e3o Paulo e o seu uso estendeuse a rexi\u00f3ns veci\u00f1as. A comezos de 1750, e por orde do Marqu\u00e9s de Pombal, t\u00f3dolos nenos brasileiros deb\u00edan ser ensinados en portugu\u00e9s nas escolas. Por mor disto, a l\u00edngua geral paulista foi perdendo terreo fronte ao portugu\u00e9s e extinguiuse."}
{"id": "508873", "revid": "23204", "url": "https://gl.wikipedia.org/wiki?curid=508873", "title": "Lingua tup\u00ed austral", "text": ""}
{"id": "508874", "revid": "23204", "url": "https://gl.wikipedia.org/wiki?curid=508874", "title": "Tup\u00ed austral", "text": ""}
{"id": "508875", "revid": "102241", "url": "https://gl.wikipedia.org/wiki?curid=508875", "title": "L\u00edngua geral amaz\u00f4nica", "text": "A l\u00edngua geral amaz\u00f4nica, tam\u00e9n chamada l\u00edngua geral setentrional, \u00e9 o termo co que se chama \u00e1 variedade norte da l\u00edngua geral, unha lingua franca e crioula baseada no tup\u00ed que se falou na Rexi\u00f3n Norte do Brasil. Formouse a partir da evoluci\u00f3n hist\u00f3rica da lingua tup\u00ed antiga a finais do s\u00e9culo XVII. No s\u00e9culo XIX, polo mesmo proceso de evoluci\u00f3n hist\u00f3rica, deu orixe ao nheengatu. Hoxe, \u00e9 considerado unha lingua extinguida."}
{"id": "508876", "revid": "23204", "url": "https://gl.wikipedia.org/wiki?curid=508876", "title": "L\u00edngua geral setentrional", "text": ""}
{"id": "508877", "revid": "82922", "url": "https://gl.wikipedia.org/wiki?curid=508877", "title": "Manuel Rilo Pardo", "text": "Manuel Rilo Pardo, co\u00f1ecido como O Rilo de Betanzos ou O vello Rilo, nado en San Nicolao de Cis (Oza dos R\u00edos) en 1829 e finado na parroquia de Salto do mesmo concello o 16 de marzo de 1907, foi un gaiteiro da comarca de Betanzos. Acadou sona participando nos frecuentes certames de gaiteiros de finais do s\u00e9culo XIX, nunha \u00e9poca na que aparec\u00edan a nivel europeo novas correntes de pensamento enaltecedoras do folclore, e na que o galeguismo fac\u00eda de gaitas e gaiteiros un dos seus s\u00edmbolos. A s\u00faa co\u00f1ecida figura, inmortalizada polo artista Xos\u00e9 Veiga Roel, e o seu repertorio, propio do gaiteiro tradicional, eran contrapostos na prensa da \u00e9poca ao de gaiteiros m\u00e1is innovadores que introduc\u00edan no panorama musical galego novas pezas, vestimenta e instrumentaci\u00f3n. \nTraxectoria.\nFillo da moza solteira Antonia Rilo, Manuel Rilo Pardo naceu en San Nicolao de Cis no ano 1829. Este \u00e9 o dato que figura na s\u00faa partida de defunci\u00f3n, se ben a acta do seu segundo casamento no ano 1881, atrib\u00faelle corenta anos, o que atrasar\u00eda o seu nacemento at\u00e9 o 1841. Os trinta anos de idade de Manuela Couso, a s\u00faa segunda esposa, fan sospeitar que o vello gaiteiro declarase unha idade inferior a que contaba na realidade, cincuenta e dous anos.\nFerreiro de profesi\u00f3n, Rilo subsist\u00eda tam\u00e9n como labrego e gandeiro, tendo casa no lugar de Piadela. Co\u00f1ecido polas s\u00faas habilidades manuais, s\u00e1bese que elaboraba el mesmo os ronc\u00f3ns e punteiros de buxo das s\u00faas gaitas. A s\u00faa simpat\u00eda e extraversi\u00f3n, as s\u00faas cantigas e a s\u00faa sona de bo cantor fac\u00edao benquerido en todo acto festivo da s\u00faa comarca. \nDas s\u00faas actuaci\u00f3ns na contorna betanceira existe abondosa informaci\u00f3n na impresa local. Durante toda a d\u00e9cada do 1890 amenizou as festas de Santo Ant\u00f3n Abade, o que fai pensar que Rilo posu\u00eda un dos contratos vitalicios que adoitaban asinarse cos gaiteiros. A festa duraba dous ou tres d\u00edas durante os que Rilo tocaba animando paseos, xantares e funci\u00f3ns relixiosas. Era tradici\u00f3n nesta festividade o sorteo dun porco criado durante o ano pola veci\u00f1anza ao que se lle permit\u00eda cami\u00f1ar ceibo polas r\u00faas da vila. Rilo amenizaba todo o cerimonial da rifa do porco, acompa\u00f1ando a s\u00faa entrega en procesi\u00f3n at\u00e9 o fogar da familia agraciada. O vello Rilo debeu empregarse tam\u00e9n como gaiteiro das tradicionais danzas gremiais celebradas durante as festas patronais de San Roque. De feito aparece xunto aos bailadores da danza do gremio de labradores nunha fotograf\u00eda do ano 1902.\nCertames de gaiteiros.\nNo derradeiro terzo do s\u00e9culo XIX proliferaron os certames de gaiteiros nas principais vilas e cidades galegas. A dotaci\u00f3n econ\u00f3mica destes concursos atra\u00eda a presenza dos mellores gaiteiros e espallaba a s\u00faa sona por todo o pa\u00eds. Nestes certames \u00e9 constante a presenza de Rilo que, como el mesmo fachendeaba, chegou a ga\u00f1ar at\u00e9 vinte e sete. Antes de ga\u00f1ar este \u00faltimo certame en Compostela, o propio Rilo dirix\u00edalle esta copla ao xurado: \"Ga\u00f1ei vinte e seis premios, vi\u00f1a por outro m\u00e1is, si o merezo, se\u00f1ores, o xurado o dir\u00e1\".\nExiste noticia da s\u00faa vitoria no 1882 nun certame en Betanzos. Outro no 1885 en Compostela. No 1886 venceu en Pontevedra nun concurso convocado polo semanario O Galiciano. O seu triunfo m\u00e1is soado aconteceu no 25 de xullo do 1893 en Compostela, onde se impuxo ao seu habitual rival nestes certames Xan M\u00edguez \"O Ventosela\", que foi segundo. Rilo interpretou a mui\u00f1eira de Piadela, peza da s\u00faa autor\u00eda. C\u00f3ntase que adicou o premio, a importante cantidade de cen pesetas, \u00e1 compra dun boi. Venceu outro certame en xullo de 1896, esta vez na Coru\u00f1a, derrotando de novo a Ventosela e a Roxelio Rodr\u00edguez \"O Carballi\u00f1o\". No ano 1900 en Compostela tivo que conformarse co segundo posto. \nNestas competencias entre gaiteiros, Rilo representaba para a cr\u00edtica da \u00e9poca a tradici\u00f3n. O seu estilo cl\u00e1sico en repertorio e indumentaria, opo\u00f1\u00edase ao de gaiteiros mais innovadores. Estes gaiteiros \u00edan abandonando xa a vestimenta tradicional, motivo polo que nalg\u00fans certames esix\u00edase acudir co \"enxebre traxe do pa\u00eds, calz\u00f3n, chaqueta e monteira\". Tam\u00e9n ampliaban o seu repertorio coas novas m\u00fasicas de moda, nun tempo no que o baile \"solto\" deixaba aos poucos paso ao \"agarrado\" e no que as incipientes bandas de m\u00fasica comezaban a desprazar os gaiteiros dos torreiros das festas. \nO gaiteiro \"innovador\" por antonomasia era Xan M\u00edguez \"O Ventosela\". Moi criticado polos \"tradicionalistas\", M\u00edguez chegaba ao extremo de empregar chaves no punteiro para acadar os tons sostidos, a muda-la monteira por chapeus propios dun m\u00fasico de banda e mesmo a introducir m\u00fasicas for\u00e1neas no seu repertorio. No ano 1900, Alfonso P\u00e9rez Nieva no seu libro \"Por las Rias Bajas\", comparaba o estilo dos dous gaiteiros rivais describindo a Rilo como \"sobrio, sinxelo, con parco manexo dos dedos, sen os floreos, sen os verdadeiros prodixios que realiza M\u00edguez\" \nUn artigo da revista Galicia Moderna do ano 1897: \"\"los gaiteros en Galicia\" laiase de \"como vai desaparecendo o traxe, como se adulteran os costumes, como se impide pola forza bruta o honesto recreo nas romar\u00edas\"\". C\u00edtase no artigo aos gaiteiros de m\u00e1is sona do momento aparecendo xunto ao Rilo de Betanzos, Xan M\u00edguez \"O Ventosela\", Roxelio Rodr\u00edguez \"O Carballi\u00f1o\" e Antonio Casti\u00f1eira \"O fresco de Baio\". Rilo \u00e9 presentado no artigo como un garante da tradici\u00f3n, remiso a sa\u00edr da s\u00faa comarca, inimigo dos floreos e das innovaci\u00f3ns alleas, que procura sempre o aplauso do entendido.\nDerradeiros anos.\nNo ano 1904, o anci\u00e1n gaiteiro continuaba a ensaiar para acudir aos certames de gaitas. Nese mesmo ano exerce o seu oficio en Ferrol, a prensa fala del como \"\"un simp\u00e1tico patrucio que leva admirabelmente os seu setenta e catro anos\". En marzo de 1906 Rilo aparece como gaiteiro nas festas da patroa de Ortigueira, na que foi a s\u00faa derradeira actuaci\u00f3n p\u00fablica. \nS\u00f3 dous meses despois, o catro de xullo do 1906, un artigo an\u00f3nimo no xornal La Voz de Galicia, gababa a s\u00faa figura \"o verdadeiro, o enxebre gaiteiro\" contrapo\u00f1\u00e9ndoa (unha vez m\u00e1is) \u00e1 de Ventosela que \"aquilo que nos fixo ouvir non \u00e9 a gaita galega sen\u00f3n un instrumento mestura de \u00f3boe e clarinete con chaves (..) que permitiu o salto brusco dos aires do pa\u00eds \u00e1s coplas flamencas\". Este laudatorio artigo informaba tam\u00e9n de que o vello gaiteiro acusaba xa as doenzas propias da idade e de que ficara cego, motivo polo que solicitaba \u00e1 deputaci\u00f3n provincial coru\u00f1esa unha pensi\u00f3n \"para non morrer de fame\"\". \nManuel Rilo finou o dezaseis de maio do 1907, en Salto, lugar do que era veci\u00f1o, sendo soterrado no d\u00eda seguinte a idade de setenta e oito anos.\nMemoria e herdanza do gaiteiro Rilo.\nO vello Rilo non tivo a fortuna doutros gaiteiros da s\u00faa \u00e9poca, caso de Manuel Castro de Penalta ou Xan Mella de Baio, que ficaron inmortalizados por Curros Enr\u00edquez e Enrique Labarta. Tan s\u00f3 un poeta da s\u00faa vila, Fernando Garc\u00eda Acu\u00f1a, foi quen de dedicarlle en vida un par de poemas en pequenas revistas da \u00e9poca.\nA s\u00faa lembranza foise pois esvaendo aos poucos, mais nunca de todo, pois vinte anos despois da s\u00faa morte, o mestre betanceiro Xo\u00e1n D\u00edaz Fern\u00e1ndez dedic\u00e1balle uns versos nunha publicaci\u00f3n da emigraci\u00f3n e pouco m\u00e1is tarde o erudito Francisco Vales Villamar\u00edn un soneto en galego.\nUnha fotograf\u00eda s\u00faa, conservada no arquivo de Vales Villamar\u00edn, serviu de inspiraci\u00f3n a outro artista betanceiro, Xos\u00e9 Veiga Roel. Con ela realizou un debuxo a lapis do rostro do gaiteiro e un retrato de corpo enteiro. A forza deste co\u00f1ecido retrato popularizouse e pasou a empregarse profusamente en carteis de festas, foliadas, romar\u00edas, discos etc. Mesmo existe unha escultura de corpo enteiro inspirada no retrato nas oficinas do concello de Ortigueira, lugar onde Rilo actuou por \u00faltima vez. \nTam\u00e9n o concello de Betanzos lle prestou unha pequena homenaxe ao po\u00f1er o seu nome a unha das aulas da Escola Municipal de Folclore (EMUF) no ano 2015. \nNo ano 1986, o gaiteiro Xo\u00e1n Carlos Rilo, descendente do vello Rilo, publicou no Anuario da Gaita da Escola de gaitas da deputaci\u00f3n de Ourense a partitura da mui\u00f1eira de Piadela. Esta peza do vello Rilo incorporouse ao repertorio popular, e conta hoxe con centos de versi\u00f3ns de gaiteiros e grupos de todo o mundo. A peza foi empregada tam\u00e9n no ano 2017 polos veci\u00f1os de Samede, pequena vila mari\u00f1\u00e1 do concello de Paderne, no proceso de recuperaci\u00f3n do tradicional entroido da vila. Unha das tradici\u00f3ns da festividade consist\u00eda no baile dunha \"mui\u00f1eira cruzada\", para a que dada a imposibilidade dos informantes de indicar a m\u00fasica utilizada optaron pola mui\u00f1eira do vello Rilo. Manuel Rilo deixou a transmisi\u00f3n doutra peza, unha \"mui\u00f1eira redonda\", se ben actuando esta vez como informante, e a chamada \"mui\u00f1eira do vello Rilo\", que posibelmente sexa tam\u00e9n obra s\u00faa.\nNo ano 2021 o gaiteiro e artes\u00e1n Pablo Carpintero constru\u00edu d\u00faas replicas da gaita do vello Rilo, conservada at\u00e9 ent\u00f3n coma un tesouro pola s\u00faa familia. Unha das versi\u00f3ns da gaita con ronquillo e outra sen el xa que lle foi roubado nun dos certames gaiteiros aos que habitualmente asist\u00eda."}
{"id": "508878", "revid": "72012", "url": "https://gl.wikipedia.org/wiki?curid=508878", "title": "Uni\u00f3n Sovi\u00e9tica nos Xogos Ol\u00edmpicos", "text": "A Uni\u00f3n Sovi\u00e9tica participou por vez primeira nos Xogos Ol\u00edmpicos en 1952, e competiu posteriormente nos Xogos en 18 ocasi\u00f3ns. En seis das s\u00faas nove aparici\u00f3ns nos Xogos de Ver\u00e1n, o equipo sovi\u00e9tico clasificouse no primeiro posto no n\u00famero total de medallas de ouro, quedando segundo no n\u00famero total de medallas. De xeito semellante, o equipo clasificouse no primeiro posto en sete ocasi\u00f3ns nos Xogos Ol\u00edmpicos de Inverno. O \u00e9xito da Uni\u00f3n Sovi\u00e9tica nos Xogos atrib\u00faese ao investimento do estado nos deportes como parte dunha axenda pol\u00edtica no escenario internacional.\nDespois da Revoluci\u00f3n Rusa de novembro de 1917 e a guerra civil rusa (1917\u20131922), a Uni\u00f3n Sovi\u00e9tica non participou en eventos deportivos internacionais por motivos ideol\u00f3xicos; por\u00e9n, despois da segunda guerra mundial (1939\u20131945), dominar os Xogos Ol\u00edmpicos foi considerado polo oficiais e l\u00edderes sovi\u00e9ticos como un m\u00e9todo \u00fatil para promocionar o comunismo. O \"Comit\u00e9 Ol\u00edmpico da Uni\u00f3n Sovi\u00e9tica\" foi creado o 21 de abril de 1951, e o Comit\u00e9 Ol\u00edmpico Internacional reco\u00f1eceuno na 45\u00aa sesi\u00f3n do COI (7 de maio de 1951). Ese mesmo ano, o representante sovi\u00e9tico Konstantin Andrianov converteuse en membro do COI e a Uni\u00f3n Sovi\u00e9tica uniuse oficialmente ao Movemento Ol\u00edmpico."}
{"id": "508881", "revid": "7523", "url": "https://gl.wikipedia.org/wiki?curid=508881", "title": "Quicken Loans Arena", "text": ""}
{"id": "508882", "revid": "7523", "url": "https://gl.wikipedia.org/wiki?curid=508882", "title": "Oracle Arena", "text": ""}
{"id": "508883", "revid": "15490", "url": "https://gl.wikipedia.org/wiki?curid=508883", "title": "Tony Hackens", "text": "Tony Hackens, nado o 28 de agosto de 1939 en Eupen, Liexa, e finado o 28 de novembro de 1997 en Ottignies, Brabante Val\u00f3n, foi un numism\u00e1tico, arque\u00f3logo e historiador da arte belga especializado na Roma e Grecia antigas.\nTraxectoria.\n\u00c1mbito acad\u00e9mico.\nTony Hackens graduouse en Filolox\u00eda Cl\u00e1sica e en Arqueolox\u00eda e Historia da Arte na Universidade Cat\u00f3lica de Lovaina (UCL). No curso 1960-1961 pasou unha estad\u00eda no Instituto Hist\u00f3rico Belga de Roma e posteriormente acadou o doutoramento en Filosof\u00eda e Letras na UCL cunha tese titulada \"l\u2019Histoire et iconographie du temple capitolin et de la triade capitoline\".\nInmediatamente ingresou na Escola Francesa de Atenas, entre 1962 e 1967.\n\u00c1 s\u00faa volta a B\u00e9lxica foi nomeado axudante e posteriormente profesor no Instituto de Arqueolox\u00eda e Historia da Arte da Universidade Cat\u00f3lica de Lovaina, onde se encargou das materias de Arqueolox\u00eda Mediterr\u00e1nea, de Historia da Arte, de Arqueolox\u00eda da Antig\u00fcidade Grega, de Numism\u00e1tica Antiga e de Historia Econ\u00f3mica da Antig\u00fcidade.\nParalelamente, impartiu tam\u00e9n docencia no Instituto Superior de Historia da Arte e de Arqueolox\u00eda de Bruxelas. Por outra banda, exerceu como profesor invitado na Universidade Brown (Providence, Rhode Island, 1970), na Universidade de Lille (Francia,1980-1982) e na \"American Numismatic Society\", de Nova York (1978 e 1986).\nEn 1997, foi elixido decano da Facultade de Filosof\u00eda e Letras da Universidade Cat\u00f3lica de Lovaina, pouco antes do seu pasamento.\n\u00c1mbito numism\u00e1tico.\nHackens \u00e9 autor de estudos salientables sobre os obradoiros monetarios, a metrolox\u00eda, a iconograf\u00eda numism\u00e1tica e a circulaci\u00f3n monetaria na Antiga Grecia e na Antiga Roma. Est\u00e1 considerado como un dos pais da metrocronolox\u00eda, \u00e9 dicir: \"o que se pode derivar do estudo dos pesos das moedas en canto se poida inscribir unha emisi\u00f3n espec\u00edfica no cadro m\u00e1is amplo que lle serviu de marco natural\". El formulou diversas hip\u00f3teses anovadoras acerca da cuantificaci\u00f3n das cu\u00f1axes nas emisi\u00f3ns na Antig\u00fcidade, sinaladamente en relaci\u00f3n cos conflitos militares; e esas hip\u00f3teses foron verificadas posteriormente por alumnos seus como P. Marchetti, M. B. Borba-Florenzano, K. Konuk et F. de Callata\u00ff.\nDesde unha perspectiva m\u00e1is institucional, Hackens fundou o Seminario de Numism\u00e1tica Marcel Hoc na Universidade Cat\u00f3lica de Lovaina. Tam\u00e9n presidiu a Sociedade Real de Numism\u00e1tica de B\u00e9lxica (1988-1990) e o comit\u00e9 organizador do XI Congreso Internacional de Numism\u00e1tica (Bruxelas, 1991). \nPor outra banda, foi codirector da \"Revue belge de numismatique et de sigillographie\" entre 1970 e 1997, e foi un importante promotor de publicaci\u00f3ns cient\u00edficas sobre numism\u00e1tica, na s\u00faa condici\u00f3n de fundador e directivo da serie editorial \"Numismatica Lovaniensa\".\n\u00c1mbito arqueol\u00f3xico.\nLogo das s\u00faas aprendizaxes no sitio arqueol\u00f3xico romano de Alba Fucens (1959), Tony Hackens dirixiu, entre 1963 e 1967, a escavaci\u00f3n do teatro de T\u00f3rico (na \u00c1tica) e asegurou a dataci\u00f3n dese monumento.\nComo membro da Escola Francesa de Atenas, Participou tam\u00e9n, de 1962 a 1967, en exploraci\u00f3ns arqueol\u00f3xicas francesas como as de Malia (en Creta), Argos e Delos, e estudou as moedas achadas neses lugares.\nNa d\u00e9cada de 1980 dirixiu, baixo os auspicios da Direcci\u00f3n de Antig\u00fcidades de Corf\u00fa e en colaboraci\u00f3n coa Brown University, unha serie de campa\u00f1as de escavaci\u00f3ns no antigo centro urbano da vila de Corcyre.\nOutros \u00e1mbitos.\nTony Hackens foi membro fundador, vicepresidente (1976-1995) e copresidente (1995-1997) da rede PACT (Rede europea de cooperaci\u00f3n cient\u00edfica e tecnolox\u00eda aplicada ao patrimonio cultural), no seo do Consello de Europa. Como tal, organizou numerosos encontros internacionais de car\u00e1cter interdisciplinario. Coa finalidade de publicar as actas destes encontros, fundou a revista \"PACT\", da que foi o editor responsable (sa\u00edron m\u00e1is de 50 n\u00fameros entre 1977 e 1997).\nTam\u00e9n fundou e dirixiu a serie de publicaci\u00f3ns de historia da arte e de arqueolox\u00eda da Universidade Cat\u00f3lica de Lovaina (baixo a s\u00faa responsabilidade editorial apareceron 96 volumes e 30 documentos de traballo), e en 1968 a \"Revue des arch\u00e9ologues et historiens d\u2019art de Louvain,\" ademais de participar, como secretario e tesoureiro, a partir de 1972, na direcci\u00f3n da revista \"l\u2019Antiquit\u00e9 classique\".\nEscolma de publicaci\u00f3ns.\nOutras \u00e1reas.\nTony Hackens foi tam\u00e9n autor de diversos traballos acerca da cer\u00e1mica e da ourivar\u00eda antigas:"}
{"id": "508884", "revid": "65337", "url": "https://gl.wikipedia.org/wiki?curid=508884", "title": "T. Hackens", "text": ""}
{"id": "508885", "revid": "65337", "url": "https://gl.wikipedia.org/wiki?curid=508885", "title": "Hackens, Tony", "text": ""}
{"id": "508886", "revid": "65337", "url": "https://gl.wikipedia.org/wiki?curid=508886", "title": "Hackens, T.", "text": ""}
{"id": "508887", "revid": "89787", "url": "https://gl.wikipedia.org/wiki?curid=508887", "title": "Stanis\u0142aw Suchodolski", "text": "Stanis\u0142aw Jerzy Suchodolski, nado o 4 de maio de 1936 en Varsovia, \u00e9 un numism\u00e1tico, historiador e arque\u00f3logo polaco.\nTraxectoria.\nFormaci\u00f3n e vida acad\u00e9mica.\nA\u00ednda neno, Suchodolski sufriu a expulsi\u00f3n da s\u00faa cidade logo do Alzamento de Varsovia de 1944, e pasou por diversos campos alem\u00e1ns en Pruszk\u00f3w, Stutthof e Altforwerk, preto de Grudzi\u0105dz. Acabada a guerra, graduouse na escola de educaci\u00f3n secundaria J\u00f3zef Sowi\u0144ski, en 1953.\nXa no \u00e1mbito universitario, en 1954 comezou os seus estudos de Historia na Universidade de Varsovia, que culminou en 1957 cun mestrado en Arqueolox\u00eda Polaca acadado co traballo titulado \"A t\u00e9cnica de cu\u00f1axe de moeda en Polonia na Alta Idade Media\" (\"Technika bicia monet w Polsce we wczesnym \u015bredniowieczu\"), dirixido polo profesor e acad\u00e9mico Witold Hensl. Logo continuou como alumno libre os seus estudos sobre Historia Medieval na mesma universidade, ata 1959, co profesor Aleksander Gieysztor. Finalmente, en 1961 logrou o seu doutoramento en Humanidades, dirixido por Ryszard Kiersnowski, coa tese \"Casas de moeda na Polonia altomedieval dos s\u00e9culos X a XII\" (\"Mennictwo w Polsce wczesno\u015bredniowiecznej od X do XII w.\"), publicada en 1973.\nEntre os anos 1960 e 2006 desempe\u00f1ou a s\u00faa actividade profesional no Instituto de Historia da Cultura Material (chamado desde 1992 Instituto de Arqueolox\u00eda e Etnolox\u00eda) da Academia de Ciencias de Polonia, en Varsovia. Nesa instituci\u00f3n desenvolveu diversas funci\u00f3ns, como profesor asociado (1983), profesor titular (1991), membro e vicepresidente do Consello Cient\u00edfico (1981-1983 e 1990-1992) e xefe do Departamento de Arqueolox\u00eda Medieval (1994-1996).\nInvestigaci\u00f3n numism\u00e1tica.\nA s\u00faa tese de licenciatura non foi m\u00e1is que o inicio dos seus estudos acerca da historia do di\u00f1eiro en Polonia, investigando a orixe da moeda no pa\u00eds. Para iso, logrou reunir todo o material dispo\u00f1ible naquel momento en colecci\u00f3ns nacionais e estranxeiras e, sobre esa base, combinando metodolox\u00edas cl\u00e1sicas con outras m\u00e1is anovadoras, tanto arqueol\u00f3xicas como numism\u00e1ticas, puido achegarse \u00e1s primeiras cu\u00f1axes da dinast\u00eda dos Piastas\".\" Nas d\u00e9cadas seguintes, complementou e revisou as s\u00faas investigaci\u00f3ns, e, no Congreso Internacional de Numism\u00e1tica de Berl\u00edn (1997), expuxo a s\u00faa conclusi\u00f3n de que Miecislao I (960-992) a\u00ednda non emitira moeda, polo que os di\u00f1eiros que se lle atribu\u00edan foran cu\u00f1ados polo seu neto, Miescislao II (1025-1031), como herdeiro ao trono.\nA partir de a\u00ed, e con fins comparativos, estudou a orixe da moeda noutros pa\u00edses veci\u00f1os, como a Rep\u00fablica Checa, Hungr\u00eda, Rusia ou Escandinavia. Mesmo expandiu a s\u00faa \u00e1rea de interese \u00e1 Europa Occidental romana e logo carolinxia. Unha descuberta salientable no \u00e1mbito das emisi\u00f3ns bizantinas foi a identificaci\u00f3n dunha moeda in\u00e9dita no tesouro de Maurzyce, emitida durante a rexencia da emperatriz Te\u00f3fano Skleraina en 965.\nMais Suchodolski non descoidou os estudos sobre a numism\u00e1tica polaca posterior. Mediante a observaci\u00f3n e a an\u00e1lise do n\u00famero de cu\u00f1os, a metrolox\u00eda e a lei das aliaxes de cu\u00f1axe, logrou aproximarse \u00e1 organizaci\u00f3n da actividade nas cecas, \u00e1s cantidades producidas e \u00e1 pol\u00edtica de emisi\u00f3ns de cada gobernante, as\u00ed como \u00e1 s\u00faa rendibilidade econ\u00f3mica. M\u00e1is tarde, sobre esta base, postulou a tese de que unha das raz\u00f3ns da resistencia contra Boleslao o Temerario (1076-1079), que o obrigou ao abandono do trono, foi a s\u00faa pol\u00edtica monetaria, xa que algunhas moedas oficialmente de prata cu\u00f1adas durante o seu reinado conti\u00f1an ata un 90 % de cobre.\nSuchodolski ampliou as s\u00faas investigaci\u00f3ns a emisi\u00f3ns monetarias non realizadas a nome dos monarcas e, entre elas, logrou identificar os di\u00f1eiros cu\u00f1ados por Piotr Wszeborowic, un voivoda de Miecislao III (1138-1202). En tanto que analizaba o enorme tesouro que se acababa de descubrir en G\u0142og\u00f3w (m\u00e1is de 20.000 moedas), foi aclarando as orixes da moeda do distrito de Silesia, e cambiou a atribuci\u00f3n de varios tipos monetarios dos s\u00e9culos XII e XIII. \nNo Congreso Internacional de Numism\u00e1tica de Bruxelas (1991), presentou as s\u00faas conclusi\u00f3ns acerca da falta de concordancia entre a asignaci\u00f3n dalgunhas emisi\u00f3ns e o nome da autoridade que aparece nelas, xa que algunhas delas se presentan de xeito an\u00f3nimo e noutras rec\u00f3rrese ao nome ou \u00e1 simbolox\u00eda do pai ou mesmo do av\u00f3 da autoridade que realmente ordena a cu\u00f1axe.\nOrganizaci\u00f3ns e sociedades cient\u00edficas.\nAo longo da s\u00faa carreira cient\u00edfica e acad\u00e9mica, Suchodolski pertenceu a un bo n\u00famero de entidades, algunhas delas desde postos de responsabilidade. Estas son algunhas das m\u00e1is significativas: \nPublicaci\u00f3ns.\nSuchodolski foi un autor moi prol\u00edfico. Na s\u00faa produci\u00f3n editorial hai m\u00e1is de 600 referencias de artigos en 11 monograf\u00edas, delas catro en colaboraci\u00f3n con outros autores. Esta \u00e9 unha escolma do m\u00e1is senlleiro da s\u00faa produci\u00f3n:"}
{"id": "508888", "revid": "65337", "url": "https://gl.wikipedia.org/wiki?curid=508888", "title": "Stanislaw Suchodolski", "text": ""}
{"id": "508889", "revid": "65337", "url": "https://gl.wikipedia.org/wiki?curid=508889", "title": "S. Suchodolski", "text": ""}
{"id": "508890", "revid": "65337", "url": "https://gl.wikipedia.org/wiki?curid=508890", "title": "Suchodolski, S.", "text": ""}
{"id": "508891", "revid": "65337", "url": "https://gl.wikipedia.org/wiki?curid=508891", "title": "Suchodolski, Stanis\u0142aw", "text": ""}
{"id": "508894", "revid": "1131", "url": "https://gl.wikipedia.org/wiki?curid=508894", "title": "Oskar Merikanto", "text": "Frans Oskar Merikanto, nado en Helsinqui (Finlandia) o 5 de agosto de 1868 e finado en Oitti (Hausj\u00e4rvi, Finlandia) o 17 de febreiro de 1924, foi un compositor, m\u00fasico, director de orquestra e mestre finland\u00e9s. Merikanto tivo unha especial relevancia no desenvolvemento da m\u00fasica relixiosa e as representaci\u00f3ns oper\u00edsticas en Finlandia. Entre as s\u00faas composici\u00f3ns salientan as s\u00faas obras para piano, que lle proporcionaron gran popularidade, e as s\u00faas canci\u00f3ns.\nTraxectoria.\nO pai de Oskar Merikanto, Frans Ferdinand Ala-Kanto, de Jalasj\u00e4rvi (Ostrobotnia do Sur, que ti\u00f1a o apelido sueco Mattsson cando se uniu ao ex\u00e9rcito Finland\u00e9s. En 1882 mudou o seu apelido por Merikanto, \"meri\" significa \"mar\" e fai referencia \u00e1 s\u00faa viaxe dende Vaasa ata Helsinqui, mentres que \"Kanto\" fai referencia \u00e1s s\u00faas orixes na propiedade Kanto.\nEn 1887 foi admitido para estudar no Conservatorio de Leipzig, onde se formou ata 1889 co apoio de Aurora Karamzin. Dende 1892 ata a s\u00faa morte exerceu como organista na igrexa de San Xo\u00e1n de Helsinquii.\nPianista e organista.\nOskar Merikanto foi un salientado pianista e organista. Como pianista percorreu Finlandia dando concertos como acompa\u00f1ante de cantantes e instrumentistas, traballo no que era reco\u00f1ecido non s\u00f3 pola s\u00faa calidade como instrumentista sen\u00f3n por apoiar \u00e1s persoas \u00e1s que acompa\u00f1aba por todos os medios posibles."}
{"id": "508898", "revid": "5863", "url": "https://gl.wikipedia.org/wiki?curid=508898", "title": "Rosa Enr\u00edquez Noya", "text": ""}
{"id": "508901", "revid": "5863", "url": "https://gl.wikipedia.org/wiki?curid=508901", "title": "Marina Susana Cend\u00e1n Caaveiro", "text": ""}
{"id": "508903", "revid": "5863", "url": "https://gl.wikipedia.org/wiki?curid=508903", "title": "Marina Susana Cend\u00e1n", "text": ""}
{"id": "508904", "revid": "1888", "url": "https://gl.wikipedia.org/wiki?curid=508904", "title": "Jos\u00e9 Luis Crespo Garrido", "text": "Jos\u00e9 Luis Crespo Garrido, nado en Betanzos en 1946 \u00e9 un sindicalista e profesor galego.\nTraxectoria.\nDesde 1977 ata 1988 foi mestre e director do Colexio P\u00fablico de Negreira. Na s\u00faa actividade sindical foi secretario xeral da uni\u00f3n comarcal de Compostela da UXT desde 1990 ata 1998. Foi tesoureiro da UXT en Galicia desde 1998 e ata o 2005 formando parte da directiva de Suso Mosquera. Finalizou a s\u00faa etapa docente ata a xubilaci\u00f3n no IES Xelmirez I de Santiago de Compostela."}
{"id": "508908", "revid": "5863", "url": "https://gl.wikipedia.org/wiki?curid=508908", "title": "Club N\u00e1utico de Vigo", "text": ""}
{"id": "508913", "revid": "5863", "url": "https://gl.wikipedia.org/wiki?curid=508913", "title": "Cl\u00ednica Povisa", "text": ""}
{"id": "508922", "revid": "5863", "url": "https://gl.wikipedia.org/wiki?curid=508922", "title": "Complexo Hospitalario da Coru\u00f1a", "text": ""}
{"id": "508924", "revid": "5863", "url": "https://gl.wikipedia.org/wiki?curid=508924", "title": "Pablo L\u00f3pez Vidal", "text": "O nome Pablo L\u00f3pez Vidal pode referirse a:"}
{"id": "508930", "revid": "85894", "url": "https://gl.wikipedia.org/wiki?curid=508930", "title": "Comit\u00e9 Ol\u00edmpico Sovi\u00e9tico", "text": "O Comit\u00e9 Ol\u00edmpico Nacional da Uni\u00f3n de Rep\u00fablicas Socialistas Sovi\u00e9ticas (en ) foi unha organizaci\u00f3n financiada polo goberno que representou a Uni\u00f3n Sovi\u00e9tica no Comit\u00e9 Ol\u00edmpico Internacional. O Comit\u00e9 Sovi\u00e9tico organizou a participaci\u00f3n sovi\u00e9tica nos Xogos de Ver\u00e1n e de Inverno. O Comit\u00e9 Ol\u00edmpico Internacional reco\u00f1eceu o Comit\u00e9 Sovi\u00e9tico o 7 de maio de 1951 na 45.\u00aa sesi\u00f3n do COI. Antes da d\u00e9cada de 1950, a Uni\u00f3n Sovi\u00e9tica rexeitou participar nas Olimp\u00edadas por motivos ideol\u00f3xicos."}
{"id": "508931", "revid": "23204", "url": "https://gl.wikipedia.org/wiki?curid=508931", "title": "Comit\u00e9 Ol\u00edmpico Nacional da Uni\u00f3n de Rep\u00fablicas Socialistas Sovi\u00e9ticas", "text": ""}
{"id": "508932", "revid": "23204", "url": "https://gl.wikipedia.org/wiki?curid=508932", "title": "Comit\u00e9 Ol\u00edmpico da Uni\u00f3n Sovi\u00e9tica", "text": ""}
{"id": "508937", "revid": "54334", "url": "https://gl.wikipedia.org/wiki?curid=508937", "title": "Brigitte Schwaiger", "text": "Brigitte Schwaiger, nada en Freistadt, Austria o 6 de abril de 1949 e finada o 26 de xullo de 2010, foi unha escritora austr\u00edaca. A s\u00faa novela \"Wie kommt das Salz ins Meer?\" (1977) (Como chega o sal ao mar?) tivo moita repercusi\u00f3n ao falar da monoton\u00eda da vida de casada.\nTraxectoria.\nEra filla dun doutor e neta de Carola Seligmann, unha cantante de \u00f3pera que morreu no campo de concentraci\u00f3n de Theresienstadt .\nSchwaiger foi \u00e1 escola secundaria en Freistadt ata 1967 e despois estudou dous semestres de Psicolox\u00eda, e Filolox\u00eda xerm\u00e1nica e rom\u00e1nica en Viena. En 1968, casou cun funcionario espa\u00f1ol e trasladouse con el a Madrid e a Mallorca antes de se divorciar aos catro anos. Logo asistiu \u00e1 Academia Pedag\u00f3xica en Linz onde actuou a tempo parcial en teatros e traballou como asistente de produci\u00f3n en ORF (\"\u00d6sterreichischer Rundfunk\" - Austrian Broadcasting).\nA s\u00faa primeira novela, \"Wie kommt das Salz ins Meer?\" (1977) (Como chega o sal ao mar?) converteuse nun bestseller sensacional que vendeu centenares de miles de copias na comunidade de lingua alem\u00e1. A historia en boa medida autobiogr\u00e1fica conta a monoton\u00eda da vida matrimonial diaria e as tentativas infrutuosas de fuxir dela. En 1988 foi dramatizada nun filme alem\u00e1n de Peter Beauvais, protagonizando por Nicolin Kunz e Siemen R\u00fchaak.\nA pesar de que os seus traballos m\u00e1is tard\u00edos non conseguiron o \u00e9xito da s\u00faa primeira novela, \"Fallen lassen\", un relato da s\u00faa experiencia en psiquiatr\u00eda, foi aclamado pola cr\u00edtica.\nBrigitte Schwaiger foi atopada morta nun ramal do r\u00edo Danubio en Viena a finais de xullo de 2010. Avaliouse que cunha alta probalidade fora un suicidio. A mi\u00fado falaba sobre \"o xeito m\u00e1is curto\" que lle gustar\u00eda escoller."}
{"id": "508939", "revid": "23204", "url": "https://gl.wikipedia.org/wiki?curid=508939", "title": "Equipo Mixto nos Xogos Ol\u00edmpicos", "text": "Nas primeiras edici\u00f3ns dos Xogos Ol\u00edmpicos modernos permitiuse que nun mesmo equipo participasen individuos orixinarios de naci\u00f3ns diferentes. O Comit\u00e9 Ol\u00edmpico Internacional (COI) agrupou os seus resultados xuntos baixo a denominaci\u00f3n de Equipo Mixto (co c\u00f3digo COI: ZZX).\nUn total de 17 medallas foron ga\u00f1adas por equipos mixtos no primeiros tres Xogos modernos, dende 1896 a 1904."}
{"id": "508945", "revid": "72012", "url": "https://gl.wikipedia.org/wiki?curid=508945", "title": "Serbia e Montenegro nos Xogos Ol\u00edmpicos", "text": "Serbia e Montenegro participou nos Xogos Ol\u00edmpicos en d\u00faas ocasi\u00f3ns dende 2004 at\u00e9 2006, ap\u00f3s o cal a uni\u00f3n foi disolta e Montenegro e Serbia declararon a s\u00faa completa independencia."}
{"id": "508947", "revid": "23204", "url": "https://gl.wikipedia.org/wiki?curid=508947", "title": "Comit\u00e9 Ol\u00edmpico de Serbia e Montenegro", "text": "O Comit\u00e9 Ol\u00edmpico de Serbia e Montenegro (en / \"Olimpijski komitet Srbije i Crne Gore\") foi unha organizaci\u00f3n sen \u00e1nimo de lucro que representou os deportistas de Serbia e Montenegro no Comit\u00e9 Ol\u00edmpico Internacional. Foi fundado logo de cambiar o nome do Comit\u00e9 Ol\u00edmpico Iugoslavo en abril de 2003, despois de que a adopci\u00f3n da Constituci\u00f3n de Serbia e Montenegro.\nDurante a disoluci\u00f3n do estado de Serbia e Montenegro, logo do referendo de independencia de Montenegro en 2006, formouse o Comit\u00e9 Ol\u00edmpico Montenegrino e restaurouse o Comit\u00e9 Ol\u00edmpico de Serbia como sucesor legal do SCG CON."}
{"id": "508948", "revid": "65337", "url": "https://gl.wikipedia.org/wiki?curid=508948", "title": "I. Touratsoglou", "text": ""}
{"id": "508949", "revid": "65337", "url": "https://gl.wikipedia.org/wiki?curid=508949", "title": "Touratsoglou, I.", "text": ""}
{"id": "508950", "revid": "98629", "url": "https://gl.wikipedia.org/wiki?curid=508950", "title": "Juan Diego Conde Eguileta", "text": "Juan Diego Conde Eguileta, nado en Ourense en 1976, \u00e9 un artista marcial galego.\nTraxectoria.\nComezou a s\u00faa carreira nas artes marciais con judo na infancia, para continuar con taekwondo durante 8 anos. Na Universidade de Santiago de Compostela in\u00edciase na esgrima deportiva no club Compostela Esgrima.\nEn 2007 co\u00f1ece a existencia das artes marciais hist\u00f3ricas europeas, e re\u00fane un grupo de estudo. Co-funda a Asociaci\u00f3n Ourens\u00e1 de Esgrima Antiga en 2008, onde \u00e9 un dos instrutores principais. Est\u00e1 especializado na tradici\u00f3n da Verdadeira Destreza.\nImpartiu varias clases en encontros da AGEA. \nForma parte da AGEA Editora, onde realiza traballos de edici\u00f3n e traduci\u00f3n.\nDesde 2016 pertence \u00e1 Academia da Espada, escola onde contin\u00faa a s\u00faa formaci\u00f3n na Verdadeira Destreza.\nXunto con Santiago Villar Labarta levou a cabo o estudo e catalogaci\u00f3n da colecci\u00f3n de espadas modernas do Museo Arqueol\u00f3xico Provincial de Ourense.\n\u00c9 un dos presentadores do podcast sobre esgrima hist\u00f3rica \"Di\u00e1logos de Acero.\""}
{"id": "508951", "revid": "89787", "url": "https://gl.wikipedia.org/wiki?curid=508951", "title": "Sarre nos Xogos Ol\u00edmpicos", "text": "Sarre participou nos Xogos Ol\u00edmpicos unha \u00fanica vez en 1952, antes de unirse ao equipo alem\u00e1n en 1956. Trinta e seis competidores, 31 homes e cinco mulleres, participaron en 32 probas en nove deportes. O Comit\u00e9 Ol\u00edmpico Nacional de Sarre foi fundado na primavera de 1950 no \"Protectorado de Sarre\", o cal existiu dende 1947 at\u00e9 1956 (dende ent\u00f3n como o estado alem\u00e1n de Sarre), unha rexi\u00f3n de Alema\u00f1a Occidental que foi ocupada en 1945 por Francia."}
{"id": "508953", "revid": "72314", "url": "https://gl.wikipedia.org/wiki?curid=508953", "title": "Emilio Buale Coka", "text": ""}
{"id": "508955", "revid": "89787", "url": "https://gl.wikipedia.org/wiki?curid=508955", "title": "Federaci\u00f3n das Indias Occidentais nos Xogos Ol\u00edmpicos", "text": "A Federaci\u00f3n das Indias Occidentais competiu nos Xogos Ol\u00edmpicos baixo o nome de \"Antillas\" na edici\u00f3n de 1960 celebrada en Roma, Italia. Trece deportistas, todos eles homes, participaron en trece probas en cinco deportes. O pa\u00eds s\u00f3 participou neses Xogos, xa que Xamaica e Trinidad e Tobago competiron independentemente de novo en 1964, e Barbados empezou a competir nos Xogos de 1968. O equipo ga\u00f1ou d\u00faas medallas de bronce, as d\u00faas en probas de atletismo."}
{"id": "508961", "revid": "88215", "url": "https://gl.wikipedia.org/wiki?curid=508961", "title": "Rally Princesa de Asturias", "text": "O Rally Princesa de Asturias Cidade de Oviedo \u00e9 un rally que se celebra anualmente en Asturias dende 1964, organizado polo Autom\u00f3vil Club Principado de Asturias (ACPA). \u00c9 puntuable para o S\u00faper Campionato de Espa\u00f1a de Rallys e o Campionato de Asturias de Rallys e no pasado tam\u00e9n o foi para o Campionato de Espa\u00f1a de Rallys e o Campionato de Europa de Rally (1983-1986, 1993-1998, 2004-2005, 2009-2012) e o Intercontinental Rally Challenge (2008-2009). A sede do rally sit\u00faase xeralmente en Oviedo a\u00ednda que nalgunhas edici\u00f3ns trasladouse a Cangas del Narcea.\nA proba naceu en 1964 baixo o nome de Rally Gran Premio de Oviedo. Posteriormente pasou a denominarse Rally Cidade de Oviedo ata a d\u00e9cada de 1970, cando se cambiou por Rally Pr\u00edncipe de Asturias Cidade de Oviedo, nome que mantivo ata 2015, cando adoptou o nome actual.\nHistoria.\nComezou a celebrarse en 1964, sendo unha das probas m\u00e1is antigas celebradas en Espa\u00f1a. Naquela primeira edici\u00f3n a inscrici\u00f3n ascend\u00eda a 800 pesetas, cun importe en premios de 30.000 pesetas.\nA proba \u00e9 puntuable para o Campionato de Espa\u00f1a e o de Asturias e foino para o Campionato de Europa. O 19 de xullo de 2007 confirmouse o acordo con Eurosport para a inclusi\u00f3n no calendario do Intercontinental Rally Challenge, do que formou parte en 2008 e 2009.\nEn abril de 2013, o Rally Pr\u00edncipe de Asturias caeu do calendario debido \u00e1 falta de apoio institucional, pero d\u00edas despois do anuncio da s\u00faa cancelaci\u00f3n, a organizaci\u00f3n anunciou a celebraci\u00f3n da proba tras obter o apoio do concello de Cangas del Narcea.\nO 29 de xu\u00f1o de 2013 celebrouse o primeiro \"Rally Formula Pr\u00edncipe de Asturias\", cuxo obxectivo era recadar di\u00f1eiro para o rally. O evento celebrouse no circu\u00edto \"To\u00f1o Fern\u00e1ndez\" na parroquia de Cibuyo, no concello de Cangas del Narcea, e os d\u00edas 14, 15 e 16 de setembro celebrouse a 50\u00aa edici\u00f3n do rally, cuxo ga\u00f1ador foi Luis Monz\u00f3n (Mini John Cooper Works WRC), seguido de Sergio Vallejo (Porsche 997) e \u00d3scar Palacio (Porsche 911).\nEn 2015, debido aos cambios ocorridos na xefatura de Estado, decidiu cambiar o nome do evento por Rally Princesa de Asturias Ciudad de Oviedo, as\u00ed como cambiar o epicentro do evento \u00e1 cidade de Oviedo, despois de d\u00faas edici\u00f3ns celebradas en Cangas del Narcea."}
{"id": "508963", "revid": "839", "url": "https://gl.wikipedia.org/wiki?curid=508963", "title": "Cang\u00eer Axa", "text": "Cang\u00eer Axa (tam\u00e9n en ; en ; en ), nado c. 1874 en \u00c7ubuklu (na provincia de Van, unha das seis provincias armenias do Imperio otom\u00e1n) e finado na prisi\u00f3n de Saratov (RSSF de Rusia) en 1943, foi un destacado militar i\u00e9zidi.\nTraxectoria.\nNaceu nunha vila de Armenia occidental, ent\u00f3n parte do Imperio otom\u00e1n. Durante a Primeira guerra mundial, como xefe tribal, comandaba unha forza de cabalar\u00eda irregular da \"hamidiye\"; a comezos do conflito tentou evitar que o seu rexemento, integrado por i\u00e9zidis, entrara en combate coas tropas rusas. \nEn 1915, logo da captura de Van polos rusos, Cang\u00eer Axa pasou ao seu bando, xunto con outros catro rexementos i\u00e9zidis. A alianza militar entre i\u00e9zidis e armenios comezara xa en 1909, cunha reuni\u00f3n entre o mesmo Cang\u00eer Axa e Andranik Ozanian. Cang\u00eer Axa apoiou militarmente aos rebeldes armenios e, logo do colapso da campa\u00f1a do C\u00e1ucaso, os xinetes de Cang\u00eer Axa se integraron nas tropas de voluntarios armenios; na batalla de Abaran de maio de 1918 a maior\u00eda das unidades de cabalar\u00eda eran i\u00e9zidis. \nMalia apoiar inicialmente a toma do poder polos sovi\u00e9ticos en Armenia en 1920, posteriormente participou na revoltas anti-bolxeviques de febreiro de 1921.\nFoi represaliado polo r\u00e9xime sovi\u00e9tico no per\u00edodo stalinista e encerrado en 1938 na prisi\u00f3n de Saratov, onde finou en 1943. Foi rehabilitado en 1959."}
{"id": "508973", "revid": "89787", "url": "https://gl.wikipedia.org/wiki?curid=508973", "title": "Federaci\u00f3n das Indias Occidentais", "text": "A Federaci\u00f3n das Indias Occidentais (en ; tam\u00e9n co\u00f1ecida como \"West Indies\", ou \"Federation of the West Indies\") foi unha uni\u00f3n pol\u00edtica de curta duraci\u00f3n que existiu dende o 3 de xaneiro de 1958 at\u00e9 o 31 de maio de 1962. Varias illas do Caribe que foron colonias do Reino Unido, inclu\u00edndo Trinidad e Tobago, Barbados, Xamaica, e as Illas de Sotavento e Barlovento Brit\u00e1nicas, xunt\u00e1ronse na forma dunha federaci\u00f3n, coa s\u00faa capital en Porto de Espa\u00f1a. O obxectivo da Federaci\u00f3n era crear unha unidade pol\u00edtica que puidese independizarse do Reino Unido como un \u00fanico estado, semellante \u00e1 Confederaci\u00f3n Canadense, \u00e1 Australian Commonwealth ou \u00e1 Federaci\u00f3n de Rodesia e Nyasalandia; por\u00e9n, antes de que puidese acontecer, a Federaci\u00f3n colapsou por mor de conflitos pol\u00edticos internos sobre a maneira na que deb\u00eda ser gobernada. A formaci\u00f3n da Federaci\u00f3n das Indias Occidentais foi promovida polo Reino Unido, mais tam\u00e9n foi requirida polos nacionalistas das Indias Occidentais. "}
{"id": "508974", "revid": "12452", "url": "https://gl.wikipedia.org/wiki?curid=508974", "title": "The Simpsons (temporada 8)", "text": ""}
{"id": "508975", "revid": "12452", "url": "https://gl.wikipedia.org/wiki?curid=508975", "title": "The Simpsons (temporada 4)", "text": ""}
{"id": "508976", "revid": "12452", "url": "https://gl.wikipedia.org/wiki?curid=508976", "title": "The Simpsons (temporada 5)", "text": ""}
{"id": "508977", "revid": "23204", "url": "https://gl.wikipedia.org/wiki?curid=508977", "title": "West Indies Federation", "text": ""}
{"id": "508978", "revid": "5606023", "url": "https://gl.wikipedia.org/wiki?curid=508978", "title": "HOM\u042f", "text": ""}
{"id": "508979", "revid": "23204", "url": "https://gl.wikipedia.org/wiki?curid=508979", "title": "Federation of the West Indies", "text": ""}
{"id": "508980", "revid": "23204", "url": "https://gl.wikipedia.org/wiki?curid=508980", "title": "West Indies", "text": ""}
{"id": "508981", "revid": "88215", "url": "https://gl.wikipedia.org/wiki?curid=508981", "title": "Rally Pr\u00edncipe de Asturias", "text": ""}
{"id": "508982", "revid": "88215", "url": "https://gl.wikipedia.org/wiki?curid=508982", "title": "Rally Cidade de Oviedo", "text": ""}
{"id": "508983", "revid": "89787", "url": "https://gl.wikipedia.org/wiki?curid=508983", "title": "Raymond Weiller", "text": "Raymond Weiller, nado en 1938, foi un numism\u00e1tico e historiador luxemburgu\u00e9s.\nWeiller dirixiu o Gabinete Numism\u00e1tico do Museo Nacional de Historia e Arte de Luxemburgo (MNHA).\nTraxectoria.\nRaymond Weiller traballou no sector da banca antes de ingresar no Museo Nacional de Historia e Arte. En 1966 pasou a ser xefe de servizo do seu gabinete numism\u00e1tico e en 1988 foi nomeado conservador. Logo de 32 anos de servizo, xubilouse en maio de 1998.\nEn 1969, Raymond Weiller foi elixido membro da secci\u00f3n hist\u00f3rica do \"Institut Grand-Ducal\".\nEntre 1991 e 1997 foi vicepresidente da Comisi\u00f3n Internacional de Numism\u00e1tica (CIN). En 1997 foi elixido membro honorario da entidade. Weiller formou parte do comit\u00e9 organizador do XI Congreso Internacional de Numism\u00e1tica da CIN, celebrado en Bruxelas en 1992.\nO centro de interese dos seus estudos e das s\u00faas investigaci\u00f3ns foi a historia numism\u00e1tica de Luxemburgo. Os seus traballos m\u00e1is salientables neste terreo son \"Les monnaies luxembourgoises\" (1977) e \"La circulation mon\u00e9taire et les trouvailles numismatiques du moyen \u00e2ge et des temps modernes au pays de Luxembourg\" (1989).\nPolos seus m\u00e9ritos numism\u00e1ticos, a Facultade de Filosof\u00eda e Letras da Universidade Cat\u00f3lica de Lovaina reco\u00f1eceuno en 1984 co grao de doutor honoris causa.\nEscolma de publicaci\u00f3ns.\nWeiller foi un autor moi prol\u00edfico, con numerosos artigos e contribuci\u00f3ns en revistas numism\u00e1ticas e un bo n\u00famero de monograf\u00edas. Esta \u00e9 unha escolma do m\u00e1is senlleiro da s\u00faa produci\u00f3n editorial:"}
{"id": "508986", "revid": "65337", "url": "https://gl.wikipedia.org/wiki?curid=508986", "title": "R. Weiller", "text": ""}
{"id": "508987", "revid": "65337", "url": "https://gl.wikipedia.org/wiki?curid=508987", "title": "Weiller, R.", "text": ""}
{"id": "508988", "revid": "65337", "url": "https://gl.wikipedia.org/wiki?curid=508988", "title": "Weiller, Raymond", "text": ""}
{"id": "508993", "revid": "89787", "url": "https://gl.wikipedia.org/wiki?curid=508993", "title": "Yordanka Youroukova", "text": "Yordanka Youroukova (tam\u00e9n transcrito como Jordanka Jurukova e \u012cordanka I\ufe20U\ufe21rukova), nada o 19 de xaneiro de 1936 en Sof\u00eda e finada o 31 de marzo de 2012 na mesma cidade, foi unha numism\u00e1tica e muse\u00f3loga b\u00falgara, que dirixiu o Museo Arqueol\u00f3xico Nacional de Bulgaria.\nTraxectoria.\nYouroukova cursou a s\u00faa formaci\u00f3n superior na Facultade de Historia da Universidade de Sof\u00eda, onde se graduou en 1960. Posteriormente fixo estudos de posgrao na Sorbona de Par\u00eds entre 1961 e 1962, universidade na que acadou o seu doutoramento en 1974 (cunha tese sobre numism\u00e1tica bizantina) e a habilitaci\u00f3n docente en 1984.\nEn 1962 ingresou no Museo Arqueol\u00f3xico Nacional de Bulgaria como conservadora axudante, mais \u00e1 morte de Theodor Gerassimov en 1974 sucedeuno no posto de conservadora da colecci\u00f3n numism\u00e1tica do museo.\nEn 1989 foi nomeada directora do Departamento de Numism\u00e1tica e Epigraf\u00eda do Instituto Nacional de Arqueolox\u00eda e Museos, dentro da Academia B\u00falgara, e, a partir de 1991, exerceu a direcci\u00f3n do propio instituto. Finalmente, f\u00edxose cargo da direcci\u00f3n xeral do Museo Arqueol\u00f3xico Nacional de Bulgaria entre 1993 e 2003, ano da s\u00faa xubilaci\u00f3n.\nNo \u00e1mbito universitario, Youroukova foi profesora asociada de Numism\u00e1tica na Universidade de Sof\u00eda desde 1975 e titular a partir de 1988. O seu labor docente ampliouse tam\u00e9n a outras entidades de ensino superior do seu pa\u00eds (Nova Universidade B\u00falgara e Universidade de Veliko Tarnovo) e do estranxeiro (Coll\u00e8ge de France, Sorbona e universidades de Uppsala, Xenebra e M\u00fanic).\nEntre outras entidades de car\u00e1cter numism\u00e1tico e acad\u00e9mico, Youroukova foi membro da Sociedade Numism\u00e1tica B\u00falgara (presidenta en 1979-1990), da Uni\u00f3n de Sociedades Numism\u00e1ticas B\u00falgaras (presidenta en 1990-1994), da \"American numismatic Society\", da Asociaci\u00f3n Internacional de Epigraf\u00eda Grega e Latina, e do Instituto Arqueol\u00f3xico Alem\u00e1n.\nYouroukova foi a m\u00e1xima representante da numism\u00e1tica b\u00falgara na s\u00faa \u00e9poca. As s\u00faas principais contribuci\u00f3ns como investigadora ref\u00edrense \u00e1 numism\u00e1tica da Tracia, tanto durante o reino como durante a \u00e9poca romana, e tam\u00e9n aos achados de moeda bizantina en Bulgaria.\nReco\u00f1ecementos.\nA figura de Youroukova foi distinguida por diversas entidades, entre as que cabe salientar as seguintes:\nPublicaci\u00f3ns.\nAo longo da s\u00faa carreira acad\u00e9mica, Yordanka Youroukova publicou m\u00e1is de 140 artigos en diversas revistas numism\u00e1ticas da s\u00faa \u00e9poca, as\u00ed como nove traballos monogr\u00e1ficos."}
{"id": "508995", "revid": "65337", "url": "https://gl.wikipedia.org/wiki?curid=508995", "title": "Y. Youroukova", "text": ""}
{"id": "508996", "revid": "65337", "url": "https://gl.wikipedia.org/wiki?curid=508996", "title": "Youroukova, Y.", "text": ""}
{"id": "508998", "revid": "65337", "url": "https://gl.wikipedia.org/wiki?curid=508998", "title": "Jordanka Jurukova", "text": ""}
{"id": "508999", "revid": "65337", "url": "https://gl.wikipedia.org/wiki?curid=508999", "title": "J. Jurukova", "text": ""}
{"id": "509000", "revid": "65337", "url": "https://gl.wikipedia.org/wiki?curid=509000", "title": "Jurukova, J.", "text": ""}
{"id": "509035", "revid": "26585", "url": "https://gl.wikipedia.org/wiki?curid=509035", "title": "Subida a Celas de Peiro", "text": "A Subida a Celas de Peiro foi unha carreira automobil\u00edstica de monta\u00f1a celebrada anualmente en Celas (Culleredo) entre 1976 e 1982. Estaba organizada pola Escuder\u00eda Centollo e foi puntuable para o Campionato Galego de Automobilismo e o Campionato de Galicia de Monta\u00f1a.\nHistoria.\nEn 1975 o Moto Club Coru\u00f1a organizara unha subida motociclista a Celas, en Culleredo. En 1976 pasaron a celebrarse o mesmo d\u00eda a subida motociclista e outra para autom\u00f3biles organizada pola Escuder\u00eda Centollo. O coru\u00f1\u00e9s Santiago Salido cun Alpine A110 1800 ga\u00f1ou a primeira edici\u00f3n e tam\u00e9n a segunda, empatando nesta \u00faltima no primeiro posto co pontevedr\u00e9s Alberto Gonz\u00e1lez \"Camba\". En 1978 o ga\u00f1ador foi o coru\u00f1\u00e9s Carlos Arrojo cun SEAT 600 1800, mentres que os Alpine A110 1800 de Camba e Jos\u00e9 Manuel Oanes completaron o podio. Camba venceu de novo en 1979 e 1982, mentres que Carlos Pi\u00f1eiro e Luis Barrio ga\u00f1aron nas edici\u00f3ns de 1980 e 1981."}
{"id": "509042", "revid": "89787", "url": "https://gl.wikipedia.org/wiki?curid=509042", "title": "Svava Jakobsd\u00f3ttir", "text": "Svava Jakobsd\u00f3ttir, nada en Neskaupsta\u00f0ur o 4 de outubro de 1930 e finada o 21 de febreiro de 2004, foi unha escritora islandesa. Co\u00f1ecida polos seus contos contos e pola novela \"Leigjandinn\" (1969). Foi deputada do Al\u00feingi pola Alianza Popular dende 1971 ata 1979. Casou co investigador e experto no folclore e mitos islandeses J\u00f3n Hnefill A\u00f0alsteinsson e era irm\u00e1 do dramaturgo J\u00f6kull Jakobsson.\nTraxectoria.\nFilla de Jakob J\u00f3nsson, pastor da Igrexa de Islandia naceu nunha pequena localidade do leste do pa\u00eds, onde seu pai era p\u00e1rroco e s\u00faa nai era \u00de\u00f3ra Einarsd\u00f3ttir. Cando a\u00ednda era moi nova, en 1935, a s\u00faa familia aveci\u00f1ouse en Wynyard, localidade fundada en 1905 por islandeses na provincia de Saskatchewan no Canad\u00e1, onde seu pai serv\u00eda \u00e1 congregaci\u00f3n luterana islandesa. Regresou a Islandia en 1940 e graduouse na escola secundaria de Reykjav\u00edk en 1949. Publicou o seu primeiro relato en 1950 \"Konan \u00ed kjallaranum\", ga\u00f1ador do primeiro premio do concurso de relatos da revista \"L\u00edf og list\". Marchou aos Estados Unidos para estudar no Smith College de Northampton (Massachusetts) onde se graduou en literatura inglesa e americana en 1952. Tam\u00e9n cursou estudos de posgrao en literatura islandesa antiga no Somerville College de Oxford dende 1952 ata 1953. O 11 de xu\u00f1o de 1955 casou con J\u00f3n Hnefl A\u00f0alsteinsson.\nSvava traballou como secretaria no Ministerio de Asuntos Exteriores e na embaixada de Islandia en Estocolmo dende 1955 ata 1960. Ensinou na escola primaria e secundaria de Eskifj\u00f6r\u00f0ur, onde seu home era p\u00e1rroco, en 1963 e 1964. En 1965 sa\u00edu do prelo o seu primeiro libro, a colecci\u00f3n de relatos \"12 konur\". Entre 1965 e 1966 estudou literatura sueca na Universidade de Uppsala. Traballou como xornalista para \"Lesb\u00f3k Morgunbla\u00f0i\u00f0\" entre 1966 e 1969. De 1968 a 1971 foi membro do consello da Asociaci\u00f3n de Escritores Islandeses e empregada do departamento de programas da R\u00daV de 1969 a 1970. Representou a Islandia no grupo consultivo que avaliou entre 1972 e 1978 a cooperaci\u00f3n cultural n\u00f3rdica segundo a Convenci\u00f3n Cultural N\u00f3rdica. Foi membro suplente do consello da Casa N\u00f3rdica de Reykjav\u00edk de 1979 a 1984 e membro do consello muse\u00edstico da Galer\u00eda Nacional de Islandia de 1979 a 1983. Representou a Islandia no comit\u00e9 n\u00f3rdico de igualdade de x\u00e9nero entre 1980 e 1983. Estivo no consello da editorial M\u00e1l og menningar de 1976 a 1979 e tam\u00e9n foi membro do seu consello representativo. Foi membro do Consello de Escritores de 1978 a 1980. Tam\u00e9n estivo no consello da Asociaci\u00f3n de Dramaturgos de Islandia de 1986 a 1990.\nPol\u00edtica.\nSvava ocupou dous mandatos no parlamento pola Alianza Popular entre 1971 e 1979. Foi membro do Consello de Investigaci\u00f3ns do Goberno de 1971 a 1974 e suplente de 1978 a 1979. Tam\u00e9n foi membro suplente do Consello N\u00f3rdico de 1971 a 1974 e membro principal do 1978 a 1979. Foi tam\u00e9n membro da Asemblea Xeral das Naci\u00f3ns Unidas en 1972, 1974, 1977 e 1982.\nObra.\nAdemais de relatos recollidos en varios libros, Svava escribiu novelas e pezas teatrais. Est\u00e1 considerada unha das escritoras m\u00e1is relevantes de Islandia e unha pioneira entre as dramaturgas. No seu drama, \"Hva\u00f0 er \u00ed bl\u00fdh\u00f3lknum?\" que tivo a s\u00faa estrea en 1970 foi a primeira obra teatral islandesa en tratar como tema principal a situaci\u00f3n da muller .\nA s\u00faa primeira novela foi \"Leigjandinn\" que publicou en 1969, constit\u00fae unha alegor\u00eda da presenza militar das bases militares dos Estados Unidos como membro da OTAN na sociedade islandesa mais tam\u00e9n \u00e9 salientable polas s\u00faas referencias feministas .A s\u00faa segunda novela \"Gunnla\u00f0ar saga\" (1987) \u00e9 unha reinterpretaci\u00f3n da mitolox\u00eda n\u00f3rdica e foi candidata ao Premio de Literatura do Consello N\u00f3rdico "}
{"id": "509045", "revid": "1410", "url": "https://gl.wikipedia.org/wiki?curid=509045", "title": "Conflito de Irlanda do Norte", "text": "O conflito de Irlanda do Norte (co\u00f1ecido en ingl\u00e9s como \"The Troubles\", en irland\u00e9s, Na Triobl\u00f3id\u00ed, \u00abOs Problemas\u00bb) foi un conflito armado inter\u00e9tnico nacionalista en Irlanda do Norte que provocou un gran n\u00famero de v\u00edtimas durante a segunda metade do s\u00e9culo XX. Enfrontou, por unha banda, os unionistas de Irlanda do Norte (de relixi\u00f3n protestante), partidarios de preservar as ligaz\u00f3ns co Reino Unido, e doutra banda os republicanos irlandeses, na s\u00faa maior\u00eda cat\u00f3licos, partidarios da independencia ou ben da integraci\u00f3n da provincia na Rep\u00fablica de Irlanda. Ambos os bandos recorreron \u00e1s armas, e a provincia afundiuse nunha espiral de violencia que durou dende arredor de 1968 ata a firma do Acordo do Venres Santo, o 10 de abril de 1998, que sentou as bases dun novo goberno, en que cat\u00f3licos e protestantes comparten o poder. Non obstante, a violencia continuou despois desa data e a\u00ednda contin\u00faa de forma ocasional e a pequena escala.\nO conflito comezou durante unha campa\u00f1a da Asociaci\u00f3n polos dereitos civ\u00eds de Irlanda do Norte para p\u00f3r fin \u00e1 discriminaci\u00f3n contra a minor\u00eda cat\u00f3lica ou nacionalista por parte do goberno protestante e unionista e a forza policial. As autoridades tentaron reprimir esta campa\u00f1a de protesta e foron acusadas de brutalidade policial; tam\u00e9n se atopou coa violencia dos unionistas (\"leais\"), que alegaron que era unha fronte republicana. O aumento das tensi\u00f3ns conduciu a uns graves incidentes violentos en agosto de 1969 e ao despregamento de tropas brit\u00e1nicas, no que se converteu na operaci\u00f3n m\u00e1is longa do Ex\u00e9rcito Brit\u00e1nico. Constru\u00edronse os chamados \u00abmuros da paz\u00bb para manter as d\u00faas comunidades separadas. Alg\u00fans cat\u00f3licos inicialmente deron a benvida ao ex\u00e9rcito como unha forza neutral, mais axi\u00f1a se viu como hostil e parcial, particularmente despois do Domingo Sanguento en 1972. A aparici\u00f3n de organizaci\u00f3ns paramilitares armadas conduciu a unha guerra posterior nas seguintes tres d\u00e9cadas.\nOs principais participantes no conflito foron paramilitares republicanos como o Ex\u00e9rcito Republicano Irland\u00e9s Provisional (IRA) e o Ex\u00e9rcito Irland\u00e9s de Liberaci\u00f3n Nacional (INLA); paramilitares unionistas como a Forza Voluntaria do Ulster (UVF) e a Asociaci\u00f3n en Defensa do Ulster (UDA); as forzas de seguridade estatais brit\u00e1nicas: o Ex\u00e9rcito Brit\u00e1nico e o Royal Ulster Constabulary (RUC); e activistas pol\u00edticos. As forzas de seguridade da Rep\u00fablica de Irlanda desempe\u00f1aron un papel menor. Os paramilitares republicanos levaron a cabo unha campa\u00f1a de guerrilla contra as forzas de seguridade brit\u00e1nicas, as\u00ed como unha campa\u00f1a de bombardeos contra infraestruturas, obxectivos comerciais e pol\u00edticos. Os unionistas atacaron os nacionalistas e a comunidade cat\u00f3lica en xeral no que describiron como represalias. As forzas de seguridade brit\u00e1nicas asumiron un papel policial e de contrainsurxencia, principalmente contra os republicanos. Houbo alg\u00fans incidentes de colusi\u00f3n entre as forzas de seguridade brit\u00e1nicas e os unionistas. \"The Troubles\" tam\u00e9n involucraron numerosos disturbios, protestas masivas e actos de desobediencia civil e conduciron \u00e1 segregaci\u00f3n e a creaci\u00f3n de \u00e1reas restrinxidas.\nO conflito foi principalmente pol\u00edtico e nacionalista, alimentado por eventos hist\u00f3ricos. Tam\u00e9n ti\u00f1a unha dimensi\u00f3n \u00e9tnica ou sectaria, a\u00ednda que non era un conflito relixioso. Unha cuesti\u00f3n fundamental foi o estado constitucional de Irlanda do Norte. Os unionistas, na s\u00faa maior\u00eda protestantes, quer\u00edan que Irlanda do Norte permanecese dentro do Reino Unido. Os nacionalistas/republicanos irlandeses, na s\u00faa maior\u00eda cat\u00f3licos, quer\u00edan que Irlanda do Norte deixase o Reino Unido e se unise a unha Irlanda unida.\n\"The Troubles\" foron descritos como terrorismo, conflito \u00e9tnico, guerra de guerrillas, conflito de baixa intensidade, e mesmo como unha guerra civil. A violencia do conflito excedeu en moitas ocasi\u00f3ns as fronteiras de Irlanda do Norte, estend\u00e9ndose cara \u00e1 Rep\u00fablica de Irlanda e ao Reino Unido. A\u00ednda que nunca foi unha guerra declarada, a gran cantidade de baixas sufridas polas forzas militares brit\u00e1nicas (725 mortos e miles de feridos), os recursos utilizados polo goberno brit\u00e1nico durante m\u00e1is de vinte e cinco anos, a destruci\u00f3n causada en moitas cidades e lugares de Irlanda do Norte e do Reino Unido e o complexo arsenal empregado polos grupos paramilitares apuntan a unha guerra de facto.\nDescrici\u00f3n xeral.\nO conflito norteirland\u00e9s prolongouse durante tres d\u00e9cadas entre nacionalistas (principalmente autoidentificados como irlandeses ou cat\u00f3licos) e unionistas (principalmente autoidentificados como brit\u00e1nicos ou protestantes). O nome que se recibiu en ingl\u00e9s, \"The Troubles\" (\u00abos problemas\u00bb), empreg\u00e1rase como sin\u00f3nimo de conflito violento durante s\u00e9culos. O voc\u00e1bulo utilizouse para describir o per\u00edodo revolucionario irland\u00e9s a principios do s\u00e9culo XX. Posteriormente adoptouse para referirse \u00e1 violencia en Irlanda do Norte despois de 1969. A violencia caracterizouse polas campa\u00f1as armadas de grupos paramilitares irlandeses republicanos e leais ao Ulster e as forzas de seguridade estatais brit\u00e1nicas (o Ex\u00e9rcito Brit\u00e1nico e o Royal Ulster Constabulary). Polo tanto, converteuse no foco da campa\u00f1a m\u00e1is longa na historia do ex\u00e9rcito brit\u00e1nico.\nA posici\u00f3n do goberno brit\u00e1nico indica que as s\u00faas forzas foron neutrais no conflito, tratando de manter a lei e a orde no territorio de Irlanda do Norte e o dereito do pobo de Irlanda do Norte \u00e1 autodeterminaci\u00f3n democr\u00e1tica. Os nacionalistas consideran as forzas estatais como forzas de ocupaci\u00f3n ou combatentes partidistas no conflito. As forzas de seguridade brit\u00e1nicas centr\u00e1ronse nos paramilitares e nos activistas republicanos, e a investigaci\u00f3n realizada polo Defensor do Pobo da Polic\u00eda confirmou que certos oficiais brit\u00e1nicos colaboraron en varias ocasi\u00f3ns con paramilitares unionistas, estiveron involucrados en asasinatos e ademais obstru\u00edron o curso da xustiza cando se investigaron as denuncias de colusi\u00f3n e de asasinato.\n\"The Troubles\" chegaron a un final mediante un proceso de paz que inclu\u00edu a declaraci\u00f3n de alto o fogo por parte da maior\u00eda das organizaci\u00f3ns paramilitares, o desmantelamento completo das armas do IRA, a reforma da polic\u00eda e a correspondente retirada do ex\u00e9rcito brit\u00e1nico das r\u00faas e das \u00e1reas fronteirizas irlandesas como South Armagh e o condado de Fermanagh, segundo o acordado polos signatarios do Acordo de Belfast (co\u00f1ecido como o \u00abAcordo do Venres Santo\u00bb). Unha parte do Acordo \u00e9 que Irlanda do Norte permanecer\u00e1 dentro do Reino Unido a menos que a maior\u00eda do electorado do territorio vote o contrario. Tam\u00e9n estableceu o Executivo de Irlanda do Norte, un goberno descentralizado para compartir o poder, que debe consistir en partidos unionistas e nacionalistas.\nA\u00ednda que o n\u00famero de participantes activos era relativamente pequeno, o conflito afectou a moitas persoas en Irlanda do Norte a diario; o seu impacto \u00e1s veces estendeuse ao Reino Unido e \u00e1 Rep\u00fablica de Irlanda e, en ocasi\u00f3n mesmo a outras partes de Europa.\nAntecedentes.\n1609\u20131791.\nEn 1609, os colonos escoceses e ingleses, co\u00f1ecidos como planters, recibiron terras rescatadas dos irlandeses nativos na colonizaci\u00f3n do Ulster. Xunto coa inmigraci\u00f3n protestante \u00e1s \u00e1reas \"non plantadas\" do Ulster, particularmente Antrim e Down, este feito provocou unha loita entre os cat\u00f3licos nativos e os planters, que conduciu a dous conflitos relixiosos sanguentos co\u00f1ecidos como as Guerras Confederadas Irlandesas (1641-1653) e a guerra Guillermita (1689-1691), que acabaron con vitorias protestantes.\nO dominio anglicano en Irlanda estaba garantido pola aprobaci\u00f3n das leis penais que restrinx\u00edan os dereitos relixiosos, legais e pol\u00edticos de calquera persoa (inclu\u00eddos os cat\u00f3licos e os disidentes protestantes, como os presbiterianos) que non se axustaban \u00e1 igrexa estatal, a Igrexa Anglicana de Irlanda. A medida que as leis penais comezaron a eliminarse gradualmente a finais do s\u00e9culo XVIII, houbo m\u00e1is competencia pola terra, segundo se levantaban as restrici\u00f3ns sobre a capacidade de alugamento dos cat\u00f3licos irlandeses. Ao permit\u00edrselles comprar terras e acceder aos oficios que anteriormente ti\u00f1an prohibidos, xurdiron tensi\u00f3ns que deron lugar aos \"Peep O'Day Boys\" protestantes e os \"Defenders\" cat\u00f3licos. Isto creou unha polarizaci\u00f3n entre as comunidades e unha reduci\u00f3n dram\u00e1tica nos reformadores entre os protestantes, moitos dos cales se volveron m\u00e1is receptivos \u00e1 reforma democr\u00e1tica.\n1791\u20131912.\nDespois da fundaci\u00f3n da Society of United Irishmen por presbiterianos, cat\u00f3licos e anglicanos liberais, e a resultante errada rebeli\u00f3n irlandesa de 1798, continuou a violencia sectaria entre cat\u00f3licos e protestantes. A Orde de Orange (fundada en 1795), co seu obxectivo declarado de defender a fe e a lealdade protestantes aos herdeiros de Guillerme de Orange, data dese per\u00edodo e permanece activa ata o s\u00e9culo XXI.\nCoa Acta de Uni\u00f3n de 1800 (que entrou en vigor o 1 de xaneiro de 1801), formouse un novo marco pol\u00edtico coa abolici\u00f3n do Parlamento irland\u00e9s e a incorporaci\u00f3n de Irlanda ao Reino Unido. O resultado foi un v\u00ednculo m\u00e1is estreito entre os anglicanos e os presbiterianos anteriormente republicanos como parte dunha comunidade protestante \"leal\". A\u00ednda que a emancipaci\u00f3n cat\u00f3lica se logrou en 1829, eliminando en gran medida a discriminaci\u00f3n oficial contra os cat\u00f3licos (que ent\u00f3n eran arredor do 75% da poboaci\u00f3n de Irlanda), os disidentes e os xudeus, a campa\u00f1a da Asociaci\u00f3n pola Derrogaci\u00f3n para derrogar a Uni\u00f3n de 1801 fracasou.\nA finais do s\u00e9culo XIX, creouse o movemento da Home Rule, que serviu para definir a divisi\u00f3n entre a maior\u00eda dos nacionalistas (xeralmente cat\u00f3licos), que procuraban a restauraci\u00f3n dun Parlamento irland\u00e9s, e a maior\u00eda dos unionistas (xeralmente protestantes), que tem\u00edan ser minor\u00eda nun parlamento dominado polos cat\u00f3licos e que tend\u00eda a apoiar a uni\u00f3n continua con Gran Breta\u00f1a.\nOs sindicalistas e os defensores do goberno local foron as principais facci\u00f3ns pol\u00edticas na Irlanda de finais do s\u00e9culo XIX e principios do XX.\n1912\u20131922.\nNa segunda d\u00e9cada do s\u00e9culo XX, estaba a piques de ser conceidio o goberno local, ou o autogoberno irland\u00e9s limitado, debido \u00e1 axitaci\u00f3n do Partido Parlamentario Irland\u00e9s. En resposta \u00e1 campa\u00f1a polo goberno local que comezara na d\u00e9cada de 1870, os sindicalistas, na s\u00faa maior\u00eda protestantes e concentrados en gran medida no Ulster, resistiran tanto o autogoberno como a independencia de Irlanda, temendo polo seu futuro nun pa\u00eds abrumadoramente cat\u00f3lico dominado pola Igrexa cat\u00f3lica. En 1912, os sindicalistas, liderados por Edward Carson, asinaron o Pacto do Ulster e compromet\u00e9ronse a resistirse ao goberno local pola forza se fose necesario. Con esta finalidade, formaron a organizaci\u00f3n paramilitar Forza Voluntaria do Ulster (UVF).\nEn resposta, os nacionalistas liderados por Eoin MacNeill formaron os Voluntarios Irlandeses en 1913, que ti\u00f1an como obxectivo oporse \u00e1 UVF e garantir a promulgaci\u00f3n do Terceiro Proxecto de Lei de Autonom\u00eda en caso de obstinaci\u00f3n brit\u00e1nica ou sindicalista. O inicio da primeira guerra mundial en 1914, e a participaci\u00f3n de Irlanda na guerra, evitou temporalmente unha posible guerra civil en Irlanda e atrasou a resoluci\u00f3n da cuesti\u00f3n da independencia. A Home Rule, a\u00ednda que estaba aprobada polo parlamento brit\u00e1nico con consentimento real, suspendeuse por mor da guerra.\nOs Voluntarios Irlandeses separ\u00e1ronse; na s\u00faa maior\u00eda, os co\u00f1ecidos como Voluntarios Nacionais, apoiaron o esforzo de guerra, mentres que alg\u00fans deles se uniron aos rexementos irlandeses do Novo Ex\u00e9rcito Brit\u00e1nico. Moitos dos que quedaron eran nacionalistas radicais, entre eles infiltrados da Irmandade Republicana Irlandesa. Destes rangos vi\u00f1eron os que proclamaron o Alzamento de Pascua en Dubl\u00edn en 1916, dirixidos por Padraig Pearse e James Connolly. Dous anos e medio despois das execuci\u00f3ns de quince dos l\u00edderes do Alzamento, o partido separatista Sinn F\u00e9in ga\u00f1ou as elecci\u00f3ns xerais de decembro de 1918 en Irlanda co 47% dos votos e a maior\u00eda dos escanos, e estableceu o primeiro D\u00e1il de 1919 en Dubl\u00edn. \u00c1 vitoria axudou a ameaza do servizo militar obrigatorio para a primeira guerra mundial. A Guerra de Independencia de Irlanda seguiu, o que conduciu a unha eventual independencia en 1922 do Estado Libre de Irlanda, que comprend\u00eda 26 dos 32 condados irlandeses. En Ulster, particularmente nos seis condados que se converteron en Irlanda do Norte, ao Sinn F\u00e9in foille relativamente mal nas elecci\u00f3ns de 1918, e os sindicalistas obtiveron a maior\u00eda.\nA Lei de Goberno de Irlanda de 1920 dividiu a illa de Irlanda en d\u00faas xurisdici\u00f3ns separadas, Irlanda do Sur e Irlanda do Norte, ambas delegadas do Reino Unido. Esta partici\u00f3n de Irlanda confirmouse cando o Parlamento de Irlanda do Norte exerceu o seu dereito en decembro de 1922 en virtude do Tratado Angloirland\u00e9s de 1921 de \"optar por non participar\" no Estado Libre de Irlanda. Unha parte do tratado asinado en 1922 ordenaba que se formase unha comisi\u00f3n fronteiriza para decidir onde estar\u00eda a fronteira do estado do norte en relaci\u00f3n co seu veci\u00f1o do sur. Despois da guerra civil de 1922-1923, esta parte do tratado recibiu menos prioridade por parte do novo goberno de Dubl\u00edn dirixido por W. T. Cosgrave e acabou por abandonarse. Como os condados de Fermanagh e Tyrone e as \u00e1reas fronteirizas de Derry, Armagh e Down eran principalmente nacionalistas, a Comisi\u00f3n de Fronteiras de Irlanda poder\u00eda reducir Irlanda do Norte a catro condados ou menos.\nIrlanda do Norte continuou a facer parte do Reino Unido, a\u00ednda que baixo un sistema de goberno separado polo que se lle deu o seu propio parlamento e un goberno delegado. A\u00ednda que este acordo cumpr\u00eda cos desexos dos sindicalistas de continuar como parte do Reino Unido, os nacionalistas viron en gran medida a partici\u00f3n de Irlanda como unha divisi\u00f3n ilegal e arbitraria da illa contra a vontade da maior\u00eda do seu pobo. Argumentaron que o estado de Irlanda do Norte non era lex\u00edtimo nin democr\u00e1tico, sen\u00f3n creado cunha maior\u00eda unionista deliberadamente gerrymander. Os cat\u00f3licos inicialmente constitu\u00edan arredor do 35% da s\u00faa poboaci\u00f3n. Un total de 557 persoas, na s\u00faa maior\u00eda cat\u00f3licos, foron asasinadas a causa da violencia pol\u00edtica ou sectaria entre 1920 e 1922 nos seis condados que se converter\u00edan en Irlanda do Norte, tanto durante como despois da guerra de independencia. O resultado foi unha loita entre cat\u00f3licos e protestantes; alg\u00fans historiadores describiron esta violencia, especialmente en Belfast, como un pogromo, a\u00ednda que o historiador Peter Hart argumenta que o voc\u00e1bulo non \u00e9 apropiado dada a reciprocidade da violencia en Irlanda do Norte.\n1922\u20131966.\nUn remanente marxinal do Ex\u00e9rcito Republicano Irland\u00e9s (IRA) sobreviviu \u00e1 guerra civil, o que tivo un grande impacto en Irlanda do Norte. A\u00ednda que o IRA fora proscrito en ambos os lados da nova fronteira irlandesa, mant\u00edvose ideoloxicamente comprometido a derrocar os gobernos de Irlanda do Norte e do Estado Libre pola forza das armas para unificar Irlanda. O goberno de Irlanda do Norte aprobou a Acta de Poderes Especiais en 1922, que outorgaba poderes radicais ao goberno e \u00e1 polic\u00eda para internar os sospeitosos sen xu\u00edzo e para administrar castigos corporais como a flaxelaci\u00f3n co obxectivo de restablecer ou preservar a lei e a orde. A Lei continuou a ser empregada contra os nacionalistas moito despois de que a violencia dese per\u00edodo chegase \u00e1 s\u00faa fin. En 1920, nas elecci\u00f3ns locais celebradas baixo representaci\u00f3n proporcional, os nacionalistas ga\u00f1aran o control de moitos gobernos locais, inclu\u00eddos os Consellos do Condado de Fermanagh e Tyrone e o Consello do Distrito de Londonderry que goberna a cidade de Derry. En resposta, en 1922 o novo goberno unionista volveu trazar os l\u00edmites electorais para dar aos seus partidarios unha maior\u00eda e aboliu a representaci\u00f3n proporcional en favor da primeira votaci\u00f3n posterior. Isto tivo como resultado o control sindicalista de \u00e1reas como Derry, Fermanagh e Tyrone, onde en realidade eran unha minor\u00eda de votantes.\nAs posici\u00f3ns das d\u00faas partes defin\u00edronse estritamente despois deste per\u00edodo. Dende unha perspectiva unionista, os nacionalistas de Irlanda do Norte foron desleais e decididos a forzar os unionistas a unha Irlanda unida. Considerouse que esta ameaza xustificaba o trato preferente dos sindicalistas na vivenda, no emprego e noutros campos. A abundancia das familias numerosas e, con elas, a posibilidade dun crecemento demogr\u00e1fico m\u00e1is r\u00e1pido entre os cat\u00f3licos consider\u00e1base unha ameaza. Os gobernos unionistas ignoraron a advertencia de Edward Carson en 1921 de que alienar os cat\u00f3licos inestabilizar\u00eda Irlanda do Norte. A partir de principios da d\u00e9cada de 1920, houbo incidentes ocasionais con disturbios sectarios en Irlanda do Norte. Estes inclu\u00edron disturbios graves en Belfast nas d\u00e9cadas de 1930 e 1950, e a breve Campa\u00f1a do Norte do IRA na d\u00e9cada de 1940 e a Campa\u00f1a fronteiriza entre 1956 e 1962, que non contou cun amplo apoio popular entre os nacionalistas. Despois de que o IRA suspendese a s\u00faa campa\u00f1a en 1962, Irlanda do Norte volveuse relativamente estable por un breve per\u00edodo.\nFinal da d\u00e9cada de 1960.\nHai pouco acordo sobre a data exacta do inicio do conflito. Diferentes escritores suxeriron datas distintas. Estas incl\u00faen a formaci\u00f3n da moderna Forza Voluntaria do Ulster en 1966, a marcha polos dereitos civ\u00eds en Derry o 5 de outubro de 1968, o comezo da batalla do Bogside o 12 de agosto de 1969 ou o despregamento de tropas brit\u00e1nicas o 14 de agosto de 1969.\nCampa\u00f1a de dereitos civ\u00eds e reacci\u00f3n sindical.\nEn marzo e abril de 1966, os republicanos irlandeses realizaron desfiles en toda Irlanda para conmemorar o 50.\u00ba aniversario do Alzamento de Pascua. O 8 de marzo, un grupo de republicanos dinamitou a columna de Nelson en Dubl\u00edn. Nese momento, o IRA era feble e non participaba nas acci\u00f3ns armadas, mais alg\u00fans sindicalistas advertiron que estaba a piques de revivir para lanzar outra campa\u00f1a contra Irlanda do Norte. En abril de 1966, os unionistas liderados por Ian Paisley, un predicador fundamentalista protestante, fundaron o Comit\u00e9 de Defensa da Constituci\u00f3n do Ulster (UCDC). Creou unha facci\u00f3n de estilo paramilitar chamada Voluntarios Protestantes do Ulster (UPV) para expulsar a Terence O'Neill, primeiro ministro de Irlanda do Norte. A\u00ednda que O'Neill era sindicalista, estaba considerado demasiado \"brando\" co movemento dos dereitos civ\u00eds e opux\u00e9ronse \u00e1s s\u00faas pol\u00edticas.\nAo mesmo tempo, xurdiu un grupo unionista que se fac\u00eda chamar a Forza Voluntaria do Ulster (UVF) na zona de Shankill Road de Belfast. Estaba dirixida por Gusty Spence, , un antigo soldado brit\u00e1nico, e moitos dos seus membros tam\u00e9n pertenc\u00edan \u00e1 UCDC e a UPV. En abril e maio de 1966, bombardeou varios fogares, escolas e negocios cat\u00f3licos. Unha bomba incendiaria matou unha anci\u00e1 vi\u00fava protestante, Matilda Gould. O 21 de maio, a UVF emitiu unha \"declaraci\u00f3n de guerra\" contra o IRA e calquera persoa que o axudase. A UVF disparou fatalmente un civil cat\u00f3lico, John Scullion, mentres cami\u00f1aba \u00e1 casa o 27 de maio. Un mes despois, disparou contra tres civ\u00eds cat\u00f3licos cando sa\u00edan dun pub, matando a Peter Ward, un cat\u00f3lico de Falls Road. Pouco despois, a UVF foi ilegalizada polo goberno de Irlanda do Norte.\nA mediados da d\u00e9cada de 1960, comezou unha campa\u00f1a non violenta polos dereitos civ\u00eds en Irlanda do Norte. Comprend\u00eda grupos como a Asociaci\u00f3n polos dereitos civ\u00eds de Irlanda do Norte (NICRA), a Campa\u00f1a pola Xustiza Social (CSJ), o Comit\u00e9 de Acci\u00f3n Cidad\u00e1 de Derry (DCAC) e Democracia Popular, e ti\u00f1a como obxectivos declarados:\nAlg\u00fans sospeitaron e acusaron \u00e1 NICRA de ser un grupo frontal republicano que ti\u00f1a como obxectivo final unificar Irlanda. A\u00ednda que os republicanos e alg\u00fans membros do IRA (ent\u00f3n liderados por Cathal Goulding e seguindo unha axenda non violenta) axudaron a crear e impulsar o movemento, non o controlaban e non eran unha facci\u00f3n dominante dentro del.\nO 20 de xu\u00f1o de 1968, activistas polos dereitos civ\u00eds, inclu\u00eddo o deputado nacionalista Austin Currie, protestaron contra a discriminaci\u00f3n na vivenda ocupando unha casa en Caledon. O consello local asignara a vivenda a unha muller protestante solteira de 19 anos (Emily Beattie, secretaria dun pol\u00edtico local da UUP) no canto de d\u00faas grandes familias cat\u00f3licas con fillos. Os oficiais da RUC, un dos cales era o irm\u00e1n de Beattie, expulsaron pola forza os activistas. Dous d\u00edas antes da protesta, as d\u00faas familias cat\u00f3licas que estiveran ocupando a casa do lado foron retiradas pola polic\u00eda. Currie presentara a s\u00faa queixa ante o consello local e Stormont, mais d\u00edxoselle que se fose. O incidente revitalizou o movemento de dereitos civ\u00eds.\nO 24 de agosto de 1968, o movemento polos dereitos civ\u00eds realizou a s\u00faa primeira manifestaci\u00f3n, dende Coalisland ata Dungannon. Celebr\u00e1ronse moitas outras manifestaci\u00f3ns durante o ano seguinte. Os unionistas (especialmente os membros da UPV) atacaron algunhas delas e realizaron contramanifestaci\u00f3ns nun intento de prohibilas. Debido \u00e1 falta de reacci\u00f3n policial aos ataques, os nacionalistas viron a RUC, case totalmente protestante, como un apoio aos unionistas e consideraban que permit\u00eda os ataques. O 5 de outubro de 1968, o goberno de Irlanda do Norte prohibiu unha manifestaci\u00f3n polos dereitos civ\u00eds en Derry. Cando os manifestantes desafiaron a prohibici\u00f3n, os oficiais da RUC arrodearon os manifestantes e golpe\u00e1ronos indiscriminadamente e sen provocaci\u00f3n. M\u00e1is de 100 persoas resultaron feridas, inclu\u00eddos varios pol\u00edticos nacionalistas. O incidente foi filmado por equipos de noticias de televisi\u00f3n e mostrado en todo o mundo. Causou indignaci\u00f3n entre cat\u00f3licos e nacionalistas, o que provocou dous d\u00edas de disturbios en Derry entre nacionalistas e a RUC.\nPoucos d\u00edas despois, formouse un grupo estudantil a prol dos dereitos civ\u00eds, Democracia Popular, en Belfast. A finais de novembro, O'Neill prometeu ao movemento algunhas concesi\u00f3ns, mais estas foron vistos como escasas polos nacionalistas e demasiadas polos unionistas. O 1 de xaneiro de 1969, Democracia Popular comezou unha marcha de catro d\u00edas dende Belfast a Derry, que foi acosada e atacada repetidamente polos unionistas. Na ponte Burntollet, os manifestantes foron atacados por uns douscentos unionistas, inclu\u00eddos alg\u00fans polic\u00edas f\u00f3ra de servizo, armados con barras de ferro, ladrillos e botellas nunha emboscada planificada. Cando a marcha chegou a Derry, foi atacada de novo. Os manifestantes afirmaron que a polic\u00eda non fixo nada para protexelos e que alg\u00fans oficiais axudaron os atacantes. Esa noite, os oficiais da RUC desenfre\u00e1ronse na \u00e1rea de Bogside en Derry, atacando fogares cat\u00f3licos, ameazando residentes e lanzando abusos sectarios. Despois, os residentes selaron o Bogside con barricadas para manter afastada a polic\u00eda, creando o denominado \"Free Derry\" (\u00abDerry Libre\u00bb), que foi brevemente unha \u00e1rea prohibida para as forzas de seguridade.\nEn marzo e abril de 1969, os unionistas bombardearon instalaci\u00f3ns de auga e electricidade en Irlanda do Norte, culpando o IRA inactivo e os elementos do movemento de dereitos civ\u00eds. Alg\u00fans ataques deixaron gran parte de Belfast sen electricidade nin auga. Os unionistas esperaban que os bombardeos obrigar\u00edan a O'Neill a renunciar e p\u00f3r fin a calquera concesi\u00f3n aos nacionalistas. Houbo seis bombardeos entre o 30 de marzo e o 26 de abril. Todos foron amplamente culpados ao IRA, e os soldados brit\u00e1nicos foron enviados a instalaci\u00f3ns de garda. O apoio unionista a O'Neill diminu\u00edu, e o 28 de abril dimitiu como primeiro ministro.\nDisturbios de 1969 e secuelas.\nO 19 de abril houbo enfrontamentos entre os manifestantes do NICRA, a RUC e os leais en Bogside. Os oficiais da RUC entraron na casa de Samuel Devenny (42 anos), un civil cat\u00f3lico non involucrado, e golpe\u00e1rono ferozmente xunto a d\u00faas das s\u00faas fillas adolescentes e un amigo da familia. Unha das fillas foi golpeada inconsciente mentres xac\u00eda recuper\u00e1ndose dunha cirurx\u00eda. Devenny sufriu un ataque ao coraz\u00f3n e morreu o 17 de xullo por mor das s\u00faas feridas. O 13 de xullo, oficiais do RUC golpearon un civil cat\u00f3lico, Francis McCloskey (67 anos), durante enfrontamentos en Dungiven. Morreu das s\u00faas feridas ao d\u00eda seguinte.\nO 12 de agosto, os Aprendices de Derry, leais, puideron manifestarse ao longo do bordo de Bogside. Intercambi\u00e1ronse burlas e m\u00edsiles entre os leais e os residentes nacionalistas. Despois de ser bombardeada con pedras e bombas de gasolina por parte dos nacionalistas, a RUC, apoiada polos unionistas, tentou asaltar o Bogside. A RUC empregou gas CS, veh\u00edculos blindados e can\u00f3ns de auga, mais centos de nacionalistas mantiv\u00e9ronos baixo control. A loita continua, que se co\u00f1eceu como a batalla de Bogside, durou dous d\u00edas.\nEn resposta aos acontecementos en Derry, os nacionalistas realizaron protestas nas bases da RUC en Belfast e noutros lugares. Alg\u00fans destes acabaron con enfrontamentos coa RUC e ataques \u00e1s bases. En Belfast, os unionistas responderon invadindo distritos nacionalistas e incendiando casas e negocios. Houbo enfrontamentos armados entre nacionalistas e a RUC, e entre nacionalistas e unionistas. Un grupo duns trinta membros do IRA participou nos combates en Belfast. A RUC despregou veh\u00edculos blindados Shorland montados con metralladoras pesadas Browning. Os Shorlands abriron fogo d\u00faas veces contra un bloque de pisos nun distrito nacionalista, matando un neno de nove anos, Patrick Rooney. Oficiais da RUC abriron fogo contra os manifestantes en Armagh, Dungannon e Coalisland.\nDurante os disturbios, o 13 de agosto, o Taoiseach Jack Lynch deu un discurso televisivo. Condenou a RUC e dixo que o Goberno irland\u00e9s \"xa non pode esperar e ver persoas inocentes feridas, e quizais algo peor\". Pediu que se despregase unha forza de paz das Naci\u00f3ns Unidas e dixo que se estaban a establecer hospitais de campa\u00f1a do ex\u00e9rcito irland\u00e9s na fronteira no condado de Donegal, preto de Derry. Lynch agregou que a reunificaci\u00f3n irlandesa ser\u00eda a \u00fanica soluci\u00f3n permanente. Alg\u00fans interpretaron o discurso como unha ameaza de intervenci\u00f3n militar. Despois dos disturbios, Lynch ordenou ao ex\u00e9rcito irland\u00e9s que planificase unha posible intervenci\u00f3n humanitaria en Irlanda do Norte. O plan, co\u00f1ecido como Exercicio Armaggedon, foi rexeitado e permaneceu clasificado durante trinta anos.\nDo 14 ao 15 de agosto, despreg\u00e1ronse tropas brit\u00e1nicas en Derry e Belfast para restablecer a orde, mais non trataron de entrar en Bogside, pondo fin temporalmente aos disturbios. Oito persoas morreran a tiros, m\u00e1is de 750 resultaran feridas (inclu\u00eddas 133 que sufriron feridas de bala) e m\u00e1is de 400 casas e negocios foran destru\u00eddos (83 % de propiedade cat\u00f3lica). 1505 cat\u00f3licos e 315 familias protestantes foron obrigados a fuxir dos seus fogares. O ex\u00e9rcito irland\u00e9s estableceu campos de refuxiados na Rep\u00fablica preto da fronteira. Os nacionalistas inicialmente deron a benvida ao ex\u00e9rcito brit\u00e1nico, xa que non confiaban na RUC.\nO 9 de setembro, o Comit\u00e9 Conxunto de Seguridade de Irlanda do Norte reuniuse no castelo de Stormont e decidiu que\nO 10 de setembro, o ex\u00e9rcito brit\u00e1nico comezou a construci\u00f3n do primeiro \"muro da paz\". Foi o primeiro de moitos deses muros en Irlanda do Norte que a\u00ednda se mante\u00f1en en p\u00e9.\nDespois dos disturbios, creouse o \"Comit\u00e9 de Caza\" para examinar a RUC. Publicou o seu informe o 12 de outubro, recomendando que a RUC se convertese nunha forza desarmada e que se disolvesen os B Specials. Esa noite, os unionistas sa\u00edron \u00e1s r\u00faas de Belfast en protesta polo informe. Durante a violencia en Shankill, membros da UVF mataron a tiros o oficial da RUC Victor Arbuckle. Foi o primeiro oficial da RUC que foi asasinado durante o conflito. En outubro e decembro de 1969, a UVF levou a cabo unha serie de pequenos bombardeos na Rep\u00fablica de Irlanda.\nD\u00e9cada de 1970.\nAuxe da violencia e colapso de Stormont.\nA pesar do intento do goberno brit\u00e1nico de non facer \"nada que suxira parcialidade a unha secci\u00f3n da comunidade\" e a mellora da relaci\u00f3n entre o Ex\u00e9rcito e a poboaci\u00f3n local despois da asistencia do Ex\u00e9rcito con axuda en caso de inundaci\u00f3n en agosto de 1970, a batalla de Falls e unha situaci\u00f3n que foi descrita nese momento como \"sectaria inflamada, que est\u00e1 a ser explotada deliberadamente polo IRA e outros extremistas\", o que significa que as relaci\u00f3ns entre a poboaci\u00f3n cat\u00f3lica e o ex\u00e9rcito brit\u00e1nico se deterioraron rapidamente.\nDende 1970 ata 1972 produciuse unha explosi\u00f3n de violencia pol\u00edtica en Irlanda do Norte. A violencia chegou ao seu punto m\u00e1ximo en 1972, cando case cincocentas persoas, algo m\u00e1is da metade delas civ\u00eds, perderon a vida, no que foi o peor ano de todo o conflito.\nA finais de 1971, hab\u00eda 29 barricadas en Derry, bloqueando o acceso ao que se co\u00f1ec\u00eda como Free Derry; 16 delas eran intransitables mesmo para os veh\u00edculos blindados dunha tonelada do ex\u00e9rcito brit\u00e1nico. Moitas das \"\u00e1reas prohibidas\" nacionalistas ou republicanas estaban controladas por unha das d\u00faas facci\u00f3ns do ex\u00e9rcito republicano irland\u00e9s: o IRA Provisional e o IRA Oficial. Existen diferentes versi\u00f3ns de por que a violencia se intensificou neses anos.\nOs unionistas afirman que a raz\u00f3n principal foi a formaci\u00f3n do IRA Provisional e o IRA Oficial, particularmente o primeiro. Estes dous grupos form\u00e1ronse cando o IRA se dividiu nestas d\u00faas facci\u00f3ns. Mentres que o IRA anterior asumira a axitaci\u00f3n civil non violenta, o novo IRA Provisional estaba decidido a emprender unha \"loita armada\" contra o dominio brit\u00e1nico en Irlanda do Norte. O novo IRA estaba disposto a asumir o papel de \"defensores da comunidade cat\u00f3lica\", en lugar de procurar a unidade ecum\u00e9nica da clase traballadora en ambas as comunidades.\nOs nacionalistas sinalan unha serie de eventos nestes anos para explicar o aumento da violencia. Un deses incidentes foi a batalla de Falls en xullo de 1970, cando 3000 soldados impuxeron un toque de queda na \u00e1rea nacionalista de Lower Falls de Belfast, disparando m\u00e1is de 1500 roldas de munici\u00f3ns en tiroteos co IRA Oficial e matando catro persoas. Outra foi a introduci\u00f3n do internamento sen xu\u00edzo en 1971 (de 350 detidos iniciais, ning\u00fan era protestante). Ademais, debido \u00e1 pouca intelixencia, moi poucos dos internos eran en realidade activistas republicanos nese momento; por\u00e9n, alg\u00fans internos radicaliz\u00e1ronse cada vez m\u00e1is como resultado das s\u00faas experiencias.\n\u00abDomingo sanguento\u00bb.\nUn terceiro suceso, o \u00abDomingo sanguento\u00bb, foi a morte a tiros de trece civ\u00eds desarmados a mans do ex\u00e9rcito brit\u00e1nico nun mitin proscrito contra o internamento en Derry o 30 de xaneiro de 1972 (un d\u00e9cimo cuarto home morreu por mor das s\u00faas feridas uns meses despois) mentres outros m\u00e1is de catorce civ\u00eds resultaron feridos. A marcha fora organizada pola Asociaci\u00f3n polos dereitos civ\u00eds de Irlanda do Norte (NICRA). Os soldados involucrados eran membros do 1.\u00ba Batall\u00f3n, Rexemento de Paracaidistas, tam\u00e9n co\u00f1ecido como \u00ab1 Para\u00bb.\nEste foi un dos sucesos m\u00e1is destacados que aconteceron durante o conflito de Irlanda do Norte, xa que se rexistrou como o maior n\u00famero de civ\u00eds asasinados nun s\u00f3 incidente de disparos durante \"The Troubles\", a\u00ednda que en xeral morreron m\u00e1is no atentado de Omagh en 1998.\nO \u00abDomingo sanguento\u00bb aumentou en gran medida a hostilidade dos cat\u00f3licos e os nacionalistas irlandeses contra o ex\u00e9rcito e o goberno brit\u00e1nico, \u00e1 vez que aumentou significativamente as tensi\u00f3ns durante o conflito norteirland\u00e9s. Como resultado, o IRA Provisional obtivo m\u00e1is apoio, especialmente co aumento do n\u00famero de recrutas nas \u00e1reas locais.\nDespois da introduci\u00f3n do internamento, houbo numerosos enfrontamentos armados entre o ex\u00e9rcito brit\u00e1nico e o IRA Provisional e Oficial. Entre 1971 e 1975, 1981 persoas foron internadas; 1874 eran cat\u00f3licos ou republicanos, mientras que 107 eran protestantes/unionistas. Houbo denuncias xeneralizadas de abuso e mesmo tortura de detidos, e en 1972, as \u00abcinco t\u00e9cnicas\u00bb empregadas pola polic\u00eda e o ex\u00e9rcito para o interrogatorio consider\u00e1ronse ilegais despois dunha investigaci\u00f3n do goberno brit\u00e1nico.\nO IRA Provisional, co\u00f1ecido como \u00abProvos\u00bb, procurou establecerse como o defensor da comunidade nacionalista. O IRA Oficial (OIRA) comezou a s\u00faa propia campa\u00f1a armada en reacci\u00f3n \u00e1 violencia en curso. A campa\u00f1a ofensiva do IRA Provisional comezou a principios de 1971 cando o Consello do Ex\u00e9rcito sancionou os ataques contra o Ex\u00e9rcito brit\u00e1nico.\nEn 1972, o IRA Provisional matou aproximadamente 100 membros das forzas de seguridade, feriu outros 500 e levou a cabo aproximadamente 1300 bombardeos, principalmente contra obxectivos comerciais que consideraban \u00abeconom\u00eda artificial\u00bb. A campa\u00f1a de bombardeos matou moitos civ\u00eds, especialmente o 21 de xullo (\u00abVenres Sanguento\u00bb), cando se dispararon 22 bombas no centro de Belfast, que mataron sete civ\u00eds e dous soldados. O mesmo ano, o IRA Oficial matou ducias de soldados e feriu varios m\u00e1is, principalmente a trav\u00e9s de ataques con armas de fogo, segundo a base de datos Sutton do proxecto CAIN. O IRA Oficial suspendeu a s\u00faa campa\u00f1a en maio de 1972.\nAs concentraci\u00f3ns de tropas brit\u00e1nicas alcanzaron o seu punto m\u00e1ximo en 20:1000 da poboaci\u00f3n civil, a proporci\u00f3n m\u00e1is alta atopada na historia da guerra de contrainsurxencia, m\u00e1is alta que a alcanzada durante a Emerxencia Malaia/Guerra de Liberaci\u00f3n Nacional Antibrit\u00e1nica, \u00e1 cal o conflito \u00e9 frecuentemente comparada. A Operaci\u00f3n Motorman, a operaci\u00f3n militar para a ondada, foi a maior operaci\u00f3n militar en Irlanda dende a Guerra de Independencia de Irlanda. En total, estiveron involucradas case 22\u00a0000 forzas brit\u00e1nicas. Nos d\u00edas previos ao 31 de xullo, ao redor de 4000 tropas adicionais foron levadas a Irlanda do Norte.\nA pesar dun alto o fogo temporal en 1972 e as conversas con funcionarios brit\u00e1nicos, os Provisionais estaban decididos a continuar a s\u00faa campa\u00f1a ata logra a unificaci\u00f3n de Irlanda. O goberno do Reino Unido, crendo que a administraci\u00f3n de Irlanda do Norte era incapaz de conter a situaci\u00f3n de seguridade, tratou de asumir o control da lei e a orde al\u00ed. Como isto era inaceptable para o Goberno de Irlanda do Norte, o goberno brit\u00e1nico impulsou a lexislaci\u00f3n de emerxencia, a Lei de Irlanda do Norte (Provisi\u00f3ns Temporais, 1972), que suspendeu o parlamento e o goberno de Stormont controlados polos unionistas e introduciu o \u00abgoberno directo\u00bb de Londres. A regra directa foi inicialmente pensada como unha medida a curto prazo; a estratexia a medio prazo era restaurar o autogoberno en Irlanda do Norte sobre unha base que fose aceptable tanto para os unionistas como para os nacionalistas. Con todo, o acordo resultou dif\u00edcil de acadar e \"The Troubles\" continuaron durante os anos setenta, oitenta e noventa nun contexto de punto morto pol\u00edtico. A existencia de \u00ab\u00e1reas prohibidas\u00bb en Belfast e Derry foi un desaf\u00edo \u00e1 autoridade do goberno brit\u00e1nico en Irlanda do Norte, e o ex\u00e9rcito brit\u00e1nico demoleu as barricadas e restableceu o control sobre as \u00e1reas na Operaci\u00f3n Motorman o 31 de xullo de 1972.\nAcordo de Sunningdale e folgas de fame.\nEn xu\u00f1o de 1973, trala publicaci\u00f3n dun libro branco brit\u00e1nico e un referendo sobre o estado de Irlanda do Norte en marzo, estableceuse un novo \u00f3rgano parlamentario, a Asemblea de Irlanda do Norte. As elecci\u00f3ns celebr\u00e1ronse o 28 de xu\u00f1o. En outubro de 1973, os principais partidos nacionalistas e unionistas, xunto cos gobernos brit\u00e1nico e irland\u00e9s, negociaron o Acordo de Sunningdale, que ti\u00f1a a intenci\u00f3n de producir un acordo pol\u00edtico dentro de Irlanda do Norte, mais cunha chamada \u00abdimensi\u00f3n irlandesa\u00bb que involucraba a Rep\u00fablica. O acordo prev\u00eda a \u00abrepartici\u00f3n do poder\u00bb, a creaci\u00f3n dun executivo que contase tanto con unionistas como con nacionalistas, e un Consello de Irlanda, un \u00f3rgano composto por ministros de Irlanda do Norte e da Rep\u00fablica, dese\u00f1ado para fomentar a cooperaci\u00f3n transfronteiriza. As similitudes entre o Acordo de Sunningdale e o Acordo de Belfast de 1998 fixeron que alg\u00fans comentaristas caracterizasen este \u00faltimo como \u00abo Sunningdale para estudantes lentos\u00bb. Esta afirmaci\u00f3n foi criticada polos politic\u00f3logos, un dos cales declarou que \"...hai diferenzas significativas entre eles [Sunningdale e Belfast], tanto en termos de contido como das circunstancias que rodearon a s\u00faa negociaci\u00f3n, posta en marcha e operaci\u00f3n\".\nOs unionistas divid\u00edronse sobre Sunningdale, ao que tam\u00e9n se opuxo o IRA, que segu\u00eda a ter como obxectivo a fin da existencia de Irlanda do Norte como parte do Reino Unido. Moitos sindicalistas opux\u00e9ronse ao concepto de compartir o poder, argumentando que non era factible compartir o poder con aqueles (nacionalistas) que buscaban a destruci\u00f3n do estado. Non obstante, quizais foi m\u00e1is importante a oposici\u00f3n sindicalista \u00e1 \u00abdimensi\u00f3n irlandesa\u00bb e ao Consello de Irlanda, que se percibiu como un parlamento en espera de toda Irlanda. As declaraci\u00f3ns dun novo concelleiro do SDLP, Hugh Logue, ante un p\u00fablico no Trinity College de Dubl\u00edn de que Sunningdale era a ferramenta \"pola cal os unionistas ser\u00e1n enviados a unha Irlanda unida\" tam\u00e9n danaron as posibilidades dun importante apoio sindical ao acordo. En xaneiro de 1974, Brian Faulkner foi deposto por pouco como l\u00edder do Partido Unionista do Ulster (UUP) e substitu\u00eddo por Harry West. As elecci\u00f3ns xerais do Reino Unido en febreiro de 1974 deron aos sindicalistas anti-Sunningdale a oportunidade de probar a opini\u00f3n sindical coa lema \"Dubl\u00edn est\u00e1 a s\u00f3 un Sunningdale de distancia\", e o resultado galvanizou o seu apoio: ga\u00f1aron 11 dos 12 escanos, ga\u00f1ando o 58% da votaci\u00f3n coa maior\u00eda do resto indo a nacionalistas e sindicalistas a prol de Sunningdale.\nCon todo, en \u00faltima instancia, o Acordo de Sunningdale foi derrubado por unha acci\u00f3n masiva por parte de paramilitares unionistas (principalmente a Asociaci\u00f3n de Defensa do Ulster, nese momento con m\u00e1is de 20\u00a0000 membros) e traballadores, que formaron o Consello de Traballadores do Ulster (UWC, Ulster Workers' Council). Organizaron unha folga xeral, a folga do Consello de Traballadores do Ulster. Isto restrinxiu severamente Irlanda do Norte e cortou servizos esenciais como a auga e a electricidade. Os nacionalistas argumentan que o Goberno brit\u00e1nico non fixo o suficiente para romper esta folga e defender a iniciativa de Sunningdale. Hai evidencia de que a folga foi alentada polo MI5 como parte da s\u00faa campa\u00f1a para \"desorientar\" ao goberno do primeiro ministro brit\u00e1nico Harold Wilson. Ante tal oposici\u00f3n, o sindicalistas a favor de Sunningdale renunciaron ao goberno de poder compartido e o novo r\u00e9xime colapsou. Tres d\u00edas despois da folga do UWC, o 17 de maio de 1974, dous equipos de UVF das brigadas de Belfast e Mid-Ulster detonaron tres coches bomba sen aviso previo no centro da cidade de Dubl\u00edn durante a hora punta do venres pola noite, resultando en 26 mortos e preto de 300 feridos. Noventa minutos despois, un cuarto coche bomba explotou en Monaghan, matando outras sete persoas. Ningu\u00e9n foi condenado por estes ataques, que foron o ataque m\u00e1is mortal na historia de \"The Troubles\".\nProposta de independencia de Irlanda do Norte.\nHarold Wilson reuniuse en segredo co IRA en 1971 mentres era l\u00edder da oposici\u00f3n; o seu goberno a finais de 1974 e principios de 1975 reuniuse novamente co IRA para negociar un cesamento do fogo. Durante as reuni\u00f3ns, as partes discutiron a posibilidade da retirada brit\u00e1nica dunha Irlanda do Norte independente. O fracaso de Sunningdale levou \u00e1 seria consideraci\u00f3n en Londres, ata novembro de 1975, da independencia norteirlandesa. Se se producise a retirada \u2014que Wilson apoiou mais \u00e1 que outros, como James Callaghan, se opuxeron\u2014 a rexi\u00f3n converter\u00edase nun Dominio separado da Commonwealth brit\u00e1nica.\nAs negociaci\u00f3ns brit\u00e1nicas cunha organizaci\u00f3n ilegal anoxaron o goberno irland\u00e9s. Non co\u00f1ec\u00eda os seus procedementos, mais tem\u00eda que os brit\u00e1nicos estivesen a considerar abandonar Irlanda do Norte. O ministro de Relaci\u00f3ns Exteriores, Garret FitzGerald, discutiu nun memor\u00e1ndum de xu\u00f1o de 1975 as posibilidades dunha retirada e independencia ordenadas, a repartici\u00f3n da illa ou o colapso de Irlanda do Norte na guerra civil e a anarqu\u00eda. O memor\u00e1ndum prefer\u00eda unha independencia negociada como o mellor do tres \"peores escenarios\", mais conclu\u00edu que o goberno irland\u00e9s pod\u00eda facer pouco.\nO goberno irland\u00e9s xa non lograra evitar que o IRA incendiase a embaixada brit\u00e1nica en 1972. Cr\u00eda que non pod\u00eda ampliar o pequeno ex\u00e9rcito do pa\u00eds de 12 500 homes sen consecuencias negativas. Unha guerra civil en Irlanda do Norte causar\u00eda moitas mortes e graves consecuencias para a Rep\u00fablica, xa que o p\u00fablico esixir\u00eda que intervi\u00f1ese para protexer os nacionalistas. FitzGerald advertiu a Callaghan que o feito de non intervir, a pesar da incapacidade de Irlanda para facelo, \"ameazar\u00eda o goberno democr\u00e1tico na Rep\u00fablica\", o que \u00e1 s\u00faa vez puxo en perigo a seguridade brit\u00e1nica e europea contra os comunistas e outras naci\u00f3ns estranxeiras.\nO goberno irland\u00e9s tem\u00eda tanto as consecuencias dunha Irlanda do Norte independente que FitzGerald se negou a pedir aos brit\u00e1nicos que non se retirasen \u2014xa que tem\u00eda que discutir abertamente o tema puidese permitir que os brit\u00e1nicos procedesen\u2014 e outros membros do goberno opux\u00e9ronse ao gabinete irland\u00e9s mesmo discutindo o que FitzGerald chamou un \"escenario da fin do mundo\". Escribiu en 2006 que \"nin ent\u00f3n nin dende ent\u00f3n a opini\u00f3n p\u00fablica en Irlanda se deu de conta de que preto do desastre estivo a nosa illa durante os \u00faltimos dous anos da presidencia de Harold Wilson\".\nMediados da d\u00e9cada de 1970.\nMerlyn Rees, Secretaria de Estado para Irlanda do Norte, levantou a prohibici\u00f3n da UVF en abril de 1974. En decembro, un mes despois dos atentados nun pub de Birmingham que mataron 21 persoas, o IRA declarou un alto o fogo; isto teoricamente durar\u00eda a maior parte do ano seguinte. A pesar do cesamento do fogo, os asasinatos sectarios intensific\u00e1ronse en 1975, e xunto coas disputas internas entre grupos paramilitares rivais converteron 1975 nun dos \"anos m\u00e1is sanguentos do conflito\".\nO 31 de xullo de 1975 en Buskhill, nos arredores de Newry, a popular banda de cabar\u00e9 irland\u00e9s The Miami Showband regresaba \u00e1 s\u00faa casa en Dubl\u00edn despois dun concerto en Banbridge cando foi emboscada por homes armados da Brigada UVF Mid-Ulster que vest\u00edan uniformes do ex\u00e9rcito brit\u00e1nico nun falso posto de control militar na estrada principal A1. Tres dos membros da banda, dous cat\u00f3licos e un protestante, foron asasinados a tiros, mentres que dous dos homes da UVF morreron cando a bomba que cargaran no minib\u00fas da banda detonou prematuramente. O seguinte xaneiro, once traballadores protestantes foron asasinados a tiros en Kingsmill, South Armagh, despois de que unha banda republicana armada lles ordenou baixaren do autob\u00fas, que se autodenominu Forza de Acci\u00f3n Republicana de South Armagh. Un home sobreviviu a pesar de recibir 18 disparos, mais houbo dez mortos. Segundo os informes, estes asasinatos foron en represalia por un ataque unionista de dobre disparo contra as familias Reavey e O'Dowd a noite anterior.\nA violencia continuou durante o resto da d\u00e9cada de 1970. O goberno brit\u00e1nico restableceu a prohibici\u00f3n contra a UVF en outubro de 1975, convert\u00e9ndoa novamente nunha organizaci\u00f3n ilegal. Cando o cesamento do fogo provisional do IRA de decembro de 1974 terminou a principios de 1976 e volveu \u00e1 violencia, perdera a esperanza de sentir a principios da d\u00e9cada de 1970 que poder\u00eda forzar unha r\u00e1pida retirada brit\u00e1nica de Irlanda do Norte, e no seu lugar desenvolveu unha estratexia co\u00f1ecida como a \u00abGuerra Longa\u00bb, que involucrou unha campa\u00f1a de violencia menos intensa pero m\u00e1is sustentada que poder\u00eda continuar indefinidamente. Non obstante, o cesamento do fogo oficial da IRA de 1972 converteuse en permanente, e o movemento \u00aboficial\u00bb eventualmente converteuse no Partido dos Traballadores, que rexeitou a violencia por completo. Con todo, unha escisi\u00f3n dos \u00abOficiais\u00bb, o Ex\u00e9rcito Irland\u00e9s de Liberaci\u00f3n Nacional, continuou unha campa\u00f1a de violencia en 1974.\nFinal da d\u00e9cada de 1970.\nA finais da d\u00e9cada de 1970, o cansazo da guerra era visible en ambas as comunidades. Un sinal disto foi a formaci\u00f3n dun grupo co\u00f1ecido como \u00abPeace People\u00bb, que ga\u00f1ou o Premio Nobel da Paz en 1976. \u00abPeace People\u00bb organizou grandes manifestaci\u00f3ns pedindo o fin da violencia paramilitar. Con todo, a s\u00faa campa\u00f1a perdeu impulso despois de apelar \u00e1 comunidade nacionalista para que proporcionase informaci\u00f3n sobre o IRA \u00e1s forzas de seguridade.\nA d\u00e9cada rematou cun dobre ataque da IRA contra os brit\u00e1nicos. O 27 de agosto de 1979, Lord Mountbatten, mentres estaba de vacaci\u00f3ns en Mullaghmore, condado de Sligo, foi asasinado por unha bomba colocada a bordo do seu barco. Outras tres persoas tam\u00e9n foron asasinadas: Lady Brabourne, a anci\u00e1 nai do xenro de Mountbatten; e dous adolescentes, un neto de Mountbatten e un barqueiro local. Ese mesmo d\u00eda, dezaoito soldados brit\u00e1nicos, na s\u00faa maior\u00eda membros do Rexemento de Paracaidistas, foron asasinados por d\u00faas bombas controladas a distancia na emboscada de Warrenpoint, no condado de Down.\nOs sucesivos gobernos brit\u00e1nicos, ao non lograren un acordo pol\u00edtico, tentaron \u00abnormalizar\u00bb Irlanda do Norte. Alg\u00fans dos aspectos inclu\u00edan a eliminaci\u00f3n da internaci\u00f3n sen xu\u00edzo e a eliminaci\u00f3n do status pol\u00edtico dos prisioneiros paramilitares. A partir de 1972, os paramilitares foron xulgados nos Diplock courts sen xurado para evitar a intimidaci\u00f3n dos xurados. En caso de condena, ti\u00f1an que ser tratados como delincuentes com\u00fans. A resistencia a esta pol\u00edtica entre os presos republicanos levou a m\u00e1is de 500 deles na prisi\u00f3n do Labirinto a iniciar as protestas \u00abxerais\u00bb e \u00absucias\u00bb. As s\u00faas protestas culminaron nas folgas de fame en 1980 e 1981, dirixidas \u00e1 restauraci\u00f3n do status pol\u00edtico, as\u00ed como a outras concesi\u00f3ns.\nD\u00e9cada de 1980.\nNa folga de fame irlandesa de 1981, morreron de fame dez prisioneiros republicanos (sete do IRA Provisional e tres do INLA). O primeiro folguista de fame falecido, Bobby Sands, foi elixido para o Parlamento como un Anti-H-Block, do mesmo xeito que o seu axente electoral Owen Carron despois da morte de Sands. As folgas de fame resoaron entre moitos nacionalistas; m\u00e1is de 100\u00a0000 persoas asistiron \u00e1 misa f\u00fanebre de Sands no oeste de Belfast e miles asistiron \u00e1s dos outros folguistas. Dende unha perspectiva republicana irlandesa, estes eventos serviron para demostrar o potencial dunha estratexia pol\u00edtica e electoral.\nA partir das folgas de fame, o Sinn F\u00e9in, que se converteu no brazo pol\u00edtico do IRA Provisional, comezou a participar nas elecci\u00f3ns por primeira vez tanto en Irlanda do Norte (como abstencionistas) como na Rep\u00fablica. En 1986, o Sinn F\u00e9in reco\u00f1eceu a lexitimidade do D\u00e1il irland\u00e9s, o que provocou que un pequeno grupo de membros se separase e formase o Sinn F\u00e9in Republicano.\nA \u00abGuerra Longa\u00bb do IRA foi impulsada polas grandes doaz\u00f3ns de armas de Libia na d\u00e9cada de 1980 debido \u00e1 ira de Muamar al-Qadafi contra a primeira ministra brit\u00e1nica, Margaret Thatcher, por colaborar no bombardeo de Tr\u00edpoli por parte do goberno estadounidense de Ronald Reagan en que faleceu unha filla de Qadafi. Ademais, recibiu di\u00f1eiro de partisanos a prol do IRA nos Estados Unidos e noutras partes da di\u00e1spora irlandesa.\nEn 1982, o IRA bombardeou cerimonias militares en Hyde Park e Regent's Park de Londres, matando catro soldados, sete membros da banda militar e sete cabalos. O INLA foi moi activo a principios e mediados da d\u00e9cada de 1980. En 1982, bombardeou unha discoteca en Ballykelly frecuentada por soldados brit\u00e1nicos f\u00f3ra de servizo, matando 11 soldados e seis civ\u00eds. Unha das acci\u00f3ns de m\u00e1is alto perfil do IRA neste per\u00edodo foi o bombardeo do hotel de Brighton o 12 de outubro de 1984, cando fixo estoupar unha bomba de 100 libras no Grand Brighton Hotel en Brighton, onde pol\u00edticos, inclu\u00edda Thatcher, se hospedaban por mor dunha conferencia do Partido Conservador. A bomba, que estoupou nas primeiras horas da ma\u00f1\u00e1, matou cinco persoas, inclu\u00eddo o deputado conservador Sir Anthony Berry e a esposa do xefe de goberno Whip John Wakeham, e outras trinta e catro resultaron feridas, inclu\u00eddo Wakeham, o secretario de Comercio e Industria, Norman Tebbit e a esposa de Tebbit, Margaret. Margaret Tebbit quedou paralizada permanentemente, mentres que as lesi\u00f3ns do seu esposo foron menos graves.\nO 28 de febreiro de 1985 en Newry, nove oficiais da RUC (sete protestantes e dous cat\u00f3licos) foron asasinados nun ataque con morteiro contra a estaci\u00f3n de polic\u00eda de Corry Square. O atentado plane\u00e1rono a Brigada do Sur de Armagh do IRA e unha unidade do IRA en Newry. Dispararon nove proxect\u00eds dende un morteiro de marca 10 que se aparafusou \u00e1 parte traseira dunha furgoneta Ford roubada en Crossmaglen. Oito proxect\u00eds superaron a estaci\u00f3n; o noveno golpeou un Portakabin que estaba a ser empregado como cantina. O 8 de maio de 1987, oito membros do IRA atacaron unha estaci\u00f3n da RUC en Loughgall mediante unha bomba e armas de fogo. Todos foron asasinados polo SAS, o maior n\u00famero de membros do IRA asasinados nun s\u00f3 incidente durante \"The Troubles\". O 8 de novembro de 1987, en Enniskillen, condado de Fermanagh, estoupou unha bomba de tempo do IRA Provisional durante unha cerimonia dominical en recordo polas v\u00edtimas da guerra da Commonwealth. A bomba estoupou nun cenotafio que estaba no coraz\u00f3n do desfile. Morreron once persoas (dez civ\u00eds, inclu\u00edda unha muller embarazada e un membro en funci\u00f3ns da RUC) e 63 resultaron feridas. O exdirector da escola, Ronnie Hill, resultou gravemente ferido no bombardeo e entrou en coma dous d\u00edas despois, permanecendo nesa condici\u00f3n durante m\u00e1is dunha d\u00e9cada ata a s\u00faa morte en decembro de 2000. O IRA finalmente desculpouse polo que alegou que fora un erro e que o seu obxectivo eran os soldados brit\u00e1nicos que desfilaban cara ao monumento. A unidade que levou a cabo o bombardeo disolveuse. Os paramilitares unionistas responderon ao bombardeo con ataques vingativos contra os cat\u00f3licos, na s\u00faa maior\u00eda civ\u00eds. Outra bomba fora plantada no pr\u00f3ximo Tullyhommon nunha conmemoraci\u00f3n paralela do Remembrance Day, mais non estoupou.\nEn marzo de 1988, o SAS asasinou a tiros tres voluntarios do IRA que estaban a planear un bombardeo nunha estaci\u00f3n de servizo Shell na avenida Winston Churchill en Xibraltar, no que se co\u00f1eceu como a Operaci\u00f3n Flavius. O seu funeral no cemiterio de Milltown en Belfast foi atacado por Michael Stone, un membro da UDA, que lanzou granadas mentres baixaban o cadaleito e disparou contra as persoas que o perseguiron. Stone matou tres persoas, inclu\u00eddo o voluntario do IRA Kevin Brady. Stone foi condenado a cadea perpetua o ano seguinte, mais foi liberado once anos despois polo Acordo do Venres Santo. Dous cabos do ex\u00e9rcito brit\u00e1nico, David Howes e Derek Wood, chegaron ao funeral de Brady en Andersonstown nun autom\u00f3bil e roupa civil, coas s\u00faas armas no seu autom\u00f3bil. Foron secuestrados e asasinados a tiros polo IRA. O caso co\u00f1eceuse como os \u00abasasinatos dos cabos\u00bb.\nNa d\u00e9cada de 1980, grupos paramilitares unionistas, inclu\u00eddos a Forza de Voluntarios do Ulster, a Asociaci\u00f3n de Defensa do Ulster e a Resistencia do Ulster, importaron armas e explosivos de Sur\u00e1frica. As armas obtidas divid\u00edronse entre os grupos, a\u00ednda que algunhas (como as granadas propulsadas por foguetes) apenas se empregaron. En 1987, a Organizaci\u00f3n pola Liberaci\u00f3n do Pobo Irland\u00e9s (IPLO), unhfa facci\u00f3n separatista do INLA, participou nunha sanguenta disputa contra o INLA que debilitou a s\u00faa presenza nalgunhas \u00e1reas. En 1992, a IPLO foi destru\u00edda polos Provisionais pola s\u00faa participaci\u00f3n no tr\u00e1fico de drogas, o que puxo fin \u00e1 disputa.\nD\u00e9cada de 1990.\nDende finais da d\u00e9cada de 1980, mentres o IRA continuaba a s\u00faa campa\u00f1a armada, o seu brazo pol\u00edtico, o Sinn F\u00e9in, dirixido dende 1983 por Gerry Adams, buscou un final negociado do conflito, a\u00ednda que Adams predixo con precisi\u00f3n que este ser\u00eda un proceso moi longo, indicando que a guerra durar\u00eda outros 20 anos. Dirixiu conversas abertas con John Hume, o l\u00edder do SDLP, e conversas secretas con funcionarios do goberno. Os unionistas tam\u00e9n participaron en conversas f\u00f3ra de escena para p\u00f3r fin \u00e1 violencia, conect\u00e1ndose cos gobernos brit\u00e1nico e irland\u00e9s a trav\u00e9s do clero protestante, en particular o ministro presbiteriano, o reverendo Roy Magee e o arcebispo anglicano Robin Eames.\nCando un equipo de televisi\u00f3n franc\u00e9s filmou o IRA nun campo de adestramento en Donegal, entrevistouse a un representante do Persoal da Sede Xeral do IRA. Dixo que o IRA \"acabar\u00eda coa vontade pol\u00edtica do goberno brit\u00e1nico de permanecer en Irlanda\".\nEscalada no sur de Armagh.\nO Provisional IRA South Armagh Brigade convertera a aldea rural de Crossmaglen na s\u00faa fortaleza dende a d\u00e9cada de 1970. As aldeas circundantes de Silverbridge, Cullyhanna, Cullaville, Forkhill, Jonesborough e Creggan tam\u00e9n foron basti\u00f3ns do IRA. En febreiro de 1978, un helic\u00f3ptero Gazelle do ex\u00e9rcito brit\u00e1nico foi derrubado preto de Silverbridge, matando o tenente coronel do ex\u00e9rcito brit\u00e1nico Ian Corden-Lloyd.\nNa d\u00e9cada de 1990, o IRA ideou un novo plan para restrinxir as patrullas a p\u00e9 do ex\u00e9rcito brit\u00e1nico preto de Crossmaglen. Estableceron dous equipos de francotiradores que atacasen patrullas do ex\u00e9rcito brit\u00e1nico e da RUC. Polo xeral, disparaban dende un veh\u00edculo blindado improvisado cun rifle de francotirador M82 calibre .50 BMG. Coloc\u00e1ronse carteis arredor do sur de Armagh que dic\u00edan \"Sniper at Work\" (\u00abfrancotirador traballando\u00bb). Os francotiradores mataron un total de nove membros das forzas de seguridade: sete soldados e dous axentes. O \u00faltimo que foi asasinado antes do Acordo do Venres Santo foi un soldado brit\u00e1nico, o bombardier Steven Restorick.\nO IRA desenvolvera a capacidade de atacar helic\u00f3pteros no sur de Armagh e noutros lugares dende a d\u00e9cada de 1980, inclu\u00eddo o derrubamento doutro Gazelle en 1990 que sobrevoaba a fronteira entre Tyrone e Monaghan; non houbo v\u00edtimas mortais nese incidente.\nOutro incidente que involucrou helic\u00f3pteros brit\u00e1nicos no sur de Armagh foi a batalla de Newry Road en setembro de 1993. Outros dous helic\u00f3pteros, un British Army Lynx e un Royal Air Force Puma foron derrubados por fogo de morteiro improvisado en 1994. O IRA estableceu postos de control no sur de Armagh durante este per\u00edodo, sen oposici\u00f3n polas forzas de seguridade.\nAtaque de morteiro en Downing Street.\nO 7 de febreiro de 1991, o IRA intentou asasinar o primeiro ministro John Major e o seu gabinete de guerra lanzando un morteiro contra o 10 Downing Street mentres se reun\u00edan para discutir sobre a Guerra do Golfo. O atentado causou catro feridos, dous deles polic\u00edas, mentres que o primeiro ministro e todo o gabinete de guerra resultaron ilesos.\nPrimeiro cesamento do fogo.\nDespois dun per\u00edodo prolongado de manobras pol\u00edticas de fondo, durante o que houbo atentados como o do edificio do Baltic Exchange e do Bishopsgate en Londres, tanto os grupos paramilitares unionistas como os republicanos declararon o alto o fogo en 1994. O ano previo fora particularmente tenso, marcado por atrocidades. A UDA e a UVF intensificaron os seus ataques e o IRA respondeu co atentado de Shankill Road en outubro de 1993, que ti\u00f1a como obxectivo asasinar os l\u00edderes da UDA; por\u00e9n, matou oito compradores civ\u00eds protestantes e un membro da UDA de baixo rango, as\u00ed como un dos perpetradores, que morreu cando a bomba estoupou prematuramente. A UDA tomou represalias con tiroteos masivos en \u00e1reas nacionalistas como Greysteel e Castlerock. Doce persoas foron asasinadas en Greysteel e Castlerock, das que dez eran cat\u00f3licas.\nO 16 de xu\u00f1o de 1994, xusto antes do alto o fogo, o Ex\u00e9rcito de Liberaci\u00f3n Nacional irland\u00e9s matou un membro da UVF nun ataque con armas de fogo en Shankill Road. En represalia, tres d\u00edas despois, a UVF matou seis civ\u00eds nun tiroteo nun pub en Loughinisland, no condado de Down. O IRA, no mes anterior ao alto o fogo, matou catro paramilitares unionistas de alto rango, tres da UDA e un da UVF. O 31 de agosto de 1994, o IRA declarou o cesamento do fogo. Os paramilitares unionistas, unidos temporalmente no \"Comando Militar Leal Combinado\", corresponderon seis semanas despois. A\u00ednda que os cesamentos da violencia fallaron a curto prazo, marcaron un final efectivo \u00e1 violencia pol\u00edtica a grande escala, xa que achandaron o cami\u00f1o para o alto o fogo final.\nEn 1995, os Estados Unidos nomearon a George J. Mitchell como Enviado Especial para Irlanda do Norte. Mitchell foi reco\u00f1ecido como algo m\u00e1is que un enviado simb\u00f3lico e como representante dun presidente (Bill Clinton) cun profundo interese nos eventos. Os gobernos brit\u00e1nico e irland\u00e9s acordaron que Mitchell presidise unha comisi\u00f3n internacional sobre desarmamento de grupos paramilitares.\nSegundo cesamento do fogo.\nO 9 de febreiro de 1996, menos de dous anos despois da declaraci\u00f3n do alto o fogo, o IRA crebouno co atentado a Docklands en Canary Wharf en Londres, que matou d\u00faas persoas, feriu outras 39 e causou 85 mill\u00f3ns de libras en danos ao centro financeiro da cidade. O Sinn F\u00e9in culpou do fracaso do alto o fogo \u00e1 negativa do Goberno brit\u00e1nico a comezar as negociaci\u00f3ns con todos os partidos ata que o IRA desmantelase as s\u00faas armas.\nAo ataque segu\u00edrono outros m\u00e1is, especialmente o atentado de Manchester de 1996, que destru\u00edu unha grande \u00e1rea do centro da cidade o 15 de xu\u00f1o. Foi o maior ataque con bomba en Gran Breta\u00f1a dende a segunda guerra mundial. A\u00ednda que non houbo v\u00edtimas mortais debido a unha advertencia telef\u00f3nica previa e \u00e1 r\u00e1pida resposta dos servizos de emerxencia, m\u00e1is de 200 persoas resultaron feridas, moitas delas f\u00f3ra do cord\u00f3n establecido. O dano causado pola explosi\u00f3n estimouse en 411 mill\u00f3ns de libras. O bombardier Stephen Restorick, o \u00faltimo soldado brit\u00e1nico asasinado durante \"The Troubles\", morreu tiroteado nun posto de control en Green Road preto de Bessbrook o 12 de febreiro de 1997 por un francotirador do IRA de South Armagh.\nO IRA restableceu o cesamento do fogo en xullo de 1997, xa que as negociaci\u00f3ns para o documento que se co\u00f1eceu como o \u00abAcordo do Venres Santo\u00bb comezaron sen o Sinn F\u00e9in. En setembro do mesmo ano, o Sinn F\u00e9in asinou os Principios Mitchell e foron admitidos nas conversas. A UVF foi a primeira agrupaci\u00f3n paramilitar que se separou como resultado do alto o fogo, xerando a Forza Voluntaria Lealista (LVF) en 1996. En decembro de 1997, o INLA asasinou o l\u00edder da LVF Billy Wright, o que provocou unha serie de asasinatos como represalia por parte de grupos unionistas. Un grupo separouse do IRA Provisional e formou o IRA Aut\u00e9ntico (RIRA, Real IRA).\nEn agosto de 1998, unha bomba do IRA Aut\u00e9ntico matou en Omagh 29 civ\u00eds. Este atentado para moitos que anteriormente apoiaran as s\u00faas campa\u00f1as desacreditou os \"republicanos disidentes\". Convert\u00e9ronse en pequenos grupos con pouca influencia, pero a\u00ednda capaces de violencia.\nO INLA tam\u00e9n declarou un alto o fogo despois do Acordo de Belfast de 1998. A partir de ent\u00f3n, a maior\u00eda da violencia paramilitar dirixiuse \u00e1s s\u00faas \"propias\" comunidades e a outras facci\u00f3ns dentro das s\u00faas organizaci\u00f3ns. A UDA, por exemplo, enfrontouse cos unionistas da UVF en d\u00faas ocasi\u00f3ns dende 2000. Houbo loitas internas polo poder entre os \"comandantes de brigada\" e a participaci\u00f3n no crime organizado.\nMembros do IRA Provisional foron acusados ou condenados por participar, entre outros, nos asasinatos de Robert McCartney, Matthew Burns, James Curran e Andrew Kearney.\nO proceso pol\u00edtico.\nDespois do alto o fogo, comezaron as conversas entre os principais partidos pol\u00edticos en Irlanda do Norte para establecer un acordo pol\u00edtico. Estas conversas conduciron ao \u00abAcordo do Venres Santo\u00bb de 1998. Este Acordo restaurou o autogoberno en Irlanda do Norte sobre a base do \"poder compartido\". En 1999, estableceuse un executivo formado polos catro partidos principais, inclu\u00eddo o Sinn F\u00e9in. Outros cambios importantes inclu\u00edron a reforma da RUC, rebautizada como o Servizo de Polic\u00eda de Irlanda do Norte, que deb\u00eda recrutar polo menos unha cota do 50% de cat\u00f3licos durante dez anos, e a eliminaci\u00f3n dos Diplock courts segundo a Acta de Xustiza e Seguridade de Irlanda do Norte de 2007.\nTam\u00e9n comezou un proceso de normalizaci\u00f3n de seguridade como parte do tratado, que comprend\u00eda o peche progresivo de cuarteis do ex\u00e9rcito brit\u00e1nico, torres de observaci\u00f3n da fronteira e a retirada de todas as forzas que participaban na Operaci\u00f3n Banner, inclu\u00eddos os batall\u00f3ns residentes do Real Rexemento Irland\u00e9s, que foi substitu\u00eddo por unha brigada de infantar\u00eda, despregada en dez lugares de Irlanda do Norte pero sen ning\u00fan papel operativo na provincia.\nO Executivo e a Asemblea de poder compartido foron suspendidas en 2002, cando os sindicalistas se retiraron despois do \"Stormontgate\", unha controversia sobre as acusaci\u00f3ns dunha rede de esp\u00edas do IRA que operaba en Stormont. Houbo tensi\u00f3ns sobre o fracaso do IRA Provisional para desarmarse completamente e suficientemente r\u00e1pido. O desmantelamento do IRA completouse en setembro de 2005 coa satisfacci\u00f3n da maior\u00eda das partes.\nUnha caracter\u00edstica da pol\u00edtica de Irlanda do Norte dende o Acordo foi a desaparici\u00f3n en termos electorais de partidos como o Partido Socialdem\u00f3crata e Laborista (SDLP) e o Partido Unionista do Ulster (UUP), en favor de partidos rivais como o Sinn F\u00e9in e o DUP. Do mesmo xeito, a\u00ednda que a violencia pol\u00edtica se reduciu en gran medida, non desapareceu a animosidade sectaria. As \u00e1reas residenciais est\u00e1n m\u00e1is segregadas entre os nacionalistas cat\u00f3licos e os unionistas protestantes que nunca. Polo tanto, o progreso cara \u00e1 restauraci\u00f3n das instituci\u00f3ns de poder compartido foi lento e tortuoso. O 8 de maio de 2007, o goberno delegado regresou a Irlanda do Norte. O l\u00edder do DUP Ian Paisley e Martin McGuinness do Sinn F\u00e9in asumiron os cargos de Primeiro Ministro e Viceprimeiro Ministro, respectivamente.\nPresente.\nDende o final do conflito, varias facci\u00f3ns disidentes do antigo IRA pretenderon facer fracasar o proceso de paz con ataques espor\u00e1dicos en Irlanda do Norte. En marzo de 2009, dous soldados brit\u00e1nicos foron asasinados con armas autom\u00e1ticas nun ataque ao cuartel militar de Massereene, \u00e1 altura de Antrim. O ataque foi reivindicado polo IRA Aut\u00e9ntico. 48 horas despois, un axente de polic\u00eda foi abatido a tiros na localidade de Craigavon no condado de Armagh. Nesta ocasi\u00f3n, o ataque foi reivindicado por outro grupo escindido do IRA, o IRA da Continuidade. En xaneiro de 2010, un polic\u00eda resultou gravemente ferido ao estoupar unha bomba lapa adherida ao seu veh\u00edculo. En xullo, mozos republicanos provocaron altercados violentos de importancia nas r\u00faas en distintos barrios de Belfast e noutras localidades da provincia, coincidindo coas celebraci\u00f3ns protestantes do 12 de xullo. O 4 de outubro estoupou un coche bomba nos arredores de Derry sen producir danos persoais. En abril de 2011 morreu un polic\u00eda en Omagh cando estoupou unha bomba lapa encostada ao seu veh\u00edculo. En canto ao bando unionista non se produciron actos de violencia terrorista nos \u00faltimos anos, a\u00ednda que contin\u00faan sen desarmarse por completo.\nEn xullo de 2012 os grupos disidentes m\u00e1is importantes do IRA contrarios \u00e1 paz, ao non acadaren o obxectivo principal de que Irlanda do Norte se unise a Irlanda do Sur e que toda a illa de Irlanda fose unha \u00fanica naci\u00f3n sen que te\u00f1a nada que ver o Reino Unido, anunciaron que se un\u00edan nun \u00fanico grupo co obxectivo de volver realizar diversas acci\u00f3ns co obxectivo de que a causa do IRA non se esquecese.\nO novo IRA est\u00e1 integrado polo Ex\u00e9rcito Republicano Irland\u00e9s Aut\u00e9ntico (IRA Aut\u00e9ntico, RIRA/rIRA ou True IRA; en ga\u00e9lico irland\u00e9s: F\u00edor-IRA) ou, segundo a s\u00faa propia denominaci\u00f3n \u00d3glaigh na h\u00c9ireann (Voluntarios de Irlanda) (RIRA), unha escisi\u00f3n do IRA Provisional (PIRA); a Acci\u00f3n Republicana contra as Drogas (RAAD), formada por excombatentes do PIRA que iniciaron unha batalla contra o narcotr\u00e1fico, sobre todo na cidade de Derry; e polas Facci\u00f3ns Republicanas Independentes, unha am\u00e1lgama de distintos grupos de combatentes cat\u00f3licos.\nEn 2015 tiveron lugar varios asasinatos aparentemente relacionados co conflito. O 5 de maio foi asasinado o ex dirixente do IRA Gerard Davison, abatido a tiros no sur de Belfast. O 13 de agosto do mesmo ano tam\u00e9n morreu tiroteado outro antigo dirixente do IRA, Kevin McGuigan, nun barrio cat\u00f3lico do leste de Belfast. Ning\u00fan grupo armado se atribu\u00edu a autor\u00eda destes actos.\nNa noite do 18 de abril de 2019 a xornalista Lyra McKee morreu tiroteada por disidentes republicanos en Derry.\nRepercusi\u00f3ns sociais.\nO impacto que tivo o conflito na xente com\u00fan de Irlanda do Norte comparouse co dos Blitz na xente de Londres. A tensi\u00f3n que resultou dos ataques con bombas, dos disturbios nas r\u00faas, dos puntos de control de seguridade e da presenza militar constante tiveron un efecto maior en nenos e adultos novos. Exist\u00eda ademais o temor de que os paramilitares locais inculcasen nas s\u00faas respectivas comunidades coas malleiras de castigo, os \"golpes\" e enfrontamentos impostos \u00e1s persoas por diversas presuntas infracci\u00f3ns.\nAdemais da violencia e da intimidaci\u00f3n, houbo desemprego cr\u00f3nico e unha grave escaseza de vivenda. Moitas persoas quedaron sen fogar como resultado da intimidaci\u00f3n ou da queima das s\u00faas casas e a reconstruci\u00f3n urbana tivo un papel na axitaci\u00f3n social. As familias de Belfast enfront\u00e1ronse a seren transferidas a novas propiedades estatais cando se demoleron distritos m\u00e1is vellos como Sailortown e Pound Loney. Segundo a traballadora social e escritora Sarah Nelson, este novo problema social de desamparo e desorientaci\u00f3n contribu\u00edu ao colapso do tecido normal da sociedade, permitindo que os paramilitares exercesen unha influencia moi forte nalg\u00fans distritos. O vandalismo tam\u00e9n foi un problema importante. Na d\u00e9cada de 1970, s\u00f3 en Belfast hab\u00eda 10\u00a0000 casas baleiras esnaquizadas. A maior\u00eda dos v\u00e1ndalos ti\u00f1a entre oito e trece anos.\nV\u00edtimas do conflito.\nSegundo o Arquivo de Conflitos en Internet (CAIN), como resultado do conflito foron asasinadas 3532 persoas entre 1969 e 2001. Delas, 3489 foron asasinadas antes de 1998. Segundo o libro \"Lost Lives\" (edici\u00f3n de 2006), as aasinadas foron 3720 persoas de 1966 a 2006, 3635 ata 1998. Hai informes de que 257 das v\u00edtimas eran menores de dezasete anos, o que representa o 7,2% de todo o total durante este per\u00edodo. Outros informes indican que un total de 274 menores de dezaoito anos foron asasinados durante o conflito.\nEn \"The Politics of Antagonism: Understanding Northern Ireland\", Brendan O'Leary e John McGarry sinalan que \"case o dous por cento da poboaci\u00f3n de Irlanda do Norte foi asasinada ou ferida pola violencia pol\u00edtica [...] Se se aplicase unha proporci\u00f3n equivalente en Gran Breta\u00f1a, no mesmo per\u00edodo, supor\u00edan unhas 100\u00a0000 persoas, e se se producise un nivel similar de violencia pol\u00edtica, o n\u00famero de v\u00edtimas mortais nos Estados Unidos ser\u00eda superior ao medio mill\u00f3n\". Utilizando esta comparaci\u00f3n relativa cos Estados Unidos, o analista John M. Gates suxire que calquera que fose o conflito, \"certamente non foi\" un \"conflito de baixa intensidade\".\nEn 2010 estimouse que 10\u00a0000 persoas en Irlanda do Norte sufriron algunha lesi\u00f3n f\u00edsica como resultado do conflito. A partir da base de datos recompilada pola Axencia de Estat\u00edsticas e Investigaci\u00f3n de Irlanda do Norte, a Comisi\u00f3n de V\u00edtimas estimou que o conflito provocou 500\u00a0000 v\u00edtimas s\u00f3 en Irlanda do Norte. Define como \"v\u00edtimas\" aquelas que est\u00e1n directamente afectadas polo \"d\u00f3\", a \"lesi\u00f3n f\u00edsica\" ou o \"trauma\" como resultado do conflito."}
{"id": "509055", "revid": "15490", "url": "https://gl.wikipedia.org/wiki?curid=509055", "title": "Sexta feira", "text": ""}
{"id": "509058", "revid": "88215", "url": "https://gl.wikipedia.org/wiki?curid=509058", "title": "Subida a Dumbr\u00eda", "text": "A Subida a Dumbr\u00eda \u00e9 unha carreira automobil\u00edstica de monta\u00f1a celebrada en Dumbr\u00eda. Est\u00e1 organizada por Senra Sport e \u00e9 puntuable para o Campionato de Galicia de Monta\u00f1a.\nHistoria.\nEn 1995 a escudar\u00eda Senra Sport de Manuel Senra organizou unha primeira Subida a Dumbr\u00eda entre os lugares de Olveiroa e Hospital, que foi puntuable para o Campionato de Galicia de Monta\u00f1a e o Campionato Astur Galaico de Monta\u00f1a. O asturiano Monchu cun Osella foi o ga\u00f1ador absoluto daquela primeira edici\u00f3n, superando por menos dun segundo a Jos\u00e9 Luis Santos, mentres que o Renault Clio Williams de Jos\u00e9 Mar\u00eda Mart\u00ednez Magdaleno foi o vencedor do grupo N. O propio Senra foi o vencedor no grupo A co seu Peugeot 306 e Gilberto Da Silva ga\u00f1ou na categor\u00eda de hist\u00f3ricos cun Austin. \nA proba non tivo continuidade, ata que 24 anos despois celebrouse unha nova edici\u00f3n, tam\u00e9n organizada por Senra Sport, a\u00ednda que co nome de I Subida a Dumbr\u00eda, sen ter en conta a edici\u00f3n de 1995. O vencedor volveu ser un asturiano, nesta ocasi\u00f3n Jos\u00e9 Antonio L\u00f3pez-Fombona, cun Lamborghini Hurac\u00e1n. O galego Pablo Rey rematou segundo e primeiro entre os non carrozados, categor\u00eda na que o seguiron Jos\u00e9 Carlos Lorenzo Castro e Jacobo Sen\u00edn, terceiro e cuarto respectivamente da absoluta. Entre os carrozados despois de Fombona, clasific\u00e1ronse o Peugeot 306 Maxi de Manuel Senra e o Mitsubishi Lancer Evo IX de Pedro Castro.\nA edici\u00f3n de 2020, prevista para xu\u00f1o, foi suspendida debido \u00e1 pandemia por coronavirus."}
{"id": "509064", "revid": "89787", "url": "https://gl.wikipedia.org/wiki?curid=509064", "title": "Giovanni Gorini", "text": "Giovanni Gorini, nado en 1941, \u00e9 un numism\u00e1tico italiano especializado na moeda da Antig\u00fcidade e na medalla renacentista.\nTraxectoria.\nGorini estudou Arqueolox\u00eda e Numism\u00e1tica na Universidade de Padua. \nLogo da s\u00faa graduaci\u00f3n, ingresou no Museo Bottacin, de Padua, como conservador das colecci\u00f3ns numism\u00e1ticas, posto que ocupou entre 1965 e 1978. Despois exerceu como profesor adxunto e, desde 1991, como catedr\u00e1tico de Numism\u00e1tica Antiga na Universidade de Padua, posto que ocupou ata a s\u00faa xubilaci\u00f3n en 2011.\nTam\u00e9n impartiu docencia como profesor visitante en 1994 no seminario de ver\u00e1n da \"American Numismatic Society\" de Nova York; en 1997 na Universidade Estatal Hongo de Toquio; en 1999 na Escola Italiana de Arqueolox\u00eda de Atenas, e en 2001 na Escola de Altos Estudos de Par\u00eds.\nO seu campo de interse como investigador numism\u00e1tico \u00e9 a moeda da Magna Grecia, da zona do Adri\u00e1tico e de Cirene, as\u00ed como os achados monetarios da Antiga Roma no nordeste de Italia. Tam\u00e9n \u00e9 un estudoso das figuras de Giovanni da Cavino, un medallista renacentista e falsificador de moedas romanas, e do m\u00e9dico e numism\u00e1tico franc\u00e9s do s\u00e9culo XVII Charles Patin, que ensinou na Universidade de Padua.\nParalelamente ao seu desempe\u00f1o profesional, entre 1980 e 1991 foi editor da \"Rivista Italiana di Numismatica\", en Mil\u00e1n. \nEntre outras entidades, Giovanni Gorini \u00e9 membro da \"Accademia Galileiana\", de Padua, e da Academia Pontificia de Arqueolox\u00eda de Roma.\nPublicaci\u00f3ns.\nGiovanni Gorini \u00e9 un autor prol\u00edfico. A s\u00faa produci\u00f3n bibliogr\u00e1fica ten m\u00e1is de 500 referencias, entre artigos en revistas especializadas e obras de car\u00e1cter monogr\u00e1fico. Esta \u00e9 unha escolma das s\u00faas monograf\u00edas m\u00e1is salientables:"}
{"id": "509065", "revid": "65337", "url": "https://gl.wikipedia.org/wiki?curid=509065", "title": "G. Gorini", "text": ""}
{"id": "509066", "revid": "65337", "url": "https://gl.wikipedia.org/wiki?curid=509066", "title": "Gorini, G.", "text": ""}
{"id": "509067", "revid": "65337", "url": "https://gl.wikipedia.org/wiki?curid=509067", "title": "Gorini, Giovanni", "text": ""}
{"id": "509068", "revid": "47401", "url": "https://gl.wikipedia.org/wiki?curid=509068", "title": "Conflito norteirland\u00e9s", "text": ""}
{"id": "509069", "revid": "47401", "url": "https://gl.wikipedia.org/wiki?curid=509069", "title": "The Troubles", "text": ""}
{"id": "509076", "revid": "5863", "url": "https://gl.wikipedia.org/wiki?curid=509076", "title": "Lista de alcaldes de Lugo", "text": ""}
{"id": "509081", "revid": "23204", "url": "https://gl.wikipedia.org/wiki?curid=509081", "title": "Aurora (cantante)", "text": "Aurora Aksnes, nada en Stavanger o 15 de xu\u00f1o de 1996, \u00e9 m\u00e1is co\u00f1ecida como AURORA, \u00e9 unha cantante, compositora, e produtora norueguesa. Aurora lanzou o seu primeiro EP, \"Running with the Wolves,\" en 2015 co selo Decca Records. M\u00e1is tarde ese mesmo ano, cantou a canci\u00f3n dun anuncio de John Lewis &amp; Partners Christmas, facendo un cover da canci\u00f3n \"Half the World Away\" de Oasis. Aurora lanzou o seu primeiro \u00e1lbum, \"All My Demons Greeting Me as a Friend\", en 2016. En 2018, lanzou o seu segundo EP, \"Infections of a Different Kind (Step 1)\", seguido do seu segundo \u00e1lbum de estudio, \"A Different Kind of Human (Step 2)\"."}
{"id": "509082", "revid": "23204", "url": "https://gl.wikipedia.org/wiki?curid=509082", "title": "Aurora Aksnes", "text": ""}
{"id": "509087", "revid": "89787", "url": "https://gl.wikipedia.org/wiki?curid=509087", "title": "Montenegro nos Xogos Ol\u00edmpicos", "text": "Montenegro participou por vez primeira nos Xogos Ol\u00edmpicos como unha naci\u00f3n independente en 2008, nos Xogos de Pequ\u00edn. Anteriormente, os deportistas montenegrinos competiron como parte de Serbia e Montenegro en 2004, e antes diso como parte de Iugoslavia.\nO Comit\u00e9 Ol\u00edmpico Nacional de Montenegro foi creado en 2006 e reco\u00f1ecido polo Comit\u00e9 Ol\u00edmpico Internacional en 2007."}
{"id": "509093", "revid": "109820", "url": "https://gl.wikipedia.org/wiki?curid=509093", "title": "Rally de Terra de Vigo de 1994", "text": "O Rally de Terra de Vigo de 1994 foi a terceira edici\u00f3n de dito rally. Disputouse en Vigo o 11 de xu\u00f1o de 1994 e foi a primeira proba da tempada 1994 do Campionato de Galicia de Rallys de Terra e a terceira do Campionato de Espa\u00f1a. O vencedor foi o valenciano Luis Climent conducindo un Opel Vectra 4x4."}
{"id": "509096", "revid": "109820", "url": "https://gl.wikipedia.org/wiki?curid=509096", "title": "Rally de Terra de Vigo", "text": "Rally de Terra de Vigo \u00e9 o nome xen\u00e9rico co que se co\u00f1ecen varios rallys de terra que se disputaron nos anos 90 en Vigo. \nEn 1990 e 1991 o RACE organizou o Rally RACE de Vigo, puntuable para os campionatos de terra de Espa\u00f1a e Galicia. Tras uns anos de ausencia, en 1994 disputouse un novo rally de terra en Vigo, e en 1997 e 1998, e en 2001,tres novas edici\u00f3ns co nome de Rally Sal\u00f3n do Autom\u00f3bil de Vigo, organizadas pola RFEDA e a Escuder\u00eda R\u00edas Baixas."}
{"id": "509097", "revid": "88215", "url": "https://gl.wikipedia.org/wiki?curid=509097", "title": "Rally RACE de Vigo", "text": ""}
{"id": "509098", "revid": "5863", "url": "https://gl.wikipedia.org/wiki?curid=509098", "title": "Marcial Peralba Font\u00e1ns", "text": "Marcial Peralba Font\u00e1ns, nado no Porri\u00f1o e finado no mesmo concello o 25 de novembro de 1965, foi un empresario e pol\u00edtico galego.\nTraxectoria.\nContratista de obras. Concelleiro do Porri\u00f1o en 1930, foi elixido primeiro tenente de alcalde na corporaci\u00f3n presidida por Jos\u00e9 Carrera Dom\u00ednguez. Na Segunda Rep\u00fablica fundou con Manuel Cabaleiro Comesa\u00f1a a Agrupaci\u00f3n Republicana do Porri\u00f1o. Logo da repetici\u00f3n das elecci\u00f3ns municipais o 31 de maio, que foron anuladas polo gobernador civil nun dos distritos electorais e houbo que repetirlas o 12 de xullo, obtendo finalmente a vitoria a conxunci\u00f3n republicano-socialista que logrou 10 concelleiros fronte aos 6 dos antigos upetistas, foi elixido alcalde do Porri\u00f1o en agosto de 1931. Foi cesado en agosto de 1932 por incompatibilidade. Foi elixido presidente do Casino do Porri\u00f1o en xaneiro de 1934. Logo do golpe de Estado do 18 de xullo de 1936 foi nomeado concelleiro do Porri\u00f1o en 1937 e elixido segundo tenente de alcalde. O 15 de maio de 1939 tomou posesi\u00f3n como alcalde, permanecendo no cargo at\u00e9 novembro dese ano.\nVida persoal.\nCasou con Carmen Cabaleiro Rodr\u00edguez e foi pai de Carmen, Mar\u00eda Rogelia e Marcial Peralba Cabaleiro."}
{"id": "509099", "revid": "17467", "url": "https://gl.wikipedia.org/wiki?curid=509099", "title": "Liga Femenina Endesa", "text": ""}
{"id": "509100", "revid": "88215", "url": "https://gl.wikipedia.org/wiki?curid=509100", "title": "Liga Femenina de Baloncesto", "text": ""}
{"id": "509101", "revid": "88215", "url": "https://gl.wikipedia.org/wiki?curid=509101", "title": "Liga Feminina Endesa", "text": ""}
{"id": "509102", "revid": "23204", "url": "https://gl.wikipedia.org/wiki?curid=509102", "title": "Comit\u00e9 Ol\u00edmpico Montenegrino", "text": "O Comit\u00e9 Ol\u00edmpico Montenegrino (en montenegrino: \u0426\u0440\u043d\u043e\u0433\u043e\u0440\u0441\u043a\u0438 \u043e\u043b\u0438\u043c\u043f\u0438\u0458\u0441\u043a\u0438 \u043a\u043e\u043c\u0438\u0442\u0435\u0442 / Crnogorski olimpijski komitet) \u00e9 o Comit\u00e9 Ol\u00edmpico Nacional que representa a Montenegro. \u00c9 o organismo responsable de promover os ideais ol\u00edmpicos e xestionar a representaci\u00f3ns dos deportistas montenegrinos nos Xogos Ol\u00edmpicos e noutros eventos deportivos internacionais.\nDurante a disoluci\u00f3n do estado de Serbia e Montenegro, logo do referendo de independencia de Montenegro en 2006, o Comit\u00e9 Ol\u00edmpico de Serbia e Montenegro foi restaurado no Comit\u00e9 Ol\u00edmpico de Serbia como sucesor legal do SCG CON."}
{"id": "509103", "revid": "23204", "url": "https://gl.wikipedia.org/wiki?curid=509103", "title": "Comit\u00e9 Ol\u00edmpico de Montenegro", "text": ""}
{"id": "509105", "revid": "65337", "url": "https://gl.wikipedia.org/wiki?curid=509105", "title": "George MacDonald (numism\u00e1tico)", "text": "George MacDonald, nado o 30 de xaneiro de 1862 en Elgin, Escocia, e finado o 9 de agosto de 1940 en Edimburgo, foi un numism\u00e1tico e arque\u00f3logo brit\u00e1nico, especialista en moeda grega e romana, e na Muralla de Antonino.\nTraxectoria.\nGeorge era fillo de James MacDonald, epigrafista, arque\u00f3logo e mestre na escola de Elgin, e de Margaret Raff. Cando o seu pai foi trasladado \u00e1 escola de Ayr desprazouse toda a familia e al\u00ed foi onde George recibiu a s\u00faa educaci\u00f3n primaria.\nNa s\u00faa xuventude formouse en Alema\u00f1a e en Francia, e despois na Universidade de Edimburgo e no \"Balliol College\", da Universidade de Oxford, onde se graduou cun mestrado en 1887. \nLogo dos seus estudos universitarios, foi profesor de Cultura Cl\u00e1sica na \"Kelvinside Academy\", de Glasgow, e en 1892 comezou a impartir clases de lingua grega na Universidade de Glasgow, como axudante de Gilbert Murray. \nNa mesma cidade, entre 1892 e 1904 encargouse da catalogaci\u00f3n da colecci\u00f3n de moeda grega do Museo Hunterian, que en agradecemento o nomeou en 1905 conservador nonorario a t\u00edtulo vitalicio.\nMacDonald participou en escavaci\u00f3ns arqueol\u00f3xicas desde 1902, a partir da que tivo lugar no forte romano en Bar Hill, na Muralla de Antonino. Nos seus traballos de campo e nas escavaci\u00f3ns caracterizouse por empregar metodolox\u00eda e equipamentos cient\u00edficos que achegaron novas descubertas \u00e1 historia brit\u00e1nica da \u00e9poca romana. A s\u00faa obra \"The Roman Wall in Scotland\" (1911, revisada en 1934) resultou moi relevante por reunir nun \u00fanico volume todos os sitios arqueol\u00f3xicos daquela co\u00f1ecidos na zona.\nEn 1904 MacDonald abandonou o mundo acad\u00e9mico para asumir inicialmente o posto de subsecretario do Departamento de Educaci\u00f3n de Escocia, e en 1922 foi ascendido a secretario. Entre os seus logros neste terreo destaca por establecer o \"Leaving Certificate Examination\" (unha certificaci\u00f3n da educaci\u00f3n secundaria) e por introducir en Escocia o primeiro plan de xubilaci\u00f3n para profesores.\nGeorge MacDonald retirouse en 1928. Na s\u00faa honra, en 1932 publicouse un volume especial do \"Journal of Roman Studies\" (22).\nAo longo da s\u00faa carreira, MacDonald formou parte de diversas instituci\u00f3ns, en ocasi\u00f3ns en postos de responsabilidade, entre elas a Real Sociedade de Edimburgo. No per\u00edodo 1921-1926 presidiu a Sociedade para a Promoci\u00f3n de Estudos Romanos, e entre 1935 e 1936 a \"Royal Numismatic Society\". De 1927 a 1930 formou parte da Comisi\u00f3n Real de Museos e Galer\u00edas Nacionais. Tam\u00e9n presidiu a Comisi\u00f3n Real de Monumentos Art\u00edsticos e Hist\u00f3ricos de Escocia, desde 1934 ata o seu pasamento. De 1933 a 1940 foi o presidente da Sociedade de Anticuarios de Escocia.\nNo relativo \u00e1 s\u00faa vida familiar, casou en 1897 con Margaret Tannahill Younger (1857-1951), con quen tivo tres fillos: George Henry (1899-1899), Isabel Margaret (1900-1927) e James (1902-1960).\nMacdonald morreu en Edimburgo o 9 de agosto de 1940, e foi soterrado, xunto coa s\u00faa familia, na extensi\u00f3n feita no s\u00e9culo XX no cemiterio Dean en Queensferry Road, no oeste da cidade. Legou \u00e1 biblioteca da Universidade de Edimburgo arredor de 200 libros sobre arqueolox\u00eda cl\u00e1sica.\nReco\u00f1ecementos.\nAdemais, MacDondald foi nomeado doutor honoris causa polas universidades de Oxford, de Cambridge, de Glasgow e de Edimburgo."}
{"id": "509106", "revid": "65337", "url": "https://gl.wikipedia.org/wiki?curid=509106", "title": "George MacDonald", "text": "George MacDonald pode estar referido a:"}
{"id": "509107", "revid": "1410", "url": "https://gl.wikipedia.org/wiki?curid=509107", "title": "Zambia nos Xogos Ol\u00edmpicos", "text": "Zambia participou por vez primeira nos Xogos Ol\u00edmpicos baixo o seu nome actual en 1968, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n, ag\u00e1s en 1976. Anteriormente, competiu como Rodesia do Norte en 1964 e baixo a bandeira de Rodesia en 1960. Zambia nunca enviou deportistas para competir nos Xogos Ol\u00edmpicos de Inverno.\nOs deportistas zambianos ga\u00f1aron d\u00faas medallas ol\u00edmpicas. O boxeador Keith Mwila ga\u00f1ou a primeira medalla do pa\u00eds, un bronce en boxeo, na categor\u00eda de -48kg nos Xogos Ol\u00edmpicos de 1984, e doce anos despois, Samuel Matete conseguiu a medalla de prata na proba de 400 metros valados masculino.\nO Comit\u00e9 Ol\u00edmpico Nacional de Zambia foi creado en 1951 e reco\u00f1ecido oficialmente polo Comit\u00e9 Ol\u00edmpico Internacional en 1963."}
{"id": "509109", "revid": "22570", "url": "https://gl.wikipedia.org/wiki?curid=509109", "title": "Shalva Vardidze", "text": "Shalva Vardidze (en ; en ) foi un relixioso e activista pol\u00edtico xeorxiano. Durante a s\u00faa estancia na igrexa cat\u00f3lica xeorxiana de Constantinopla, tomou parte activa na loita pola independencia de Xeorxia, e escribiu artigos e traduci\u00f3ns para promover a cultura xeorxiana.\nTraxectoria.\nPrimeiros anos.\nShalva Vardidze naceu nunha familia cat\u00f3lica na aldea de Arali, no distrito de Adigeni. Logo de que os rusos capturaran a rexi\u00f3n de Mesheti-Javakheti, os cat\u00f3licos xeorxianos tiveron que emigrar, polo que en 1885 marchou a Constantinopla a estudar na escola e mosteiro dos Servitas da Inmaculada Concepci\u00f3n. Despois de completar a s\u00faa educaci\u00f3n non volveu a Xeorxia, e permaneceu como sacerdote na igrexa de Nosa Se\u00f1ora de F\u00e1tima. \nEn 1911 fundou unha sociedade en Constantinopla baixo o nome de \"Club Xeorxiano\", na que tam\u00e9n participaban musulm\u00e1ns desta etnia; a asociaci\u00f3n obtivo permiso das autoridades para abrir unha escola xeorxiana en 1914, e mesmo chegou a prepararse un libro de texto para os estudantes, co t\u00edtulo \"\u10de\u10d0\u10e2\u10d0\u10e0\u10d0 \u10e5\u10d0\u10e0\u10d7\u10e3\u10da\u10d8 \u10d0\u10dc\u10d1\u10d0\u10dc\u10d8\" (\"Patara Kartuli Anbani\", \"Pequeno alfabeto xeorxiano\"). Por\u00e9n, o estoupido da primeira guerra mundial no mesmo ano impediu a materializaci\u00f3n do proxecto.\nActividade pol\u00edtica.\nVardidze uniuse ao Comit\u00e9 pola Xeorxia Independente, creado en 1914 en Alema\u00f1a, que avogaba pola independencia de Xeorxia baixo a protecci\u00f3n alem\u00e1. Pasou a ser un dos membros m\u00e1is activos do Comit\u00e9, que actuaba nas terras otom\u00e1s na fronteira con Xeorxia e estabelec\u00eda grupos militares. Como membro do Comit\u00e9, formou parte dun grupo que tentou introducir armas e munici\u00f3ns a Xeorxia en 1917 a bordo dun submarino alem\u00e1n; cando varios militantes foron capturados polos rusos, Vardidze regresou a Constantinopla coas armas, xunto con alg\u00fans compa\u00f1eiros. O Comit\u00e9 fracasou no seu prop\u00f3sito cando as Potencias Centrais foron derrotadas na guerra.\nShalva Vardidze foi tam\u00e9n un dos fundadores do xornal \"\u10d7\u10d0\u10d5\u10d8\u10e1\u10e3\u10e4\u10d0\u10da\u10d8 \u10e1\u10d0\u10e5\u10d0\u10e0\u10d7\u10d5\u10d4\u10da\u10dd\" (\"Xeorxia Libre\"), publicado en Constantinopla en 1921 logo de que o Ex\u00e9rcito Vermello ocupara a Rep\u00fablica Democr\u00e1tica de Xeorxia. O xornal tivo unha curta vida, xa que a chegada ao poder do goberno de Ancara significou unha relaci\u00f3n m\u00e1is pr\u00f3xima entre Turqu\u00eda e a URSS. Ao mesmo tempo, Vardidze colaborou coa Uni\u00f3n Patri\u00f3tica Tetri Giorgi, unha organizaci\u00f3n fundada en Francia que ti\u00f1a como obxectivo recuperar a independencia de Xeorxia.\nPor mor das presi\u00f3ns en Constantinopla, tivo que exiliarse no L\u00edbano a partir de 1945, onde deu clases na universidade francesa de Beirut.\nObra.\nShalva Vardidze co\u00f1ec\u00eda nove linguas, o que lle permitiu traducir dende elas e escribir artigos promovendo a cultura xeorxiana. Traduciu un libro escrito en franc\u00e9s polo diplom\u00e1tico Eugenio Dallegio d'Alessio sobre a comunidade xeorxiana de Constantinopla e da rexi\u00f3n do M\u00e1rmara ao xeorxiano, que foi publicado en 1921. Logo de instalarse no L\u00edbano en 1945, escribiu un libro en \u00e1rabe sobre o rei xeorxiano David o Construtor, co que buscou difundir a idade dourada de Xeorxia no mundo \u00e1rabe."}
{"id": "509110", "revid": "6", "url": "https://gl.wikipedia.org/wiki?curid=509110", "title": "SEOSAT-Ingenio", "text": "O SEOSAT-Ingenio (acr\u00f3nimo de Spanish Earth Observation Satellite) \u00e9 un sat\u00e9lite artificial espa\u00f1ol de imaxes terrestres de alta resoluci\u00f3n.\nCaracter\u00edsticas.\nEst\u00e1 liderado polo CDTI e o Ministerio de Ciencia e Innovaci\u00f3n, requirindo a s\u00faa posta en \u00f3rbita unha colaboraci\u00f3n internacional.\nUnha vez en \u00f3rbita, ter\u00e1 propulsi\u00f3n independente durante os dez anos que se espera de vida operativa grazas a 80 kg de hidracina.\nA resoluci\u00f3n da s\u00faa c\u00e1mara 2,5 m, e cada tres d\u00edas sobrevoar\u00e1 calquera punto da superficie terrestre, axudando a mapear desastres naturais. Seguir\u00e1 unha \u00f3rbita helios\u00edncrona a uns 670 km de altura.\nTen unha masa duns 830 kg.\nHistorial.\nFoi lanzado pola Axencia Espacial Europea a bordo dunha lanzadeira VEGA o 16 de novembro de 2020 dende a G\u00fciana Francesa, en conxunto co sat\u00e9lite franc\u00e9s Taranis do CNES, despois de ser atrasado en sucesivas ocasi\u00f3ns.\n\u00d3s oito minutos do lanzamento foi identificado un erro na s\u00faa traxectoria, dando lugar \u00e1 perda da misi\u00f3n."}
{"id": "509111", "revid": "23204", "url": "https://gl.wikipedia.org/wiki?curid=509111", "title": "Comit\u00e9 Ol\u00edmpico Nacional de Zambia", "text": "O Comit\u00e9 Ol\u00edmpico Nacional de Zambia (en ; c\u00f3digo do COI: ZAM) \u00e9 o Comit\u00e9 Ol\u00edmpico Nacional que representa a Zambia. Foi creado en 1951 e reco\u00f1ecido polo Comit\u00e9 Ol\u00edmpico Internacional en 1963. Zambia fixo o seu debut nos Xogos Ol\u00edmpicos de 1968 en Cidade de M\u00e9xico. Antes diso, competiu como Rodesia do Norte en 1964 e baixo a bandeira de Rodesia en 1960.\nDende 2010, o Comit\u00e9, conxuntamente co Comit\u00e9 Ol\u00edmpico Internacional (COI) e o Goberno de Zambia xestionou un Centro de Desenvolvemento de Mocidade Ol\u00edmpica en Lusaca, Zambia. O centro foi aberto como proxecto piloto polo COI e est\u00e1 aberto a toda a mocidade no pa\u00eds."}
{"id": "509112", "revid": "23204", "url": "https://gl.wikipedia.org/wiki?curid=509112", "title": "National Olympic Committee of Zambia", "text": ""}
{"id": "509113", "revid": "23204", "url": "https://gl.wikipedia.org/wiki?curid=509113", "title": "Vanuatu nos Xogos Ol\u00edmpicos", "text": "Vanuatu participou por vez primeira nos Xogos Ol\u00edmpicos en 1988, e dende ent\u00f3n enviou deportistas para competir en cada edici\u00f3n dos Xogos Ol\u00edmpicos de Ver\u00e1n. O pa\u00eds nunca participou nos Xogos Ol\u00edmpicos de Inverno. O Comit\u00e9 Ol\u00edmpico de Vanuatu foi creado en 1987 e reco\u00f1ecido oficialmente polo Comit\u00e9 Ol\u00edmpico Internacional ese mesmo ano.\nNing\u00fan atleta de Vanuatu conseguiu ga\u00f1ar unha medalla ol\u00edmpica."}
{"id": "509115", "revid": "23204", "url": "https://gl.wikipedia.org/wiki?curid=509115", "title": "Guam nos Xogos Ol\u00edmpicos", "text": "Guam competiu por vez primeira nos Xogos Ol\u00edmpicos en 1988, e dende ent\u00f3n participou en t\u00f3dalas edici\u00f3ns dos Xogos Ol\u00edmpicos de Ver\u00e1n. Ademais, tam\u00e9n participou nunha \u00fanica edici\u00f3n dos Xogos de Inverno, en 1988.\nNing\u00fan atleta de Guam conseguiu ga\u00f1ar unha medalla ol\u00edmpica."}
{"id": "509118", "revid": "89787", "url": "https://gl.wikipedia.org/wiki?curid=509118", "title": "Xeorxia nos Xogos Ol\u00edmpicos", "text": "Xeorxia participou por vez primeira nos Xogos Ol\u00edmpicos como unha naci\u00f3n independente en 1994, e dende ent\u00f3n enviou atletas para competir en cada edici\u00f3n dos Xogos de Ver\u00e1n e de Inverno. Antes diso, os deportistas xeorxianos competiron como parte do equipo da Uni\u00f3n Sovi\u00e9tica dende 1952 at\u00e9 1988, e despois da disoluci\u00f3n da Uni\u00f3n Sovi\u00e9tica, Xeorxia formou parte do Equipo Unificado en 1992. Os deportistas xeorxianos ga\u00f1aron un total de 40 medallas, a maior\u00eda delas en loita, judo e halterofilia.\nO Comit\u00e9 Ol\u00edmpico Nacional Xeorxiano foi creado en 1989 e reco\u00f1ecido polo Comit\u00e9 Ol\u00edmpico Internacional en 1993."}
{"id": "509120", "revid": "89787", "url": "https://gl.wikipedia.org/wiki?curid=509120", "title": "John Hughes", "text": "John Wilden Hughes, Jr., nado en Lansing (M\u00edchigan) o 18 de febreiro de 1950 e finado en Nova York o 6 de agosto de 2009, foi un director, produtor e guionista cinematogr\u00e1fico estadounidense. Dirixiu, escribiu e produciu varios dos filmes de m\u00e1is \u00e9xito das d\u00e9cadas de 1980 e 1990.\nTraxectoria.\nHughes naceu en Lansing, M\u00edchigan, dunha nai que se dedicaba \u00e1 caridade como voluntaria e de John Hughes, Sr., que traballaba en vendas. Pasou os primeiros anos da s\u00faa vida en Grosse Pointe, M\u00edchigan. Hughes describiuse a si mesmo como un neno \u00abbastante tranquilo\u00bb.\nEn 1963, a familia de Hughes mudouse a Northbrook, Illinois, suburbio de Chicago. Al\u00ed, o seu pai atopou traballo vendendo materiais para tellados. Hughes estudou en Grove Middle School, e posteriormente en Glenbrook North High School, que lle serviu de inspiraci\u00f3n para os filmes que lle deron son. Co\u00f1eceu a Nancy Ludwig, animadora e a s\u00faa futura esposa, no instituto. De adolescente, Hughes ti\u00f1a o cinema como medio de escape.\nHughes traballou en Virginia Slims, o que fac\u00eda que viaxase frecuentemente \u00e1 sede de Philip Morris. Iso permit\u00edalle visitar as oficinas da revista \"National Lampoon\". Pouco despois, converteuse en colaborador habitual.\nO seu primeiro gui\u00f3n acreditado, \"National Lampoon's Class Reunion\", escribiuno mentres a\u00ednda traballaba na revista. O filme foi o segundo intento desastroso de duplicar o \u00e9xito de \"National Lampoon's Animal House\". Por\u00e9n, o seguinte gui\u00f3n de Hughes, \"National Lampoon's Vacation\", foi un grande \u00e9xito en 1983. Iso, xunto con outro gui\u00f3n de \u00e9xito do mesmo ano, \"Mr. Mom\", valeulle para lograr un contrato de tres filmes con Universal Pictures. O seu debut no cinema, \"Sixteen Candles\", foi un \u00e9xito de cr\u00edtica en 1984.\nHughes foi co\u00f1ecido como o \"rei dos filmes de adolescentes\", as\u00ed como por axudar a lanzar as carreiras de actores como Michael Keaton, Molly Ringwald, Anthony Michael Hall, Bill Paxton, Matthew Broderick, Macaulay Culkin e John Candy. Moitos deles formaron parte do chamado Brat Pack.\nO 5 de agosto de 2009, Hughes e a s\u00faa esposa viaxaron a Nova York para visitar o seu fillo James e o seu novo neto. James dixo que o seu pai aparentaba ter boa sa\u00fade esa noite e que a familia fixera plans para o d\u00eda seguinte. Na ma\u00f1\u00e1 do d\u00eda 6, Hughes estaba a pasear preto do seu hotel en West 55th Street en Manhattan cando sufriu un ataque card\u00edaco. Foi levado ao Roosevelt Hospital, onde se certificou a s\u00faa morte aos 59 anos. O funeral de Hughes tivo lugar o 11 de agosto en Chicago; foi enterrado en Lake Forest Cemetery."}
{"id": "509121", "revid": "89787", "url": "https://gl.wikipedia.org/wiki?curid=509121", "title": "Peter Berghaus", "text": "Peter L. Berghaus, nado o 20 de novembro de 1919 en Hamburgo e finado o 16 de novembro 2012 en M\u00fcnster, foi un numism\u00e1tico alem\u00e1n, especialista en moeda medieval e fundador da chamada \"Escola numism\u00e1tica de Hamburgo\" (\"Hamburger Schule\").\nTraxectoria.\nBerghaus foi o m\u00e1is novo de catro irm\u00e1ns e quedou orfo de pai e nai na s\u00faa xuventude. Desde moi novo sentiu atracci\u00f3n polo coleccionismo de moedas e con 18 anos ingresou na Asociaci\u00f3n de Amigos da Moeda da s\u00faa cidade.\nBerghaus cursou a s\u00faa educaci\u00f3n secundaria no \"Gelehrtenschule des Johanneums\" de Hamburgo, caracterizado pola s\u00faa formaci\u00f3n human\u00edstica, e al\u00ed formouse nas linguas latina e grega. \nDe cami\u00f1o participou como solado na segunda guerra mundial, en diferentes pa\u00edses europeos. \nFinalizada a guerra, Berghaus cursou os estudos superiores de Historia, Folclore e Historia da Arte na s\u00faa cidade natal. Posteriormente acadou o seu doutoramento na Universidade de Hamburgo cunha tese dirixida polo seu profesor de Numism\u00e1tica, Walter H\u00e4vernick, e por Hermann Aubin, acerca das fronteiras monetarias medievais na rexi\u00f3n do Alto Weser. Este estudo, publicado en 1951, consid\u00e9rase como o primeiro traballo acad\u00e9mico da Escola Numism\u00e1tica de Hamburgo. \nA partir de 1950 comezou a traballar no gabinete numism\u00e1tico do Museo Estatal de Arte e Historia Cultural de Westfalia, no que inicialmente se encargou da organizaci\u00f3n do departamento de Historia Local. En 1972 foi nomeado subdirector do museo e, desde 1977 ata a s\u00faa xubilaci\u00f3n en 1984, desempe\u00f1ou o cargo de director.\nEn 1954, Berghaus foi elixido membro da Comisi\u00f3n Hist\u00f3rica de Westfalia, e en 2006 pasou a ser membro correspondente. En 1967 fundou a Sociedade Alem\u00e1 de Amigos da Medalla, xunto con Georg Wimmelmann e Otto Marzinek. Entre 1973 e 1986 formou parte do comit\u00e9 directivo da Comisi\u00f3n Internacional de Numism\u00e1tica, da que chegou a ser vicepresidente en 1979. Ademais, entre 1972 e 1992 foi vicepresidente da Sociedade Numism\u00e1tica Alem\u00e1. \nBerghaus foi profesor de Numism\u00e1tica desde 1955 na Universidade de M\u00fcnster e en 1961 outorg\u00f3uselle a condici\u00f3n de profesor honorario.\nA participaci\u00f3n de Berghaus foi indispensable no proceso de identificaci\u00f3n de moedas de procedencia alem\u00e1 nos achados monetarios suecos do per\u00edodo viquingo, en 1950, xunto con Vera Hatz e Gert Hatz.\nOs estudos de Berghaus supo\u00f1en unha contribuci\u00f3n importante \u00e1 numism\u00e1tica medieval, cun particular interese na \u00e9poca viquinga, na zona de Westfalia e, nunha primeira etapa, na historia das investigaci\u00f3ns numism\u00e1ticas. A el d\u00e9beselle a introduci\u00f3n da t\u00e9cnica da comparaci\u00f3n dos cu\u00f1os nos estudos de numism\u00e1tica medieval, que xa fora utilizado con aterioridade para a moeda antiga por investigadores como F. Imhoof-Blumer ou Kurt Regling.\nPor outra banda, \u00e1 marxe do \u00e1mbito numism\u00e1tico, desde 1962 foi un dos membros fundadores do \"Rotary Club\" de M\u00fcnster-St. Mauritz, desde o que, a partir de 1970, se desenvolveron proxectos para o desenvolvemento da India.\nPublicaci\u00f3ns.\nEsta \u00e9 unha escolma dalgunhas das monograf\u00edas m\u00e1is salientables publicadas por Berghaus ao longo da s\u00faa traxectoria acad\u00e9mica:\nV\u00e9xase tam\u00e9n.\nBibliograf\u00eda.\n "}
{"id": "509122", "revid": "65337", "url": "https://gl.wikipedia.org/wiki?curid=509122", "title": "P. Berghaus", "text": ""}
{"id": "509123", "revid": "65337", "url": "https://gl.wikipedia.org/wiki?curid=509123", "title": "Peter L. Berghaus", "text": ""}
{"id": "509124", "revid": "65337", "url": "https://gl.wikipedia.org/wiki?curid=509124", "title": "P. L. Berghaus", "text": ""}
{"id": "509125", "revid": "65337", "url": "https://gl.wikipedia.org/wiki?curid=509125", "title": "Berghaus, Peter", "text": ""}
{"id": "509126", "revid": "65337", "url": "https://gl.wikipedia.org/wiki?curid=509126", "title": "Berghaus, P. L.", "text": ""}
{"id": "509127", "revid": "65337", "url": "https://gl.wikipedia.org/wiki?curid=509127", "title": "Berghaus, P.", "text": ""}
{"id": "509128", "revid": "65337", "url": "https://gl.wikipedia.org/wiki?curid=509128", "title": "Berghaus", "text": "Berghaus pode estar referido a:"}
{"id": "509129", "revid": "47401", "url": "https://gl.wikipedia.org/wiki?curid=509129", "title": "Lansing, M\u00edchigan", "text": ""}
{"id": "509135", "revid": "5863", "url": "https://gl.wikipedia.org/wiki?curid=509135", "title": "Elecci\u00f3ns Xerais de novembro de 2019 en Espa\u00f1a", "text": ""}
{"id": "509137", "revid": "839", "url": "https://gl.wikipedia.org/wiki?curid=509137", "title": "\u015ealva Vardidze", "text": ""}
{"id": "509138", "revid": "98629", "url": "https://gl.wikipedia.org/wiki?curid=509138", "title": "Valzer", "text": "Valzer \u00e9 un filme italiano de 2007 dirixido por Salvatore Maira. Estreouse na 64\u00aa edici\u00f3n do Festival Internacional de Cinema de Venecia.\nO filme foi case completamente rodado no hotel \"NH Santo Stefano\" de Tur\u00edn.\nSinopse.\nAssunta traballa nun hotel; a s\u00faa compa\u00f1eira, Lucia, leva anos querendo deixar o seu traballo no hotel para intentar traballar no mundo do espect\u00e1culo, sen informar ao seu pai que est\u00e1 en prisi\u00f3n na Arxentina. Durante anos Assunta, finxindo ser Luc\u00eda, mant\u00e9n o contacto co seu pai. Os dous intercambian numerosas cartas que mante\u00f1en vivas as esperanzas do home que, unha vez libre, vai ao hotel para co\u00f1ecer \u00e1 s\u00faa filla e, no seu lugar, atopa a Assunta que xa non pode mentirlle. A comparaci\u00f3n entre ambos \u00e9 moi forte. Mentres tanto, no mesmo hotel, alg\u00fans directivos do f\u00fatbol nacional intentan aproveitar un esc\u00e1ndalo que acaba de estalar no campo de f\u00fatbol amosando todo o seu cinismo."}
{"id": "509140", "revid": "23204", "url": "https://gl.wikipedia.org/wiki?curid=509140", "title": "Comit\u00e9 Ol\u00edmpico Nacional Xeorxiano", "text": "O Comit\u00e9 Ol\u00edmpico Nacional Xeorxiano (en ) \u00e9 un organismo encargado do movemento ol\u00edmpico e da representaci\u00f3n de Xeorxia nos Xogos Ol\u00edmpicos. \u00c9 unha organizaci\u00f3n que abrangue 12 divisi\u00f3ns rexionais, a Academia Ol\u00edmpica Xeorxiana, a Asociaci\u00f3n Ol\u00edmpica Xeorxiana e o Museo Ol\u00edmpico Xeorxiano.\nO Comit\u00e9 Ol\u00edmpico Nacional de Xeorxia foi creado en 1989 e reco\u00f1ecido polo Comit\u00e9 Ol\u00edmpico Internacional en 1993."}
{"id": "509141", "revid": "23204", "url": "https://gl.wikipedia.org/wiki?curid=509141", "title": "Illas Caim\u00e1n nos Xogos Ol\u00edmpicos", "text": "As Illas Caim\u00e1n participaron por vez primeira nos Xogos Ol\u00edmpicos en 1976, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s en 1980, onde formou parte do boicot liderado polos Estados Unidos. O pa\u00eds tam\u00e9n participou en d\u00faas ocasi\u00f3ns nos Xogos de Inverno, a primeira delas en 2010. Ning\u00fan deportista das Illas Caim\u00e1n conseguiu ga\u00f1ar unha medalla ol\u00edmpica.\nDespois de que Xamaica se independizase en 1962, as Illas Caim\u00e1n convert\u00e9ronse nun Territorio Brit\u00e1nico de Ultramar separado. O Comit\u00e9 Ol\u00edmpico das Illas Caim\u00e1n foi creado en 1973 e reco\u00f1ecido polo Comit\u00e9 Ol\u00edmpico Internacional en 1976."}
{"id": "509144", "revid": "89787", "url": "https://gl.wikipedia.org/wiki?curid=509144", "title": "Maurizio Micheli", "text": "Maurizio Micheli, nado en Livorno, na Toscana, o 3 de febreiro de 1947, \u00e9 un actor e director italiano de cinema o de teatro.\nMicheli formouse na escola do \"Piccolo Teatro\" de Mil\u00e1n e posteriormente graduouse na D.A.M.S. da Universidade de Bolo\u00f1a con Luigi Squarzina.\nTraxectoria.\nMaurizio Micheli naceu en Livorno en 1947 e criouse en Bari. Comezou a s\u00faa carreira nos anos 70 como actor dram\u00e1tico en pequenos teatros milaneses e escribindo e dirixindo unha serie de espect\u00e1culos de cabaret.\nMicheli publicou a s\u00faa autobiograf\u00eda en 1996 baixo o t\u00edtulo \"Sciambagne!\", t\u00edtulo extra\u00eddo dunha escena da pel\u00edcula \"Rimini Rimini\". No 2002 publicou a novela \"Garibaldi amore mio\" coas edici\u00f3ns de Baldini Castoldi Calai.\nPodemos mencionar, entre outros, \" L'opera dello sghignazzo \" de Dario Fo, \" Buonanotte Bettina \" con Benedicta Boccoli, \"Un paio d'Ali\" de Garinei &amp; Giovannini, \" La presidentessa \" con Sabrina Ferilli, \" Il letto ovale \" con Barbara D'Urso e \" Italiani si nasce \" con Tullio Solenghi."}
{"id": "509148", "revid": "55340", "url": "https://gl.wikipedia.org/wiki?curid=509148", "title": "Cuatrisquel", "text": ""}
{"id": "509149", "revid": "55340", "url": "https://gl.wikipedia.org/wiki?curid=509149", "title": "Lauburu vasco", "text": ""}
{"id": "509150", "revid": "55340", "url": "https://gl.wikipedia.org/wiki?curid=509150", "title": "Cruz curvada", "text": ""}
{"id": "509151", "revid": "26585", "url": "https://gl.wikipedia.org/wiki?curid=509151", "title": "Tempada 2020 do Campionato de Espa\u00f1a de Rallys", "text": "A tempada 2020 \u00e9 a 65\u00aa edici\u00f3n do Campionato de Espa\u00f1a de Rallys. Comezou o 24 de xullo no Rally de Ourense e rematou o 13 de decembro no Rally Comunidade de Madrid. Inicialmente deber\u00eda ter comezado o 28 de marzo no Rally Serra Morena, pero a pandemia de coronavirus alterou completamente as competici\u00f3ns deportivas en Espa\u00f1a e as datas da maior\u00eda dos eventos previstos.\nCambios e novidades.\nTrofeos e copas promocionais.\nTrofeos e copas para a tempada 2020."}
{"id": "509152", "revid": "1505", "url": "https://gl.wikipedia.org/wiki?curid=509152", "title": "Rally Princesa de Asturias de 2020", "text": "O Rally Princesa de Asturias de 2020 foi a 57\u00aa edici\u00f3n de dito rally e a terceira proba da tempada 2020 do Campionato de Espa\u00f1a de Rallys. Disputouse en Asturias o 24 de outubro de 2020 e o vencedor foi o local Jos\u00e9 Antonio Su\u00e1rez.\nEstaba previsto inicialmente para setembro pero a finais de agosto a Conseller\u00eda de Sanidade do Principado de Asturias prohibiu a s\u00faa celebraci\u00f3n. Posteriormente, tras presentarse un novo protocolo, o goberno asturiano aprobou a disputa do rally, program\u00e1ndose este para outubro."}
{"id": "509153", "revid": "89787", "url": "https://gl.wikipedia.org/wiki?curid=509153", "title": "Comit\u00e9 Ol\u00edmpico das Illas Caim\u00e1n", "text": "O Comit\u00e9 Ol\u00edmpico das Illas Caim\u00e1n (en ) \u00e9 o organismo encargado da representaci\u00f3n das Illas Caim\u00e1n nos Xogos Ol\u00edmpicos, as\u00ed como nos Xogos da Commonwealth. Foi fundado en 1973 e foi reco\u00f1ecido polo COI (Comit\u00e9 Ol\u00edmpico Internacional) en 1976. Donald McLean, quen competiu nos Xogos Ol\u00edmpicos de 1996, converteuse no presidente do comit\u00e9 en 2005."}
{"id": "509154", "revid": "23204", "url": "https://gl.wikipedia.org/wiki?curid=509154", "title": "Cayman Islands Olympic Committee", "text": ""}
{"id": "509155", "revid": "23204", "url": "https://gl.wikipedia.org/wiki?curid=509155", "title": "Lesoto nos Xogos Ol\u00edmpicos", "text": "Lesoto participou por vez primeira nos Xogos Ol\u00edmpicos en 1972, e dende ent\u00f3n enviou deportistas para competir en cada edici\u00f3n dos Xogos Ol\u00edmpicos de Ver\u00e1n, ag\u00e1s en 1976, xunto coa maior\u00eda doutras naci\u00f3ns africanas. Lesoto nunca participou nos Xogos Ol\u00edmpicos de Inverno.\nNing\u00fan atleta de Lesoto conseguiu ga\u00f1ar unha medalla ol\u00edmpica.\nO Comit\u00e9 Ol\u00edmpico Nacional de Lesoto foi creado en 1971 e reco\u00f1ecido polo Comit\u00e9 Ol\u00edmpico Internacional en 1972."}
{"id": "509158", "revid": "89787", "url": "https://gl.wikipedia.org/wiki?curid=509158", "title": "Peter Ilisch", "text": "Peter Ilisch, nado o 28 de abril de 1947 en Billerbeck, Renania do Norte-Westfalia e finado o 29 de maio de 2023, foi un numism\u00e1tico e historiador alem\u00e1n especialista na moeda medieval e moderna.\nEra o irm\u00e1n m\u00e1is novo do tam\u00e9n numism\u00e1tico Lutz Ilisch.\nTraxectoria.\nPeter Ilisch estudou Folclore, Historia e Ciencias Auxilares da Historia (con especialidade en Numism\u00e1tica) na Universidade de M\u00fcnster, onde se graduou en 1971 e obtivo o seu t\u00edtulo de \"Magister Artium\", cunha tese sobre a historia agraria m\u00e1is antiga da s\u00faa localidade natal, Billerbeck. Logo da s\u00faa graduaci\u00f3n tivo unha estad\u00eda de investigaci\u00f3n no Museo Estatal de Westfalia e en 1974 acadou o doutoramento, cunha tese dirixida por Peter Berghaus acerca do achado de moedas e a circulaci\u00f3n do di\u00f1eiro en Westfalia na Idade Media e en \u00e9poca moderna.\nXa como doutor exerceu o seu labor investigador no \"Rijksmuseum Twenthe\", nos Pa\u00edses Baixos, e tam\u00e9n no Instituto de Folclore Relixioso da Universidade de M\u00fcnster, en 1977-1978. Ademais, Ilisch participou tam\u00e9n no comit\u00e9 editorial da publicaci\u00f3n \"Numismatischen Nachrichtenblatts\", da Asociaci\u00f3n Numism\u00e1tica Alem\u00e1.\nEntre outros cargos, de 1979 a 2012 foi o asesor cient\u00edfico do Museo Estatal de Westfalia en M\u00fcnster e director do seu gabinete numism\u00e1tico e da colecci\u00f3n sixilogr\u00e1fica. Entre 1980 e 2014 foi tam\u00e9n un dos representantes do Estado de Renania do Norte-Westfalia na Comisi\u00f3n Numism\u00e1tica dos Estados da Rep\u00fablica Federal de Alema\u00f1a. Ademais, Peter Ilisch \u00e9 membro de pleno dereito da Comisi\u00f3n de Antig\u00fcidades de Westfalia, desde 1998.\nNo \u00e1mbito acad\u00e9mico, Ilisch ocupou a praza de profesor de Numism\u00e1tica que deixou Peter Berghaus na Universidade de M\u00fcnster. \nUn aspecto salientable na s\u00faa traxectoria numism\u00e1tica \u00e9 a participaci\u00f3n no proxecto internacional \"Medieval European Coinage\", do Museo Fitzwilliam, da Universidade de Cambridge.\nEntre 2012 e 2018 participou, de xeito aut\u00f3nomo, no proxecto \"Wczesno\u015bredniowieczne znaleziska monet z Polski\" (\"Achados monetarios da alta Idade Media en Polonia\"), do Instituto de Arqueolox\u00eda e Etnolox\u00eda da Academia de Ciencias de Polonia.\nPublicaci\u00f3ns.\nIlisch foi un autor prol\u00edfico, con numerosos artigos e colaboraci\u00f3ns en diversas revistas numism\u00e1ticas e tam\u00e9n cun bo n\u00famero de traballos monogr\u00e1ficos. Esta \u00e9 unha escolma das monograf\u00edas que publicou ao longo da s\u00faa carreira:"}
{"id": "509159", "revid": "65337", "url": "https://gl.wikipedia.org/wiki?curid=509159", "title": "P. Ilisch", "text": ""}
{"id": "509160", "revid": "65337", "url": "https://gl.wikipedia.org/wiki?curid=509160", "title": "Ilisch, Peter", "text": ""}
{"id": "509161", "revid": "65337", "url": "https://gl.wikipedia.org/wiki?curid=509161", "title": "Ilisch, P.", "text": ""}
{"id": "509162", "revid": "65337", "url": "https://gl.wikipedia.org/wiki?curid=509162", "title": "Lutz Ilisch", "text": "Lutz Ilisch, nado en 1950 en Billerbeck, Renania do Norte-Westfalia, \u00e9 un numism\u00e1tico alem\u00e1n especialista na moeda medieval do mundo isl\u00e1mico.\n\u00c9 o irm\u00e1n m\u00e1is novo do tam\u00e9n numism\u00e1tico e historiador Peter Ilisch.\nTraxectoria.\nLogo da s\u00faa educaci\u00f3n secundaria en M\u00fcnster, Ilisch cursou Estudos \u00c1rabes, Prehistoria e Historia Temper\u00e1, as\u00ed como Ciencias Auxiliares da Historia (especialidade de Numism\u00e1tica) na Universidade de M\u00fcnster. En 1979 graduouse e recibiu o t\u00edtulo de \"Magister Artium\", cunha tese sobre moedas de ofrenda no mundo isl\u00e1mico. Finalmente, en 1985 acadou o seu doutoramento cunha tese sobre a historia do goberno dos art\u00faquidas de Mardin entre mamelucos e mongois, de 1260 a 1410.\nComo alumno de Peter Berghaus, participou temporalmente no desenvolvemento do proxecto \"Corpus Nummorum Saeculorum IX-XI qui in Suecia reperti sunt\", de catalogaci\u00f3n dos tesouros de \u00e9poca viquinga en Suecia, que conti\u00f1an importantes cantidades de moedas procedentes do mundo isl\u00e1mico. \nLogo da s\u00faa graduaci\u00f3n, IIlisch tivo contacto coa numism\u00e1tica desde o punto de vista comercial. En 1979 e 1980 colaborou co comerciante de moedas Holger Dombrowski e a partir de 1985 traballou na compa\u00f1\u00eda \"M\u00fcnzen und Medalen AG\", en Basilea.\nNesa \u00e9poca compaxinou o traballo no sector privado coa docencia na Universidade de Basilea, en Su\u00edza, e na Universidade de Friburgo, en Alema\u00f1a.\nPosteriormente Ilisch ingresou como profesor de Numism\u00e1tica e de Estudos Isl\u00e1micos na Universidade de Tubinga. Al\u00ed fundou o Centro de Investigaci\u00f3n de Numism\u00e1tica Isl\u00e1mica, que dirixiu entre 1990 e 2018. Co apoio econ\u00f3mico da \"Volkswagen Foundation\", a universidade adquiriu en 1990 a colecci\u00f3n completa de moeda isl\u00e1mica do estadounidense Stephen Album, con arredor de 30.000 exemplares. Baixo a direcci\u00f3n de Ilisch, a colecci\u00f3n de moeda isl\u00e1mica instalouse no museo da universidade e foise incrementando ata se converter nunha das m\u00e1is importantes do mundo no seu x\u00e9nero, con arredor de 65.000 pezas. Esta colecci\u00f3n foi publicada dentro da serie \"Sylloge Numorum Arabicorum T\u00fcbingen\"; os volumes dedicados \u00e1s moedas de Palestina e \u00e1s de Gazna/Cabul foron galardoados co premio \u00e1 mellor publicaci\u00f3n do ano tanto pola \"Royal Numismatic Society\", de Londres, como pola \"American Numismatic Society\", de Nova York.\nIlisch foi tam\u00e9n asesor de numism\u00e1tica isl\u00e1mica na Comisi\u00f3n de Numism\u00e1tica dos Estados da Rep\u00fablica Federal de Alema\u00f1a."}
{"id": "509163", "revid": "65337", "url": "https://gl.wikipedia.org/wiki?curid=509163", "title": "L. Ilisch", "text": ""}
{"id": "509164", "revid": "65337", "url": "https://gl.wikipedia.org/wiki?curid=509164", "title": "Lisch, Lutz", "text": ""}
{"id": "509165", "revid": "65337", "url": "https://gl.wikipedia.org/wiki?curid=509165", "title": "Ilisch, L.", "text": ""}
{"id": "509166", "revid": "65337", "url": "https://gl.wikipedia.org/wiki?curid=509166", "title": "Ilisch", "text": "O apelido Ilisch pode estar referido a:"}
{"id": "509167", "revid": "59430", "url": "https://gl.wikipedia.org/wiki?curid=509167", "title": "Eswatini nos Xogos Ol\u00edmpicos", "text": "Eswatini participou por vez primeira nos Xogos Ol\u00edmpicos en 1972. Non participou nos seguintes dous xogos mais regresou nos de 1984, e dende ent\u00f3n apareceu en cada edici\u00f3n dos Xogos de Ver\u00e1n. Fixeron a s\u00faa primeira aparici\u00f3n nos Xogos Ol\u00edmpicos de Inverno en 1992. Ning\u00fan deportista de Eswatini conseguiu ga\u00f1ar unha medalla ol\u00edmpica."}
{"id": "509169", "revid": "15490", "url": "https://gl.wikipedia.org/wiki?curid=509169", "title": "Manuel Cerdeira Lorenzo", "text": "Manuel Cerdeira Lorenzo \u00e9 un pol\u00edtico galego do PPdeG.\nTraxectoria.\nConcelleiro do Irixo e primeiro tenente de alcalde, foi presidente da Mancomunidade de Carballi\u00f1o. Logo do falecemento do alcalde Manuel Penedo Paradela foi elixido alcalde do Irixo o 12 de agosto de 2019. Tras as elecci\u00f3ns municipais de 2023 acadou de novo a alcald\u00eda, mais logo dunha moci\u00f3n de censura en agosto de 2023 o cargo pasou a Susana Iglesias Nogueira."}
{"id": "509170", "revid": "1131", "url": "https://gl.wikipedia.org/wiki?curid=509170", "title": "Jos\u00e9 Lu\u00eds V\u00e1zquez Dodero", "text": ""}
{"id": "509171", "revid": "1888", "url": "https://gl.wikipedia.org/wiki?curid=509171", "title": "Edilberto Vieito Garc\u00eda", "text": "Ernesto Edilberto Vieito Garc\u00eda, nado no Porri\u00f1o, foi un farmac\u00e9utico e pol\u00edtico galego.\nTraxectoria.\nFillo de Domingo Vieito Gonz\u00e1lez. Farmac\u00e9utico do Porri\u00f1o. Na ditadura de Primo de Rivera foi nomeado concelleiro do Porri\u00f1o e elixido primeiro tenente alcalde o 4 de decembro de 1927, na corporaci\u00f3n presidida por Jos\u00e9 Palacios Ramilo. Foi nomeado alcalde do Porri\u00f1o en 1929. Logo do golpe de Estado do 18 de xullo de 1936 volveu ser nomeado alcalde do Porri\u00f1o o 6 de febreiro de 1949.\nVida privada.\nCasou con Amable P\u00e9rez Mayo e foi pai de Amparo, Edilberto, Honorato Rom\u00e1n e Amable Vieito P\u00e9rez."}
{"id": "509172", "revid": "1888", "url": "https://gl.wikipedia.org/wiki?curid=509172", "title": "Manuel Ojea Sarmiento", "text": "Manuel Ojea Sarmiento foi un pol\u00edtico galego.\nTraxectoria.\nIrm\u00e1n de Daniel Ojea Sarmiento. Foi nomeado alcalde do Porri\u00f1o en 1951. Cesou no cargo en febreiro de 1955."}
{"id": "509174", "revid": "785", "url": "https://gl.wikipedia.org/wiki?curid=509174", "title": "Venance Fortunat", "text": ""}
{"id": "509176", "revid": "785", "url": "https://gl.wikipedia.org/wiki?curid=509176", "title": "Gregorio, bispo de Tours", "text": ""}
{"id": "509177", "revid": "98629", "url": "https://gl.wikipedia.org/wiki?curid=509177", "title": "Jos\u00e9 Gonz\u00e1lez Gonz\u00e1lez", "text": "Jos\u00e9 Mar\u00eda Gonz\u00e1lez Gonz\u00e1lez, finado en 1987, foi un pol\u00edtico galego. \nTraxectoria.\nLogo do golpe de Estado do 18 de xullo de 1936 foi nomeado alcalde do Porri\u00f1o en novembro de 1941. Permaneceu no cargo at\u00e9 1949. Casou con Mar\u00eda Celia Castelo P\u00e9rez. Finou en 1987."}
{"id": "509179", "revid": "98629", "url": "https://gl.wikipedia.org/wiki?curid=509179", "title": "David Barro L\u00f3pez", "text": "David Barro L\u00f3pez, nado en Ferrol en 1974, \u00e9 un cr\u00edtico de arte, comisario de exposici\u00f3ns e editor. \nComisariado de exposici\u00f3ns.\nLicenciado en Historia da Arte pola Universidade de Santiago de Compostela, comezou a s\u00faa traxectoria como comisario de exposici\u00f3ns coa direcci\u00f3n do ciclo Miradas Virxes no Centro Torrente Ballester de Ferrol, que cos anos se converte nun fito xeracional para a arte contempor\u00e1nea galega cara a unha renovaci\u00f3n dos presupostos do Grupo Atl\u00e1ntica. A s\u00faa traxectoria posterior abrangue m\u00e1is de 50 mostras individuais de artistas como Jessica Stockholder, Axel H\u00fctte, Alex Katz, G\u00fcnther F\u00f6rg, Juli\u00e3o Sarmento, Julian Opie, Sandra Cinto, Caio Reisewitz, Jos\u00e9 Pedro Croft, Berta C\u00e1ccamo...) e m\u00e1is de 50 exposici\u00f3ns colectivas en diversos centros e instituci\u00f3ns.\nCr\u00edtica de arte.\nBarro desenvolve a cr\u00edtica de arte en diferentes medios de entre os que destacan as s\u00faas colaboraci\u00f3ns en El Cultural (1998-2014), a revista \"L\u00e1piz\" (2000-2004) e como director da revista portuguesa \"[W]art\" (2003-2005) ou a espa\u00f1ola \"Arte y parte\" (1998-1999).\nDARDO.\nEn 2006 lanzou \"DARDOmagazine\", revista de arquitectura, dese\u00f1o e arte contempor\u00e1nea habitual de feiras como ARCO e pola que recibiu o Premio Nacional de Dese\u00f1o Anuaria en 2016 e foi seleccionada para os International Graphic Design Awards en 2017. DARDO \u00e9 tam\u00e9n unha empresa de dese\u00f1o hom\u00f3nima, as\u00ed como unha editorial de \u00adarte contempor\u00e1nea de ampla difusi\u00f3n en Espa\u00f1a, Brasil e Portugal."}
{"id": "509180", "revid": "54334", "url": "https://gl.wikipedia.org/wiki?curid=509180", "title": "Anna Maria Balaguer", "text": "Anna Maria Balaguer i Prun\u00e9s, nada en Manresa en 1950, \u00e9 unha numism\u00e1tica, historiadora e muse\u00f3loga catal\u00e1. \nTraxectoria.\nBalaguer foi colaboradora habitual durante anos en diversas publicaci\u00f3ns peri\u00f3dicas de car\u00e1cter numism\u00e1tico, como \"Gaceta numism\u00e1tica\" (da Asociaci\u00f3n Numism\u00e1tica Espa\u00f1ola) e \"Acta numism\u00e0tica\" (da Sociedade Catal\u00e1 de Estudos Numism\u00e1ticos).\nA nivel internacional colaborou, xunto con Miquel Crusafont, na elaboraci\u00f3n do volume correspondente \u00e1 Pen\u00ednsula Ib\u00e9rica dentro do proxecto \"Medieval European Coinage\", emprendido por Philip Grierson en 1982 na Universidade de Cambridge e no Museo Fitzwilliam.\nNotas.\n "}
{"id": "509181", "revid": "65337", "url": "https://gl.wikipedia.org/wiki?curid=509181", "title": "Anna Mar\u00eda Balaguer i Prun\u00e9s", "text": ""}
{"id": "509182", "revid": "65337", "url": "https://gl.wikipedia.org/wiki?curid=509182", "title": "Anna M. Balaguer", "text": ""}
{"id": "509183", "revid": "65337", "url": "https://gl.wikipedia.org/wiki?curid=509183", "title": "Anna Balaguer", "text": ""}
{"id": "509184", "revid": "65337", "url": "https://gl.wikipedia.org/wiki?curid=509184", "title": "A. M. Balaguer", "text": ""}
{"id": "509188", "revid": "111386", "url": "https://gl.wikipedia.org/wiki?curid=509188", "title": "David Barro", "text": ""}
{"id": "509190", "revid": "25871", "url": "https://gl.wikipedia.org/wiki?curid=509190", "title": "Premios Ernestina Otero Sestelo", "text": "Os Premios Ernestina Otero Sestelo son uns galard\u00f3ns creados polo Consello das Mulleres do Concello de Pontevedra co obxectivo de incorporar a perspectiva de x\u00e9nero nos traballos de fin de grao e m\u00e1ster para o estudantado universitario galego. Cre\u00e1ronse en 2014 tomando o nome da mestra e pedagoga Ernestina Otero e ten car\u00e1cter anual. \nEn 2018 optouse por enfocalos a proxectos que provi\u00f1eran da educaci\u00f3n infantil, primaria, secundaria e postobligatoria non universitaria co prop\u00f3sito de poder financiar e impulsar devanditos proxectos.\nHistoria.\nEstes galard\u00f3ns naceron en 2014 para premiar proxectos universitarios de fin de m\u00e1ster ou de grao. En 2017 non se puido outorgar ning\u00fan debido \u00e1 pouca calidade que ti\u00f1an os estudos presentados. Por esa raz\u00f3n, en 2018 a Conceller\u00eda de Igualdade decidiu reformulalos e a partir dese ano, os premios quedaron orientados a reco\u00f1ecer e valorar aqueles proxectos educativos innovadores e relevantes en canto \u00e1 incorporaci\u00f3n da perspectiva de x\u00e9nero e que supo\u00f1en un exemplo de boas pr\u00e1cticas e un modelo para futuras iniciativas educativas en materia de igualdade e oportunidades. \nEdici\u00f3ns.\nOs traballos premiados nas distintas edici\u00f3ns foron:\nAno 2014.\nTraballo fin de grao: \"O fomento da igualdade entre os sexos na escola infantil a trav\u00e9s dos contos\", de Sandra Benavides Rodr\u00edguez.\nTraballo fin de grao: \"A cegueira do x\u00e9nero\". de Tania R\u00edos Coello.\nTraballo fin de m\u00e1ster: \"A arte da resisencia: pr\u00e1cticas feministas e de x\u00e9nero. Unha cr\u00edtica ao pensamento dominante\", de Sylvia Pece\u00f1o Serrano.\nAno 2015.\nTraballo fin de grao: \u00a0\"A aprendizaxe cooperativa como ferramenta para fomentar a igualdade entre sexos na escola infantil\", de Almudena Poza\nTraballo fin de m\u00e1ster: \u00a0\"O persoal \u00e9 pol\u00edtico\", de Esther Gand\u00eda\nAno 2016.\nTraballo Fin de Grao: \"O impacto da coeducaci\u00f3n no desenvolvemento persoal\", de Tamara Fern\u00e1ndez Amosa.\nTraballo Fin de Grao: \"A educaci\u00f3n afectivo-sexual en persoas con diversidade funcional e intelectual\", de B\u00e1rbara Penas Rey\nTraballo Fin de Grao: \"Escola de Igualdade. Proxecto de formaci\u00f3n en igualdade de x\u00e9nero para o monitorado de Noites Abertas\", de Ignacio M\u00e1rquez Collazos\nTraballos Fin de m\u00e1ster: \"As bruxas non me dan medo (o que me d\u00e1 medo son os fillos de puta)\", de Rebeca L\u00f3pez Villar\nAno 2017.\nDeserto. Non se outorgou ning\u00fan premio debido \u00e1 pouca calidade que ti\u00f1an os estudos presentados.\nAno 2018.\nInfantil e Primaria:\nO xurado valorou o traballar a perspectiva de x\u00e9nero nas aulas de infantil a trav\u00e9s dos contos, analizando os distintos roles e caracter\u00edsticas de protagonistas femininas e masculinos, fomentando o esp\u00edrito cr\u00edtico ante os estereotipos de x\u00e9nero e por aplicar o m\u00e9todo cient\u00edfico en alumnado de 5 anos\nO xurado valorou o traballo feito por mobilizar a toda a comunidade educativa, especialmente \u00e1s familias, na recuperaci\u00f3n e visibilizaci\u00f3n das aportaci\u00f3ns das mulleres en todos os \u00e1mbitos empregando unha metodolox\u00eda activa, interdisciplinaria e de traballo cooperativo.\nSecundaria e Bacharelato\nO xurado valorou que o proxecto abrangue unha ampla variedade das actividades realizadas por iniciativa do propio alumnado, ter conseguido asentarse como unha organizaci\u00f3n permanente cunha presenza continuada na vida do centro ao longo do curso e proxectarse aos cursos seguintes, pola visibilizaci\u00f3n de formas de violencia e discriminaci\u00f3n que estaban normalizadas dentro das propias aulas, a labor de concienciaci\u00f3n e educaci\u00f3n realizada dentro da comunidade educativa e a difusi\u00f3n do proxecto a trav\u00e9s das redes sociais\nO xurado valorou a implicaci\u00f3n e participaci\u00f3n activa de todo o alumnado e profesorado da ESO, de todos os cursos e materias, por dar a co\u00f1ecer a aquelas mulleres que contribu\u00edron nos distintos \u00e1mbitos do co\u00f1ecemento e das artes, por concienciar da presenza das mulleres como elemento transformador da sociedade de calquera \u00e9poca ou tempo, rompendo con estereotipos sexistas e valorando as achegas das mulleres, pola difusi\u00f3n p\u00fablica do proxecto a trav\u00e9s das redes sociais e a orixinalidade do produto educativo final,\nO xurado valorou o traballo de rescatar e dar a co\u00f1ecer as mulleres creadoras que tradicionalmente foron invisibilizadas nun sector tan masculinizado como o art\u00edstico, a variedade das actividades realizadas e pola permanencia do proxecto ao longo do curso e a s\u00faa proxecci\u00f3n de continuidade en varios cursos acad\u00e9micos seguidos.\nAno 2019.\nCategor\u00eda A\nO xurado conceu o galard\u00f3n por loitar contra os estereotipos de x\u00e9nero que se marcan dende as idades m\u00e1is temper\u00e1s, dotando ao alumnado de ferramentas para enfrontarse a eles e acadando resultados satisfactorios e notables, e por dar a co\u00f1ecer e po\u00f1er en valor as figuras de moitas das pioneiras da nosa cidade, as\u00ed como de diferentes cient\u00edficas e dos seus descubrimentos e investigaci\u00f3ns.\nCategor\u00eda B\nDestacouse este proxecto por partir da necesidade de identificar actitudes e realidades discriminatorias, incidindo na necesidade de revisi\u00f3n e cambio activo das nosas condutas coti\u00e1s baixo o filtro da igualdade e do respecto, e por facer un traballo de reflexi\u00f3n profunda sobre sexualidade e liberdade no marco patriarcal e de an\u00e1lise cr\u00edtica da prostituci\u00f3n e da pornograf\u00eda.\nO xurado destacou a implicaci\u00f3n e participaci\u00f3n activa de todo o alumnado da ESO nas distintas tarefas desta iniciativa, pola s\u00faa permanencia ao longo do curso, pola difusi\u00f3n p\u00fablica a trav\u00e9s da web e das redes sociais do produto educativo final e polo traballo realizado a prol da desmitificaci\u00f3n do amor rom\u00e1ntico.\nV\u00e9xase tam\u00e9n.\nEnlaces externos.\nWeb dos premios no portal do Concello de Pontevedra"}
{"id": "509191", "revid": "1888", "url": "https://gl.wikipedia.org/wiki?curid=509191", "title": "Ceferino M\u00edguez Otero", "text": "Ceferino M\u00edguez Otero foi un pol\u00edtico galego.\nTraxectoria.\nNo franquismo foi nomeado alcalde do Porri\u00f1o en 1955. Cesou no cargo en 1958."}
{"id": "509192", "revid": "98629", "url": "https://gl.wikipedia.org/wiki?curid=509192", "title": "Crise do petr\u00f3leo de 1973", "text": "A crise do petr\u00f3leo de 1973 comezou en outubro de 1973 cando os membros da Organizaci\u00f3n dos Pa\u00edses \u00c1rabes Exportadores de Petr\u00f3leo (OPAEP) proclamaron un embargo petrol\u00edfero. O embargo dirixiuse contra as naci\u00f3ns que se consideraba que apoiaron a Israel durante a Guerra do Yom Kippur. Os pa\u00edses obxectivo do embargo foron inicialmente o Canad\u00e1, o Xap\u00f3n, os Pa\u00edses Baixos, o Reino Unido e os Estados Unidos, co embargo tam\u00e9n m\u00e1is tarde expand\u00edndose a Portugal, a Rodesia e a Sur\u00e1frica. Ata o final do embargo, en marzo de 1974, o prezo do petr\u00f3leo subiu dos 3 d\u00f3lares por barril a preto de 12 no mundo enteiro; os prezos nos Estados Unidos foron a\u00ednda maiores. O embargo causou unha crise de petr\u00f3leo, ou \"choque\", con moitos efectos de curto ou longo prazo na pol\u00edtica e econom\u00eda global. M\u00e1is tarde, chamouse o \"primeiro choque do petr\u00f3leo\", seguido pola crise do petr\u00f3leo de 1979, que se chamou o \"segundo choque do petr\u00f3leo\".\nContexto.\nO declive da produci\u00f3n estadounidense de petr\u00f3leo.\nA produci\u00f3n de petr\u00f3leo estadounidense comezou a diminu\u00edr durante a d\u00e9cada de 1980, agravando o impacto do embargo.\nOPEP.\nA Organizaci\u00f3n dos Pa\u00edses Exportadores de Petr\u00f3leo (OPEP), que estaba composta por 12 pa\u00edses, inclu\u00edndo Ir\u00e1n, sete pa\u00edses \u00e1rabes (Iraq, Kuwait, Libia, Qatar, Arabia Saudita e os Emiratos \u00c1rabes Unidos), al\u00e9n de Venezuela, Indonesia, Nixeria e Ecuador, form\u00e1rase na Conferencia de Bagdad o d\u00eda 14 de setembro de 1960. A OPEP organizouse para resistir \u00e1 presi\u00f3n exercida polas \"Sete Irm\u00e1s\" (sete grandes empresas de petr\u00f3leo do occidente) para reducir os prezos do petr\u00f3leo.\nGuerra do Yom Kipur.\nO d\u00eda 16 de outubro de 1973 Siria e Exipto realizaron un ataque sorpresa a Israel. Semanas despois o xa persa, nesa \u00e9poca aliado estadounidense e segundo maior exportador de petr\u00f3leo aos Estados Unidos, dixo nunha entrevista: \"Claro que [o prezo do petr\u00f3leo] ir\u00e1 aumentar. Certamente! E como! [...] Vostedes [occidentais] aumentaron o prezo do trigo que venden nun 300%, o mesmo se fixo para o azucre e o cemento [...] Vostedes compran o noso petr\u00f3leo cru e venden de volta [...] a centenares de veces o prezo que nos pagaron [...] \u00c9 xusto que vostedes paguen m\u00e1is polo petr\u00f3leo de agora en diante.\"\nO 12 de outubro de 1973, o presidente dos Estados Unidos, Richard Nixon autorizou Operaci\u00f3n Nickel Grass, un transporte a\u00e9reo estrat\u00e9xico para entregar armas e subministraci\u00f3ns a Israel, despois de que a Uni\u00f3n Sovi\u00e9tica comezase a enviar armas a Siria e Exipto.\nHistoria.\nO embargo foi unha resposta para o envolvemento estadounidense na guerra do Yom Kippur en 1973. Seis d\u00edas despois de Exipto e Siria lanzaren unha campa\u00f1a militar sorpresa contra Israel, os Estados Unidos forneceron armas a Israel. En resposta a isto, a Organizaci\u00f3n dos Pa\u00edses \u00c1rabes Exportadores de Petr\u00f3leo (OAPEP, que comprend\u00eda os membros \u00e1rabes da OPEP, al\u00e9n de Exipto e Siria), anunciou un embargo do petr\u00f3leo contra o Canad\u00e1, o Xap\u00f3n, os Pa\u00edses Baixos, o Reino Unido e os Estados Unidos.\nA crise tivo un impacto importante nas relaci\u00f3ns internacionais e creou unha divisi\u00f3n na OTAN. Alg\u00fans pa\u00edsess europeos e o Xap\u00f3n procuraron apartarse da pol\u00edtica exterior estadounidense no Oriente Medio para evitaren ser albo do boicot. Os produtores de petr\u00f3leo \u00e1rabes ligaron calquera futuras alteraci\u00f3ns na pol\u00edtica \u00e1 paz entre os belixerantes. Para resolver iso, a administraci\u00f3n Nixon iniciou negociaci\u00f3ns multilaterais cos combatentes, convencendo Israel a retirar as posici\u00f3ns na pen\u00ednsula do Sina\u00ed e nos outeiros do Gol\u00e1n. Ata o 18 de xaneiro de 1974, o Secretario de Estado Henry Kissinger negociou unha retirada das tropas israel\u00eds de partes do Sinai. A promesa dunha soluci\u00f3n negociada entre Israel e Siria foi suficiente para convencer os produtores de petr\u00f3leo \u00e1rabes de rematar co embargo en marzo de 1974.\nO embargo ocorreu nun momento de crecente consumo de petr\u00f3leo por parte dos pa\u00edses industrializados, e coincidiu cun forte aumento nas importaci\u00f3ns de petr\u00f3leo polos Estados Unidos. O \u00e9xito do embargo demostrou o poder diplom\u00e1tico e econ\u00f3mico da Arabia Saudita e resultou en varios pa\u00edses mudando as s\u00faas pol\u00edticas enerx\u00e9ticas para evitar unha futura dependencia.\nEmbargo.\nEn resposta ao auxilio americano a Israel, a OPEP elevou o prezo do pet\u00f3leo un 70% o d\u00eda 16 de outubro de 1973 ata 5,11 d\u00f3lares o barril. Arabia Saudita e os outros estados \u00e1rabes produtores de petr\u00f3leo un\u00edronse ao embargo o d\u00eda 20 de outubro de 1973.\nTam\u00e9n se impuxeron aumentos de prezos. Como a curto prazo a demanda do petr\u00f3leo \u00e9 inel\u00e1stica, a demanda inmediata cae pouco cando o prezo sobe. As\u00ed, os prezos de mercado subiron de 3 d\u00f3lares por barril a 12 para axustar a demanda ao novo fornecemento m\u00e1is baixo. O sistema financeiro mundial, que xa estaba baixo a presi\u00f3n do colapso por Bretton Woods, definiuse nun cami\u00f1o de recesi\u00f3n e inflaci\u00f3n, que persistiu ata o inicio da d\u00e9cada de 1980, cos prezos do petr\u00f3leo permanecendo elevados ata 1986.\nEfectos.\nEfectos econ\u00f3micos inmediatos.\nA OPEP forzou as empresas de petr\u00f3leo a aumentar os pagamentos drasticamente. O prezo do petr\u00f3leo cuadruplicouse a preto de 12 d\u00f3lares por barril (58 d\u00f3lares axustando a inflaci\u00f3n) en 1974.\nO embargo tivo unha influencia negativa sobre a econom\u00eda dos Estados Unidos, causando demandas inmediatas para lidar coas ameazas \u00e1 s\u00faa seguranza enerx\u00e9tica. A nivel internacional, o aumento de prezos alterou a competitividade de moitas industrias (por exemplo, de autom\u00f3biles e de paneis solares). Os problemas macroecon\u00f3micos consistiron en impactos tanto na inflaci\u00f3n como na deflaci\u00f3n. O embargo deixou as empresas petrol\u00edferas interesadas en procurar novas maneiras para aumentar a oferta de petr\u00f3leo, mesmo en terreo accidentado como o \u00c1rtico."}
{"id": "509193", "revid": "15490", "url": "https://gl.wikipedia.org/wiki?curid=509193", "title": "Porfirio Gonz\u00e1lez Grad\u00edn", "text": "Porfirio Gonz\u00e1lez Grad\u00edn, nado cara a 1918 e finado no Porri\u00f1o o 19 de setembro de 2003, foi un empresario e pol\u00edtico galego.\nTraxectoria.\nEmpresario de mobles e funeraria. No franquismo foi nomeado alcalde do Porri\u00f1o en 1958. Cesou no cargo en agosto de 1963.\nVida persoal.\nCasou con Silvestra Mar\u00eda del Carmen de Francisco Vidal e foi pai de Mar\u00eda del Pilar, Mar\u00eda del Carmen e Porfirio Gonz\u00e1lez de Francisco."}
{"id": "509194", "revid": "5863", "url": "https://gl.wikipedia.org/wiki?curid=509194", "title": "Pilarcita B\u00e9rtola", "text": ""}
{"id": "509195", "revid": "59430", "url": "https://gl.wikipedia.org/wiki?curid=509195", "title": "Asociaci\u00f3n Ol\u00edmpica e dos Xogos da Commonwealth de Eswatini", "text": "A Asociaci\u00f3n Ol\u00edmpica e dos Xogos da Commonwealth de Eswatini \u00e9 o Comit\u00e9 Ol\u00edmpico Nacional que representa a Eswatini. Foi creado en 1968 e oficialmente reco\u00f1ecido polo Comit\u00e9 Ol\u00edmpico Internacional en 1972. Seguindo o cambio de nome do pa\u00eds en abril de 2018 (anteriormente Suacilandia) cambiou o seu nome a Asociaci\u00f3n Ol\u00edmpica e dos Xogos da Commonwealth de Eswatini."}
{"id": "509196", "revid": "23204", "url": "https://gl.wikipedia.org/wiki?curid=509196", "title": "Ben\u00edn nos Xogos Ol\u00edmpicos", "text": "Ben\u00edn participou por vez primeira nos Xogos Ol\u00edmpicos en 1972, baixo o anterior nome do pa\u00eds, Dahomey. O pa\u00eds competiu co seu nome actual nos Xogos de 1980, e dende ent\u00f3n participou en cada edici\u00f3n dos Xogos Ol\u00edmpicos de Ver\u00e1n. Os deportistas de Ben\u00edn nunca ga\u00f1aron unha medalla ol\u00edmpica e tampouco participaron nos Xogos Ol\u00edmpicos de Inverno."}
{"id": "509198", "revid": "23204", "url": "https://gl.wikipedia.org/wiki?curid=509198", "title": "Comit\u00e9 Nacional Ol\u00edmpico e Deportivo Benin\u00e9s", "text": "O Comit\u00e9 Nacional Ol\u00edmpico e Deportivo Benin\u00e9s (en ) \u00e9 o Comit\u00e9 Ol\u00edmpico Nacional que representa a Ben\u00edn. Foi creado o 5 de maio de 1962 e reco\u00f1ecido oficialmente polo Comit\u00e9 Ol\u00edmpico Internacional en xu\u00f1o de 1962."}
{"id": "509199", "revid": "23204", "url": "https://gl.wikipedia.org/wiki?curid=509199", "title": "Comit\u00e9 National Olympique et Sportif B\u00e9ninois", "text": ""}
{"id": "509200", "revid": "23204", "url": "https://gl.wikipedia.org/wiki?curid=509200", "title": "Chad nos Xogos Ol\u00edmpicos", "text": "O Chad participou por vez primeira nos Xogos Ol\u00edmpicos en 1964, e dende ent\u00f3n participou en cada edici\u00f3n dos Xogos de Ver\u00e1n, ag\u00e1s en 1976 e 1980. O pa\u00eds nunca ga\u00f1ou unha medalla ol\u00edmpica e ning\u00fan atleta competiu nos Xogos Ol\u00edmpicos de Inverno.\nO Comit\u00e9 Ol\u00edmpico Nacional do Chad foi creado en 1963 e reco\u00f1ecido en 1964."}
{"id": "509203", "revid": "23204", "url": "https://gl.wikipedia.org/wiki?curid=509203", "title": "Botswana nos Xogos Ol\u00edmpicos", "text": "Botswana participou por vez primeira nos Xogos Ol\u00edmpicos en 1980, en Moscova, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n. O pa\u00eds nunca competiu nos Xogos Ol\u00edmpicos de Inverno. Botswana ga\u00f1ou a s\u00faa primeira medalla nos Xogos de 2012, cando Nijel Amos conseguiu a prata nos 800 metros."}
{"id": "509205", "revid": "89787", "url": "https://gl.wikipedia.org/wiki?curid=509205", "title": "Comit\u00e9 Ol\u00edmpico Nacional de Botswana", "text": "O Comit\u00e9 Ol\u00edmpico Nacional de Botswana (en ) \u00e9 o Comit\u00e9 Ol\u00edmpico Nacional que representa a Botswana nos Xogos Ol\u00edmpicos. \u00c9 tam\u00e9n o organismo respons\u00e1bel da representaci\u00f3n do pa\u00eds nos Xogos da Commonwealth.\nO Comit\u00e9 Ol\u00edmpico Nacional de Botswana foi creado en 1978 e foi reco\u00f1ecido oficialmente polo Comit\u00e9 Ol\u00edmpico Internacional en 1980."}
{"id": "509206", "revid": "23204", "url": "https://gl.wikipedia.org/wiki?curid=509206", "title": "Botswana National Olympic Committee", "text": ""}
{"id": "509207", "revid": "89787", "url": "https://gl.wikipedia.org/wiki?curid=509207", "title": "Burundi nos Xogos Ol\u00edmpicos", "text": "Burundi participou por vez primeira nos Xogos Ol\u00edmpicos en 1996, e dende ent\u00f3n enviou deportistas para competir en cada edici\u00f3n dos Xogos Ol\u00edmpicos de Ver\u00e1n. O pa\u00eds nunca participou nos Xogos Ol\u00edmpicos de Inverno.\nV\u00e9nuste Niyongabo ga\u00f1ou unha medalla de ouro en atletismo nos Xogos de 1996, e Francine Niyonsaba engadiu unha prata 20 anos m\u00e1is tarde.\nO Comit\u00e9 Ol\u00edmpico Nacional de Burundi foi creado en 1990 e foi reco\u00f1ecido polo Comit\u00e9 Ol\u00edmpico Internacional en 1993."}
{"id": "509209", "revid": "23204", "url": "https://gl.wikipedia.org/wiki?curid=509209", "title": "Burkina Faso nos Xogos Ol\u00edmpicos", "text": "Burkina Faso participou por vez primeira nos Xogos Ol\u00edmpicos co seu nome actual en 1988. Baixo o seu nome anterior de Alto Volta (VOL), o pa\u00eds tam\u00e9n competiu en 1972. Logo de competir en oito edici\u00f3ns diferentes, Burkina Faso conseguiu a s\u00faa primeira medalla ol\u00edmpica nos Xogos Ol\u00edmpicos de 2020 en Toquio, logo de que Hugues Fabrice Zango conseguiu o bronce no triplo salto masculino. Ning\u00fan atleta de Burkina Faso competiu nos Xogos Ol\u00edmpicos de Inverno."}
{"id": "509211", "revid": "23204", "url": "https://gl.wikipedia.org/wiki?curid=509211", "title": "Comit\u00e9 Ol\u00edmpico de Burkina Faso", "text": "Comit\u00e9 Ol\u00edmpico de Burkina Faso (en ) (c\u00f3digo de IOC: BUR) \u00e9 o Comit\u00e9 Ol\u00edmpico Nacional que representa a Burkina Faso. Foi creado o 10 de xu\u00f1o de 1965 e foi reco\u00f1ecido polo Comit\u00e9 Ol\u00edmpico Internacional en febreiro de 1972."}
{"id": "509212", "revid": "23204", "url": "https://gl.wikipedia.org/wiki?curid=509212", "title": "Comit\u00e9 National Olympique et des Sports Burkinab\u00e8", "text": ""}
{"id": "509213", "revid": "23204", "url": "https://gl.wikipedia.org/wiki?curid=509213", "title": "Ruanda nos Xogos Ol\u00edmpicos", "text": "Ruanda competiu por vez primeira nos Xogos Ol\u00edmpicos en 1984, e dende ent\u00f3n participou en cada edici\u00f3n dos Xogos de Ver\u00e1n. O pa\u00eds nunca competiu nos Xogos de Inverno.\nRuanda nunca ga\u00f1ou unha medalla ol\u00edmpica, mais Jean de Dieu Nkundabera ga\u00f1ou unha medalla paral\u00edmpica de bronce para Ruanda en atletismo nos Xogos Paral\u00edmpicos de 2004, en Atenas."}
{"id": "509215", "revid": "23204", "url": "https://gl.wikipedia.org/wiki?curid=509215", "title": "Bosnia e Hercegovina nos Xogos Ol\u00edmpicos", "text": "Bosnia e Hercegovina participou por vez primeira nos Xogos Ol\u00edmpicos como un pa\u00eds independente en 1992. Antes diso, os deportistas bosn\u00edacos competiron baixo a bandeira de Iugoslavia at\u00e9 a disoluci\u00f3n do pa\u00eds. Xunto con Albania, Bosnia e Hercegovina \u00e9 o \u00fanico pa\u00eds europeo, sen contar os microestados, que nunca ga\u00f1ou unha medalla ol\u00edmpica.\nO Comit\u00e9 Ol\u00edmpico de Bosnia e Hercegovina foi formado en 1992 e reco\u00f1ecido polo Comit\u00e9 Ol\u00edmpico Internacional en 1993."}
{"id": "509218", "revid": "23204", "url": "https://gl.wikipedia.org/wiki?curid=509218", "title": "Comit\u00e9 Ol\u00edmpico de Bosnia e Hercegovina", "text": "O Comit\u00e9 Ol\u00edmpico de Bosnia e Hercegovina (en ) \u00e9 unha organizaci\u00f3n sen \u00e1nimo de lucro que representa a Bosnia e Hercegovina nos Xogos Ol\u00edmpicos e no Comit\u00e9 Ol\u00edmpico Internacional. Foi creado no ano 1992 e reco\u00f1ecido oficialmente en 1993.\nOs membros do comit\u00e9 son 30 federaci\u00f3ns de deportes, as cales elixen o Consello Executivo composto do presidente e doce membros."}
{"id": "509219", "revid": "23204", "url": "https://gl.wikipedia.org/wiki?curid=509219", "title": "Olimpijski komitet Bosne i Hercegovine", "text": ""}
{"id": "509220", "revid": "89787", "url": "https://gl.wikipedia.org/wiki?curid=509220", "title": "Albania nos Xogos Ol\u00edmpicos", "text": "Albania participou por vez primeira nos Xogos Ol\u00edmpicos en 1972. Non participou nos seguintes catro Xogos, tres deles por raz\u00f3ns pol\u00edticas, mais regresou para os Xogos Ol\u00edmpicos de 1992 en Barcelona. Dende ent\u00f3n, participaron en t\u00f3dolos Xogos de Ver\u00e1n. Fixeron o seu debut nos Xogos de Inverno en 2006. O pa\u00eds non conseguiu ga\u00f1ar unha medalla ol\u00edmpica, e xunto con Bosnia e Hercegovina, \u00e9 o \u00fanico pa\u00eds europeo, sen contar os microestados, que non conseguiu ningunha."}
{"id": "509224", "revid": "1131", "url": "https://gl.wikipedia.org/wiki?curid=509224", "title": "Santuario da Nosa Se\u00f1ora dos Milagres", "text": ""}
{"id": "509226", "revid": "85894", "url": "https://gl.wikipedia.org/wiki?curid=509226", "title": "N\u00faria Montserrat Pulido", "text": "N\u00faria Montserrat Pulido, nada en Barcelona o 8 de xu\u00f1o de 1978, \u00e9 unha bioenxe\u00f1eira catal\u00e1 especializada en c\u00e9lulas nai pluripotentes e na xeraci\u00f3n de sistemas pluricelulares complexos para comprender o desenvolvemento de enfermidades en humanos. \nAnte a chegada do virus SARS-CoV-2, cambiou o curso da s\u00faa investigaci\u00f3n, xa que o virus afecta especialmente aos pulm\u00f3ns e riles. O seu equipo identificou un medicamento (APN01) que se desenvolveu durante a epidemia de Sars de 2003 e que bloquea o virus nas fases iniciais da infecci\u00f3n. Para logralo infectou e tratou a esbirros creados con impresora 3D.\nTraxectoria.\nEstudou Biolox\u00eda na Universidade de Barcelona, onde tam\u00e9n fixo o m\u00e1ster e o doutoramento europeo en Biolox\u00eda. Tam\u00e9n gozou de bolsas posdoutorais, como as que recibiu da Fundaci\u00f3n para a Ciencia e Tecnolox\u00eda (Portugal, 2007) e a Bolsa Juan de la Cierva (Barcelona, 2008, con Juan Carlos Izpis\u00faa Belmonte). Como resultado dos seus estudos e investigaci\u00f3ns, estivo en Su\u00edza, Francia e m\u00e1is concretamente no Salk Institute for Biological Studies baixo a direcci\u00f3n de Juan Carlos Izpis\u00faa Belmonte . Baixo a s\u00faa direcci\u00f3n, tam\u00e9n traballou no Centro de Medicina Rexenerativa de Barcelona, centrando a s\u00faa investigaci\u00f3n en enfermidades raras, como a anemia de Fancone . Non obstante, admite que un dos obst\u00e1culos atopados nestas investigaci\u00f3ns \u00e9 a baixa eficiencia, dado que de cada 1.000 c\u00e9lulas que se poden extraer dun paciente, unha \u00fanica c\u00e9lula pode ser igual a unha c\u00e9lula nai.\nA s\u00faa investigaci\u00f3n centrouse en comprender como todas as c\u00e9lulas do noso corpo se xeran a partir de c\u00e9lulas nai embrionarias. Para levar a cabo os seus proxectos, no seu laboratorio combina enxe\u00f1ar\u00eda de tecidos, bioimpresi\u00f3n 3D ou edici\u00f3n xen\u00e9tica. Ademais, est\u00e1 interesado en comunicar a ciencia \u00e1 sociedade e promover carreiras cient\u00edficas entre os mozos, raz\u00f3n pola que aparece con frecuencia nos medios de comunicaci\u00f3n e en \u00e1mbitos educativos.\nPremios e reco\u00f1ecementos.\nEntre os seus logros cient\u00edficos destaca a s\u00faa participaci\u00f3n no primeiro traballo que describe a xeraci\u00f3n de organoides renais, un traballo que foi seleccionado pola revista \"Science\" como un dos 10 descubrimentos de 2013.\nO equipo que dirixe no Instituto de Bioenxe\u00f1ar\u00eda de Catalu\u00f1a recibiu o Premio \u00cd\u00f1igo \u00c1lvarez de Toledo de Investigaci\u00f3n en Nefrolox\u00eda B\u00e1sica outorgado pola Fundaci\u00f3n Renal, polo traballo \u00abFine tuning the extracelular environment accelerates the derivation of kidney organoids from human pluripotent stem cells\u00bb."}
{"id": "509229", "revid": "54334", "url": "https://gl.wikipedia.org/wiki?curid=509229", "title": "Clarissa Pinkola Est\u00e9s", "text": "Clarissa Pinkola Est\u00e9s, nada en Indiana o 27 de xaneiro de 1945, \u00e9 unha psic\u00f3loga junguiana, poeta e escritora estadounidense especializada en traumas post-guerra. F\u00edxose mundialmente co\u00f1ecida polo seu libro de 1992, \"Women Who Run With the Wolves\", onde abordou o arquetipo feminino, os seus misterios e potencia con base en mitos, historias ancestrais e contos.\nTraxectoria.\nEst\u00e9s naceu e criouse nunha pequena vila no estado de Indiana, filla de Cepci\u00f3n Ixtiz e Emilio Maria Rey\u00e9s, de ascendencia mexicana e nativa americana. Os seus pais eran braceiros mexicanos, pr\u00f3ximos ao l\u00edmite con M\u00edchigan. En casa aprendeu a falar castel\u00e1n, mais Clarissa foi entregada en adopci\u00f3n a\u00ednda moi pequena. Aos catro anos de idade, foi adoptada pola parella de inmigrantes h\u00fangaros, Maruska Hornyak e Joszef Pinkola, tam\u00e9n moi pobres e analfabetos.\nConvivindo con inmigrantes dende a infancia, Clarissa tivo acceso a moitas historias, lendas e mitos doutros pobos, contados e recontados por parentes e polos pais adoptivos. Despois de rematar o ensino medio, Clarissa mudouse a Colorado. Casou por primeira vez en 1967, divorci\u00e1ndose en 1974. A uni\u00f3n resultou en tres fillas, que ficaron baixo a s\u00faa custodia.\nClarissa formouse en psicolox\u00eda e psicoterapia pola Colorado Heights University en 1976. No Union Institute &amp; University, en Cincinnati, obtivo o doutoramento en psicolox\u00eda \u00e9tnico-cl\u00ednica en 1981, con foco na historia ind\u00edxena e de padr\u00f3ns psicol\u00f3xicos e sociais de grupos e culturas tribais. En 1984, fixo o post-doutoramentoo pola The Inter-Rexional Society of Jungian Analysts, en Z\u00fcrich, en Su\u00edza. \u00c9 psic\u00f3loga rexistrada, especializada en recuperaci\u00f3n postraum\u00e1tica e psicanalista con pr\u00e1ctica cl\u00ednica. \nComo especialista en sucesos traum\u00e1ticos e recuperaci\u00f3n post-trauma, comezou a traballar na \u00e1rea a\u00ednda na d\u00e9cada de 1960 no hospital de veteranos Edward Hines Jr., de Illinois. Atendeu pacientes veteranos da primeira e da segunda guerras mundiais, al\u00e9n de ex-combatentes da guerra de Vietnam con perdas de membros ou en cadeira de rodas. Axudou tam\u00e9n as familias de pacientes e persoas con trastorno por estr\u00e9s postraum\u00e1tico. Ensinou escritura creativas en varias prisi\u00f3ns dos Estados Unidos.\nParticipou en lugares de desastres naturais, onde desenvolveu un protocolo de recuperaci\u00f3n post-trauma para os sobreviventes do terremoto de Armenia. Tal protocolo foi traducido para diversos idiomas e v\u00e9n sendo usado en lugares de desastre para axudar os sobreviventes na recuperaci\u00f3n e en como orientar os rescatadores. Tam\u00e9n traballou na comunidade tralo masacre de Columbine entre os anos de 1993 e 2003. Traballou ademais cos asistentes do sistema de atenci\u00f3n 911 nos Estados Unidos e con familias de sobreviventes de desastres e masacres.\nLiteratura.\n\u00c9 autora de diversos libros traducidos a m\u00e1is de 35 linguas. Clarissa comezou a escribir con preto de 25 anos, mais o seu primeiro libro s\u00f3 foi publicado vinte e cinco anos despois. Escribiu poes\u00edas e boa parte das historias que recompilou nas viaxes e nos anos de traballo. Arredor desa \u00e9poca, Clarissa casou novamente, cun 1\u00ba sarxento da Forza A\u00e9rea dos Estados Unidos. O seu nome comezou a ga\u00f1ar fama cando empezou a traballar na radio, en 1989, falando de Jung, en Denver. Iso levou a un contrato cunha gravadora para lanzar fitas de casete coas s\u00faas observaci\u00f3ns e orientaci\u00f3ns; alg\u00fans meses, as s\u00faas fitas foron l\u00edderes de vendas no pa\u00eds.\nAs editoriais interes\u00e1ronse por Clarissa tralo \u00e9xito de venda das s\u00faas fitas e alg\u00fans meses despois preto de seis editoras comezaron a facer ofertas por un libro seu. O seu primeiro libro, \"Women Who Run With the Wolves: Myths and Stories about the Wild Woman Archetype\", foi un grande \u00e9xito e mant\u00edvose preto de setenta semanas na lista dos m\u00e1is vendidos do \"The New York Times\"."}
{"id": "509230", "revid": "23204", "url": "https://gl.wikipedia.org/wiki?curid=509230", "title": "Richard Roundtree", "text": "Richard Roundtree, nado en New Rochelle, Nova York, o 9 de xullo de 1942, \u00e9 un actor e modelo estadounidense. Destacou como \"o primeiro heroe de acci\u00f3n negro\" pola s\u00faa interpretaci\u00f3n do detective privado John Shaft no filme de 1971 \"Shaft\", e as s\u00faas catro secuelas, estreadas entre 1972 e 2019. Polo primeiro destes filmes, foi candidato ao Globo de Ouro \u00e1 mellor nova estrela do ano en 1972.\nTraxectoria.\nRoundtree naceu en 1942, fillo de John e Kathryn Roundtree. Asistiu ao New Rochelle High School, gradu\u00e1ndose en 1961. Durante os anos do instituto, xogou con \u00e9xito no equipo de f\u00fatbol americano da escola. Posteriormente, Roundtree estudou na Southern Illinois University en Carbondale, Illinois. Roundtree deixou a facultade en 1963 para iniciar a s\u00faa carreira.\nRoundtree comezou a s\u00faa carreira profesional como modelo na Ebony Fashion Fair tras ser descuberto por Eunice W. Johnson. Despois do \u00e9xito na feira, pasou a traballar de modelo de produtos como a brillantina Duke e os cigarros Salem. en 1967, Roundtree uniuse ao Negro Ensemble Company. O seu primeiro papel na compa\u00f1\u00eda foi interpretar o lendario boxeador Jack Johnson na produci\u00f3n de \"The Great White Hope.\" Roundtree destacou como protagonista de filmes blaxploitation na d\u00e9cada de 1970, especialmente polo detective John Shaft no filme de acci\u00f3n \"Shaft\" (1971) e as s\u00faas secuelas. Tam\u00e9n apareceu con Laurence Olivier e Ben Gazzara en \"Inchon\" (1981). Na televisi\u00f3n, interpretou o escravo Sam Bennett na serie de 1977 \"Roots\" e ao Dr. Daniel Reubens en \"Generations\" entre 1989 e 1991. A\u00ednda que Roundtree continuou a traballar na d\u00e9cada de 1990, moitos dos seus filmes non foron ben recibidos; por\u00e9n, logrou \u00e9xito no teatro.\nNon obstante, durante ese per\u00edodo, reapareceu na pequena pantalla como icona cultural. O 19 de setembro de 1991 apareceu nun episodio de \"Beverly Hills, 90210\" con Vivica A. Fox e en 2000 volveu interpretar a John Shaft en \"Shaft\", con Samuel L. Jackson como protagonista.\nEn 2019, Roundtree coprotagonizou a comedia \"What Men Want\", e volveu ao papel de John Shaft en \"Shaft\", secuela do filme de 2000, con Samuel L. Jackson e Jessie Usher, que interpretan a John Shaft II e John Shaft III, respectivamente. Esta vez, a personaxe de Roundtree foi descrita como o pai da personaxe de Jackson, mentres que supostamente era o seu t\u00edo no filme de 2000.\nVida persoal.\nRoundtree casou en d\u00faas ocasi\u00f3ns. O seu primeiro matrimonio foi con Mary Jane Grant, coa que casou o 27 de novembro de 1963. Roundtree e Grant tiveron dous fillos antes de divorciarse en decembro de 1973. Casou con Karen M. Ciernia en setembro de 1980; xuntos tiveron tres fillos. Roundtree e Ciernia divorci\u00e1ronse en 1998.\nRoundtree foi diagnosticado con cancro de mama masculino en 1993 e foi sometido a unha dupla mastectom\u00eda e quimioterapia."}
{"id": "509231", "revid": "85894", "url": "https://gl.wikipedia.org/wiki?curid=509231", "title": "Sabela Ramos", "text": "Sabela Ramos Garea, nada en Padr\u00f3n en 1986, \u00e9 unha enxe\u00f1eira inform\u00e1tica que traballa en Google Research. En 2020 foi galardoada co Premio Ada Byron do Colexio de Enxe\u00f1ar\u00eda Inform\u00e1tica de Galicia.\nTraxectoria.\nSabela Ramos \u00e9 doutora en Computaci\u00f3n de Altas Prestaci\u00f3ns pola Universidade da Coru\u00f1a. Realizou un posdoutoramento na Escola Polit\u00e9cnica Federal de Z\u00fcrich onde investigou para crear modelos matem\u00e1ticos do rendemento de microprocesadores. Posteriormente adentrouse na industria para incorporarse a Youtube onde traballou tres anos e desde comezos de ano est\u00e1 en Google Research, onde investiga en campos como a aprendizaxe por reforzo ou a aprendizaxe autom\u00e1tica.\nEst\u00e1 involucrada en iniciativas que promoven a presenza das mulleres nas TIC, como Google Women in Engineering."}
{"id": "509233", "revid": "1888", "url": "https://gl.wikipedia.org/wiki?curid=509233", "title": "Seraf\u00edn Dom\u00ednguez Valverde", "text": "Seraf\u00edn Dom\u00ednguez Valverde, nado no Porri\u00f1o en 1862 e finado no mesmo concello en decembro de 1927, foi un pol\u00edtico galego.\nTraxectoria.\nConcelleiro do Porri\u00f1o, foi nomeado alcalde do Porri\u00f1o en xaneiro de 1914. Cesou no cargo en 1916. Volveu ser alcalde a principios dos anos vinte."}
{"id": "509234", "revid": "25871", "url": "https://gl.wikipedia.org/wiki?curid=509234", "title": "Urbanitas", "text": "Urbanitas foi unha mostra colectiva comisariada por Carlota \u00c1lvarez Basso e I\u00f1aki Mart\u00ednez Antelo na sala exposici\u00f3ns da planta baixa do museo MARCO de Vigo en 2006. A exposici\u00f3n inaugurouse o 3 de febreiro e foi clausurada o 18 de xu\u00f1o.\nA exposici\u00f3n.\n\"Urbanitas\" presentou o traballo de trinta novos artistas galegos nados a partir de 1970 creando unha panor\u00e1mica da arte galega de principio do s\u00e9culo XXI. A maior parte das obras entre as que se inclu\u00edan esculturas, instalaci\u00f3ns, pinturas murais, graffiti, instalaci\u00f3ns sonoras, v\u00eddeos, fotograf\u00edas ou debuxos foron producidas especificamente para esta mostra. Paralelamente, como parte do proxecto pero tam\u00e9n como proposta expositiva en si mesma, o Espazo Anexo acolle a mostra \"Videourbanitas\", na que se mostraban en continuidade os traballos en v\u00eddeo de varios dos artistas presentes na exposici\u00f3n.\nCat\u00e1logo.\nCon motivo desta mostra, o MARCO editou un cat\u00e1logo con biograf\u00edas dos artistas participantes; textos de Xos\u00e9 Manuel Lens, Silvia Garc\u00eda e David Barro, entre outros; cat\u00e1logo e imaxes de obras en exposici\u00f3n, as\u00ed como textos e fotograf\u00edas explicativos do proceso de produci\u00f3n. Co fin de inclu\u00edr nesta publicaci\u00f3n as intervenci\u00f3ns creadas especificamente para a exposici\u00f3n, o cat\u00e1logo publicouse ao finalizar a exposici\u00f3n.\nXeraci\u00f3n Urbanita.\nPese a diversidade de intereses, propostas e a distinta procedencia e historial dos artistas participantes a escolla mostraba importantes puntos en com\u00fan de tipo xeracional; s\u00f3 doce anos separaban ao artista m\u00e1is novo do m\u00e1is veterano. Outro punto de conexi\u00f3n visible foi a utilizaci\u00f3n dun amplo abano de comportamentos art\u00edsticos que reflicten un afastamento dos presupostos precedentes do Grupo Atl\u00e1ntica. Gran parte destes creadores formaba parte das primeiras promoci\u00f3ns da Facultade de Belas Artes de Pontevedra, motor dun contexto animado, desde os anos noventa, polo nacemento de novos espazos e iniciativas vinculadas \u00e1 arte contempor\u00e1nea en Galicia."}
{"id": "509235", "revid": "89787", "url": "https://gl.wikipedia.org/wiki?curid=509235", "title": "Ana Freire", "text": "Ana Freire Veiga, nada en R\u00e1bade en 1983, \u00e9 unha enxe\u00f1eira inform\u00e1tica profesora na Universidade Pompeu Fabra onde dirixe o Centro de Estudos pola Sostenibilidade. \u00c9 a fundadora de Wisibil\u00edzalas.\nTraxectoria.\nAna Freire \u00e9 enxe\u00f1eira e doutora en inform\u00e1tica pola Universidade da Coru\u00f1a. Traballou en diversas instituci\u00f3ns e empresas, como a Universidade de Glasgow, o Centro Nacional de Investigaci\u00f3n de Italia ou o Yahoo Labs. Dende setembro de 2015 \u00e9 profesora e investigadora na UPF, onde dirixe o Centro de Estudos pola Sostenibilidade. \nCoa s\u00faa investigaci\u00f3n pretende aplicar a tecnolox\u00eda en xeral e a intelixencia artificial en particular a problemas sociais, como a sa\u00fade mental. Lidera o proxecto STOP (\"Suicide prevenTion in sOcial Platforms\") cuxo obxectivo \u00e9 detectar enfermedades mentais nas redes sociais. Tam\u00e9n traballa analizando datos que permitan entender mellor algunhas enfermidades neurol\u00f3xicas, como a esclerose m\u00faltiple.\n\u00c9 a fundadora de Wisibil\u00edzalas, un concurso internacional que pretende rachar cos estereotipos asociados \u00e1s carreiras cient\u00edficas e tecnol\u00f3xicas, potenciar referentes femeninos entre o alumnado e promover o uso da tecnolox\u00eda e o traballo en grupo."}
{"id": "509236", "revid": "89787", "url": "https://gl.wikipedia.org/wiki?curid=509236", "title": "Josep Pellicer i Bru", "text": "Josep Pellicer i Bru, nado o 18 de maio de 1925 en Barcelona e finado o 19 de xaneiro de 2019 en Sant Cugat del Vall\u00e8s, foi un numism\u00e1tico catal\u00e1n.\nTraxectoria.\nA infancia de Josep Pellicer estivo marcada polos rigores da posguerra espa\u00f1ola, que lle impediron acadar unha formaci\u00f3n m\u00e1is al\u00f3 dos estudos b\u00e1sicos. Nesa \u00e9poca comezou o seu interese pola numism\u00e1tica, a partir dun conxunto de moedas regaladas por un familiar.\nPellicer desenvolveu a s\u00faa vida profesional no sector t\u00e9xtil, inicialmente como t\u00e9cnico do algod\u00f3n e logo participando na creaci\u00f3n de varias empresas do sector e con cargos de responsabilidade nalgunhas delas.\nA s\u00faa carreira numism\u00e1tica estivo moi vinculada \u00e1 Asociaci\u00f3n Numism\u00e1tica Espa\u00f1ola (ANE). En 1957 afiliouse a esta entidade e dous anos m\u00e1is tarde entrou na s\u00faa xunta directiva como vogal. Accedeu \u00e1 vicepresidencia en 1975 e presidiuna durante 23 anos, desde 1996 ata o seu pasamento en 2019.\nA partir de 1983 foi, as\u00ed mesmo, o director da publicaci\u00f3n peri\u00f3dica da ANE, \"Gaceta Numism\u00e1tica\".\nPellicer pertenceu tam\u00e9n a outras entidades de \u00edndole numism\u00e1tica. En Catalu\u00f1a foi un dos membros fundadores da Sociedade Catal\u00e1 de Estudos Numism\u00e1ticos (Instituto de Estudos Catal\u00e1ns), da que chegou a ocupar a s\u00faa vicepresidencia. Ademais, foi nomeado socio de honra da Asociaci\u00f3n Numism\u00e1tica de Portugal e membro correspondente do Instituto de Numism\u00e1tica e Historia de San Nicol\u00e1s de los Arroyos, da Arxentina.\nPublicaci\u00f3ns.\nJosep Pellicer foi autor prol\u00edfico; publicou ducias de artigos en revistas numism\u00e1ticas do seu tempo, m\u00e1is de 80 deles en \"Gaceta numism\u00e1tica\", entre os anos 1967 e 2018), e outros en cabeceiras como \"Acta Numism\u00e0tica\", \"Cr\u00f3nica Numism\u00e1tica\", \"Numisma\", \"Revue numismatique\", e en obras conxuntas e actas de congresos e simposios. Tam\u00e9n publicou un bo n\u00famero de traballos monogr\u00e1ficos, entre os que figuran os seguintes"}
{"id": "509237", "revid": "65337", "url": "https://gl.wikipedia.org/wiki?curid=509237", "title": "Josep Pellicer", "text": ""}
{"id": "509238", "revid": "65337", "url": "https://gl.wikipedia.org/wiki?curid=509238", "title": "J. Pellicer i Bru", "text": ""}
{"id": "509239", "revid": "65337", "url": "https://gl.wikipedia.org/wiki?curid=509239", "title": "J. Pellicer", "text": ""}
{"id": "509240", "revid": "65337", "url": "https://gl.wikipedia.org/wiki?curid=509240", "title": "Pellicer", "text": "O apelido Pellicer pode estar referido a:"}
{"id": "509241", "revid": "23204", "url": "https://gl.wikipedia.org/wiki?curid=509241", "title": "Comit\u00e9 Ol\u00edmpico Nacional de Albania", "text": "O Comit\u00e9 Ol\u00edmpico Nacional de Albania (en - KOKSH) \u00e9 unha organizaci\u00f3n sen \u00e1nimo de lucro que \u00e9 respons\u00e1bel da participaci\u00f3n de Albania nos Xogos Ol\u00edmpicos. Como membro do Comit\u00e9 Ol\u00edmpico Internacional (COI), \u00e9 respons\u00e1bel do desenvolvemento e administraci\u00f3n de t\u00f3dalas actividades relacionadas co olimpismo no pa\u00eds.\nTen a s\u00faa sede na capital do pa\u00eds, Tirana."}
{"id": "509242", "revid": "23204", "url": "https://gl.wikipedia.org/wiki?curid=509242", "title": "Komiteti Olimpik Komb\u00ebtar Shqiptar", "text": ""}
{"id": "509243", "revid": "65337", "url": "https://gl.wikipedia.org/wiki?curid=509243", "title": "Pellicer i Bru, J.", "text": ""}
{"id": "509244", "revid": "65337", "url": "https://gl.wikipedia.org/wiki?curid=509244", "title": "Pellicer, J.", "text": ""}
{"id": "509245", "revid": "89787", "url": "https://gl.wikipedia.org/wiki?curid=509245", "title": "Dominica nos Xogos Ol\u00edmpicos", "text": "Dominica participou por vez primeira nos Xogos Ol\u00edmpicos en 1996, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n. Dominica a\u00ednda non conseguiu ningunha medalla ol\u00edmpica. O pa\u00eds fixo o seu debut nos Xogos de Inverno en 2014.\nO Comit\u00e9 Ol\u00edmpico de Dominica foi creado en 1993 e foi reco\u00f1ecido en 1998, 20 anos ap\u00f3s a s\u00faa independencia en 1978."}
{"id": "509249", "revid": "89787", "url": "https://gl.wikipedia.org/wiki?curid=509249", "title": "Comit\u00e9 Ol\u00edmpico de Dominica", "text": "O Comit\u00e9 Ol\u00edmpico de Dominica (en ; c\u00f3digo do COI: DMA) \u00e9 o Comit\u00e9 Ol\u00edmpico Nacional que representa a Dominica nos Xogos Ol\u00edmpicos. O comit\u00e9 tam\u00e9n representa o pa\u00eds nos Xogos da Commonwealth.\nHistoria.\nFoi creado en 1987 e reco\u00f1ecido polo Comit\u00e9 Ol\u00edmpico Nacional en 1993."}
{"id": "509250", "revid": "23204", "url": "https://gl.wikipedia.org/wiki?curid=509250", "title": "Dominica Olympic Committee", "text": ""}
{"id": "509251", "revid": "89787", "url": "https://gl.wikipedia.org/wiki?curid=509251", "title": "Raquel Yotti", "text": "Raquel Yotti \u00c1lvarez, nada en Madrid, 1973, \u00e9 unha cardi\u00f3loga espa\u00f1ola. Investigadora cl\u00ednica do Sistema Nacional de Sa\u00fade e experta en imaxe card\u00edaca e cardiopat\u00edas de base xen\u00e9tica. Desde agosto de 2018 dirixe o Instituto de Sa\u00fade Carlos III.\nTraxectoria.\nRaquel Yotti \u00e9 licencida en Medicina pola Universidade Complutense de Madrid, foi bolseira FPI do ISCIII entre 2003 e 2006. Doutora en Medicina pola UCM desde 2006. \nDesde 2009 dirixiu no ISCIII unha li\u00f1a de investigaci\u00f3n para profundar no diagn\u00f3stico das miocardiopat\u00edas. Xefa de Secci\u00f3n de Cardiolog\u00eda Cl\u00ednica do Hospital Xeral Universitario Gregorio Mara\u00f1\u00f3n desde 2016, \u00e9 profesora asociada no Departamento de Bioenxe\u00f1er\u00eda da Universidade Carlos III de Madrid desde 2017. Ese ano foi tam\u00e9n profesora visitante no Departamento de Xen\u00e9tica da Facultade de Medicina da Universidade de Harvard. Desde agosto de 2018 dirixe o Instituto de Sa\u00fade Carlos III.\nPasou a formar parte do \u00abcomit\u00e9 de expertos\u00bb en asesoramento ao Goberno durante a crise do COVID-19.\nEstudo de seroprevalencia COVID-19.\nCon motivo da pandemia por coronavirus COVID-19, en abril de 2020 o Instituto de Sa\u00fade Carlos III, dirixido por Raquel Yotti, en colaboraci\u00f3n con outros organismos p\u00fablicos como INE ou o Centro de Coordinaci\u00f3n de Alertas e Emerxencias Sanitarias (CCAES), programouse un estudo de seroprevalencia en 32.000 fogares espa\u00f1ois, para co\u00f1ecer o estado da enfermidade mediante unha enquisa a 64.000 persoas. \nO 4 de xu\u00f1o de 2020 fix\u00e9ronse p\u00fablicos os resultados da segunda onda do estudo de seroprevalencia coordinado polo ISCIII, estudo que confirmaba que a porcentaxe de espa\u00f1ois que pasou a infecci\u00f3n apenas cambiara d\u00faas d\u00e9cimas porcentuais. A prevalencia estimada era do 5,2%, fronte ao 5% da primeira onda, dato que se presentou o 13 de maio de 2020."}
{"id": "509252", "revid": "55340", "url": "https://gl.wikipedia.org/wiki?curid=509252", "title": "Akka Mahadevi", "text": "Akka Mahadevi ( en kanar\u00e9s: \u0c85\u0c95\u0ccd\u0c95 \u0cae\u0cb9\u0cbe\u0ca6\u0cc7\u0cb5\u0cbf), nada en Udutadi no s\u00e9culo XII, foi unha poetas da literatura kanaresa e unha destacada m\u00edstica da corrente lingayat hindu\u00edsta. O termo \"Akka\" (\"Irm\u00e1 m\u00e1is vella\") \u00e9 un t\u00edtulo honor\u00edfico, que lle deron grandes santos lingayta como Basavanna, Siddharama e Allamaprabhu. No seo da literatura kanaresa e na historia de Karnataka est\u00e1 considerada unha muller digna de exemplo e no seo do hindu\u00edsmo goza da consideraci\u00f3n de santa.\nTraxectoria.\nAkka Mahadevi naceu na localidade de Udutadi, preto Shivamogga no actual estado indio de Karnataka no s\u00e9culo XII. Pouco \u00e9 o que se sabe de certo sobre da s\u00faa vida, a\u00ednda que hai numerosas tradici\u00f3ns populares e haxiograf\u00edas mitol\u00f3xicas, e tam\u00e9n hai referencias persoais nos seus versos, e as\u00ed hai constancia que deixou o seu lugar de nacemento e familia para seguir a Shiva. A tradici\u00f3n faina filla dunha parella, Nirmalshetti e Sumati, devota de Shiva. Outras crenzas populares como que rexeitou casar co rei xainista Kaushika para cumprir as demandas da devoci\u00f3n cara \u00e1 divindade son ambiguas e non son conclu\u00edntes. Nun dos seus \"vacana\" establece tres condici\u00f3ns para casar o rei, e incl\u00fae o control de elixir pasar o seu tempo na devoci\u00f3n ou en conversa con eruditos doutos na relixi\u00f3n en vez de co rei. O poeta medieval Harihara suxeriu na s\u00faa biograf\u00eda que o seu matrimonio foi puramente nominal mentres outras tradici\u00f3ns afirman que non se aceptaron as s\u00faas condici\u00f3ns e non casou.\nSegundo o relato tradicional de Harihara ao violar o rei Kaushika as condici\u00f3ns do matrimonio, Mahadevi deixou o palacio e renunciou a todas as s\u00faas posesi\u00f3ns, inclu\u00edndo a roupa, para viaxar a Srisailam, o fogar do deus Shiva. Outras versi\u00f3ns afirman que a s\u00faa marcha foi unha resposta \u00e1s ameazas do rei logo dela refugar a s\u00faa proposta. Quizais visitou a cidade de Kalyana, onde co\u00f1eceu a outros dous poetas e figuras prominentes do movemento lingayat, Allama e Basava e seica viaxou no cabo da s\u00faa vida \u00e1s monta\u00f1as Srisailam, onde viviu como un asceta e, finalmente, morreu. Un \"vacana\" atribu\u00eddo a Akka Mahadevi suxire que, ao chegarlle o final ao rei Kaushika visitouna al\u00ed na procura do seu seu perd\u00f3n. Na iconograf\u00eda hindu\u00edsta repres\u00e9ntase espida, s\u00f3 cuberta polo seu longo cabelo.\nObra.\nEst\u00e1 considerada unha das grandes santas m\u00edsticas da India xunto con Andal e M\u012br\u0101b\u0101\u012b. As s\u00faas obras, como moitas dos poetas do movemento bhakti, p\u00f3dense rastrexar a trav\u00e9s do uso da s\u00faa \"ankita\", ou o nome polo que se dirix\u00edan \u00e1 figura da s\u00faa devoci\u00f3n. Mahadevi emprega a forma \"Chennamallikarjuna\" para se referir ao deus Shiva que se pode traducir de diferentes xeitos, a traduci\u00f3n m\u00e1is co\u00f1ecida \u00e9 a de A. K. Ramanujan, que o interpreta como \"Se\u00f1or, abrancazado coma o xasm\u00edn'. Unha traduci\u00f3nn mais literal ser\u00eda 'O fermoso Arjuna de Mallika', segundo Tharu e Lalita..\nPola s\u00faa \"ankita\" as\u00edgnanse arredor 350 poemas ou \"vacanas\" (poemas m\u00edsticos en prosa) a Akka Mahadevi. Os seus son poemas cun fondo lirismo nos que con frecuencia utiliza a met\u00e1fora dun amor il\u00edcito ou ad\u00faltero para describir a s\u00faa devoci\u00f3n \u00e1 \"Chennamallikarjuna\" e procura de xeito activo unha relaci\u00f3n persoal con Shiva, e toca temas como o abandono, o amor carnal e a separaci\u00f3n. As s\u00faas composici\u00f3n, directas e francas, son po\u00e9ticas sen ser poes\u00eda e son espirituais sen ser relixiosas; descr\u00edbense como a personifiaci\u00f3n dunha ilexitimidade radical que reexamina o papel das mulleres como actores con iniciativa e vontade propia que colid\u00edan coas instituci\u00f3ns sociais e mais as tradici\u00f3ns establecidas. \u00c1s veces, emprega fortes imaxes sexuais para representar a uni\u00f3n entre o devoto e o obxecto de devoci\u00f3n. As s\u00faas obras cambiaron a percepci\u00f3n da identidade sexual, as\u00ed un vacana suxire que a creaci\u00f3n, ou o poder do deus Shiva \u00e9 masculino mentres que toda a creaci\u00f3n, mesmo os homes, representan o feminino. Nalgunhas vacanas descr\u00edbese tanto feminina como masculino.\nComo o conxunto dos poetas bhakti, as s\u00faas obras tocan sobre temas de alienaci\u00f3n: tanto do mundo material como das expectativas sociais e costumes asociados \u00e1s mulleres. Vendo as relaci\u00f3ns con homes mortais como insatisfatorios, Akka Mahadevi descr\u00edbeos como espi\u00f1os que se agochan baixo lenes follas, indignos de confianza.\nAdemais de \"vacanas\" escribiu algunhas canci\u00f3ns e dous breves escritos, \"Mantrogopya\" e en \"Yogangatrividhi\" narra, nunha linguaxe cr\u00edptica, as diversas fases da iluminaci\u00f3n espiritual."}
{"id": "509257", "revid": "54334", "url": "https://gl.wikipedia.org/wiki?curid=509257", "title": "Xavier Calic\u00f3 i Rebull", "text": "Francesc Xavier Calic\u00f3 i Rebull, nado o 22 de agosto de 1907 en Barcelona e finado o 1 de xaneiro de 1983 na mesma cidade, foi un numism\u00e1tico catal\u00e1n.\nTraxectoria.\nXavier Calic\u00f3 foi continuador do negocio numism\u00e1tico familiar establecido na \"Pla\u00e7a del \u00c0ngel\" de Barcelona, xunto co seu irm\u00e1n Ferran.Paralelamente ao aspecto comercial, Calic\u00f3 foi un activo promotor do co\u00f1ecemento numism\u00e1tico tanto a trav\u00e9s das s\u00faas publicaci\u00f3ns como mediante o seu papel de organizador en varias edici\u00f3ns da Exposici\u00f3n Nacional de Numism\u00e1tica e do Congreso Nacional de Numism\u00e1tica, as\u00ed como coa s\u00faa participaci\u00f3n en diversas entidades asociativas.\nXavier Calic\u00f3 foi un dos socios fundadores da Asociaci\u00f3n Numism\u00e1tica Espa\u00f1ola (ANE) en 1955, entidade da que foi o seu primeiro secretario xeral e da que en 1980 foi nomeado socio de honra. Tam\u00e9n foi un dos responsables da creaci\u00f3n do \u00f3rgano de expresi\u00f3n da ANE, a revisata \"Gaceta Numism\u00e1tica\", da que foi director, as\u00ed como doutras publicaci\u00f3ns peri\u00f3dicas, como \"Numisma\", en 1951.\nA nivel internacional, foi tam\u00e9n un dos fundadores da Asociaci\u00f3n Internacional de Numism\u00e1ticos Profesionais (AINP), en 1951, que presidiu e da que foi nomeado presidente de honra, e presidiu tam\u00e9n o primeiro Congreso Internacional de Estudo e Defensa contra as Falsificaci\u00f3ns Monetarias (Par\u00eds, 1965).\nPublicaci\u00f3ns.\nF. Xavier Calic\u00f3 foi un prol\u00edfico autor de artigos numism\u00e1ticos, publicados maioritariamente nas revistas \"Numisma\" (m\u00e1is dun cento) e Gaceta Numism\u00e1tica."}
{"id": "509258", "revid": "65337", "url": "https://gl.wikipedia.org/wiki?curid=509258", "title": "Francesc Xavier Calic\u00f3 i Rebull", "text": ""}
{"id": "509259", "revid": "65337", "url": "https://gl.wikipedia.org/wiki?curid=509259", "title": "F. Xavier Calic\u00f3 i Rebull", "text": ""}
{"id": "509260", "revid": "65337", "url": "https://gl.wikipedia.org/wiki?curid=509260", "title": "F. Xavier Calic\u00f3", "text": ""}
{"id": "509262", "revid": "1131", "url": "https://gl.wikipedia.org/wiki?curid=509262", "title": "A Volta dos Nove", "text": "A Volta dos Nove \u00e9 a denominaci\u00f3n dada a unha curva da parroquia de Baredo (Baiona), ao p\u00e9 da estrada Baiona-A Guarda (actual PO-552), con motivo da represi\u00f3n franquista.\nHistoria.\nO 16 de outubro de 1936 foron fusiladas nove persoas do Val Mi\u00f1or. As persoas represaliadas foron Modesto Fern\u00e1ndez Rodr\u00edguez, Manuel Aballe Dom\u00ednguez, Felic\u00edsimo Antonio P\u00e9rez P\u00e9rez, El\u00edas Alejandro Gonda Alonso, Manuel Francisco Lij\u00f3 P\u00e9rez, Fidel Leyenda Rodr\u00edguez, Jos\u00e9 Rodr\u00edguez Gonz\u00e1lez, Manuel Barbosa Dur\u00e1n e Generoso Valverde Iglesias.\nA memoria dos asasinatos permaneceu viva polas cruces que se gravaban anonimamente, de forma continuada e clandestina, e, 78 anos despois, filmouse un documental sobre a represi\u00f3n e a capacidade de resistencia colectiva \"A volta dos nove\", documental de Antonio Caneiro (2014)."}
{"id": "509264", "revid": "6465892", "url": "https://gl.wikipedia.org/wiki?curid=509264", "title": "Xallas F\u00fatbol Club", "text": "O Xallas F\u00fatbol Club \u00e9 un equipo de f\u00fatbol de Santa Comba, fundado en 1965.\nHistoria.\nSe ben varios equipos do concello de Santa Comba xa encontros amigables, non foi ata 1966 cando se formalizou oficialmente un equipo federado. O seu primeiro presidente foi o empresario Jos\u00e9 Su\u00e1rez Su\u00e1rez \u201cRaso\u201d, e o club comezou a xogar a Liga da Costa, disputando os partidos como locais no campo do Carreiro. Xogouse con camiseta verde, por acordo coa empresa de xab\u00f3ns Lagarto, e calz\u00f3n negro.\nNos primeiros anos acadou tres campionatos da Copa da Costa, xa que para dita competici\u00f3n regresaban a Santa Comba alg\u00fans xogadores que estudaban en Santiago de Compostela, as\u00ed como o dianteiro de orixe portorrique\u00f1a Arana. o 29 de xu\u00f1o de 1968 o equipo xogou un amigables contra o Deportivo da Coru\u00f1a no campo do Carreiro, con vitoria local por 5-2.\nDespois duns anos de dificultades, a mediados da d\u00e9cada e 1970 reactivouse o club baixo a presidencia de Severino Amarelle. Xogadores que estudaban en Compostela trouxeron novos m\u00e9todos de adestramento, e creouse o equipo de xuven\u00eds. A canteira logra que na d\u00e9cada de 1980 o equipo ascenda a Primeira Rexional, e en 1985 acadouse a Copa Deputaci\u00f3n de 1\u00aa Rexional fronte ao Camari\u00f1as. Na tempada 1986-87 o Xallas FC ascende a Rexional Preferente, e ao ano seguinte constr\u00faese o campo de Fontenla. Por\u00e9n, a finais da d\u00e9cada o equipo descende por mor da situaci\u00f3n econ\u00f3mica do club.\nNa tempada 2001-2002 acadan o triunfo en Liga e Copa, en 2007 ascenden a Segunda Auton\u00f3mica e en 2011 chegan de novo a Rexional Preferente. En 2012 cr\u00e9anse varios equipos nas categor\u00edas inferiores. No ano 2013, coa entrada na presidencia de Jos\u00e9 Manuel Perez Gorgal (Pichichi) empeza unha nova etapa dourada do Xallas, convert\u00e9ndose as\u00ed no presidente m\u00e1is laureado. En 2015 o equipo acada de novo a Copa da Costa fronte ao Corme, e no 2016 vencen de novo, fronte ao Soneira, e acadan tam\u00e9n a Supercopa contra o campi\u00f3n da Copa do Sar, o Flavia. De novo en 2018 acadouse a Copa da Costa contra o Sof\u00e1n."}
{"id": "509266", "revid": "23204", "url": "https://gl.wikipedia.org/wiki?curid=509266", "title": "Kimy Pern\u00eda Domic\u00f3", "text": "Kimy Pern\u00eda Domic\u00f3, nado en Tierralta (Colombia) en 1950 e finado o 2 de xu\u00f1o de 2001, foi un dirixente ind\u00edxena dos ember\u00e1 kat\u00edo do alto Sin\u00fa, en Colombia. Foi un activista que liderou a loita contra a construci\u00f3n do encoro de Urr\u00e1 I, no departamento de C\u00f3rdoba. O seu criticismo do proxecto motivou o seu secuestro e desaparici\u00f3n o 2 de xu\u00f1o de 2001. En 2007, o xefe paramilitar Salvatore Mancuso reco\u00f1eceu que fora asasinado, supostamente por orde de Carlos Casta\u00f1o, e afirmou que os seus restos foron botados ao r\u00edo Sin\u00fa."}
{"id": "509268", "revid": "89787", "url": "https://gl.wikipedia.org/wiki?curid=509268", "title": "Tuvalu nos Xogos Ol\u00edmpicos", "text": "Tuvalu participou por vez primeira nos Xogos Ol\u00edmpicos en 2008, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n. O pa\u00eds non competiu nunca nos Xogos Ol\u00edmpicos de Inverno.\nA Asociaci\u00f3n Deportiva e Comit\u00e9 Ol\u00edmpico Nacional de Tuvalu foi reco\u00f1ecida como Comit\u00e9 Ol\u00edmpico Nacional en xullo de 2007."}
{"id": "509270", "revid": "23204", "url": "https://gl.wikipedia.org/wiki?curid=509270", "title": "Axencia Internacional da Enerx\u00eda At\u00f3mica", "text": "A Axencia Internacional da Enerx\u00eda At\u00f3mica (AIEA) \u00e9 unha organizaci\u00f3n internacional aut\u00f3noma creada no seo das Naci\u00f3ns Unidas. Busca promover o uso pac\u00edfico da enerx\u00eda nuclear e evitar o seu uso para calquera prop\u00f3sito militar, inclu\u00eddas as armas nucleares.\nHistoria.\nA orixe do organismo rem\u00f3ntase ao discurso que o presidente dos Estados Unidos Dwight D. Eisenhower realizou o 8 de decembro de 1953 chamado \"\u00c1tomos para a paz\". Neste discurso presentou unha proposta no sentido de crearse unha organizaci\u00f3n internacional \"dedicada exclusivamente aos usos pac\u00edficos da enerx\u00eda at\u00f3mica\". Foi aprobada pola Asemblea Xeral das Naci\u00f3ns Unidas en 1954 e en 1957 completouse o seu estatuto, en que se indica que o seu obxectivo \u00e9 a promoci\u00f3n do uso pac\u00edfico da enerx\u00eda nuclear e o desencoraxamento dos usos para fins militares das armas nucleares:\nEn 2005, a Axencia e o seu director xeral Mohamed el-Baradei, recibiron o Premio Nobel da Paz. O comit\u00e9 concedeulles o premio por:\nOrganizaci\u00f3n.\nA AIEA ten a s\u00faa sede en Viena, (Austria), e ten 172 estados membros, con representantes que se re\u00fanen anualmente nunha conferencia xeral onde elixen 35 membros para o Consello de Gobernadores. Este Consello re\u00fanese cinco veces por ano e prepara as decisi\u00f3ns que ser\u00e1n ratificadas pola Conferencia Xeral.\nCo incremento da proliferaci\u00f3n nuclear na d\u00e9cada de 1990, as tarefas da AIEA pasaron a inclu\u00edr as inspecci\u00f3ns e investigaci\u00f3ns das sospeitas de violaci\u00f3ns do Tratado de Non-Proliferaci\u00f3n Nuclear baixo mandato das Naci\u00f3ns Unidas; con todo, caso de atopar indicios de uso militar nos programas que inspecciona, s\u00f3 poder\u00e1 informar o Consello de Seguridade das Naci\u00f3ns Unidas, que ten a exclusiva para tomar medidas coercivas. A AIEA mant\u00e9n, como un dos seus instrumentos, o \"International Nuclear Information System\" (INIS), base de datos sobre a utilizaci\u00f3n pac\u00edfica da enerx\u00eda nuclear."}
{"id": "509271", "revid": "23204", "url": "https://gl.wikipedia.org/wiki?curid=509271", "title": "Asociaci\u00f3n Deportiva e Comit\u00e9 Ol\u00edmpico Nacional de Tuvalu", "text": "A Asociaci\u00f3n Deportiva e Comit\u00e9 Ol\u00edmpico Nacional de Tuvalu \u00e9 unha organizaci\u00f3n reco\u00f1ecida como Comit\u00e9 Ol\u00edmpico Nacional (CON) polo Comit\u00e9 Ol\u00edmpico Internacional (COI). En 2006, Tuvalu satisfixo o criterio do COI dun m\u00ednimo cinco federaci\u00f3ns deportivas nacionais reco\u00f1ecidas polas s\u00faas federaci\u00f3ns internacionais, inclu\u00edndo baloncesto, v\u00f3leibol, levantamento de peso, boxeo e tenis de mesa."}
{"id": "509272", "revid": "23204", "url": "https://gl.wikipedia.org/wiki?curid=509272", "title": "Palau nos Xogos Ol\u00edmpicos", "text": "Palau participou por vez primeira nos Xogos Ol\u00edmpicos en 2000 en Sydney, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n. O pa\u00eds nunca participou nos Xogos Ol\u00edmpicos de Inverno. Ning\u00fan deportista de Palau conseguiu ga\u00f1ar unha medalla ol\u00edmpica."}
{"id": "509275", "revid": "47401", "url": "https://gl.wikipedia.org/wiki?curid=509275", "title": "Axencia Internacional de Enerx\u00eda At\u00f3mica", "text": ""}
{"id": "509276", "revid": "47401", "url": "https://gl.wikipedia.org/wiki?curid=509276", "title": "IAEA", "text": ""}
{"id": "509277", "revid": "47401", "url": "https://gl.wikipedia.org/wiki?curid=509277", "title": "AIEA", "text": ""}
{"id": "509278", "revid": "23204", "url": "https://gl.wikipedia.org/wiki?curid=509278", "title": "Exipto nos Xogos Ol\u00edmpicos", "text": "Exipto participou por vez primeira nos Xogos Ol\u00edmpicos en 1912, e dende ent\u00f3n enviou deportistas para competir na maior\u00eda das edici\u00f3ns dos Xogos de Ver\u00e1n. Xunto con Iraq e o L\u00edbano, Exipto boicoteou os Xogos de 1956 en protesta da invasi\u00f3n tripartita israel\u00ed, brit\u00e1nica e francesa de Exipto na guerra de Suez. Por\u00e9n, as probas de h\u00edpica celebr\u00e1ronse en Estocolmo cinco meses antes (debido a regulaci\u00f3ns de corentena australiana), e tres xinetes exipcios competiron al\u00ed. Exipto retirouse dos Xogos Ol\u00edmpicos de 1976 ap\u00f3s tres d\u00edas de competici\u00f3n para unirse ao boicot africano en resposta \u00e1 participaci\u00f3n de Nova Zelandia, quen daquela a\u00ednda manti\u00f1a ligaz\u00f3ns deportivas coa Sur\u00e1frica do apartheid. Exipto tam\u00e9n participado no boicot liderado polos Estados Unidos aos Xogos de 1980. A \u00fanica participaci\u00f3n de Exipto nos Xogos de Inverno foi cun s\u00f3 esquiador alpino en 1984.\nOs deportistas exipcios ga\u00f1aron un total de 38 medallas, sendo a halterofilia o deporte que m\u00e1is medallas lle reportou ao pa\u00eds."}
{"id": "509279", "revid": "54336", "url": "https://gl.wikipedia.org/wiki?curid=509279", "title": "Mar\u00eda Antonia Trujillo", "text": "Mar\u00eda Antonia Trujillo Rinc\u00f3n, nada en Peraleda del Zaucejo (Estremadura) o 18 de decembro de 1960 \u00e9 unha pol\u00edtica espa\u00f1ola, primeira ministra de Vivenda no goberno de Jos\u00e9 Lu\u00eds Rodr\u00edguez Zapatero.\nTraxectoria.\nTrujillo naceu na poboaci\u00f3n de Peraleda del Zaucejo, situada na provincia de Badaxoz. Estudou dereito na Universidade de Estremadura, onde se licenciou en 1985 e se doutorou en 1991.\nInteresada na docencia, foi profesora de dereito constitucional na mesma universidade. Experta en dereito auton\u00f3mico, participou en varios proxectos de investigaci\u00f3n sobre o desenvolvemento do Estado das Autonom\u00edas e publicou monograf\u00edas e artigos sobre o mesmo tema. Na Universidade de Estremadura foi delegada de Relaci\u00f3ns Internacionais e presidenta do Consello de Persoal Docente e Investigador.\nActividade pol\u00edtica.\nMembro do Partido Socialista Obrero Espa\u00f1ol, en 1996 foi nomeada membro do Consello Econ\u00f3mico e Social de Estremadura. En 1999 Juan Carlos Rodr\u00edguez Ibarra, presidente da Xunta de Estremadura, nomeouna conselleira de Presidencia, e m\u00e1is tarde foi conselleira de Fomento e art\u00edfice dun Plan rexional de vivenda, que consistiu basicamente en proporcionar terreos p\u00fablicos de xeito gratu\u00edto para que os promotores constru\u00edsen vivendas a un prezo accesible.\nTrala vitoria socialista nas elecci\u00f3ns xerais de 2004, o presidente Jos\u00e9 Lu\u00eds Rodr\u00edguez Zapatero nomeouna ministra de Vivenda, ministerio de nova creaci\u00f3n con poderes exclusivos sobre vivenda. Como responsable do ministerio, foi a encargada de recuperar a pol\u00edtica de vivenda como pol\u00edtica de estado, marcando unha axenda internacional de vivenda. Entre as s\u00faas acci\u00f3ns m\u00e1is destacadas est\u00e1n a promulgaci\u00f3n do C\u00f3digo T\u00e9cnico da Edificaci\u00f3n, a elaboraci\u00f3n do Plan estatal espa\u00f1ol de vivenda e rehabilitaci\u00f3n (co primeiro programa espec\u00edfico de vivenda para a mocidade), a aprobaci\u00f3n da nova Lei do Solo e a creaci\u00f3n da Sociedade P\u00fablica do Alugamento. O 6 de xullo de 2007 foi relevada deste cargo, sendo nomeada no seu lugar Carme Chac\u00f3n.\nVolta \u00e1 vida docente.\nEn 2011, Mar\u00eda Antonia Trujillo, regresou \u00e1 docencia na Universidade de Estremadura, unha ocupaci\u00f3n que compaxina con distintas actividades en dous sectores, o inmobiliario e o enerx\u00e9tico. As\u00ed mesmo, participou en programas de televisi\u00f3n de debate e actualidade."}
{"id": "509280", "revid": "47401", "url": "https://gl.wikipedia.org/wiki?curid=509280", "title": "Mar\u00eda Antonia Trujillo Rinc\u00f3n", "text": ""}
{"id": "509282", "revid": "1131", "url": "https://gl.wikipedia.org/wiki?curid=509282", "title": "Susana Ladra", "text": "Susana Ladra Gonz\u00e1lez, nada en Santiago de Compostela en 1984, \u00e9 unha enxe\u00f1eira inform\u00e1tica, profesora e investigadora na Universidade da Coru\u00f1a. En 2020 foi galardoada co IV Premio Ada Byron Joven da Universidad de Deusto.\nTraxectoria.\nSusana Ladra estudou enxe\u00f1er\u00eda inform\u00e1tica na Universidade da Coru\u00f1a e matem\u00e1ticas na UNED. \u00c9 doutora en Inform\u00e1tica pola Universidade da Coru\u00f1a onde ocupa os cargos de Directora do Campus Innova da UDC e \u00e9 vicepresidenta do Colexio Profesional de Enxe\u00f1er\u00eda Inform\u00e1tica de Galicia. Tam\u00e9n \u00e9 coordinadora do programa STEMbach na UDC, que ten como fin de promover a vocaci\u00f3n do alumnado cara \u00e1 investigaci\u00f3n cient\u00edfica.\nSusana \u00e9 experta en algoritmos para mellorar as buscas de informaci\u00f3n en Internet. As s\u00faas li\u00f1as de investigaci\u00f3n desenv\u00f3lvense na contorna da compresi\u00f3n de datos, a an\u00e1lise de algoritmos e estruturas de datos para bioinform\u00e1tica, bases de datos, miner\u00eda de datos e recuperaci\u00f3n de informaci\u00f3n. Lidera o proyecto BIRDS financiado pola acci\u00f3n Marie Sklodowska-Curie do programa europeo Horizonte 2020.\nEst\u00e1 involucrada en iniciativas que promoven a presenza das mulleres na enxe\u00f1er\u00eda e pertence o nodo galego da asociaci\u00f3n AMIT."}
{"id": "509283", "revid": "51526", "url": "https://gl.wikipedia.org/wiki?curid=509283", "title": "Roteiro en feminino Sons de Mulleres", "text": "O Roteiro en feminino Sons de Mulleres \u00e9 un itinerario proxectado por Mulheres Nacionalistas Galegas que sinalizou a Conceller\u00eda de igualdade do Concello de Vigo, e que ten como obxectivo visibilizar as mulleres que, individual ou colectivamente, teceron a historia da cidade de Vigo. Realiza un percorrido por quince puntos situados fundamentalmente no centro hist\u00f3rico da cidade, nos que, dun ou doutro xeito, as mulleres deixaron a s\u00faa pegada e a s\u00faa contribuci\u00f3n \u00e1 identidade de Vigo. \nO I Roteiro en Feminino foi presentado en 2011 no Museo de Arte Contempor\u00e1nea de Vigo nun acto que contou coa presenza de mulleres que colaboraron cos testemu\u00f1os das s\u00faas vivencias persoais no traballo de campo do itinerario, as\u00ed como de familiares das mulleres que nel se lembran.\nEn 2012 foi inaugurada a sinalizaci\u00f3n nun acto realizado diante do punto n\u00ba 14 do itinerario, o espazo contra a Violencia de X\u00e9nero. No acto intervi\u00f1eron a concelleira de igualdade de Vigo, Chus Lago e a coordinadora do proxecto Mar\u00eda Casar.\nCo gallo das celebraci\u00f3ns do 8 de marzo, D\u00eda Internacional da Muller, a Conceller\u00eda de Igualdade organiza visitas guiadas percorrendo o itinerario.\nPercorrido.\nRecuperando a historia desde unha perspectiva de x\u00e9nero, visibilizando e apoderando o labor realizado polas mulleres, nos 15 puntos do itinerario hai espazos que son froito das reivindicaci\u00f3ns e do traballo m\u00e1is recente do Movemento Feminista: a Praza 8 de Marzo, o Centro de Documentaci\u00f3n e recursos feministas ou a Casa das Mulleres; lugares que recuperan a memoria de mulleres v\u00edtimas da represi\u00f3n franquista: Urania Mella, Olimpia Valencia ou Rosario Hern\u00e1ndez -A Calesa-, que loitaron pola liberdade nas r\u00faas da cidade, nos sindicatos e na vangarda cultural; Pedagogas que defenderon os dereitos das mulleres, loitando pola s\u00faa educaci\u00f3n: Concepci\u00f3n Arenal, Ernestina Otero ou Antia Cal; lugares de creaci\u00f3n art\u00edstica e literaria, como foi a imprenta de Juan Compa\u00f1el onde Rosal\u00eda de Castro sacou do prelo en 1863 \"Cantares gallegos\"; lugares que reco\u00f1ecen o compromiso pol\u00edtico; e lugares que reco\u00f1ecen o traballo nas conserveiras, na ribeira do Berb\u00e9s ou as ostreiras, nos lavadoiros comunais ou nos mercados, ou \u00e1s mulleres que tiveron que emigrar.\nEspazos sinalizados.\nOs 15 puntos sinalizados do itinerario:"}
{"id": "509284", "revid": "23204", "url": "https://gl.wikipedia.org/wiki?curid=509284", "title": "Comit\u00e9 Ol\u00edmpico Exipcio", "text": "O Comit\u00e9 Ol\u00edmpico Exipcio (en ) \u00e9 unha organizaci\u00f3n sen \u00e1nimo de lucro que serve como o Comit\u00e9 Ol\u00edmpico Nacional de Exipto e forma parte do Comit\u00e9 Ol\u00edmpico Internacional.\nHistoria.\nO Comit\u00e9 Ol\u00edmpico Exipcio foi fundado durante o quedivato de Exipto o 13 de xu\u00f1o de 1910 en Alexandr\u00eda por Angelo Bolanaki, o primeiro deportista exipcio en competir nun evento internacional f\u00f3ra do pa\u00eds. Exipto participou por vez primeira nos Xogos Ol\u00edmpicos de 1912 cun \u00fanico deportista en esgrima. Exipto foi o d\u00e9cimo cuarto pa\u00eds en unirse ao Comit\u00e9 Ol\u00edmpico Internacional."}
{"id": "509294", "revid": "104999", "url": "https://gl.wikipedia.org/wiki?curid=509294", "title": "Ver\u00f3nica Bol\u00f3n", "text": "Ver\u00f3nica Bol\u00f3n Canedo, nada en Carballo en 1984, \u00e9 unha enxe\u00f1eira inform\u00e1tica profesora e investigadora na Universidade da Coru\u00f1a. En 2020 foi galardoada co premio Dona Tic o que outorga a Conseller\u00eda de Pol\u00edticas Dixitais e Administraci\u00f3n P\u00fablica da Generalitat de Catalu\u00f1a.\nTraxectoria.\nVer\u00f3nica Bol\u00f3n \u00e9 enxe\u00f1eira e doutora en Inform\u00e1tica pola Universidade da Coru\u00f1a (UDC). Tras realizar unha estad\u00eda posdoutoral na Universidade de Manchester, en 2016 incorporouse como profesora no Departamento de Ciencias da Computaci\u00f3n e Tecnolox\u00edas da Informaci\u00f3n da UDC, onde est\u00e1 integrada no grupo de investigaci\u00f3n LIDIA (Laboratorio de I+D en Intelixencia Artificial) do CITIC, coordinado por Amparo Alonso Betanzos. Desenvolve a s\u00faa investigaci\u00f3n no campo da Intelixencia Artificial, centr\u00e1ndose na aplicaci\u00f3n social da tecnolox\u00eda: desenvolvendo algoritmos de aprendizaxe autom\u00e1tica que axudan no diagn\u00f3stico de varias enfermidades ou en proxectos de detecci\u00f3n de verteduras de petr\u00f3leo nos oc\u00e9anos.\nEn 2018 recibiu unha Bolsa Leonardo da Fundaci\u00f3n BBVA. Desde 2018 \u00e9 Secretaria da Asociaci\u00f3n Espa\u00f1ola para a Intelixencia Artificial. Est\u00e1 moi comprometida co fomento da vocaci\u00f3n cient\u00edfico-tecnol\u00f3xica entre as nenas, coordinando o nodo da Coru\u00f1a do proxecto Inspira STEAM. En 2020 foi elelixida nova acad\u00e9mica de n\u00famero da Academia Joven de Espa\u00f1a.En 2022 foi nomeada acad\u00e9mica da Real Academia de Ciencias Exactas, F\u00edsicas e Naturais de Espa\u00f1a. "}
{"id": "509298", "revid": "89787", "url": "https://gl.wikipedia.org/wiki?curid=509298", "title": "Antonio Vives y Escudero", "text": "Antonio Vives y Escudero, nado o 4 de febreiro de 1859 en Madrid e finado o 19 de maio de 1925 na mesma cidade, foi un numism\u00e1tico, arque\u00f3logo e arabista espa\u00f1ol de orixe menorquina. Foi acad\u00e9mico da Real Academia da Historia e reuniu unha das mellores colecci\u00f3ns de obxectos arqueol\u00f3xicos de Espa\u00f1a.\nEn 1900 casou coa actriz e cantante de zarzuela Concepci\u00f3n Segura Rosell\u00f3.\nTraxectoria.\nInfancia e formaci\u00f3n.\nAntonio Vives y Escudero naceu en Madrid, fillo de Sebasti\u00e1n Vives Batlle e Anna Escudero Vinent, unha familia procedente de Menorca que rexentaba en Madrid a confeitar\u00eda \"La Mahonesa\". Na s\u00faa primeira infancia, a familia volveu a Ma\u00f3, onde Antonio cursou o seu ensino secundario. Nesta \u00e9poca de xuventude naceu o seu interese pola arqueolox\u00eda e a numism\u00e1tica, por mor das excursi\u00f3ns que fac\u00eda por Menorca, nas que recoll\u00eda moedas e outros obxectos que despois clasificaba.\nConclu\u00eddo o bacharelato no Instituto de Ma\u00f3 en 1875, volveu a Madrid para estudar Medicina, a\u00ednda que axi\u00f1a abandonou estes estudos. Despois dun proxecto comercial frustrado na Habana, matriculouse en 1890 na Escola Superior de Diplom\u00e1tica de Madrid, onte acadou o t\u00edtulo de arquiveiro, bibliotecario e arque\u00f3logo.\nCarreira acad\u00e9mica e profesional.\nDe cami\u00f1o comezou a s\u00faa dedicaci\u00f3n \u00e1 investigaci\u00f3n e as s\u00faas primeiras publicaci\u00f3ns, sobre temas diversos, como a numism\u00e1tica e a arte ar\u00e1bigas, a moeda castel\u00e1, a reforma monetaria dos Reis Cat\u00f3licos ou a moeda da idade de bronce.\nParalelamente \u00e1s s\u00faas primeira publicaci\u00f3ns, levou a cabo a catalogaci\u00f3n de diversos achados monetarios e encomend\u00f3uselle o tomo relativo \u00e1s Illas Baleares da serie \"Cat\u00e1logo Art\u00edstico y Monumental de Espa\u00f1a\", que non chegou a sa\u00edr \u00e1 luz. O 20 de xaneiro de 1905 foi designado polo rei Afonso XIII para a elaboraci\u00f3n do \"Inventario de los Monumentos Art\u00edsticos de Espa\u00f1a, Provincia de Baleares.\" Mais foi a partir da publicaci\u00f3n en 1926 de \"La moneda hisp\u00e1nica\", cando comezou a ser considerado como un estudoso de prestixio no \u00e1mbito numism\u00e1tico.\nEse reco\u00f1ecemento levouno a relacionarse con outros investigadores e coas grandes instituci\u00f3ns cient\u00edficas de Espa\u00f1a, como o Museo Arqueol\u00f3xico Nacional ou a Real Academia da Historia, que lle achegaron aos seus estudos posteriores unha perspectiva m\u00e1is cient\u00edfica. E ao mesmo tempo, co\u00f1eceu relevantes coleccionistas e anticuarios e comerciantes mediante os cales perfeccionou a s\u00faa colecci\u00f3n de moedas e obxectos art\u00edsticos e arqueol\u00f3xicos, que iniciara xa desde neno.\nTam\u00e9n se dedicou nesa etapa a taxar obras de arte, tanto de xeito privado como no seo de instituci\u00f3ns como o Instituto \"Valencia de Don Juan\".\nA partir de 1903, Vives participou en numerosas escavaci\u00f3ns arqueol\u00f3xicas na illa de Menorca, en Eivisa e noutros lugares do Mediterr\u00e1neo. \nNo \u00e1mbito docente, Vives y Escudero foi profesor de arte \u00e1rabe no Ateneo de Madrid e na Escola de Estudos \u00c1rabes. Tam\u00e9n impartiu docencia na Universidade Central de Madrid, onde en 1911 foi nomeado catedr\u00e1tico de Numism\u00e1tica e Epigraf\u00eda da Facultade de Filosof\u00eda e Letras. Pola s\u00faa banda, a partir de 1904, Vives ingresou no Museo Arqueol\u00f3xico Nacional como arabista adscrito \u00e1 s\u00faa secci\u00f3n de Numism\u00e1tica. En 1922 foi nomeado director do \"Instituto\" \"Valencia de Don Juan\". \nEntre outras instituci\u00f3ns internacionais, Vives formou parte da \"Hispanic Society of America\" e do Instituto de Arqueolox\u00eda de Berl\u00edn.\nA colecci\u00f3n Vives y Escudero.\nAo longo da s\u00faa vida, Antonio Vives dedicouse a coleccionar obxectos tan diversos como pinturas, gravados, estatuas, mostras epigr\u00e1ficas, vidros, cer\u00e1mica, bronces iberoromanos e, sobre todo, moedas antigas de Hispania e moeda \u00e1rabe.\nHoxe a s\u00faa colecci\u00f3n at\u00f3pase esparexida por diferentes centros e espazos muse\u00edsticos. A s\u00faa familia doou gran parte do seu legado ao municipio de Ma\u00f3, que logo llo traspasou ao Museo de Menorca en 1946 e en 2015. \nOs principais n\u00facleos da s\u00faa colecci\u00f3n cons\u00e9rvanse no Museo de Menorca, no Museo Arqueol\u00f3xico Nacional de Espa\u00f1a e na \"Hispanic Society of America\", en Nova York."}
{"id": "509300", "revid": "65337", "url": "https://gl.wikipedia.org/wiki?curid=509300", "title": "Antonio Vives Escudero", "text": ""}
{"id": "509301", "revid": "65337", "url": "https://gl.wikipedia.org/wiki?curid=509301", "title": "A. Vives y Escudero", "text": ""}
{"id": "509302", "revid": "65337", "url": "https://gl.wikipedia.org/wiki?curid=509302", "title": "A. Vives Escudero", "text": ""}
{"id": "509303", "revid": "65337", "url": "https://gl.wikipedia.org/wiki?curid=509303", "title": "Vives y Escudero, A.", "text": ""}
{"id": "509304", "revid": "65337", "url": "https://gl.wikipedia.org/wiki?curid=509304", "title": "Vives Escudero, A.", "text": ""}
{"id": "509306", "revid": "23204", "url": "https://gl.wikipedia.org/wiki?curid=509306", "title": "Camer\u00fan nos Xogos Ol\u00edmpicos", "text": "O Camer\u00fan participou por vez primeira nos Xogos Ol\u00edmpicos en 1964, e dende ent\u00f3n enviou atletas para competir en cada edici\u00f3n dos Xogos de Ver\u00e1n. O pa\u00eds retirouse dos Xogos de 1976 ap\u00f3s tres d\u00edas de competici\u00f3n, para unir o boicot africano en resposta da participaci\u00f3n de Nova Zelandia, quen a\u00ednda manti\u00f1a relaci\u00f3ns deportivas coa Sur\u00e1frica do apartheid. O Camer\u00fan tam\u00e9n participou nos Xogos Ol\u00edmpicos de Inverno nunha ocasi\u00f3n, en 2002, cun s\u00f3 representante, Isaac Menyoli.\nOs deportistas cameruneses ga\u00f1aron un total de seis medallas, inclu\u00edndo a medalla de ouro en f\u00fatbol nos Xogos de 2000.\nO Comit\u00e9 Nacional Ol\u00edmpico e Deportivo do Camer\u00fan foi creado e reco\u00f1ecido polo Comit\u00e9 Ol\u00edmpico Internacional en 1963."}
{"id": "509309", "revid": "23204", "url": "https://gl.wikipedia.org/wiki?curid=509309", "title": "Comit\u00e9 Nacional Ol\u00edmpico e Deportivo do Camer\u00fan", "text": "O Comit\u00e9 Nacional Ol\u00edmpico e Deportivo do Camer\u00fan (en ) \u00e9 unha organizaci\u00f3n sen \u00e1nimo de lucro que serve o Comit\u00e9 Ol\u00edmpico Nacional do Camer\u00fan e forma parte do Comit\u00e9 Ol\u00edmpico Internacional. \u00c9 tam\u00e9n o organismo respons\u00e1bel da representaci\u00f3n do Camer\u00fan nos Xogos da Commonwealth.\nHistoria.\nO Comit\u00e9 Nacional Ol\u00edmpico e Deportivo do Camer\u00fan foi creado o 17 de outubro de 1963, durante o encontro do Comit\u00e9 Ol\u00edmpico Internacional en Baden, na Alema\u00f1a Occidental."}
{"id": "509310", "revid": "23204", "url": "https://gl.wikipedia.org/wiki?curid=509310", "title": "Comit\u00e9 National Olympique et Sportif du Cameroun", "text": ""}
{"id": "509311", "revid": "23204", "url": "https://gl.wikipedia.org/wiki?curid=509311", "title": "Senegal nos Xogos Ol\u00edmpicos", "text": "O Senegal participou por vez primeira nos Xogos Ol\u00edmpicos en 1964, e dende ent\u00f3n participou en cada edici\u00f3n dos Xogos de Ver\u00e1n. O pa\u00eds s\u00f3 ga\u00f1ou unha medalla ol\u00edmpica na s\u00faa historia, unha prata de Amadou Dia Ba na proba de 400 metros valados masculinos en 1988.\nO Senegal forma parte do pequeno grupo de pa\u00edses tropicais que participaron nos Xogos Ol\u00edmpicos de Inverno."}
{"id": "509314", "revid": "98629", "url": "https://gl.wikipedia.org/wiki?curid=509314", "title": "Mulleres nas Matem\u00e1ticas", "text": "Historicamente as mulleres tiveron que loitar para abrirse paso no campo das ciencias, unha contorna tradicionalmente masculina e vetada para elas. A contribuci\u00f3n destas mulleres tivo un grande impacto no desenvolvemento das matem\u00e1ticas. \nContexto hist\u00f3rico.\nAs matem\u00e1ticas sempre estiveron presentes na vida dos seres humanos dende a m\u00e1is remota antig\u00fcidade. A necesidade de contar, medir e rexistrar eses resultados est\u00e1n presentes en multitude de achados arqueol\u00f3xicos datados hai miles de anos. Un dos m\u00e1is famosos \u00e9 o \u00f3so de Ishango, descuberto en 1960 no Lago Eduardo (situado entre a Rep\u00fablica Democr\u00e1tica do Congo e Uganda). Pertence ao Paleol\u00edtico Superior e os \u00faltimos estudos o sit\u00faan cunha antig\u00fcidade de m\u00e1is de 20.000 anos. Este \u00f3so non s\u00f3 ten marcas, tam\u00e9n ten agrupaci\u00f3ns delas, o que pon de manifesto un co\u00f1ecemento matem\u00e1tico dun grado superior de abstracci\u00f3n ao da simple marca. Este \u00f3so foi descrito \norixinalmente como un rexistro de n\u00fameros primos e duplicaci\u00f3n. Posteriormente, Alexander Marshack conclu\u00edu que representaba un calendario lunar de seis meses. Pero, como indica a etnomatem\u00e1tica Claudia Zaslavsky no seu artigo \"As mulleres como primeiras matem\u00e1ticas\", a natureza c\u00edclica da menstruaci\u00f3n ten xogado un papel importante no desenvolvemento do conteo, as matem\u00e1ticas e a medici\u00f3n do tempo. As marcas lunares atopadas en fragmentos de \u00f3sos prehist\u00f3ricos mostran como as primeiras mulleres marcaron os seus ciclos e as\u00ed comezaron a marcar o tempo. Agora ben, quen salvo unha muller que faga un seguimento dos seus ciclos necesitar\u00eda un calendario lunar? pois probablemente as primeiras persoas que se adicaron \u00e1 agricultura poder\u00edan ter gardado tam\u00e9n eses rexistros. Pero resulta que as mulleres foron, probablemente, as descubridoras da agricultura. Ent\u00f3n, calquera que sexa a mirada, sen d\u00fabida as mulleres foron as primeiras matem\u00e1ticas, concl\u00fae Zaslavsky no seu artigo.\nDespois deses primeiros tempos, ao longo da historia as mulleres foron relegadas da educaci\u00f3n, da pol\u00edtica, da participaci\u00f3n social\u2026 da cidadan\u00eda, a sociedade impuxo \u00e1s mulleres o exercicio duns roles moi definidos, relacionados normalmente c\u00f3 coidado, a educaci\u00f3n de fillos e fillas, a alimentaci\u00f3n, a familia\u2026 \u00e9 dicir, as tarefas do \u00e1mbito privado, dom\u00e9stico. Un \u00e1mbito importante -sen o que non existir\u00eda todo o demais- pero desvalorizado socialmente. Pero dende os inicios da civilizaci\u00f3n atopamos a mulleres que loitaron por sa\u00edr da esfera do privado e ser reco\u00f1ecidas no \u00e1mbito p\u00fablico. Foi unha tarefa moi complicada na que participaron mulleres de t\u00f3dalas \u00e9pocas e clases sociais.\nComo di Sandra Harding: \"Est\u00e1 probado, hist\u00f3rica e documentalmente, que se intentou exclu\u00edr \u00e1s mulleres do campo cient\u00edfico con m\u00e1is ardor, a\u00ednda, que dos campos de batalla. A represi\u00f3n, burla, desconsideraci\u00f3n e desautorizaci\u00f3n, que tiveron que soportar para acceder \u00e1 ciencia son dificilmente imaxinables nos tempos actuais, pero a pesar de todo, as mulleres sempre buscaron estratexias para se incorporar a aqueles campos do saber que se consideraban exclusivos dos var\u00f3ns\".\nTodas elas sufriron, en maior ou menor grao, e pola s\u00faa condici\u00f3n de mulleres, dificultades para acceder \u00e1 educaci\u00f3n e ao exercicio da profesi\u00f3n cient\u00edfica. A profesora Coral del R\u00edo autora do pr\u00f3logo de \"Mujeres matem\u00e1ticas: Las grandes desconocidas\"- sinala: \"Obviamente, a limitada presenza de mulleres nos centros do saber garant\u00eda unha cota masculina artificialmente sobredimensionada que permit\u00eda (e segue a permitir) aos homes gozar dun maior poder e prestixio. Que ata (ben entrado) o s\u00e9culo XX en moitos pa\u00edses as mulleres non tiveran acceso \u00e1 universidade, e ao exercicio de profesi\u00f3ns que requir\u00edan estudos superiores, en igualdade de condici\u00f3ns que os var\u00f3ns, non se pode explicar se non \u00e9 a partir desta obviedade. De igual forma, s\u00f3 as\u00ed pode entenderse que mulleres que lograron reco\u00f1ecemento acad\u00e9mico en vida, foran borradas da Historia da Ciencia c\u00f3 paso dos anos. Non \u00e9 casualidade: o que a unhas se lles nega, a outros beneficia, e neste xogo de suma cero os homes \n(como colectivo) non escatimaron en estratexias obstrucionistas, cando non prohibicionistas e/ou violentas contra das mulleres\"\".\"\nAgora ben, no caso particular das mulleres matem\u00e1ticas, como di Susana Mataix: \"A pesar do illamento intelectual ao que estiveron sometidas as mulleres no pasado, resulta admirable comprobar que en todas as \u00e9pocas xurdiron matem\u00e1ticas dispostas a desafiar as normas e dedicarse \u00e1 ciencia. \u00c9 case imposible descubrir trazos com\u00fans nelas que expliquen por que escolleron o cami\u00f1o insospeitado; ou identificar circunstancias favorables que xustifiquen a s\u00faa loita nun mundo dominado polos homes. Bat\u00e9ronse en solitario, instigadas por un verdadeiro desexo de saber, de entender e de expo\u00f1er as s\u00faas propias opini\u00f3ns. Se repasamos as achegas dalgunhas destas matem\u00e1ticas, obs\u00e9rvase que a s\u00faa soidade levounas a elixir campos novedosos e a realizar achegas singulares. Tanto a Marquesa de Ch\u00e2telet, defensora do brit\u00e1nico Newton contra o estamento cartesiano da s\u00faa patria; como a xenial Emmy Noether, colaboradora nas teor\u00edas da relatividade de Einstein; sen esquecer a figuras tan especiais como Ada Lovelace, visionaria inform\u00e1tica; ou Florence Nightingale, pioneira da estat\u00edstica m\u00e9dica, son exemplos do papel desempe\u00f1ado polas mulleres con vocaci\u00f3n matem\u00e1tica e decididas a liberarse de ataduras e prexu\u00edzos para marcar novos rumbos no desenvolvemento da mente humana\".\nUnha das mulleres que citaba Mataix, Madame de Ch\u00e2telet, cient\u00edfica francesa do s\u00e9culo XVIII, no prefacio do libro A f\u00e1bula das abellas, no que exp\u00f3n as s\u00faas ideas sobre a exclusi\u00f3n das mulleres das ciencias, di: \nO rastrexo de mulleres matem\u00e1ticas ao longo da historia non \u00e9 tarefa f\u00e1cil, pois como reco\u00f1ecen Adela Salvador e Mar\u00eda Molero no seu artigo \"La geometr\u00eda vista por Grace Chisholm Young\" o nome das mulleres vai cambiando ao longo da s\u00faa vida -primeiro te\u00f1en o apelido do seu pai, pero co matrimonio o substit\u00faen polo do seu esposo-. \u00c9 o caso, por exemplo, da \"Ra\u00ed\u00f1a das ciencias do s\u00e9culo XIX\" que nace como Mary Fairfax (polo seu pai), pasa a ser Mary Greig (despois do seu primeiro casamento) e finalmente pasa a chamarse Mary Somerville (polo seu segundo esposo). Pero ademais, moitas mulleres non utilizaban o seu nome, como Sophie Gerrmain que utilizaba un pseud\u00f3nimo \"Antoine-Auguste Le Blanc\" ou \"Monsieur Le Blanc\", ou a propia Ada Lovelace que firmou o seu traballo s\u00f3 coas s\u00faas iniciais (A.A.L.), en ambos casos para intentar que o seu traballo non fora rexeitado de entrada pola s\u00faa condici\u00f3n de muller. Invisibles para os poderosos e ausentes da historia \"oficial\" da ciencia, mulleres de t\u00f3dalas civilizaci\u00f3ns sent\u00edronse atra\u00eddas polo co\u00f1ecemento dende os inicios da humanidade.\nS\u00e9culos XXIII (a. n. e.) - V (.\nA historia escrita da ciencia empeza en Exipto durante o Imperio Antigo (2778-2263 a.n.e.), nos tempos das pir\u00e1mides. A eles interes\u00e1banlles os aspectos m\u00e1is pr\u00e1cticos da ciencia, \npolo que desenvolveron as partes das matem\u00e1ticas e a astronom\u00eda m\u00e1is aplicables aos problemas do momento: reservas de trigo para o comercio, ou como cortar os bloques de pedra que se necesitaban para as s\u00faas xigantescas edificaci\u00f3ns. O c\u00e1lculo do tempo foi o que deu o impulso inicial \u00e1 observaci\u00f3n astron\u00f3mica sistem\u00e1tica, actividade na que foron os pobos de Mesopotamia -sumerios, babilonios e asirios- os que lograron os maiores adiantos cient\u00edficos. Nestas culturas o co\u00f1ecemento estaba en mans de sacerdotes e sacerdotisas. A cultura sumeria -adoptada polos sucesivos invasores da rexi\u00f3n- conced\u00eda \u00e1 muller unha posici\u00f3n e unha autonom\u00eda relativamente altas; e \u00e9 precisamente a\u00ed onde atopamos a En Hedu'anna, ou Enheduana, primeira persoa en firmar os seus escritos e destacada matem\u00e1tica.\nAnos m\u00e1is tarde a lenda asocia a fundaci\u00f3n da cidade de Cartago, no ano 814 a. n.e., coas matem\u00e1ticas e coa princesa fenicia Elisa de Tiro (s. IX a.n.e), convertida por Virxilio nun dos persoeiros da Eneida co nome de Dido, fundadora e primeira ra\u00ed\u00f1a de Cartago. Dido resolveu o problema isoperim\u00e9trico de delimitar, no norte de \u00c1frica, o terreo de superficie m\u00e1xima que pod\u00eda abarcar coa pel dun touro, onde lle permit\u00edan establecerse co seu s\u00e9quito. Para conseguir o seu obxectivo, elixiu un terreo na costa que circunvalou cunha semicircunferencia cuxa lonxitude era a da corda elaborada coa pel do touro, que cortou en tiras fin\u00edsimas, atando os extremos.\nDende a \u00f3ptica occidental, cando se buscan os inicios das matem\u00e1ticas xorde o nome da Escola Pitag\u00f3rica, considerada a iniciadora da ciencia grega. A\u00ednda que con frecuencia se fala \"dos pitag\u00f3ricos\" -invisibilizando as\u00ed ao gran n\u00famero de mulleres que formaron parte dela dende os seus inicios ata a s\u00faa desaparici\u00f3n- esta comunidade cient\u00edfica introduciu \u00e1s mulleres na corrente da filosof\u00eda natural e a matem\u00e1tica. T\u00f3dolos seus integrantes escrib\u00edan baixo o nome de Pit\u00e1goras e os descubrimentos e especulaci\u00f3ns na Escola Pitag\u00f3rica eran propiedade com\u00fan dos seus membros, que as conservaban en segredo. \u00c1 morte de Pit\u00e1goras, foi unha muller -Theano de Crotona- a que tomou as rendas da Escola e, xunto con outros membros da mesma, ocupouse de difundir os co\u00f1ecementos que al\u00ed se ti\u00f1an xerado. \nFora da comunidade pitag\u00f3rica as mulleres ti\u00f1an poucas oportunidades na sociedade grega. Nunha sociedade que veneraba a sabedor\u00eda, a maior parte das mulleres eran analfabetas. A pesar disto, en Atenas e nas demais cidades-estado dominadas polos homes, algunhas mulleres conseguiron superar as trabas culturais e contribu\u00edr \u00e1 ciencia, como Aglaonike de Tesalia que foi famosa no seu tempo (s. V a.n.e.) pola s\u00faa capacidade de predicir eclipses solares e lunares, a\u00ednda que logo pasara \u00e1 historia como unha feiticeira.\nXa entrando na nosa era, e baixo o dominio do Imperio Romano, iniciouse unha \u00e9poca de decadencia cient\u00edfica. A crenza xeneralizada era que todo o co\u00f1ecemento importante atop\u00e1base nas obras dos \"antigos\" -os gregos cl\u00e1sicos- e que era imposible formular novas ideas ou descubrir algo que non co\u00f1eceran xa os seus predecesores. Pero pouco antes da ca\u00edda do Imperio Romano de Occidente, no s\u00e9culo IV en Alexandr\u00eda, deuse un pequeno renacemento cient\u00edfico alumeado pola m\u00e1is famosa das mulleres de ciencia ata Marie Curie, Hipatia de Alexandr\u00eda. Foi a \u00faltima cient\u00edfica pag\u00e1 do mundo antigo, destacada Astr\u00f3noma, Fil\u00f3sofa e Matem\u00e1tica, que se negou a traizoar os seus ideais e converterse ao cristianismo. Como pag\u00e1, partidaria do racionalismo cient\u00edfico grego e personaxe pol\u00edtico influ\u00ednte, Hipatia estaba nunha situaci\u00f3n moi perigosa nunha cidade que era cada vez m\u00e1is cristi\u00e1. O seu brutal asasinato marcou o final da ensinanza plat\u00f3nica en Alexandr\u00eda e en todo o Imperio Romano, chegando a simbolizar o fin da ciencia antiga, ou cl\u00e1sica.\nIdade media (s. V-XV).\nCoa ca\u00edda do Imperio Romano de occidente, os principios do cristianismo pasaron a dirixir t\u00f3dolos aspectos da sociedade e a Igrexa pasou ser o faro que dirix\u00eda a vida, tanto de nobres como de plebeos. O poder pol\u00edtico trasladouse a Bizancio, onde houbo varias mulleres no poder que tiveron intereses cient\u00edficos. Na China tam\u00e9n houbo mulleres traballando en ciencia aplicada -que foi a que floreceu nesa \u00e9poca- que fixeron avanzar a ciencia e a tecnolox\u00eda. Co xurdimento do islam as traduci\u00f3ns de antigas obras gregas pasaron a formar parte dos cementos da ciencia \u00e1rabe. Na escola de medicina de Bagdad hab\u00eda mulleres e segu\u00edanse as ensinanzas de Mar\u00eda a Hebrea. Pero ao igual que en outras culturas, as eruditas musulm\u00e1s non aparecen nos libros de historia, a\u00ednda que si hai testemu\u00f1as delas nos contos de As mil e unha noites. O imperio musulm\u00e1n era neses tempos portador dunha cultura diversa e tolerante, conservou e ampliou os co\u00f1ecementos da ciencia cl\u00e1sica \u00e1 que uniu parte das culturas orientais, como a india, que posteriormente introduciu en Europa. Grazas a eles temos en occidente o sistema de numeraci\u00f3n posicional ou decimal, tam\u00e9n chamado sistema Indo-Ar\u00e1bico, que substitu\u00edu ao dificultoso sistema de numeraci\u00f3n romano que tanto ti\u00f1a complicado o c\u00e1lculo na antig\u00fcidade. A chegada dos \u00e1rabes a Europa a trav\u00e9s de Espa\u00f1a levou \u00e1 creaci\u00f3n do Califato de C\u00f3rdoba (929-1031), que foi considerado como o per\u00edodo de maior esplendor pol\u00edtico, econ\u00f3mico, cient\u00edfico, art\u00edstico e cultural; convert\u00e9ndose en lugar de encontro de literatos, fil\u00f3sofos, te\u00f3logos e cient\u00edficos de diversas relixi\u00f3ns e culturas. A esta \u00e9poca pertence F\u00e1tima de Madrid, que traballou en Astronom\u00eda e Matem\u00e1ticas.\nEn Europa, a medicina era case que a \u00fanica sa\u00edda para os intereses cient\u00edficos das mulleres na Alta Idade Media. A finais do s\u00e9culo VIII xorde o renacemento carolinxio que promoveu o establecemento de escolas abaciais en todo o Sacro Imperio Romano, o que produciu un r\u00e1pido florecemento da vida mon\u00e1stica e que por primeira vez algunhas nenas tiveran acceso a uns rudimentos de educaci\u00f3n escolar. A finais do s\u00e9culo IX empezan a aparecer en Italia instituci\u00f3ns dedicadas \u00e1 instruci\u00f3n superior, creadas \u00e1 marxe da Igrexa, e nas que tiveron cabida tanto homes como mulleres. A\u00ednda que a maior\u00eda das italianas de clase alta eran nese momento analfabetas, estas primeiras \"universidades\" de Italia estaban abertas \u00e1s mulleres e a s\u00faa presenza nelas non era s\u00f3 como estudantes, sen\u00f3n que tam\u00e9n estiveron como profesoras. Quizais a m\u00e1is importante de todas elas fora a Escola Salernitana -considerada a primeira universidade europea- na que destacaron numerosas profesionais da medicina e a cirurx\u00eda co\u00f1ecidas como as \"damas de Salerno\", entre as que destacou Tr\u00f3tura, unha das cient\u00edficas m\u00e1is famosas da Idade Media.\nA maior parte das persoas dedicadas \u00e1 ciencia en Europa durante a Idade Media, tanto homes como mulleres, pertenc\u00edan a comunidades relixiosas, o que dificulta rastrexar os itinerarios cient\u00edficos das mulleres nesta \u00e9poca na que moitas delas refuxi\u00e1ronse nos conventos. Durante este tempo tiveron lugar varias reformas dentro da Igrexa que afectaron \u00e1 vida nos conventos: Reforma de Cluny (910), Cisma de Oriente (1054), inicio de As Cruzadas (1095), reforma do C\u00edster e Reforma Gregoriana (s. XI) foron algunhas delas. E nesta \u00e9poca convulsa, entre os s\u00e9culos X e XII, atopamos a d\u00faas mulleres excepcionais: Rosvita von Gandersheim -que escribiu \"Hortus deliciarum\", O Xard\u00edn das delicias, compendio de t\u00f3dolos saberes da \u00e9poca-, e Hildegarda de Bingen -autora de varias obras cient\u00edficas entre as que se atopa \"Subtilitates diversaron naturarum creaturarum\", Sutilezas da diversa natureza das cousas creadas- obra que converteu a s\u00faa autora na sabia m\u00e1is impresionante da Idade Media-; ambas chegaron a ser abadesas e foron moi influ\u00edntes dentro da Igrexa. Trala morte de Hildegarda de Bingen, as portas dos conventos pech\u00e1ronse moito m\u00e1is firmemente. A bula Periculoso do papa Bonifacio VIII (1298) prohibiu \u00e1s monxas sa\u00edr dos seus conventos e restrinxiu a s\u00faa autonom\u00eda dentro deles, facendo que incluso quen os dirix\u00edan, como as abadesas, tiveran portavoces masculinos. Os s\u00e9culos XII e XIII foron testemu\u00f1as da idade da escol\u00e1stica e o xurdimento das universidades fundadas pola Igrexa cat\u00f3lica, das que quedaron exclu\u00eddas as mulleres. A natureza da investigaci\u00f3n cient\u00edfica empezaba a cambiar. As profesi\u00f3ns necesitaban unha educaci\u00f3n universitaria, e en todas partes, a excepci\u00f3n de Italia, as universidades estaban vedadas \u00e1s mulleres. A pesar diso, moitas mulleres seguiron exercendo a s\u00faa profesi\u00f3n ata que durante os s\u00e9culos XIV e XV foron consideradas charlatanas e bruxas, pasando a caer todo o peso da Inquisici\u00f3n sobre moitas delas. O cami\u00f1o f\u00edxose a\u00ednda m\u00e1is tortuoso para as mulleres estudosas, que comezaron unha loita para ser admitidas nas universidades, que se prolongou en moitos lugares ata mediados do s\u00e9culo XX.\nRenacemento e Revoluci\u00f3n cient\u00edfica (s. XV-XVII).\nA Querela das Mulleres.\nA exclusi\u00f3n das mulleres dos centros oficiais do saber, e da educaci\u00f3n en xeral, levou a que dende principios do s\u00e9culo XV xurdira unha corrente, primeiro en Francia, pero que rapidamente se estendeu por toda Europa, co\u00f1ecida como a \u201c\"Querela das Mulleres\"\u201d na que mulleres cultas e con influencia na sociedade da s\u00faa \u00e9poca manifestaban publicamente as s\u00faas queixas pola discriminaci\u00f3n \u00e1 que as somet\u00eda a sociedade, sendo o eixe central das s\u00faas reivindicaci\u00f3ns o dereito \u00e1 educaci\u00f3n. Desta corrente formaron parte algunhas personaxes importantes como a italiana Cassandra Fedele (Venecia, 1465-1558), que se formou en literatura cl\u00e1sica, filosof\u00eda, ciencias e dial\u00e9ctica; e con 22 anos, logrou un grande \u00e9xito en Italia e no estranxeiro cun discurso en eloxio das artes e as ciencias na gradaci\u00f3n dun curm\u00e1n en Padua. Ou a danesa Sophia Brahe (Dinamarca, 1556 \u2212 1643) coautora do cat\u00e1logo onde se detallaba a posici\u00f3n dos planetas e o fondo estelar, que serviu a Johannes Kepler para enunciar as s\u00faas leis astron\u00f3micas.\nAs Damas de Ciencia.\nA gran Revoluci\u00f3n Cient\u00edfica do s\u00e9culo XVII, iniciada con Galileo Galilei (1564 \u2212 1642) e Ren\u00e9 Descartes (1596\u22121650), e culminada con Newton (1643\u22121727) e Leibniz (1646\u22121716), xa entrado o s\u00e9culo XVIII, tivo o seu xerme na nova astronom\u00eda de Nicol\u00e1s Cop\u00e9rnico (1473\u22121543), e cambiou a forma en que mulleres e homes instru\u00eddos v\u00edan o mundo. Os membros ilustrados da alta burgues\u00eda e da aristocracia convert\u00e9ronse en cient\u00edficos afeccionados e contribu\u00edron a abrir portas \u00e1 aparici\u00f3n de novas investigaci\u00f3ns e novos descubrimentos. As s\u00faas esposas, fillas e \nirm\u00e1s, un\u00edronse tam\u00e9n a esta corrente, recibindo o nome de \u201cDamas de Ciencia\u201d e tiveron un destacado papel na ciencia e na sociedade do momento. Eran mulleres que, con poder e co\u00f1ecementos, influ\u00edron no pensamento dos grandes protagonistas. A dama de ciencia encontrou o seu oco en sociedades como a inglesa e, como resultado diso, varias mulleres de ciencia alcanzaron a fama. \nComo a inglesa Margaret Cavendish (1623-1673) interesada en todo tipo de ciencias, que chegou a escribir dez libros de filosof\u00eda natural e empe\u00f1ouse en po\u00f1er o seu nome e retrato en cada unha das s\u00faas obras publicadas. Quer\u00eda deixar constancia de que era ela, unha muller, a autora da obra. Isabel de Bohemia (1618 \u2212 1680), a Princesa Palatina, influ\u00edu significativamente no seu mestre Descartes \u2212quen lle dedicou os seus Principios filos\u00f3ficos en 1644\u2212. As cartas de Descartes a Isabel de Bohemia, publicadas en 1644, serven para transmitir as s\u00faas ideas sobre problemas de matem\u00e1ticas, f\u00edsica e astronom\u00eda. Descartes tam\u00e9n foi instrutor da ra\u00ed\u00f1a Cristina de Suecia (1626-1689), con quen discut\u00eda de problemas filos\u00f3ficos e cient\u00edficos. Sof\u00eda de Hannover (1630\u2212 1714), inspirou o traballo de Leibniz e foi, tanto pol\u00edtica como intelectualmente, a colaboradora m\u00e1is pr\u00f3xima de Leibniz, con quen mantivo unha extensa correspondencia filos\u00f3fica dende a d\u00e9cada de 1670 ata a s\u00faa morte. Pero a que m\u00e1is influ\u00edu na filosof\u00eda de Leibniz foi Anne Finch Conway (1631\u22121679) fonte da que bebeu Leibniz para a s\u00faa filosof\u00eda vitalista, xa que esta se basea nas \u201cm\u00f3nadas\u201d de Conway. Anne Conway foi unha fil\u00f3sofa naturalista de primeiro nivel; pero de ningunha maneira foi a \u00fanica, a s\u00faa obra influ\u00edu na doutras e outros fil\u00f3sofos, e recibiu influencia delas. A Revoluci\u00f3n Cient\u00edfica tivo que ver ante todo coa natureza da materia, o movemento e a relaci\u00f3n entre eles; e ese \u00e9 precisamente o traballo que desenvolveu Anne Conway. Carolina Brandenburg-Ansbach (1683\u22121737) estudou con Leibniz en 1696, pouco antes de converterse en Princesa de Gales. M\u00e1is tarde, cando xa era ra\u00ed\u00f1a, Newton, Samuel Clarke e Lady Mary Montagu visitaban frecuentemente a s\u00faa corte. A ra\u00ed\u00f1a Carolina foi intermediaria da famosa correspondencia de 1716 entre Leibniz e Clarke sobre o conflito entre a filosof\u00eda mecanicista de Newton e a vitalista de Leibniz. Desta \u00e9poca tam\u00e9n \u00e9 Elena Cornaro Piscopia (1646-1684) fil\u00f3sofa, m\u00fasica e matem\u00e1tica veneciana. No ano 1678 converteuse na primeira muller en recibir un doutoramento na universidade. Posteriormente exerceu de profesora de matem\u00e1ticas na Universidade de Padua.\nAs Astr\u00f3nomas.\nPero se hai unha rama da ciencia na que as mulleres matem\u00e1ticas sempre tiveron moito peso, dende a antig\u00fcidade, esa \u00e9 a Astronom\u00eda. E neste tempo podemos atopar, por \nexemplo \u00e1 polaca Elisabeth Hevelius (1647 \u2212 1693) que publicou un cat\u00e1logo recollendo a posici\u00f3n de arredor de 1600 estrelas que non s\u00f3 foi o maior cat\u00e1logo de estrelas xamais compilado ata ese momento, sen\u00f3n que foi o \u00faltimo que se fixo sen o uso dun telescopio. Est\u00e1 considerada unha das primeiras mulleres astr\u00f3nomas e a nai dos mapas lunares.\nAs observaci\u00f3ns a trav\u00e9s de telescopios fix\u00e9ronse cada vez m\u00e1is habituais e as ilustraci\u00f3ns volv\u00e9ronse un complemento importante nos tratados de astronom\u00eda. A xermana Maria Clara Eimmart (1676\u22121707) foi unha das primeiras artistas especializadas en astronom\u00eda. Filla dun importante pintor e astr\u00f3nomo afeccionado, no seu taller-observatorio de N\u00fcremberg reun\u00edanse importantes astr\u00f3nomos do momento para contemplar e admirar as s\u00faas dotes de gravadora para a representaci\u00f3n de cometas, manchas solares, eclipses ou as monta\u00f1as da L\u00faa. Observaci\u00f3ns e representaci\u00f3ns que acabaron para sempre co \u201cceo inmutable e perfecto\u201d de Arist\u00f3teles. Maria Winckelmann Kirch (1670-1720) formouse en astronom\u00eda no seu Leipzig natal co chamado \u201ccampesi\u00f1o astr\u00f3nomo\u201d, ata que se traslada co seu esposo Gottfried Kirch (1639\u20131710) a Berl\u00edn e prosegue al\u00ed a s\u00faa formaci\u00f3n como astr\u00f3noma. \nEsta abundancia de mulleres na elite da astronom\u00eda en Europa levou ao astr\u00f3nomo sueco Andreas Celsius -que co\u00f1eceu \u00e1s Kirch, nai e filla, cando estudaba en Berl\u00edn, que en Par\u00eds topouse con outra gran astr\u00f3noma, a irm\u00e1 de Joseph Delisle, e que cando chegou a Bolo\u00f1a a estudar co director do observatorio atopou que este tam\u00e9n ti\u00f1a d\u00faas irm\u00e1s, Teresa e Maddalena Manfredi, ambas ben preparadas e que colaboraban con el na preparaci\u00f3n das efem\u00e9rides solares, lunares e planetarias de Bolo\u00f1a- a escribir, nunha carta dirixida a Kirch: \n\"Empezo a crer que ter irm\u00e1s doutas \u00e9 o destino de t\u00f3dolos astr\u00f3nomos, xa que polo menos iso foi o que me topei nos que tiven a honra de co\u00f1ecer durante a mi\u00f1a viaxe\".\nS\u00e9culo das Luces (s. XVIII).\nNos \u00faltimos anos do s\u00e9culo XVII in\u00edciase un movemento filos\u00f3fico, cultural e cient\u00edfico que se prolongar\u00e1 ata a Revoluci\u00f3n Francesa e ser\u00e1 co\u00f1ecido como A Ilustraci\u00f3n, e converter\u00e1 ao s\u00e9culo XVIII no S\u00e9culo das Luces. Nel enfrontouse a raz\u00f3n \u00e1 superstici\u00f3n, combateuse a ignorancia e imp\u00faxose unha ideolox\u00eda de liberdades e reco\u00f1ecmento de dereitos. \u00c9 tam\u00e9n un momento de cambio na mentalidade feminina con grandes avances nas reivindicaci\u00f3ns de dereitos das mulleres. Foi unha \u00e9poca crucial, porque nela iniciouse o debate en torno \u00e1 igualdade entre ambos sexos. Como consecuencia das novas correntes de pensamento que comezaban a estenderse, nas que os m\u00e1is conspicuos pensadores constitu\u00edanse en defensores dos dereitos dos cidad\u00e1ns, dos escravos, os indios e os nenos, moi poucos aceptaban e moito menos defend\u00edan eses dereitos para as mulleres. Pola s\u00faa parte moitas mulleres cultivaron un sentimento igualitario e loitaron por non quedar exclu\u00eddas dos dereitos e liberdades que se \u00edan conquistando, sobre todo o acceso \u00e1 educaci\u00f3n.\nOs Sal\u00f3ns Cient\u00edficos en Francia.\nA revoluci\u00f3n cient\u00edfica ti\u00f1a cambiado a forma na que as persoas se relacionaban coa ciencia. Homes adi\u00f1eirados e ociosos t\u00ed\u00f1anse convertido en cient\u00edficos afeccionados e aberto a novas posibilidades para facer ciencia. As s\u00faas esposas e irm\u00e1s convert\u00e9ranse en damas de ciencia -etiqueta que foi utilizada como un insulto polos seus detractores-, o que lles permitiu alcanzar un nivel de competencia cient\u00edfica moi superior as s\u00faas predecesoras. Pero \u00e1 marxe da pol\u00e9mica sobre se a ciencia consider\u00e1base ou non apropiada para as mulleres, un amplo estrato da poboaci\u00f3n feminina comezou a interesarse por ela, a estudala e realizar achegas. As mulleres dos sal\u00f3ns do S\u00e9culo das Luces apoiaron e divulgaron as novas teor\u00edas de Descartes, Newton e Leibniz.\nO libro de Isaac Newton (1643-1727) \"Philosophiae naturalis principia mathematica\" [1687] \u00e9 unha das obras b\u00e1sicas do novo pensamento cient\u00edfico. Substitu\u00edu \u00e1 mec\u00e1nica de Descartes \u2013na que as forzas act\u00faan por contacto\u2013 pola lei da gravitaci\u00f3n universal \u2013na que as forzas act\u00faan a distancia\u2013; o que supuxo un avance cualitativo importante, porque permitiu explicar o movemento dos astros e fen\u00f3menos terrestres cunha formulaci\u00f3n matem\u00e1tica. O conde Francesco Algarotti (1712-1764), que era un admirador da obra de Newton, en 1735 realizou unha estancia de seis semanas no castelo de Cirey, residencia da Marquise du Ch\u00e2telet e sede dun dos Sal\u00f3ns de Ciencia mellor dotados do momento. Algarotti aproveitou a s\u00faa estancia en Cirey para escribir parte do seu libro \"Il neutonianismo per le dame\" (1737); no que, por medio do di\u00e1logo entre un fil\u00f3sofo e unha dama, explica parte das ideas de Newton. Nese mesmo lugar, os dous volumes dos \"Principia\" de Newton foron traducidos do lat\u00edn ao franc\u00e9s e comentados por Emilie de Breteuil, Marquise du Ch\u00e2telet, o que permitiu que se difundiran na Francia cartesiana as ideas de Newton. Esta muller fixo importantes contribuci\u00f3ns ao desenvolvemento do pensamento cient\u00edfico franc\u00e9s, ademais de ser fundamental na introduci\u00f3n e difusi\u00f3n das teor\u00edas de Newton e Leibniz en Francia. Pero ademais foi unha das que con m\u00e1is ardor e vehemencia alzaron a s\u00faa voz para defender os dereitos das mulleres, sobre todo o dereito das mesmas \u00e1 educaci\u00f3n. As\u00ed, no seu \"Discours sur le bonheur\" mant\u00e9n que: \"A sabedur\u00eda sempre debe facer ben os seus c\u00e1lculos, porque quen di sabio di feliz, polo menos no meu dicionario\". Ou m\u00e1is adiante: Mentres que na traduci\u00f3n que realizou de \"A f\u00e1bula das abellas\", de Bernard Mandeville, di no seu prefacio: \"Sinto todo o peso do prexu\u00edzo que nos excl\u00fae universalmente das ciencias, e \u00e9 unha das contradici\u00f3ns deste mundo que sempre me sorprendeu moit\u00edsimo, dado que hai grandes naci\u00f3ns nos que a lei nos permite regular os seus destinos, pero non hai ning\u00fan no que sexamos educadas para pensar\". Ou nunha carta a Frederico de Prusia: \nItalia como pioneira.\nItalia, que xa en s\u00e9culos anteriores destacou polo maior respecto \u00e1s s\u00faas mulleres, foi outro dos lugares nos que floreceron nesta \u00e9poca os Sal\u00f3ns, tanto literarios como cient\u00edficos, sobre todo no norte do pa\u00eds; onde ademais empezaron a abrirse algunhas das s\u00faas universidades \u00e1 incorporaci\u00f3n das mulleres, tanto como alumnas como profesoras, nas mesmas. Nesta \u00e9poca p\u00f3dese destacar \u00e1 matem\u00e1tica napolitana Faustina Pignatelli Carafa (1705-1785), que foi fundamental na introduci\u00f3n das teor\u00edas de I. Newton en N\u00e1poles. Ou \u00e1 veneciana Cristina Roccati (1732-1797), que se graduou na Universidade de Bolo\u00f1a en Filosof\u00eda Natural (Ciencia), onde tam\u00e9n ti\u00f1a estudado literatura, l\u00f3xica, metaf\u00edsica, moral, meteorolox\u00eda e astronom\u00eda. Posteriormente foi nomeada membro da \"Academia Concordi\" de Rovigo (V\u00e9neto) en 1749, onde ensinou f\u00edsica newtoniana durante d\u00e9cadas; sendo ademais unha destacada e afamada poeta. Tam\u00e9n da mesma \u00e9poca \u00e9 Diamante Medaglia Faini (1724-1770), que destacou dende moi nova como poeta, pero que xa na s\u00faa idade adulta \"buscando novas fronteiras intelectuais\" descubriu o seu interese pola filosof\u00eda natural, especialmente polas matem\u00e1ticas, a astronom\u00eda e a f\u00edsica, que se converteron na s\u00faa nova paix\u00f3n. Abertamente admiradora de Cristina Roccati, foi tam\u00e9n unha gran loitadora polo dereito das mulleres \u00e1 educaci\u00f3n; tema no que disentiu publicamente de divulgadores como Francesco Algarotti -autor do Newtonianismo para as damas-, quen consideraba que exist\u00edan conceptos adecuados e non adecuados para as mulleres, o que o levou a exclu\u00edr \u00e1s matem\u00e1ticas do seu famoso libro, co argumento de que non eran adecuadas para a mente feminina. Para rebater todos estes prexu\u00edzos, ela escribiu e publicou unha disertaci\u00f3n sobre a importancia do estudo das matem\u00e1ticas para as mulleres. Pero se hai unhas cient\u00edficas que brillaron especialmente na Italia do momento foron Laura Bassi (1711-1778) e Mar\u00eda Gaetana Agnesi (1718-1799), d\u00faas grandes figuras enciclop\u00e9dicas. Bassi brillou con luz propia na Bolo\u00f1a ilustrada. No seu ano de gloria, en 1732, despois de ter participado en varios debates p\u00fablicos con notables acad\u00e9micos, primeiro \u00e9 nomeada membro da Academia de Ciencias de Bolo\u00f1a, a continuaci\u00f3n a Universidade de Bolo\u00f1a concedeulle un doutoramento honorario, e finalmente, nese mesmo ano, despois dun exame p\u00fablico, conseguiu unha praza de profesora na Universidade de Bolo\u00f1a. Tanto na Academia como na Universidade de Bolo\u00f1a \u201cpelexa\u201d por defender os seus dereitos e conseguir un salario -xusto e equiparable ao dos seus colegas- polo seu traballo. Os seus potentes co\u00f1ecementos de f\u00edsica e matem\u00e1ticas, xunto coa s\u00faa formaci\u00f3n pioneira nas teor\u00edas de Newton, que contrastaba cos enfoques tradicionais dos seus colegas, fixeron de Bassi unha figura clave na difusi\u00f3n da ciencia newtoniana en Italia.\nPola s\u00faa parte Agnesi foi famosa no seu tempo pola s\u00faa obra \u201c\"Instituzioni anal\u00edtiche ad uso della giovent\u00fa italiana\"\u201d, libro que escribe aos 30 anos pola necesidade de ocuparse da educaci\u00f3n matem\u00e1tica das s\u00faas 20 irm\u00e1s e irm\u00e1ns. A este tratado atrib\u00faeselle ter sido o primeiro libro de texto que acometeu o tratamento conxunto do c\u00e1lculo diferencial e o c\u00e1lculo integral, facendo expl\u00edcita ademais a s\u00faa natureza como problemas inversos. Tralo \u00e9xito deste libro, Mar\u00eda Gaetana Agnesi foi elixida membro da Academia de Ciencias de Bolo\u00f1a e nomeada, por orde papal, profesora de matem\u00e1ticas da Universidade de Bolo\u00f1a.\nA situaci\u00f3n en Inglaterra.\nEntre 1704 e 1840 publicouse anualmente, en Londres, un almanaque destinado ao p\u00fablico feminino: \"The Ladies\u2019 Diary or Woman\u2019s Almanack\", subtitulado: \u201c\"Containing New\" \n\"Improvements in Arts and Sciences, and many Entertaining Particulars: designed for the Use and Diversion of the Fair-Sex\"\u201d. Ademais das secci\u00f3ns propias sobre o calendario, esta publicaci\u00f3n inclu\u00eda regularmente secci\u00f3ns con adivi\u00f1as, preguntas cient\u00edficas e problemas matem\u00e1ticos. En cada n\u00famero inclu\u00edanse soluci\u00f3ns aos problemas do ano anterior, enviadas polas lectoras, e prop\u00fa\u00f1anse problemas novos, suxeridos tam\u00e9n por elas. Tanto a redacci\u00f3n dos problemas como a s\u00faa soluci\u00f3n adoitaban versificarse. Na introduci\u00f3n do n\u00famero de 1718 o seu editor escrib\u00eda: \u201c[...] \"os estranxeiros asombrar\u00edanse se lles mostrase non menos de catrocentas ou cincocentas cartas de outras tantas mulleres, con soluci\u00f3ns xeom\u00e9tricas, aritm\u00e9ticas, alx\u00e9bricas, astron\u00f3micas e filos\u00f3ficas\"\u201d. No s\u00e9culo XVIII hai tantas publicaci\u00f3ns de car\u00e1cter cient\u00edfico dirixidas a mulleres \u2013xa sexa en forma de ep\u00edstolas, peri\u00f3dicos ou textos divulgativos\u2013, que o feito non fai m\u00e1is que corroborar o anhelo das mulleres pola educaci\u00f3n e o seu alto interese polas manifestaci\u00f3ns culturais e cient\u00edficas de toda \u00edndole. As mulleres do S\u00e9culo das Luces apoiaron nos seus sal\u00f3ns a difusi\u00f3n das ideas de Descartes, Newton e Leibniz. Posteriormente, a ciencia pasar\u00eda dos sal\u00f3ns \u00e1s universidades e \u00e1s academias, das que as mulleres se ver\u00edan exclu\u00eddas durante moitos anos.\nAs Astr\u00f3nomas.\nComo xa ocorr\u00eda no s\u00e9culo anterior, unha das \u00e1reas da matem\u00e1tica cunha importante presenza de mulleres foi a Astronom\u00eda. Nesta \u00e9poca, moitas mulleres dedicaban as s\u00faas noites a contemplar o firmamento, cual fillas de Urania -musa da astronom\u00eda na mitolox\u00eda grega-. O feito de que esta ciencia estivera relacionada con oficios artes\u00e1ns, que se desenvolv\u00edan dende o fogar, probablemente tivo moito que ver para que neste s\u00e9culo houbera unha impresionante constelaci\u00f3n de astr\u00f3nomas que traballaron nos observatorios, que eran naquel tempo negocios familiares. Maria Kirch (1670-1720) descubriu o cometa de 1702, a\u00ednda que non se lle dou o seu nome nin recibiu reco\u00f1ecemento por iso. Despois da morte do seu marido, en 1710, preparou a seu fillo, de dezaseis anos para que fose o seu asistente. Catro anos m\u00e1is tarde, en 1714, foi o seu fillo Christfried, de 20 anos, o elixido como director do Observatorio de Berl\u00edn, convert\u00e9ndose a s\u00faa nai e as s\u00faas irm\u00e1s nas s\u00faas asistentes. As contribuci\u00f3ns m\u00e1is importantes de Maria Kirch \u00e1 astronom\u00eda foron as s\u00faas observaci\u00f3ns da aurora polar, os seus escritos sobre a conxunci\u00f3n do Sol con Saturno e Venus, e sobre a conxunci\u00f3n de X\u00fapiter e Saturno. Ela sempre tivo claro que o trato desconsiderado que recibiu da Academia foi debido ao seu x\u00e9nero; o que anos m\u00e1is tarde se ratificou ao sa\u00edr \u00e1 luz os agres debates que houbo no seo da mesma, nos que se reco\u00f1ec\u00edan os seus m\u00e9ritos, pero nos que se decidiu botala para non sentar un precedente pernicioso; dando por sentado que a instituci\u00f3n ver\u00edase danada se ti\u00f1a no seu seo a unha muller. Esta foi unha das primeiras \"conxuras dos necios\" que houbo nas recentemente creadas instituci\u00f3ns cient\u00edficas. Por contra, o seu amigo Leibniz non tivo ning\u00fan problema en reco\u00f1ecer os seus m\u00e9ritos present\u00e1ndoa \u00e1 corte de Prusia, de onde non tardou en recibir unha invitaci\u00f3n para traballar na s\u00faa corte. Con todo os mediocres atrev\u00e9ronse a dicir que a presenza dunha muller desprestixiaba a academia; cando eran eles os que a mancillaban coa s\u00faa mediocridade. \nPero se houbo nesta \u00e9poca unha estrela que resplandeceu sobre todas as demais, esa foi Caroline Herschel (1750-1848), tam\u00e9n co\u00f1ecida como \"a cenicienta de Hannover\" polo papel \u00e1 que foi destinada na familia -debido aos problemas de sa\u00fade que tivo na s\u00faa infancia: variola aos tres aos, que lle deixou a cara marcada, e o tifo aos dez, que por pouco acaba coa s\u00faa vida e que detivo o seu crecemento, deix\u00e1ndoa cunha estatura de 1.20 m-. O seu irm\u00e1n William -12 anos maior ca ela- que a levou con el cando se foi traballar a Inglaterra, xunto coa s\u00faa extraordinaria intelixencia, e as s\u00faas dotes musicais, permit\u00edronlle brillar primeiro como soprano e m\u00e1is tarde -cando seu irm\u00e1n decidiu \ndedicarse profesionalmente \u00e1 astronom\u00eda- como astr\u00f3noma. Xa como axudante de seu irm\u00e1n comezou a ser co\u00f1ecida. A partir do descubrimento do cometa de 1786, foi reco\u00f1ecida pola \"Royal Astronomical Society\". e polo rei Xurxo, cunha asignaci\u00f3n de 50 libras anuais (cantidade considerable para a \u00e9poca) polo seu traballo como asistente do seu irm\u00e1n. A fama dos Herschel estendeuse por toda Europa, tanto pola precisi\u00f3n das s\u00faas observaci\u00f3ns astron\u00f3micas como polos telescopios creados por eles, que permit\u00edan explorar rexi\u00f3ns celestes moito maiores ao ter moita menos distancia focal. Eses telescopios, ideais para varrer o ceo e detectar cometas, foron tam\u00e9n co\u00f1ecidos como os \"varredores de cometas\". Ambos irm\u00e1ns crearon un gran equipo: el aportaba a intuici\u00f3n e a ambici\u00f3n de saber, e ela unha inmensa capacidade de traballo e de disciplina, ambas necesarias para recompilar os resultados das observaci\u00f3ns nocturnas, realizar os c\u00e1lculos e preparalos para a s\u00faa publicaci\u00f3n. O ter sobrevivido 25 anos a seu irm\u00e1n, e continuar facendo, xa en solitario, os mesmos traballos que antes realizaban conxuntamente, a fixo m\u00e1is co\u00f1ecida e reco\u00f1ecida nos \u00e1mbitos cient\u00edficos do momento, conseguindo distinci\u00f3ns tanto en Inglaterra como en Prusia, a onde regresou os \u00faltimos anos da s\u00faa vida que, a pesar da s\u00faa fr\u00e1xil sa\u00fade, se prolongou ata os 98 anos.\nAs francesas foron aproxim\u00e1ndose \u00e1 astronom\u00eda da man de Nicole-Reine Lepaute (1723-1788). A s\u00faa primeira investigaci\u00f3n importante foi sobre as oscilaci\u00f3ns de p\u00e9ndulos de lonxitudes variables, o que a levou a ga\u00f1arse a fama de ser unha das mellores computadoras astron\u00f3micas da s\u00faa \u00e9poca. Para a chegada do cometa Halley, en 1757, o director do Observatorio de Par\u00eds, J\u00e9r\u00f6me Lalande, contratou ao matem\u00e1tico Clairaut para predicir a data exacta do retorno do cometa, determinando a s\u00faa \u00f3rbita; e este recorreu a Mme. Lepaute pare que lle axudara na tarefa. O 14 de novembro de 1758 informaron \u00e1 Academia de Ciencias das datas de regreso do cometa. Foi un gran triunfo da ciencia newtoniana e Clairaut reco\u00f1eceu, na s\u00faa obra \"Comets\", o traballo de Lepaute; a\u00ednda que m\u00e1is adiante retractouse e hoxe en d\u00eda todo o m\u00e9rito da predici\u00f3n se lle atrib\u00fae a el. Pola s\u00faa parte ela continuou dedic\u00e1ndose ao estudo dos eclipses e publicou varias memorias astron\u00f3micas baseadas nas s\u00faas observaci\u00f3ns, pero tam\u00e9n colaborou con Lalande noutros moitos traballos. Pero ela non foi a \u00fanica que colaborou con Lalande; Louise du Pierry (1746-1789), que relevou a Lepaute como colaboradora de Lalande, foi quen fixo os c\u00f3mputos da maior\u00eda das eclipses que utilizou Lalande para o seu estudo do movemento lunar. Tam\u00e9n colaborou con Lalande a s\u00faa sobri\u00f1a pol\u00edtica Marie-Jeanne-Am\u00e9lie Harlay Lefran\u00e7ais de Lalande (1768-1832) que deu clases de astronom\u00eda en Par\u00eds e traballou tanto en forma independente como con seu esposo.\nA situaci\u00f3n en Espa\u00f1a.\nNa Espa\u00f1a do s\u00e9culo XVIII existiron unhas instituci\u00f3ns, as Sociedades Econ\u00f3micas de Amigos do Pa\u00eds, defensoras do pensamento ilustrado, que pretend\u00edan a recuperaci\u00f3n de sectores marxinados, como vagabundos, pobres ou hospicianos, argumentando que pod\u00edan ser \u00fatiles para o progreso do pa\u00eds. Tam\u00e9n defend\u00edan a incorporaci\u00f3n da muller a traballos produtivos, pero \u00e1 hora de valorar a s\u00faa capacidade intelectual mostr\u00e1banse retr\u00f3gradas. Proba diso \u00e9 que a finais do s\u00e9culo XVIII produciuse unha fort\u00edsima pol\u00e9mica en resposta \u00e1 demanda dun grupo de mulleres que pretend\u00edan pertencer \u00e1s Sociedades Econ\u00f3micas, alegando que seus estatutos non o imped\u00edan. Un claro exemplo da posici\u00f3n maioritaria destas instituci\u00f3ns, respecto ao papel das mulleres nelas, \u00e9 o da Sociedade Matritense, na que se opo\u00f1\u00edan a s\u00faa admisi\u00f3n argumentando que tal feito pu\u00f1a en cuesti\u00f3n \"o pudor e o recato\" e que a s\u00faa incorporaci\u00f3n levar\u00eda o caos \u00e1 instituci\u00f3n pola \"natureza an\u00e1rquica\" das mulleres e a s\u00faa incapacidade para pregarse \u00e1s leis e normas establecidas, as\u00ed como pola s\u00faa natureza fr\u00edvola e inestable. Non obstante outro sector minoritario das sociedades, no que estaba por exemplo Jovellanos, era partidario da incorporaci\u00f3n das mulleres, reco\u00f1ecendo as s\u00faas capacidades intelectuais e a posibilidade de admitilas polos seus m\u00e9ritos e non pola s\u00faa extracci\u00f3n social. Pero incluso estes cr\u00edan que, por recato, as mulleres non acudir\u00edan \u00e1s Sociedades Econ\u00f3micas, polo que propu\u00f1an que puidesen facer as achegas dende as s\u00faas casas. En 1787 Carlos III pon fin \u00e1 disputa decretando a admisi\u00f3n das mulleres nas Sociedades Econ\u00f3micas. Pero a sociedade ilustrada empezou a chamar \"bachilleras\", de maneira despectiva, \u00e1s mulleres intelectuais, e poucas ousaron desafiar tal cr\u00edtica, coa excepci\u00f3n dun pequeno grupo pertencente \u00e1 nobreza e \u00e1 burgues\u00eda, que desempenou unha importante labor nas Sociedades Econ\u00f3micas. E nesta Espa\u00f1a ilustrada atopamos en Zaragoza a unha ilustre matem\u00e1tica: Mar\u00eda Andresa Casamayor y de la Coma (1720-1780) que a pesar de ter pechadas as instituci\u00f3ns oficiais relacionouse coa elite cient\u00edfica da \u00e9poca e legounos dous tratados, escritos baixo pseud\u00f3nimo: \u201c\"El tirocinio aritm\u00e9tico\"\u201d e \u201c\"El para s\u00ed solo\"\u201c, exemplos de innovaci\u00f3n e pioneiros en matem\u00e1tica aplicada. Neles ofrec\u00eda ferramentas para mellorar a produtividade, expo\u00f1endo dunha maneira clara e accesible as regras de sumar, restar, multiplicar e dividir, buscando exemplos da vida diaria e cun grande interese na s\u00faa aplicaci\u00f3n pr\u00e1ctica. Estes libros obtiveron grande importancia na \u00e9poca, pola necesidade de aplicar estas operaci\u00f3ns \u00e1 agricultura, \u00e1 gandar\u00eda ou ao comercio.\nUnha matem\u00e1tica chinesa.\nTam\u00e9n nesta \u00e9poca atopamos no afastado leste a unha cient\u00edfica da dinast\u00eda Qing, Wang Zhenyi (1768-1797) que destacou sobre todo en matem\u00e1ticas e astronom\u00eda, pero que tam\u00e9n sobresa\u00edu en poes\u00eda, xeograf\u00eda e medicina.\u200b\u200b A pesar da s\u00faa curta vida, faleceu aos 29 anos, os seus traballos cient\u00edficos foron recopilados nun libro titulado \"Shusuan jiancun\" (Simples Principios do C\u00e1lculo) onde se poden atopar artigos como \"A explicaci\u00f3n do Teorema de Pit\u00e1goras e a trigonometr\u00eda\", \"Sobre a lonxitude e as estrelas\", \"Sobre a explicaci\u00f3n dos eclipses lunares\", \"A explicaci\u00f3n do eclipse Solar\" ou \"Sobre a procesi\u00f3n dos equinoccios\". Tam\u00e9n reescribiu o libro do matem\u00e1tico Mey Wending (1633-1721) titulado \"Principio do C\u00e1lculo\", cunha linguaxe m\u00e1is sinxela e o titulou \"As bases do C\u00e1lculo\"; e con 24 anos escribiu outro libro chamado \"Os simples principios do c\u00e1lculo\" no que simplificou as multiplicaci\u00f3ns e as divisi\u00f3ns para facer que as matem\u00e1ticas foran m\u00e1is f\u00e1ciles, e polo tanto m\u00e1is divertidas.\u200b En 1994, a Uni\u00f3n Astron\u00f3mica Internacional nomeou a un cr\u00e1ter de Venus no seu honor.\u200b\nRevoluci\u00f3n industrial (s. XIX).\nA situaci\u00f3n das mulleres: \"o anxo do fogar\".\nAo tempo comprendido entre 1789, comezo da Revoluci\u00f3n Francesa, e 1914 comezo da primeira guerra mundial, se lle denomina \u201cS\u00e9culo da Ciencia\u201d, por ser cando a ciencia alcanzou o que se poder\u00eda considerar a s\u00faa maior\u00eda de idade. A Revoluci\u00f3n Francesa enc\u00e1drase no ciclo de transformaci\u00f3ns pol\u00edticas e econ\u00f3micas que marcaron o fin da Idade Moderna e o comezo da Idade Contempor\u00e1nea. Abarca un per\u00edodo de 10 anos (1789-1799), nos que se estableceron en toda Europa novas formas de organizaci\u00f3n pol\u00edtica, social e econ\u00f3mica, xurdiron novos usos e costumes, triunfaron novos modos de pensamento e novas tendencias espirituais. Este foi un momento decisivo na historia das mulleres. A condici\u00f3n da muller iniciou un cambio debido a que a Revoluci\u00f3n creou ilusi\u00f3n de que a situaci\u00f3n das mulleres se inscribira no mesmo n\u00facleo de cuestionamento pol\u00edtico do resto da sociedade. O lugar da muller na sociedade e non s\u00f3 na orde dom\u00e9stica, foi un tema que estivo presente. Considerar que a muller puidera ocupar un lugar na sociedade, constitu\u00edu todo un descubrimento para a civilizaci\u00f3n occidental. Non obstante este descubrimento non se converteu en soluci\u00f3ns revolucionarias, nin se experimentaron cambios na perspectiva da vida das mulleres. Durante gran parte do s\u00e9culo XIX a educaci\u00f3n das nenas continuou sometida aos modelos establecidos pola costume. Os var\u00f3ns ti\u00f1an como destino a vida p\u00fablica, os traballos das armas e das leis. As mulleres segu\u00edan a ser educadas para o fogar e a vida conxugal. A sociedade pasaba de ser rural a industrial, o que derivaba en ser cient\u00edfica e tecnol\u00f3xica. Profesionalizouse a ocupaci\u00f3n cient\u00edfica, con t\u00f3dolos requisitos que iso implica: formaci\u00f3n institucionalizada e regulamentada, postos de traballo remunerados, avaliaci\u00f3n e reco\u00f1ecemento social. A ciencia dividiuse e organizouse por especialidades, conformando unha estrutura que en grande medida prefiguraba a que adoptar\u00eda no s\u00e9culo XX. Os cient\u00edficos tomaron conciencia de seu como clase profesional, reclamaron postos remunerados no ensino e na industria. Xunto a seu crecemento e desenvolvemento, a ciencia ga\u00f1ou prestixio e influencia. Retomou a s\u00faa imaxe cl\u00e1sica de obxectividade, veracidade e motor de progreso, virtudes que en boa medida estend\u00e9ronse tam\u00e9n aos cient\u00edficos. No s\u00e9culo XIX configur\u00e1ronse e comezaron a adquirir peso acad\u00e9mico disciplinas dedicadas ao estudo do ser humano e da sociedade: Psicolox\u00eda, Sociolox\u00eda e Antropolox\u00eda. O s\u00e9culo ver\u00eda tam\u00e9n o nacemento da Estat\u00edstica Social e da Xeograf\u00eda Humana. \nDende a Ilustraci\u00f3n, as sucesivas revoluci\u00f3ns liberais ampliaron a categor\u00eda de cidadan\u00eda a sectores sociais exclu\u00eddos do seu exercicio, pero fundamentaron a conceptualizaci\u00f3n dos dereitos pol\u00edticos e de cidadan\u00eda na exclusi\u00f3n feminina e na universalizaci\u00f3n da norma masculina. Ademais, o discurso de x\u00e9nero consolidou como valor cultural da modernidade a idea de separaci\u00f3n entre o espazo p\u00fablico, asignado aos homes, e o privado, \u00e1s mulleres. O home quedaba adscrito ao mundo p\u00fablico, \u00e9 dicir ao \u00e1mbito do laboral, do pol\u00edtico, da ciencia; mentres que a muller, presentada como \u201co anxo do fogar\u201d, quedaba relegada ao \u00e1mbito dom\u00e9stico e era sometida a un r\u00edxido sistema patriarcal de valores orientado a sometela \u00e1 submisi\u00f3n e obediencia ao marido. Este ideal constitu\u00eda un modo de preservar a instituci\u00f3n burguesa m\u00e1is prezada: a familia. Este modelo correspondeuse co novo modelo social, o da burgues\u00eda e o da muller burguesa: nai e esposa.\nAs Academias.\nOutro dos motivos que permiten entender o proceso de expulsi\u00f3n das mulleres do \u00e1mbito cient\u00edfico \u00e9 a fundaci\u00f3n das academias durante os s\u00e9culos XVIII e XIX. A formaci\u00f3n das primeiras persoas cient\u00edficas -tanto homes como mulleres- non depend\u00eda das universidades, sen\u00f3n da pr\u00e1ctica directa e do intercambio de ideas, que ti\u00f1an lugar nos talleres, sal\u00f3ns, observatorios e laboratorios caseros. Durante o arranque da modernidade, elas fixeron achegas destacadas aos saberes cl\u00e1sicos das matem\u00e1ticas, a alquimia, a herboristar\u00eda ou a filosof\u00eda, e participaron na fundaci\u00f3n de disciplinas nacentes como a astronom\u00eda, a entomolox\u00eda, a bot\u00e1nica ou a xeolox\u00eda. Antes da profesionalizaci\u00f3n das vellas e novas especialidades, a participaci\u00f3n epistemol\u00f3xica e pr\u00e1ctica no desenvolvemento do saber non requir\u00eda a ostentaci\u00f3n de credenciais; a maior\u00eda dos homes e mulleres que lideraron a revoluci\u00f3n cient\u00edfica eran \"amateurs\" e diletantes que aproveitaban os seus pequenos talleres produtivos para instalar laboratorios improvisados, ou armaban os seus propios instrumentos \u00f3pticos nas azoteas das s\u00faas vivendas, ou emprend\u00edan expedici\u00f3ns de descubrimento por terras ignotas. Todo pola s\u00faa conta, sen a subvenci\u00f3n de instituci\u00f3ns acad\u00e9micas e coa liberdade suficiente para permitir que irm\u00e1s, fillas, esposas e nais estiveran presentes no proceso de traballo desas empresas, ou que as vi\u00favas e orfas proseguiran cos esforzos familiares.\nPero o impulso determinante da investigaci\u00f3n cient\u00edfica radicou na conformaci\u00f3n de instituci\u00f3ns formais: por unha banda, as academias, por outra, a aparici\u00f3n das profesi\u00f3ns. Ambas instancias funcionaron como mecanismos decisivos para a exclusi\u00f3n feminina. O paradoxal \u00e9 que, no momento de fundaci\u00f3n das academias de ciencias ao longo e ancho de Europa, hab\u00eda unha cantidade importante de mulleres que deber\u00edan ter pertencido por m\u00e9rito propio a estes organismos -e ter\u00edan ent\u00f3n gozado dos emolumentos que tales instituci\u00f3ns aportaban-, pero que non foron admitidas polo feito de ser mulleres. Por exemplo, Maria Winckelmann non ingresou na Academia de Ciencias de Berl\u00edn a causa de argumentos como o que exp\u00f3n Jablonski nunha carta dirixida a Leibniz en 1710: \"Debe vostede ser consciente de que a decisi\u00f3n que pronto haber\u00e1 de tomar poder\u00eda ser tomada como precedente. En principio somos da opini\u00f3n de que este caso debe ser xulgado non s\u00f3 polos seus presentes m\u00e9ritos sen\u00f3n tam\u00e9n como puidera selo en adiante, pois o que lle concedamos a ela poder\u00eda servir de exemplo para o futuro\". Neste contexto, a profesionalizaci\u00f3n das disciplinas e a instituci\u00f3n das primeiras academias cient\u00edficas deuse \u00e1 par coa expulsi\u00f3n expl\u00edcita e flagrante das mulleres. \u00c9 dicir, a orixe da ciencia, como momento cardinal da modernidade, testemu\u00f1a a participaci\u00f3n dunha importante cantidade de mulleres que deberon ser activamente expulsadas ou marxinadas a partir da aplicaci\u00f3n das pol\u00edticas de institucionalizaci\u00f3n das academias e das profesi\u00f3ns. Foi a institucionalizaci\u00f3n do proxecto cient\u00edfico a que instaurou as regulaci\u00f3ns que permitiron a expulsi\u00f3n das primeiras cient\u00edficas dos espazos acad\u00e9micos e universitarios.\nA orixe do home: resposta feminista.\nO s\u00e9culo XIX foi tam\u00e9n testemu\u00f1a dos comezos dunha pseudociencia que intentaba \"probar\" a inferioridade intelectual das mulleres, e especialmente que as mulleres eran intelectual e moralmente incapaces do traballo cient\u00edfico. Probablemente isto tivo moito que ver coa aparici\u00f3n en 1859 da teor\u00eda da evoluci\u00f3n de Charles Darwin (1809\u22121882), xa que un aspecto destacado da mesma foi o profundo nesgo sexista -aplicado ao \u00e1mbito do x\u00e9nero humano, do que carec\u00eda nos estudos evolutivos doutras especies- que impregnaba a esta teor\u00eda. Como recolle a profesora Carolina Mart\u00ednez Pulido no seu artigo \u201c\"Respuesta femenina a El origen del hombre de Charles Darwin\u201d\", o contido androc\u00e9ntrico dos argumentos esgrimidos polo c\u00e9lebre naturalista fixo que algunhas notables mulleres estudosas reaccionaran publicamente presentando obxecci\u00f3ns ante tanto insulto; como por exemplo as norteamericanas Antoinette B. Blackwell (1825 \u2212 1920) e Eliza B. Gamble (1841 \u2212 1920). Catro anos m\u00e1is tarde da publicaci\u00f3n de \u201cA orixe do home e a selecci\u00f3n en relaci\u00f3n ao sexo\u201d (1871) de C. Darwin, Antoinette B. Blackwell publica \u201cOs sexos a trav\u00e9s da natureza\u201d, onde analiza a obra do brit\u00e1nico convert\u00e9ndose na primeira muller en responder con argumentaci\u00f3n cient\u00edfica s\u00f3lida ao c\u00e9lebre cient\u00edfico. Case que vinte anos m\u00e1is tarde de que Antoinette B. Blackwell reivindicara a igualdade entre os sexos, a tam\u00e9n estadounidense Eliza B. Gamble asumiu unha postura moito m\u00e1is radical. En 1893 Gamble publicou un libro titulado \u201cA evoluci\u00f3n da muller: unha investigaci\u00f3n sobre o dogma da s\u00faa inferioridade ante o home\u201d, onde defend\u00eda sen ambaxes a superioridade do sexo feminino sobre o masculino. Outras destacadas personalidades que realizaron achegas a este debate foron, entre outras, a escritora galega Emilia Pardo Baz\u00e1n (1851\u22121921), quen sosti\u00f1a en 1877 que \u201ca lei do m\u00e1is forte \u00e9 nefasta para o sexo feminino\u201d; ou a francesa Cl\u00e8mence Royer (1830\u22121902), primeira tradutora ao franc\u00e9s e prologuista da obra de Darwin \u201cA orixe das especies\u201d. Todas estas estudosas, claramente por diante do tempo que lles tocou vivir, atrev\u00e9ronse a expresar en p\u00fablico comentarios cr\u00edticos sobre o papel concedido \u00e1s mulleres nunha obra tan valorada e respectada como \u201cA orixe do home\u201d.\nEsta proscrici\u00f3n lexitimouse mediante un discurso sexista -continuador da l\u00f3xica do claustro medieval e da misoxinia imperante en \u00e9pocas anteriores- que lexitimaba a separaci\u00f3n de espazos, ahora baseado nun paradigma naturalista. Desta maneira, o que na Antig\u00fcidade e na Idade Media fora unha posibilidade para unha m\u00ednima elite de mulleres, na modernidade converteuse nunha imposibilidade xeneralizada que declaraba ao conxunto do sexo feminino incapacitado para o saber. Difundiuse as\u00ed un imaxinario cada vez m\u00e1is sofisticado onde se atribu\u00eda \u00e1s mulleres un papel primeiro marxinal e logo por completo ausente da vida intelectual, para reclu\u00edlas imaxinariamente no espazo dom\u00e9stico, como se iso fose natural e eterno. Para consolidar esta expulsi\u00f3n do \u00e1mbito acad\u00e9mico, universitario e cient\u00edfico, moitas das achegas femininas ao co\u00f1ecemento foron sistematicamente borradas dos rexistros hist\u00f3ricos e restabelecelas requiriu dun minucioso traballo de reconstruci\u00f3n. Este proceso consistiu en moitos casos en negar \u00e1s mulleres a autor\u00eda das s\u00faas propias obras e atribu\u00edlas err\u00f3neamente a var\u00f3ns -seus confesores, irm\u00e1ns, pais, esposos ou amantes- ou por o acento nas biograf\u00edas sociais ou sexuais daquelas que demostraron unha xenialidade incompatible con este imaxinario. O resultado de tal panorama permea as \u00e9pocas. As mulleres pasaron de novo \u00e1 invisibilidade, pois as noci\u00f3ns de progreso e modernidade fix\u00e9ronse incompatibles coas mulleres\".\" Tardouse case que dous s\u00e9culos en recuperar ese papel perdido. Cabe sinalar que se poden atopar en textos hist\u00f3rico-cient\u00edficos do s\u00e9culo XVIII os nomes e achegas de mulleres como Hipatia de Alexandr\u00eda, Anna Mar\u0131a van Schurman, Lucrezia Marinella e outras, que desapareceron de re-edici\u00f3ns posteriores no s\u00e9culo XIX e que non volveron a aparecer ata que as investigaci\u00f3ns sobre ciencia e x\u00e9nero, a partir dos anos oitenta do s\u00e9culo pasado, os recuperaron. A medida que a ciencia v\u00f3lvese profesional, pasando a ser un tema de estudo reco\u00f1ecido nas universidades, as mulleres que se ti\u00f1an dedicado a ela cando era unha actividade \"amateur\" viron como se as apartaba, pois non se lles permit\u00eda estudar nin formar parte das novas instituci\u00f3ns cient\u00edficas. Non obstante, factores tales como a extensi\u00f3n da educaci\u00f3n elemental, as loitas anti-escravistas ou as loitas feministas, reavivaron a pol\u00e9mica sobre a educaci\u00f3n das mulleres, ou a s\u00faa participaci\u00f3n na actividade cient\u00edfica.\nMatem\u00e1ticas na primeira metade do s\u00e9culo.\nD\u00faas destacadas nos primeiros anos.\nA pesar de t\u00f3dalas dificultades, xa dende os inicios do s\u00e9culo XIX podemos atopar mulleres matem\u00e1ticas moi relevantes, como a francesa Sophie Germain (1776-1831), filla da Revoluci\u00f3n francesa, que marcou a s\u00faa infancia, quen se refuxiou na biblioteca familiar para illarse dos disturbios da \u00e9poca. A imposibilidade de acceder aos centros oficiais do saber cient\u00edfico pola s\u00faa condici\u00f3n de muller, a levou a utilizar o pseud\u00f3nimo de \u201c\"Monsieur Le Blanc\"\u201d para intercambiar informaci\u00f3n, ideas e resultados con grandes matem\u00e1ticos da \u00e9poca como Lagrange e Gauss. Destacou en Teor\u00eda de n\u00fameros (os Primos de Germain, denom\u00ednanse as\u00ed na s\u00faa honra) e en Teor\u00eda da Elasticidade, \u00e1rea na que ga\u00f1ou un concurso da Academia Francesa de Ciencias sobre a teor\u00eda matem\u00e1tica que permit\u00eda explicar a formaci\u00f3n de figuras ao estender area sobre unha placa vibrante. Despois de todos estes m\u00e9ritos conseguidos ao longo da s\u00faa vida, o seu nome non figura entre os que aparecen na \"Tour Eiffel\" como homenaxe a aqueles que fixeron contribuci\u00f3ns, dende a ciencia, a s\u00faa construci\u00f3n; e no seu certificado de defunci\u00f3n o que figura como a s\u00faa profesi\u00f3n \u00e9 \u201crendista\u201d, non matem\u00e1tica. A escocesa Mary Fairfaix Greig Somerville (1780-1872), considerada a \u201cRa\u00ed\u00f1a das Ciencias do s\u00e9culo XIX\u201d, segundo parece, ti\u00f1a que aprenderse de memoria os libros que consegu\u00eda, porque o seu pai non estaba en absoluto de acordo con esa rara afecci\u00f3n da s\u00faa filla polo saber. Afortunadamente para ela e para a humanidade, o marido co que a casou o seu pai, que era da s\u00faa mesma opini\u00f3n en relaci\u00f3n \u00e1s \u201cmulleres sabias\u201d, morreu ao cabo de 3 anos de matrimonio, deix\u00e1ndoa con 2 fillos e unha situaci\u00f3n econ\u00f3mica moi acomodada, o que lle permitiu retomar os seus estudos abertamente e empezar a brillar moi rapidamente en concursos p\u00fablicos. Anos m\u00e1is tarde volveu casar, pero esta vez cun home que ti\u00f1a as s\u00faas mesmas inquedanzas intelectuais e que non s\u00f3 apoiou a s\u00faa carreira cient\u00edfica sen\u00f3n que se converteu no seu enlace ante as instituci\u00f3ns \u00e1s que ela non pod\u00eda chegar directamente pola s\u00faa condici\u00f3n de muller. Mary Somerville foi unha das mulleres de ciencia afortunadas e unha das \u00faltimas grandes cient\u00edficas \"amateur\". Como lle escribiu Charles Lyell a s\u00faa futura esposa, Mary Horner, en 1831: \"Se a nosa amiga a se\u00f1ora Somerville tivera casado con Laplace, ou con outro matem\u00e1tico, nunca ter\u00edamos o\u00eddo do seu traballo. Estar\u00eda fundido co de seu marido, present\u00e1ndoo como se fora del. \nO xerme da inform\u00e1tica.\nPero non se pode falar das matem\u00e1ticas do s\u00e9culo XIX sen mencionar a inform\u00e1tica, que tivo os seus preliminares neste s\u00e9culo XIX e xurdiu con forza a partir de mediados do s\u00e9culo XX. Ada Augusta Byron, marquesa de Lovelace (1815-1852) foi o personaxe, crucial no \u00e1mbito da ciencia e a tecnolox\u00eda, que sentou as bases dun cambio de rumbo fundamental nas vidas da maior\u00eda da poboaci\u00f3n mundial. Unha \u201cvisionaria\u201d inform\u00e1tica: 100 anos antes de que se constru\u00edran os primeiros \u201ccomputadores\u201d deixou escritos programas inform\u00e1ticos que anos m\u00e1is tarde puideron probar a s\u00faa validez. Tivo como titora a Mary Somerville, da que acabamos de falar, que foi quen a levou a unha conferencia de Babbage sobre a s\u00faa m\u00e1quina diferencial, da que quedou absolutamente fascinada. Pero cando m\u00e1is tarde Babbage a fixo part\u00edcipe da s\u00faa idea m\u00e1is ambiciosa da construci\u00f3n da m\u00e1quina anal\u00edtica, Ada Byron conv\u00e9rtese, con apenas 18 anos, na m\u00e1is fiel colaboradora de Babbage, aportando importantes innovaci\u00f3ns ao proxecto. Xunto \u00e1 idea de utilizar as tarxetas perforadas para introducir tanto datos como ordes ao sistema, Ada suxeriu o cambio do sistema decimal ao sistema binario. Ada firmou o traballo -no que aparece o seu programa para o c\u00e1lculo dos n\u00fameros de Bernoulli- como A.A.L. para evitar que fora rexeitado de entrada. Pero toda a xente do \u00e1mbito acad\u00e9mico e intelectual sab\u00eda que a \u00fanica persoa que pod\u00eda telo escrito, por ser a \u00fanica con co\u00f1ecementos para facelo, era Ada; en consecuencia a Sociedade matem\u00e1tica do momento declarou \"pouco relevante\" o seu traballo e este quedou relegado ao esquecemento.\nMatem\u00e1ticas na segunda metade do s\u00e9culo XIX.\nDurante a segunda metade do s\u00e9culo XIX, nos principais centros industriais do mundo; Inglaterra, Francia, Alema\u00f1a, Italia, Rusia ou Estados Unidos, tivo lugar o inicio do gran desenvolvemento das matem\u00e1ticas. En torno ao cambio de s\u00e9culo as matem\u00e1ticas eran unha disciplina cient\u00edfica altamente avanzada e estimada en t\u00f3dolos pa\u00edses desenvolvidos da terra. Aumentou o n\u00famero de persoas que se dedicaba a estudar e investigar en matem\u00e1ticas, o que fixo necesaria a publicaci\u00f3n dos logros conseguidos. Como consecuencia apareceron revistas e congresos, ademais de asociaci\u00f3ns e agrupaci\u00f3ns de matem\u00e1ticos a nivel nacional. A medida que a ciencia fac\u00edase m\u00e1is complexa, especializada e profesionalizada, \u00eda sendo tema de estudo reco\u00f1ecido nas universidades onde, polo xeral, as mulleres non ti\u00f1an acceso. Na \"\u00c9cole Polytechnique\" de Par\u00eds, fundada en 1794, as mulleres non foron admitidas ata 1972. Da mesma maneira, con algunha excepci\u00f3n especial, est\u00e1balles vedada a entrada nos centros cient\u00edficos m\u00e1is importantes do s\u00e9culo XIX, as universidades alem\u00e1s. \n\u00c9 na segunda metade deste s\u00e9culo cando empezaron a aparecer moitas mulleres matem\u00e1ticas en diversos pa\u00edses europeos e nos Estados Unidos de Am\u00e9rica e, o que \u00e9 m\u00e1is importante, empezan a crear escola, preocup\u00e1ndose non s\u00f3 da s\u00faa carreira profesional sen\u00f3n tam\u00e9n da das s\u00faas disc\u00edpulas. Non s\u00f3 realizaron importantes achegas \u00e1 ciencia e \u00e1 tecnolox\u00eda, sen\u00f3n que conseguiron derrubar algunhas das barreiras que imped\u00edan a integraci\u00f3n da muller en p\u00e9 de igualdade en instituci\u00f3ns como as universidades e as academias, facilitando as\u00ed a incorporaci\u00f3n doutras moitas conx\u00e9neres \u00e1s mesmas. En Gran Breta\u00f1a, a\u00ednda que nun primeiro intento a principios do s\u00e9culo XIX non se conseguiu abrir os estudos de matem\u00e1ticas de Cambridge \u00e1s mulleres, a mediados deste s\u00e9culo se lles permitiu estudar matem\u00e1ticas nos seus propios colexios, como sucedeu no \"Queen\u00b4s College\". En 1863 foron avaliados os traballos de 83 mozas por un comit\u00e9 da Asociaci\u00f3n Nacional para a promoci\u00f3n das Ciencias Sociais. Un dos expertos asegurou que alentar \u00e1s mulleres a usar o seu cerebro non lles far\u00eda perder a raz\u00f3n.\nD\u00faas matem\u00e1ticas inglesas.\nA inglesa Charlotte Angas Scott (1858-1931) sup\u00f3n un punto de inflexi\u00f3n na relaci\u00f3n das mulleres e as matem\u00e1ticas. Loitou en Cambridge para conseguir permiso, en 1880, para presentarse ao exame, \u201c\"Tripos\"\u201d, que outorgaba a titulaci\u00f3n de matem\u00e1ticas. Conseguiu graduarse en Matem\u00e1ticas en Cambridge \u2013a\u00ednda que non se lle permitiu participar na cerimonia de gradaci\u00f3n, o que lle impediu asistir en directo ao boicot que realizaron os seus compa\u00f1eiros para protestar pola s\u00faa ausencia\u2212. Pero non s\u00f3 conseguiu o \u201cpermiso\u201d para ela, logrou que a partir de a\u00ed outras mulleres puideran facelo. Posteriormente desenvolveu a s\u00faa carreira profesional nos Estados Unidos como profesora nunha universidade feminina, na que sempre defendeu un nivel de exixencia igual ao que ti\u00f1an as mellores universidades masculinas; \u00e1 parte de ser editora dunha das mellores revistas cient\u00edficas\u00a0 \u201c\"American Journal of Mathematics\"\u201d dende os seus inicios, as\u00ed como ser a primeira muller en formar parte da Sociedade matem\u00e1tica americana. Esta muller inicia unha saga de mulleres matem\u00e1ticas que a partir do s\u00e9culo XX se ocuparon de facilitar a carreira cient\u00edfica das s\u00faas disc\u00edpulas e colegas. Aproveitando a \u201cporta\u201d aberta por Scott, 10 anos m\u00e1is tarde outra muller, Philippa Garrett Fawcett (1868-1948), conseguiu ser a n\u00famero un da s\u00faa promoci\u00f3n, o que lle permitiu iniciar a s\u00faa carreira profesional na propia Universidade de Cambridge, a\u00ednda que logo re-encami\u00f1ara a s\u00faa carreira cara postos de xesti\u00f3n da educaci\u00f3n.\nAstr\u00f3nomas nos Estados Unidos.\nTam\u00e9n na segunda metade do s\u00e9culo XIX destaca Maria Mitchell (1818-1889), primeira muller dedicada profesionalmente \u00e1 astronom\u00eda en Estados Unidos e terceira muller en descubrir un cometa, o primeiro de outubro de 1847, ao que puxeron o seu nome, \"Miss Mitchell's Comet\", polo que recibiu unha medalla de ouro do rei Frederico VII de Dinamarca. Ensinou astronom\u00eda a mulleres no \"Vassar College\" e participou na fundaci\u00f3n da Asociaci\u00f3n Americana para o Avance das Mulleres. E a finais do s\u00e9culo XIX un grupo de 13 mulleres, co\u00f1ecidas hoxe como \"as calculadoras de Harvard\", dedic\u00e1ronse a contar e clasificar estrelas no Observatorio. Realizaban un traballo tedioso e mec\u00e1nico que, non obstante, \u201caxudou a sentar as bases da astrof\u00edsica moderna\u201d. Traballaron \u00e1s ordes do astr\u00f3nomo E. Charles Pickering (1846-1919). A s\u00faa labor consist\u00eda en arquivar e catalogar a inmensa colecci\u00f3n de fotograf\u00edas de estrelas do Observatorio de Harvard. Trat\u00e1base dunha man de obra barata para realizar unha labor que precisaba de gran paciencia e unha considerable capacidade de observaci\u00f3n e c\u00e1lculo. \nEntre elas Williamina Fleming (1857-1911) desempe\u00f1ou un papel crucial. Despois de traballar como criada na casa de Pickering, este a contratou para realizar tarefas administrativas e c\u00e1lculos matem\u00e1ticos. A s\u00faa eficacia fixo que o astr\u00f3nomo confiara nela para custodiar o arquivo fotogr\u00e1fico do Observatorio e, co tempo, tam\u00e9n lle encargou recrutar e dirixir a outras mulleres que ir\u00edan configurando o que desafortunadamente co\u00f1eceuse como o \"har\u00e9n de Pickering\". Outras que xogaron un papel destacado foron Antonia Maury (1866-1952) quen dese\u00f1ou un novo sistema de clasificaci\u00f3n estelar que ser\u00eda a base da astrof\u00edsica moderna\", co que\" Pickering non estivo de acordo. As s\u00faas diferenzas con Pickering pronto foron insalvables e Antonia Maury abandonou definitivamente o observatorio en 1896 para dedicarse ao ensino. En 1943 revisouse o cat\u00e1logo Henry Draper para incorporar as ideas de Antonia Maury. Annie Jump Cannon (1863-1941), famosa polo seu bo \"ollo\" para os espectros estelares, fixo que os seus cat\u00e1logos Draper (que con preto de 400,000 estrelas seguen a ser usados hoxe en d\u00eda) foran valorados como obra dunha observadora excepcional. Publicou tam\u00e9n cat\u00e1logos de estrelas variables (inclu\u00eddas 300 descubertas por ela). Foi das poucas en conseguir reco\u00f1ecemento polo seu traballo. Henrietta Leavitt(1868-1921) descubriu e catalogou 1.777 estrelas variables situadas nas Nebulosas de Magalh\u00e3es. En 1912 confirmou, a partir do seu cat\u00e1logo, que a luminosidade das variables Cefeidas era proporcional ao seu per\u00edodo de variaci\u00f3n de luminosidade, e que esa relaci\u00f3n era bastante precisa.\nUnha matem\u00e1tica rusa.\nEn Rusia, a mediados do s\u00e9culo XIX nace Sofia Kovalevsky (1850-1891) unha matem\u00e1tica singular en moitos aspectos. Mostrou capacidades innatas para as matem\u00e1ticas dende nena, pero a \u00e9poca que lle tocou vivir \u2013a Rusia dos tsares- non llo facilitou. Membro desde moi nova da corrente Nihilista que tanto \u00e9xito ti\u00f1a entre as e os xoves cultos da \u00e9poca, decidiu realizar un \u201cmatrimonio branco\u201d cun amigo seu, Vladimir Kovalesvky, para poder sa\u00edr de Rusia e estudar matem\u00e1ticas noutras universidades europeas. Non sen antes superar grandes dificultades, conseguiu ser disc\u00edpula primeiro e posteriormente colega e amiga do gran Weierstrass, doutor\u00e1ndose en matem\u00e1ticas na Universidade de Gotinga \u201cin absentia\u201d. Grazas \u00e1 intervenci\u00f3n de Mittag-Leffler, en 1883 conseguiu unha praza de profesora en Estocolmo, onde desenvolver\u00eda a parte m\u00e1is importante das s\u00faas investigaci\u00f3ns matem\u00e1ticas. Obtivo o \"Premio Bordin\" da Academia das Ciencias francesa en 1888 polo seu traballo \"\"M\u00e9moire sur un cas particulier du probl\u00e8me de le rotation d\u2019un corps pesant autour d\u2019un point fixe, o\u00f9 l\u2019int\u00e9gration s\u2019effectue \u00e0 l\u2019aide des fonctions ultraelliptiques du temps\".\" Ademais das s\u00faas achegas matem\u00e1ticas creativas, orixinais e innovadoras no terreo da An\u00e1lise Matem\u00e1tica, foi durante toda a s\u00faa vida unha activista, tomando parte na Comuna de Par\u00eds; sen esquecer a s\u00faa faceta literaria, que a levou a dicir que na s\u00faa opini\u00f3n \u00e9 imposible dedicarse \u00e1s matem\u00e1ticas sen ter alma de poeta.\nFinal de s\u00e9culo: inicio dun cambio.\nNo \u00faltimo terzo do XIX e comezos do XX, as transformaci\u00f3ns econ\u00f3micas e sociais que aconteceron en Europa e, a\u00ednda que en menor grao, tam\u00e9n en Espa\u00f1a, demandaron man de obra feminina e, polo tanto, a incorporaci\u00f3n paulatina das mulleres ao mercado laboral. Neste contexto, incluir\u00edanse as vindicaci\u00f3ns de mulleres como Concepci\u00f3n Arenal e Emilia Pardo Baz\u00e1n, que defenderon para as mulleres, contravindo aos pensadores da s\u00faa \u00e9poca, a compatibilidade entre os quefaceres dom\u00e9sticos e o cultivo da s\u00faa intelixencia; isto \u00e9, a necesidade de non considerar \u00e1s mulleres inferiores aos homes. \nNa \u00faltima d\u00e9cada do s\u00e9culo XIX important\u00edsimos avances ti\u00f1an revolucionado as matem\u00e1ticas, a f\u00edsica, a astronom\u00eda e outras ciencias. A ciencia convert\u00e9rase nunha profesi\u00f3n en t\u00f3dolos sentidos -nunca m\u00e1is haber\u00eda descubrimentos importantes feitos por persoas afecionadas- e tanto a s\u00faa estrutura como a das s\u00faas instituci\u00f3ns principais ti\u00f1an cambiado irremediablemente. Neste contexto, por primeira vez na historia, foi posible que unha muller ingresara nos grupos cient\u00edficos establecidos. Foi a f\u00edsica e matem\u00e1tica Marie Sklodowska-Curie (1867-1934), quen en 1898 descubriu que a radioactividade era unha propiedade intr\u00ednseca do \u00e1tomo, descubrimento que cambiar\u00eda o mundo. A\u00ednda as\u00ed, as palabras escritas ese mesmo ano 1898, no \"Popular Science Montly\", por Henrietta Bolton non s\u00f3 son pertinentes para miles de anos de historia, sen\u00f3n que contin\u00faan a ser certas hoxe en d\u00eda: \"Como regra xeral a muller de ciencia debe ser o bastante forte para valerse por si mesma, capaz de soportar o sarcasmo e a antipat\u00eda, con frecuencia inxustos, de homes que senten celos ao ver invadido o que consideran ser o seu campo propio de actividade\".\nIrrupci\u00f3n da muller no espazo p\u00fablico (s. XX).\nA consecuci\u00f3n de dereitos para as mulleres.\nO s\u00e9culo XX supuxo para as mulleres a consecuci\u00f3n dos dereitos de cidadan\u00eda polos que algunhas, primeiro de forma individual e m\u00e1is tarde a trav\u00e9s de asociaci\u00f3ns, pelexaron a partir da Revoluci\u00f3n Francesa. A consecuci\u00f3n deses dereitos fundamentais, como: o voto, o divorcio, \u00e1 custodia dos fillos, \u00e1 propiedade, \u00e1 educaci\u00f3n e a abolici\u00f3n da dobre moral sexual, entre outros, foi un largo cami\u00f1o con resultados desiguais e grandes diferenzas entre uns pa\u00edses e outros. Pero ao longo do s\u00e9culo f\u00f3ronse conseguindo eses dereitos na maior\u00eda dos pa\u00edses, polo menos nos do considerado primeiro mundo, a\u00ednda que \u00e1s veces se quedaran m\u00e1is no aspecto formal que no real.\nO s\u00e9culo XX foi un s\u00e9culo extremadamente convulso a nivel pol\u00edtico, con d\u00faas guerras mundiais e que se mantivo dividido durante m\u00e1is de cuarenta anos en dous bloques -liderados por EEUU e a URSS- enfrentados nunha tensa guerra fr\u00eda que finalizou coa desaparici\u00f3n dun dos bloques, o sovi\u00e9tico. Non obstante se hai algo que caracterizou este s\u00e9culo foi o gran desenvolvemento experimentado, sobre todo nos pa\u00edses do primeiro mundo, que levou a un gran crecemento econ\u00f3mico, que se iniciou despois da primeira guerra mundial pero que se acelerou despois da segunda guerra mundial. Tam\u00e9n foi un s\u00e9culo no que colectivos sociais tradicionalmente carentes de dereitos pol\u00edticos e sociales, como as mulleres ou os membros de colectividades raciais non dirixentes, foron consolidando dereitos como o dereito ao voto ou \u00e1 educaci\u00f3n e se foron incorporando \u00e1 vida social, laboral e pol\u00edtica. Neste tempo a ciencia, e da s\u00faa man a tecnolox\u00eda, experimentaron un crecemento sen precedentes. Innovaci\u00f3ns t\u00e9cnicas, cient\u00edficas e industriais como: os antibi\u00f3ticos, os autom\u00f3biles, a aviaci\u00f3n, a electricidade dom\u00e9stica, as fibras sint\u00e9ticas, internet, os ordenadores, a radio, os sat\u00e9lites de comunicaci\u00f3n, os sistemas de localizaci\u00f3n, a telefon\u00eda fixa e m\u00f3bil, a televisi\u00f3n, ou as novas t\u00e9cnicas de exploraci\u00f3n cl\u00ednica, levaron a novas formas de vida totalmente impensables s\u00e9culos atr\u00e1s. A ciencia e a tecnolox\u00eda do s\u00e9culo XX aportaron \u00e1 sociedade unha maior calidade de vida, con melloras na sa\u00fade, incremento da lonxevidade, maior nivel de educaci\u00f3n e novos modos de vida, consecuencia da urbanizaci\u00f3n e o aumento do consumo e dos bens de servizo. Para as mulleres isto supuxo unha transformaci\u00f3n do traballo do fogar e da maternidade, permit\u00edndolle unha maior participaci\u00f3n na vida social. A\u00ednda que con bastante atraso respecto aos homes, o s\u00e9culo XX supuxo para as mulleres dos pa\u00edses desenvolvidos, e nalgunha medida tam\u00e9n dos pa\u00edses en desenvolvemento, o acceso \u00e1 modernidade, co acceso masivo das mesmas a t\u00f3dolos niveis da educaci\u00f3n e ao traballo remunerado, a pesar da desigualdade de oportunidades no acceso \u00e1 educaci\u00f3n e a desigualdade salarial nos empregos.\nA extensi\u00f3n da alfabetizaci\u00f3n.\nNeste s\u00e9culo fix\u00e9ronse grandes progresos en alfabetizaci\u00f3n da poboaci\u00f3n. A demanda de prazas escolares de secundaria, e sobre todo, de educaci\u00f3n superior multiplicouse, e aumentou considerablemente a poboaci\u00f3n que empezou a cursar eses estudos. A ensinanza universitaria que ti\u00f1a sido insignificante antes da segunda guerra mundial (1939-1945), excepto nos Estados Unidos (en Alema\u00f1a, Francia e Inglaterra, tres dos pa\u00edses m\u00e1is cultos do mundo, os estudantes universitarios eran apenas un 1 por 100 da s\u00faa poboaci\u00f3n antes de 1939), experimentou un gran auxe, e a finais dos oitenta os estudantes universitarios cont\u00e1banse por mill\u00f3ns en Francia, a Rep\u00fablica Federal de Alema\u00f1a, Italia, Espa\u00f1a e a parte europea da URSS.\nDurante o s\u00e9culo XX quiz\u00e1s o m\u00e1is significativo \u00e9 que se conseguiu o acceso \u00e1 ensinanza superior para as mulleres, que fixeron a s\u00faa entrada cun gran pulo neste nivel. Nos inicios do s\u00e9culo, a loita polo acceso das mulleres \u00e1s universidades e \u00e1 ciencia foi un obxecto secundario que s\u00f3 prantexaban alg\u00fans colectivos feministas e consider\u00e1base un \"capricho de ricas\". Esta loita, que xa se ti\u00f1a iniciado nalgunhas universidades a mediados do s\u00e9culo anterior, levantou unha fronte com\u00fan contra tal osad\u00eda. As universidades, consideradas basti\u00f3ns inexpugnables do poder e saberes masculinos, resist\u00edronse durante moitos anos a esta pretensi\u00f3n das mulleres, pero o seu comportamento foi moi distinto dependendo dos lugares. As\u00ed, mentres que as universidades de Z\u00fcrich e Par\u00eds foron das que menos resistencia presentaron \u00e1 entrada de mulleres, permitindo o seu ingreso dende mediados do s\u00e9culo XIX, en Espa\u00f1a nesa \u00e9poca as aspirantes ti\u00f1an que solicitar un permiso especial ao ministro, ata que en 1910 a lei Burrell permitiu o libre acceso das mulleres \u00e1 universidade, se ben algunhas universidades polit\u00e9cnicas resist\u00edronse ata case que mediados de s\u00e9culo \u00e1 entrada de mulleres nas s\u00faas aulas. \nO caso de Gran Breta\u00f1a \u00e9 especialmente significativo, pois a pesar de ser o lugar no que as mulleres inicaron a loita para entrar na universidade, foi o pa\u00eds europeo onde m\u00e1is tardaron en conseguilo, xa que a lei de autonom\u00eda universitaria dese pa\u00eds fixo que houbera que conquistar o dereito de maneira individual en cada unha delas. As m\u00e1is remisas a admitir mulleres foron as universidades de maior prestixio, especialmente as de Oxford (que non o permitiu ata 1920) e Cambridge (que en 1945 o permitiu, pero con limitaci\u00f3ns no acceso de mulleres ata a d\u00e9cada de 1970 onde o acceso xa foi totalmente libre), e dentro delas os \"colleges\" m\u00e1is remisos \u00e1 admisi\u00f3n de mulleres foron \"casualmente\" aqueles que no seu d\u00eda benefici\u00e1ronse economicamente da expropiaci\u00f3n dos conventos de monxas trala creaci\u00f3n da Igrexa anglicana no s\u00e9culo XVI. Pero o \u00faltimo reducto no veto ao acceso de mulleres \u00e1 universidade foi o Colexio de Espa\u00f1a de Bolo\u00f1a, que mantivo a exclusi\u00f3n das mulleres ata xullo de 2020 -por ser estas, en palabras do seu fundador, o cardeal Gil de Albornoz, \"cabeza do pecado e arma do demo\"-.\nAs mulleres matem\u00e1ticas no s\u00e9culo XX.\nAs matem\u00e1ticas, como o resto das ciencias e das forzas produtivas, experimentaron durante o s\u00e9culo XX unha grande expansi\u00f3n. Dende principios de s\u00e9culo, consid\u00e9rase que o n\u00famero de persoas dedicadas \u00e1s matem\u00e1ticas se duplica cada 10-15 anos e cada 10 anos se duplica o n\u00famero de publicaci\u00f3ns matem\u00e1ticas. Ao final do s\u00e9culo XX a matem\u00e1tica era unha ciencia asentada con \u00e9xito en todo o mundo, en estreita relaci\u00f3n con t\u00f3dalas esferas da vida social e do resto das ciencias, o que fixo dela unha ciencia extremadamente ramificada e sumamente extensa \u00e1 que contribu\u00edron, cun peso cada vez maior a medida que avanzaba o s\u00e9culo, gran n\u00famero de mulleres matem\u00e1ticas.\nPrincipios de s\u00e9culo en Europa e os EEUU.\nXa nos inicios do s\u00e9culo XX at\u00f3panse en Centroeuropa matem\u00e1ticas brillantes, como Mileva Mari\u0107 (1875-1948). Sen ela non ter\u00eda visto a luz a Teor\u00eda da Relatividade, polo menos no momento no que o fixo, ao ser ela peza imprescindible na elaboraci\u00f3n dos fundamentos matem\u00e1ticos da mesma. Traballo que logo, unha vez que Mileva se separou de Einstein, continuou Amalie Emmy Noether (1882-1935). Esta muller, considerada a persoa m\u00e1is brillante no campo das matem\u00e1ticas do s\u00e9culo XX, tivo que loitar primeiro para poder estudar e, unha vez titulada, traballar durante moitos anos sen soldo, impartindo clases en nome doutros, ata que conseguiu un pequeno salario, moi inferior ao dos seus compa\u00f1eiros ou incluso inferior ao dos seus propios disc\u00edpulos. E cando xa ti\u00f1a consolidada a s\u00faa posici\u00f3n profesional na Universidade de Gotinga, tivo que fuxir do pa\u00eds pola s\u00faa orixe xud\u00eda. Destaca polas s\u00faas achegas en f\u00edsica te\u00f3rica e \u00e1lxebra abstracta, \u00e1rea das matem\u00e1ticas que revolucionou totalmente.\nPero no s\u00e9culo XX onde irrompen en masa unha gran cantidade de mulleres matem\u00e1ticas \u00e9 nos EEUU. Al\u00ed foron moitas as que destacaron en matem\u00e1tica aplicada, pero tam\u00e9n en matem\u00e1tica pura ou xesti\u00f3n da educaci\u00f3n. Entre elas cabe sinalar a Euphemia Haynes (1890-1980) primeira muller afroamericana en conseguir un doutoramento en matem\u00e1ticas. Loitou durante toda a s\u00faa carreira profesional contra a segregaci\u00f3n racial e por unhas mellores condici\u00f3ns nas escolas p\u00fablicas.\nTam\u00e9n destaca nese tempo Gertrude Blanch (1897-1996) pioneira en an\u00e1lise num\u00e9rica e posteriormente en computaci\u00f3n mec\u00e1nica. Converteuse, en 1938, en directora t\u00e9cnica do \"Mathematical Tables Project\", proxecto da axencia \"Works Progress Administration\" para o c\u00e1lculo de t\u00e1boas de funci\u00f3ns matem\u00e1ticas. E a ucra\u00edna-estadounidense Ida Rhodes (1900-1986) que en 1940 se uniu ao Proxecto de T\u00e1boas Matem\u00e1ticas, onde traballou baixo a direcci\u00f3n de Gertrude Blanch, que foi a s\u00faa mentora. Con posterioridade fixo importantes achegas en programaci\u00f3n inform\u00e1tica: pioneira na an\u00e1lise de sistemas de programaci\u00f3n, coa programadora Betty Holberton dese\u00f1ou a linguaxe de programaci\u00f3n C-10 para a UNIVAC I a principios dos anos 50. Tam\u00e9n dese\u00f1ou o ordenador orixinal da Administraci\u00f3n do Seguro Social.\nDa mesma \u00e9poca, pero en Inglaterra, \u00e9 Mary Lucy Cartwright (1900-1998). Os seus traballos iniciais en optimizaci\u00f3n de funci\u00f3ns abriron o cami\u00f1o \u00e1 teor\u00eda fractal, e os seus traballos en ecuaci\u00f3ns diferenciais iniciaron a teor\u00eda do caos. Leva o seu nome o teorema de Cartwright sobre m\u00e1ximos de funci\u00f3ns. Foi unha das primeiras mulleres que conseguiu reco\u00f1ecemento en vida polo seu importante traballo matem\u00e1tico e foi galardoada con numerosas distinci\u00f3ns: primeira muller matem\u00e1tica en ingresar na \"Royal Society\" (1947), primeira muller en presidir a Sociedade Matem\u00e1tica de Londres (1961), a ra\u00ed\u00f1a nomeouna en 1969 \"comandante do Imperio brit\u00e1nico\". E xa nadas no s\u00e9culo XX, R\u00f3zsa P\u00e9ter (1905-1977) matem\u00e1tica h\u00fangara co\u00f1ecida polos seus traballos sobre a teor\u00eda de funci\u00f3ns recursivas. \u00c9 autora do libro \"Playing with Infinity: Mathematical Explorations and Excursions\", traducido polo menos a 14 idiomas, e de \"Recursive Functions in Computer Theory\". Case coet\u00e1nea \u00e9 a austr\u00edaca Olga Taussky Todd (1906-1995). Os seus traballos en teor\u00eda de grupos e teor\u00eda de matrices foron de vital importancia para o desenvolvemento dos ordenadores. Esta matem\u00e1tica tam\u00e9n foi das que facilitou durante toda a s\u00faa vida a incorporaci\u00f3n de xoves matem\u00e1ticas ao ensino superior e \u00e1 investigaci\u00f3n. A italiana Emma Castelnuovo (1913-2014) foi referente en did\u00e1ctica da matem\u00e1tica durante toda a segunda metade do s\u00e9culo XX, e unha das responsables da introduci\u00f3n das \u201cMatem\u00e1ticas Modernas\u201d en t\u00f3dolos niveis do ensino. Julia Robinson (1919-1985) destacou en l\u00f3xica e ecuaci\u00f3ns diof\u00e1nticas, e xogou un papel primordial non s\u00f3 na resoluci\u00f3n dun dos problemas do milenio, o 10\u00ba, sen\u00f3n tam\u00e9n no acercamento entre a URSS e os EEUU, polo menos no eido cient\u00edfico. Tam\u00e9n fixo importantes achegas \u00e1 teor\u00eda de xogos nos seus inicios. Mary Ellen Rudin (1924-2013), que estimulou a investigaci\u00f3n en topolox\u00eda durante m\u00e1is de vinte anos, \u00e9 reco\u00f1ecida polas s\u00faas construci\u00f3ns e contraexemplos a c\u00e9lebres conxecturas, a m\u00e1is co\u00f1ecida delas \u00e9 o espazo de Dowker.\nA muller na inform\u00e1tica e a criptograf\u00eda.\nPero se houbo algo que caracterizou a ciencia do s\u00e9culo XX foron os espectaculares avances en inform\u00e1tica e criptograf\u00eda que permearon o resto das \u00e1reas do saber. Como xa se viu, os traballos de C. Babbage e Ada Byron, que constitu\u00edron o inicio da inform\u00e1tica, quedaran relegados ao esquecemento \u00e1 morte de Ada Byron e non foi ata a segunda d\u00e9cada do s\u00e9culo XX que voveron a aparecer traballos relacionados co tema, como o de Edith Clarke (1883-1959) que en 1921 presentou e obtivo unha patente dun calculador gr\u00e1fico para usalo na soluci\u00f3n dos problemas de li\u00f1as de transmisi\u00f3n.\nFoi coas Guerras Mundiais que, tanto en Europa como nos USA, aparecen proxectos de construci\u00f3n de m\u00e1quinas, primeiro electromec\u00e1nicas e m\u00e1is tarde electr\u00f3nicas, para facilitar os c\u00e1lculos necesarios nos traballos relacionados coa guerra. A este fin ret\u00f3manse os traballos de C. Babbage e A. Byron. Cando Gran Breta\u00f1a declarou a guerra a Alema\u00f1a, o alto estamento militar foi consciente de que para decodificar as mensaxes cifradas das m\u00e1quinas electromec\u00e1nicas do inimigo necesitaba matem\u00e1ticos e criptoanalistas. Como a maior\u00eda dos mozos foran recrutados para ir \u00e1 fronte, as mulleres ocuparon un lugar que, seguramente, en condici\u00f3ns de normalidade social ter\u00edan ocupado os homes. A maior\u00eda delas pertenc\u00edan \u00e1 pequena burgues\u00eda e ti\u00f1an graos universitarios en matem\u00e1ticas, f\u00edsica e/ou enxe\u00f1ar\u00eda. O seu traballo foi excelente e demostraron total capacidade e eficacia t\u00e9cnica para un traballo matem\u00e1tico que requir\u00eda m\u00e9todo e co\u00f1ecemento. As mulleres do centro de estudos do ex\u00e9rcito brit\u00e1nico realizaron durante a guerra tarefas complexas de c\u00e1lculo e codificaci\u00f3n que levaron ao desenvolvemento integral da inform\u00e1tica. Nese centro, ao final da guerra chegaron a traballar unhas 10\u00a0000 persoas, cun 75% de mulleres. De entre todas elas cabe destacar a Joan Clarke (1917-1996), que participou no proxecto Enigma, colaborando moi estreitamente con Alan Turing, sobre todo a partir da posta en funcionamento das m\u00e1quinas Colossus \u2014m\u00e1quinas electr\u00f3nicas e con funcionamento en sistema binario\u2014 que lles permitiu descifrar as comunicaci\u00f3ns secretas da Alema\u00f1a nazi. Clarke converteuse en subdirectora do Hut 8 en 1944 e foi nomeada membro da Orde do Imperio Brit\u00e1nico en 1946. Pero imped\u00eduselle progresar polo seu x\u00e9nero, e pag\u00f3uselle polo seu traballo menos que aos homes. Ao outro lado do atl\u00e1ntico, nos Estados Unidos, aproximadamente 80 mulleres traballaron para o ex\u00e9rcito calculando as traxectorias bal\u00edsticas. Foron chamadas as \"computers\". En 1945, o ex\u00e9rcito dos EEUU financiou un proxecto experimental: a primeira computadora dixital totalmente electr\u00f3nica, o ENIAC, que ver\u00eda a luz a mediados de 1948. Foi a m\u00e1quina m\u00e1is grande do mundo, ocupando unha superficie de 167\u00a0m2 e montando 17\u00a0468 tubos de baleiro (v\u00e1lvulas electr\u00f3nicas) que pesaba 27 toneladas. A\u00ednda que os enxe\u00f1eiros a cargo do proxecto foron os que se levaron os honores, pasando \u00e1 historia como os asombrosos creadores do ENIAC, houbo seis mulleres que foron as encargadas de programar todo aquel monstro. Era unha m\u00e1quina sen manual de instruci\u00f3ns que puido funcionar grazas a estas matem\u00e1ticas especializadas en programaci\u00f3n que foron silenciadas durante d\u00e9cadas ao ser consideradas profesionais de segunda polo simple feito de pertencer ao tan denostado sexo feminino. Estas seis mulleres programadoras da m\u00e1quina ENIAC foron: Betty S. Holberton (1917-2001), Kathleen M. M. Antonelli (1921-2006), Marlyn W. Meltzer (1922\u20132008), Frances Bilas Spence (1922-2012), Ruth L. Teitelbaum (1924-1986) e Jean Jennings Bartik (1924-2011).\nA partir dese momento, foron moitas as mulleres que xogaron un papel destacado no avance e implantaci\u00f3n social da inform\u00e1tica. Entre outras, Grace M. Hopper (1906-1992), que traballou como programadora no desenvolvemento do Mark I, BINAC e UNIVAC I. No 1952, creou o primeiro compilador da historia, o A-0, precursor do COBOL, e en 1957 o primeiro compilador que usaba ordes en ingl\u00e9s, o B-0. A criptoanalista Ann Zeilinger Caracristi (1921-2016) traballou na Axencia Nacional de Seguridade (NSA) dos EEUU durante corenta anos. Axudou a implantar os primeiros ordenadores para a criptoan\u00e1lise e fundou un laboratorio para estudar novos fen\u00f3menos de comunicaci\u00f3n. Foi a primeira muller en ser nomeada Directora Adxunta da NSA (1980).\nNesta primeira etapa da posguerra, at\u00f3panse xa aplicaci\u00f3ns \u00e1 sociedade civil. Evelyn Berezin (1925-2018) en 1951 entrou a traballar en Elecom, onde desenvolveu o primeiro sistema de reservas de billetes de li\u00f1as a\u00e9reas. En 1953, creou o primeiro ordenador de oficina e en 1968 o primeiro procesador de texto. Marjorie Lee Browne (1914-1979) fixo toda a s\u00faa carreira no ensino e foi pioneira na introduci\u00f3n da inform\u00e1tica no ensino medio. En 1960, obtivo unha subvenci\u00f3n de 60\u00a0000 d\u00f3lares, de IBM, para ter un ordenador NCCU \u2014un dos primeiros ordenadores en inform\u00e1tica acad\u00e9mica, e probablemente o primeiro nunha escola historicamente negra\u2014. Frances Elizabeth Allen (1932-2020) foi pioneira na optimizaci\u00f3n de compiladores e a primeira muller Premio Turing da ACM en 2006. Tivo un papel importante na creaci\u00f3n de linguaxes de programaci\u00f3n e c\u00f3digos de seguridade para a Axencia de Seguridade Nacional Americana. Stephanie \u201cSteve\u201d Shirley (1933) foi unha empresaria inform\u00e1tica que en 1962 fundou unha empresa de software. Na s\u00faa empresa Shirley s\u00f3 contrataba mulleres, ata que en 1975 a lei brit\u00e1nica contra a discriminaci\u00f3n sexual o prohibiu. A s\u00faa empresa realizou a programaci\u00f3n do rexistrador de voo da caixa negra do Concorde. Mary Allen Wilkes (1937) en 1965 foi a primeira persoa en crear e traballar cunha computadora privada dende a s\u00faa casa. Dese\u00f1ou diversos sistemas operativos para LINC, co nome de LAP, ata evolucionar ao LAP6,\u00a0 sistema operativo e linguaxe ensamblador para LINC. No Laboratorio de Sistemas Computacionais da Universidade de Washington, en St. Louis, participou no proxecto de sistemas macro modulares e dese\u00f1ou un macro m\u00f3dulo m\u00faltiple. Jude Milhon (1939-2003) foi co\u00f1ecida como a \u201cSanta protectora de \"hackers\"\u201d. Acu\u00f1ou o termo \"cypherpunk\", fusi\u00f3n de cipher/cifrar e punk/resistencia. A finais da d\u00e9cada dos 90 traballou como dese\u00f1adora web e como consultora de Internet. En 1994 publicou un libro dirixido a aquelas mulleres que quer\u00edan iniciarse no \"hacking\", tratando de desmitificar o funcionamento da rede, titulado: \"Hacking the Wetware: The Nerd Girls Pillow-book\" (\"Hackeo \u00e1 rede h\u00famida: O libro de cabeceira da moza na rede\"). F\u00edxose c\u00e9lebre polo seu lema \"As mozas necesitan m\u00f3dems!\" Radia Perlman (1951), co\u00f1ecida como a Nai de Internet, foi a creadora do STP, \"spanning-tree protocol\"; protocolo fundamental para permitir a redundancia de cami\u00f1os nas redes de \u00e1rea local (LAN). Carol Shaw (1955), pioneira do dese\u00f1o de videoxogos, despois de que dese\u00f1ase varios videoxogos de \u00e9xito para a consola Atari 2600 e tam\u00e9n unha calculadora para Atari 800, en 1982 foi rexeitada pola empresa Imagic por non ter experiencia nos xogos de acci\u00f3n. Fichou ent\u00f3n por Activision onde creou o seu maior \u00e9xito: o \"River Raid\" para Atari 2600. A\u00ednda que traballar programando e xogando a videoxogos lle parec\u00eda algo divertido, en 1990, con 35 anos, decidiu retirarse. A partir dos anos 80 do s\u00e9culo XX o mundo da inform\u00e1tica mudou de ser un espazo maioritariamente feminino a non ser demasiado atractivo para as mulleres.\nAs mulleres na NASA.\nEn plena guerra fr\u00eda apareceu a competici\u00f3n espacial entre a URSS e os EEUU. Os EEUU aproveitaron o mellor persoal que ti\u00f1an na NACA, onde as mulleres copaban case que t\u00f3dolos postos de calculistas, para abordar, xa transformada na NASA, esa competici\u00f3n. Dentro deste persoal dos primeiros tempos de gloria da NASA houbo moitas mulleres que colaboraron, dende as matem\u00e1ticas e a inform\u00e1tica, ao \u00e9xito das misi\u00f3ns espaciais dos EEUU; como as misi\u00f3ns Apollo ou Mercury.\nA s\u00faa contribuci\u00f3n foi ignorada ata que a escritora Margot Lee Shetterly publicou o libro titulado \"Hidden Figures\" (\"Figuras ocultas ou n\u00fameros ocultos\") \u2014posteriormente [[Hidden Figures|levado ao cine en 2016\u2014 que detalla o traballo destas mulleres ausentes das publicaci\u00f3ns acad\u00e9micas e dos rexistros hist\u00f3ricos. Non se sabe con exactitude cantas computadoras traballaron na NACA, pero Shetterly estima que foron miles entre 1935 e 1970. Delas catro en particular chamaron a s\u00faa atenci\u00f3n: [[Katherine Johnson]] (1918-2020), que calculou as traxectorias das misi\u00f3ns Apollo e Mercury, [[Dorothy Vaughan]] (1910-2008), a primeira supervisora afroestadounidense da NASA, [[Mary Jackson (enxe\u00f1eira)|Mary Jackson]] (1921-2005), que se converteu en 1958 na primeira enxe\u00f1eira afroestadounidense da NASA e [[Christine Darden]] (1942) que traballou no desenvolvemento dos voos supers\u00f3nicos.\nAs \u00faltimas d\u00e9cadas do s\u00e9culo XX.\n[[Ficheiro:Uhlenbeck Karen 1982 (cropped).jpg|alt=Karen Uhlenbeck, en 1982|esquerda|miniatura|145x145px|[[Karen Uhlenbeck]]]]\n[[Ficheiro:Graciela Chichilnisky in 2016 photoshoot.jpg|alt=Graciela Chichilnisky, en 2016|miniatura|[[Graciela Chichilnisky]]|226x226px]]\n[[Ficheiro:Ingrid Daubechies (2005) (cropped).jpg|alt=Ingrid Daubechies, en 2005|esquerda|miniatura|165x165px|[[Ingrid Daubechies]]]]\n[[Ficheiro:Daina2.jpg|alt=Daina Taimina|miniatura|148x148px|[[Daina Taimina]]]]\n[[Ficheiro:DarinkaDentcheva2003.jpg|alt=Darinka Dentcheva, en 2003|esquerda|miniatura|162x162px|[[Darinka Dentcheva]]]]\n[[Ficheiro:Tan Lei.jpg|alt=Tan Lei, en 2008|miniatura|111x111px|[[Tan Lei]]]]\nNas \u00faltimas d\u00e9cadas do s\u00e9culo XX a matem\u00e1tica empezou a vivir un momento de auxe con aplicaci\u00f3ns a t\u00f3dolos campos, tanto das ciencias cl\u00e1sicas e a tecnolox\u00eda, como a \u00e1mbitos m\u00e1is novos como a [[arte]], as [[ciencias sociais]] ou da vida; sen esquecer a [[Divulgaci\u00f3n cient\u00edfica|divulgaci\u00f3n]], tan importante para fomentar novas vocaci\u00f3ns. E como non poder\u00eda ser doutro xeito, relevantes figuras femininas destacan en case t\u00f3dolos campos e ademais empezan a implicarse en tarefas de xesti\u00f3n profesional, entrando a formar parte das elites de decisi\u00f3n da ciencia e a investigaci\u00f3n. Entre elas p\u00f3dese destacar \u00e1 [[Premio Abel]] 2019, [[Karen Uhlenbeck]] (1942), primeira muller en recibir tal galard\u00f3n polos \u201cseus avances pioneiros en [[Ecuaci\u00f3n en derivadas parciais|ecuaci\u00f3ns en derivadas parciais xeom\u00e9tricas]], teor\u00edas gauge e sistemas integrais, e polo impacto fundamental do seu traballo en [[An\u00e1lise matem\u00e1tica|an\u00e1lise]], [[xeometr\u00eda]] e [[f\u00edsica matem\u00e1tica]]\u201d. Pero tam\u00e9n [[Graciela Chichilnisky]] (1944), que a\u00ednda sendo de orixe arxentina desenvolveu a s\u00faa carreira profesional nos EEUU. \u00c9 especialista en [[Econom\u00eda matem\u00e1tica]] e persoa de referencia nos estudos econ\u00f3micos sobre [[cambio clim\u00e1tico]]. Moi combativa na defensa dos dereitos a unha carreira profesional das mulleres na universidade, equiparable \u00e1 dos homes, leva ganadas, por este motivo, d\u00faas demandas \u00e1 [[Universidade Columbia|Universidade de Columbia]], da que \u00e9 profesora. Ou [[Fanya Montalvo]] (1947), que emigrou coa s\u00faa familia aos EEUU onde completou a s\u00faa formaci\u00f3n e desenvolveu a s\u00faa vida profesional. Especializouse en [[Psicolox\u00eda matem\u00e1tica]] e foi pioneira en [[Intelixencia artificial|Intelixencia Artificial]], \u00e1rea na que desenvolveu a s\u00faa investigaci\u00f3n, con aplicaci\u00f3ns principalmente \u00e1 [[aprendizaxe]] ([[Autismo|autistas]]) e \u00e1 [[medicina]]. A matem\u00e1tica e f\u00edsica belga [[Ingrid Daubechies]] (1954) fixo importantes achegas no campo das \"ond\u00edculas\" en imaxes. As s\u00faas achegas foron a base do formato [[JPEG]] 2000, fundamental na retransmisi\u00f3n do v\u00eddeo dixital. Foi a primeira muller matem\u00e1tica en presidir a [[Uni\u00f3n Matem\u00e1tica Internacional]] no per\u00edodo 2011-2014. A matem\u00e1tica letoa [[Daina Taimina]] (1954) \u00e9 reco\u00f1ecida fundamentalmente por crear obxectos de gancho para visualizar o [[espazo hiperb\u00f3lico]]. O seu m\u00e9todo para comprender este tipo de espazos a trav\u00e9s do gancho tivo gran \u00e9xito nos \u00e1mbitos da [[divulgaci\u00f3n cient\u00edfica]] e na [[arte]]. Inspirou o proxecto \"Arrecife de Coral\" da periodista cient\u00edfica Margaret Wertheim. Ten escritos varios libros sobre o tema, como \"Crocheting Adventures with Hyperbolic Planes\" (2009), que recibiu o Premio Euler 2012 outorgado pola \"Mathematical Association of America\". A b\u00falgara-estadounidense [[Darinka Dentcheva]] (1958) \u00e9 especialista na \u00e1rea de [[optimizaci\u00f3n estoc\u00e1stica]] e as s\u00faas investigaci\u00f3ns util\u00edzanse en campos como a produci\u00f3n eficiente de [[enerx\u00eda]] ou o asesoramento a persoas e instituci\u00f3ns para a toma de decisi\u00f3ns en situaci\u00f3ns de risco e incerteza \u00a0como poden ser sistemas econ\u00f3micos ou tratamentos m\u00e9dicos. A chinesa [[Tan Lei]] (1963-2016) era especialista en [[Sistema din\u00e1mico|sistemas din\u00e1micos]] holomorfos, onde conseguiu importantes resultados relacionados co [[conxunto de Mandelbrot]] e o de [[Conxunto de Julia|Julia]]. Xunto a John Milnor proporcionou en 1993 os primeiros exemplos de conxuntos de Julia [[Homeomorfismo|homeomorfos]] a [[fractais de Sierpinski]].\n[[Ficheiro:Maria Assumpci\u00f3 Catal\u00e0 i Poch (MUNCYT, Eulogia Merle).jpg|alt=Maria Assumpci\u00f3 Catal\u00e0 i Poch (MUNCYT, Eulogia Merle)|miniatura|236x236px|[[Maria Assumpci\u00f3 Catal\u00e0]]]]\n[[Ficheiro:Pilar Bayer.png|alt=Pilar Bayer Isant|miniatura|186x186px|[[Pilar Bayer Isant|Pilar Bayer]]]]\n[[Ficheiro:Xaro Nomdedeu.jpg|alt=Xaro Nomdedeu Moreno|miniatura|199x199px|[[Xaro Nomdedeu]]]]\nAs mulleres matem\u00e1ticas en Espa\u00f1a.\n[[Ficheiro:WONENBURGER.jpg|alt=Mar\u00eda Josefa Wonenburger Planells|esquerda|miniatura|153x153px|[[Mar\u00eda Wonenburger]]]]\n[[Ficheiro:Mar\u00eda Teresa Lozano Im\u00edzcoz.jpg|alt=Mar\u00eda Teresa Lozano Im\u00edzcoz|esquerda|miniatura|205x205px|[[Mar\u00eda Teresa Lozano Im\u00edzcoz|Mar\u00eda Teresa Lozano]]]][[Ficheiro:Olgagil.jpg|alt=Olga Gil Medrano|miniatura|[[Olga Gil Medrano]]]]\nEn Espa\u00f1a durante o s\u00e9culo XX, a situaci\u00f3n foi variando a medida que avanzaba o s\u00e9culo. Durante o primeiro terzo, a situaci\u00f3n na ensinanza das ciencias foi moi negativa, practicamente inexistente nos niveis de educaci\u00f3n primaria durante este per\u00edodo. Cando finalmente se introduciron as materias cient\u00edficas con car\u00e1cter obrigatorio no curr\u00edculum escolar, a falta de tradici\u00f3n destas nos programas e a deficiente preparaci\u00f3n cient\u00edfica dos mestres, fixo que as ciencias atoparan grandes dificultades para asentarse como disciplina escolar. Por outro lado, as nenas estaban exclu\u00eddas por lei da formaci\u00f3n cient\u00edfica, o que repercut\u00eda nos plans de estudo das Escolas Normais. En canto \u00e1 formaci\u00f3n de nivel superior, durante os primeiros anos do s\u00e9culo XX as mulleres espa\u00f1olas segu\u00edan sen ter acceso, con car\u00e1cter xeral, aos niveis superiores de formaci\u00f3n, xa que ata 1910 non se regulou pola Administraci\u00f3n o acceso da muller \u00e1 universidade. A pesar diso, ao longo de todo o primeiro terzo do s\u00e9culo XX algunhas mulleres f\u00f3ronse incorporando aos estudos cient\u00edficos e participando activamente en t\u00f3dolos foros de renovaci\u00f3n do ensino das ciencias, e algunhas delas foron as aut\u00e9nticas protagonistas da renovaci\u00f3n, modernizaci\u00f3n e difusi\u00f3n do ensino das ciencias no noso pa\u00eds a mediados de s\u00e9culo. Entre elas podemos mencionar a [[Mar\u00eda del Carmen Mart\u00ednez Sancho]] (1901-1995) primeira muller espa\u00f1ola en lograr un doutoramento en Matem\u00e1ticas e unha [[c\u00e1tedra]] de instituto nesa mesma disciplina. Foi a primeira muller bolseira da \"[[Junta para Ampliaci\u00f3n de Estudios e Investigaciones Cient\u00edficas|Junta de Ampliaci\u00f3n de Estudios]]\" na [[Universidade Humboldt de Berl\u00edn|Universidade de Berl\u00edn]], para afondar nas s\u00faas investigaci\u00f3ns nun campo amplo das Matem\u00e1ticas e aprender novos m\u00e9todos pedag\u00f3xicos que se aplicaban en Alema\u00f1a. Destacou na s\u00faa faceta de investigadora e docente e desempe\u00f1ou cargos destacados na Sociedade Matem\u00e1tica Espa\u00f1ola. Ou \u00e1 catal\u00e1 [[Mar\u00eda Montserrat Capdevila d\u2019Oriola]] (1905-1993) que en 1931 foi tam\u00e9n bolseira da \"Junta para la Ampliaci\u00f3n de Estudios\" para estudar [[teor\u00eda de funci\u00f3ns]] na\u00a0 [[Sorbona|Universidade da Sorbone]] ([[Par\u00eds]]). A s\u00faa carreira como investigadora quedou interrompida pola [[Guerra civil espa\u00f1ola|Guerra Civil]]: despois de 1939, os seus cargos docentes deixaron de ter validez, e tivo que pasar un proceso de depuraci\u00f3n. En 1940 recuperou o cargo de catedr\u00e1tica de instituto de s\u00e9tima categor\u00eda cunha praza en [[Figueres]]. A ourens\u00e1 [[Antonia Ferr\u00edn|Antonia Ferr\u00edn Moreiras]] (1914-2009) ademais de [[Matem\u00e1tico|matem\u00e1tica]] era mestra e licenciada en [[Qu\u00edmica]] e [[Farmacia]]. Como a anterior, tam\u00e9n foi afastada da docencia despois do [[Golpe de Estado do 18 de xullo de 1936|Golpe de Estado de 1936]] \u2013debido a unha denuncia falsa- ata que foi revisado o seu caso en 1940. Foi a primeira profesora que tivo a [[Facultade de Matem\u00e1ticas de Santiago de Compostela|Facultade de Matem\u00e1ticas da USC]], \u00e1 parte de ser a primeira doutora espa\u00f1ola en [[Astronom\u00eda]] e a primeira [[Astr\u00f3nomo|astr\u00f3noma]] [[Galicia|galega]]. A astr\u00f3noma e matem\u00e1tica [[Maria Assumpci\u00f3 Catal\u00e0 i Poch]] (1925-2009), primeira muller en obter o doutoramento en Matem\u00e1tica pola [[Universidade de Barcelona]] en 1970, levou a cabo observaci\u00f3ns sistem\u00e1ticas de [[Mancha solar|manchas solares]] durante m\u00e1is de trinta anos. A coru\u00f1esa [[Mar\u00eda Wonenburger|Mar\u00eda Josefa Wonenburger Planells]] (1927-2014) foi beneficiaria das primeiras bolsas \"[[Fulbright]]\" (no 1953), o que lle permitiu ir \u00e1 [[Universidade Yale]], onde realizou a s\u00faa tese de doutoramento sobre [[teor\u00eda de grupos]]. Este foi o inicio dunha prestixiosa carreira profesional primeiro no [[Canad\u00e1]] e logo nos [[Estados Unidos de Am\u00e9rica|EEUU]] -tan estra\u00f1a e dif\u00edcil neses momentos- onde liderou un grupo de investigaci\u00f3n punteiro en [[\u00c1lxebra]]. A matem\u00e1tica e m\u00fasica [[Pilar Bayer Isant]] (1946) foi Profesora de piano no Conservatorio Municipal de M\u00fasica de Barcelona (1967) e Doutora en matem\u00e1ticas pola Universidade de Barcelona (1975). Especialista en [[teor\u00eda de n\u00fameros]], desenvolveu a s\u00faa actividade investigadora no Seminario de Teor\u00eda de N\u00fameros de Barcelona, que fundou en 1986. Foi nomeada \"Emmy-Noether-Professorin\" pola [[Universidade de Gotinga|Universidade Georg-August de Gotinga]] ([[Alema\u00f1a]]) en 2004. A matem\u00e1tica aragonesa [[Mar\u00eda Teresa Lozano Im\u00edzcoz]] (1946), especialista en [[Topolox\u00eda]] e [[Xeometr\u00eda]], en particular nas 3-variedades, entre 1976 e 1978 foi \"Honorary Fellow\" na [[Universidade de Wisconsin-Madison|Universidade de Wisconsin]] ([[Estados Unidos de Am\u00e9rica|Estados Unidos]]). Dende 2006 pertence \u00e1 \"[[Real Academia de Ciencias Exactas, F\u00edsicas e Naturais|Real Academia de Ciencias Exactas, F\u00edsicas y Naturales]]\". En 2016 recibiu a Medalla da \"Real Sociedad Matem\u00e1tica Espa\u00f1ola\" (RSME). A valenciana [[Xaro Nomdedeu|Xaro Nomdedeu Moreno]] (1948) catedr\u00e1tica de matem\u00e1ticas de [[Educaci\u00f3n secundaria|Ensino Secundario]], tam\u00e9n impartiu docencia universitaria, impulsou e presidiu a Sociedade de Profesorado de Matem\u00e1ticas, e dirixiu o \"Planetari de Castell\u00f3\". \u00c9 autora de libros e artigos sobre did\u00e1ctica das matem\u00e1ticas, [[coeducaci\u00f3n]] e matem\u00e1ticas ou [[historia das matem\u00e1ticas]], recuperando o papel das mulleres nela. Como as d\u00faas anteriores, en 2008 formou parte de \"\"Mujeres y Matem\u00e1ticas: 13 Retratos\",\" editado pola \"Comisi\u00f3n Mujeres y Matem\u00e1ticas\" da RSM\"E,\" como parte do proxecto \"\"La mujer como elemento innovador en la Ciencia\",\" que recoll\u00eda exemplos de mulleres traballando en diferentes \u00e1mbitos profesionais das matem\u00e1ticas\".\"[[Ficheiro:Maria Jesus Esteban.jpg|alt=Mar\u00eda Jes\u00fas Esteban Galarza|esquerda|miniatura|[[Mar\u00eda Jes\u00fas Esteban Galarza|Mar\u00eda Jes\u00fas Esteban]]|246x246px]]\nNo \u00faltimo cuarto do s\u00e9culo XX en Espa\u00f1a, a vida das fillas non se parec\u00eda en nada \u00e1 das s\u00faas nais. Nese momento moitas mulleres estudaban xa en facultades de ciencias, entre as que se topaban as facultades de matem\u00e1ticas, onde a presenza das mulleres xa era moi significativa nese per\u00edodo, chegando a ser algo m\u00e1is da metade da matr\u00edcula do alumnado na carreira de matem\u00e1ticas nos \u00faltimos anos do s\u00e9culo -a\u00ednda que esa porcentaxe baixa medio punto cando se trata de estudos de terceiro ciclo-. Nas \u00faltimas d\u00e9cadas do s\u00e9culo a matem\u00e1tica espa\u00f1ola pasou a ter unha boa posici\u00f3n a nivel internacional e non foi allea a ela a das mulleres matem\u00e1ticas. En consecuencia, atopamos nese momento matem\u00e1ticas espa\u00f1olas destacadas, como [[Mar\u00eda Jes\u00fas Esteban Galarza]] (1956) especialista \u00a0en [[Ecuaci\u00f3n en derivadas parciais|ecuaci\u00f3ns en derivadas parciais]], m\u00e9todos variacionais, f\u00edsica matem\u00e1tica e aplicaci\u00f3ns en [[qu\u00edmica cu\u00e1ntica]]. Directora de investigaci\u00f3n do [[Centre national de la recherche scientifique|CNRS]] (\"Centre National de la Recherche Scientifique\"), coordinou o proxecto \"A Forward Look on Mathematics\" que impulsaron a Sociedade Matem\u00e1tica Europea (EMS) e a Fundaci\u00f3n Europea de Ciencias. Entre 2015 e 2019 presidiu o \"International Council for Industrial and Applied Mathematics\" (ICIAM), e \u00e9 membro da Academia Vasca das Ciencias as Artes e as Letras (\"Jakiunde\") dende 2015. Foi nomeada [[Doutor honoris causa|Doutora Honoris Causa]] pola [[Universidade do Pa\u00eds Vasco]] en 2016 e pola \"[[Universidade de Valencia|Universitat de Val\u00e8ncia]]\" en 2017. [[Carmen (Capi) Corrales Rodrig\u00e1\u00f1ez]] (1956) \u00e9 investigadora en Teor\u00eda alx\u00e9brica dos n\u00fameros, aritm\u00e9tica dos cuaterni\u00f3ns e m\u00e9todos expl\u00edcitos en aritm\u00e9tica. No \u00e1mbito da divulgaci\u00f3n m\u00f3vese en espazos tan pouco explorados como a relaci\u00f3n das matem\u00e1ticas coa arte, ou o papel das mulleres nas matem\u00e1ticas e na ciencia ao longo da historia.\n[[Olga Gil Medrano]] (1956), especialista en [[xeometr\u00eda diferencial]], foi [[C\u00e1tedra universitaria|catedr\u00e1tica]] de [[Xeometr\u00eda]] e [[Topolox\u00eda]], vicerreitora de relaci\u00f3ns internacionais e cooperaci\u00f3n da [[Universidade de Valencia]], membro do Comit\u00e9 Executivo da Sociedade Matem\u00e1tica Europea (2005-2008), membro do Comit\u00e9 Cient\u00edfico do Instituto de Matem\u00e1ticas da Academia de Ciencias Polaca, \"Banach Center\", (2006-2009); e dende 2009 \u00e9 membro do Comit\u00e9 Cient\u00edfico do \"Tbilisi international Center for Mathematics and Informatics\", da Academia de Ciencias Naturais de Xeorxia. Foi, de 2006 a 2009, a primeira muller en presidir a Real Sociedade Matem\u00e1tica Espa\u00f1ola e o Comit\u00e9 Espa\u00f1ol da Uni\u00f3n Matem\u00e1tica Internacional (2008-2009). En 2018 foi elixida Secretaria de Pol\u00edtica da Comisi\u00f3n para Pa\u00edses en Desenvolvemento (CDC) da Uni\u00f3n Matem\u00e1tica Internacional (IMU).\nIncorporaci\u00f3n da muller aos \u00e1mbitos de toma de decisi\u00f3ns na ciencia (s. XXI).\nSituaci\u00f3n xeral.\nNo momento actual a [[Matem\u00e1ticas|matem\u00e1tica]] est\u00e1 a vivir un momento de auxe, iniciado nas \u00faltimas d\u00e9cadas do [[s\u00e9culo XX]], con aplicaci\u00f3ns a t\u00f3dolos campos, tanto das [[Ciencia|ciencias]] cl\u00e1sicas e a [[tecnolox\u00eda]], como a \u00e1mbitos m\u00e1is novos como a [[arte]], as [[ciencias sociais]] ou da vida. As matem\u00e1ticas son unha das elaboraci\u00f3ns humanas intelectualmente m\u00e1is perfectas, atractivo que seguir\u00e1 motivando \u00e1s novas xeraci\u00f3ns neste [[s\u00e9culo XXI]] e tam\u00e9n nos sucesivos, e quen se dedique a elas deber\u00e1 desenvolver as matem\u00e1ticas adecuadas aos problemas cada vez m\u00e1is complexos plantexados por outras ciencias. A Matem\u00e1tica continuar\u00e1 a ser no s\u00e9culo XXI o idioma da [[Ciencia]] e aumentar\u00e1 a s\u00faa participaci\u00f3n na comprensi\u00f3n do mundo, non sendo previsible a onde pode chegar o co\u00f1ecemento matem\u00e1tico e as s\u00faas aplicaci\u00f3ns. Probablemente a raz\u00f3n entre os co\u00f1ecementos matem\u00e1ticos dentro de cen anos e os actuais superar\u00e1 a proporci\u00f3n entre a potencia dos actuais ordenadores e os ordenadores de mediados do s\u00e9culo XX.\nNun informe do \"National Research Council\" das \"National Academies\" dos [[Estados Unidos de Am\u00e9rica|Estados Unidos]] sobre as matem\u00e1ticas no s\u00e9culo XXI -informe que se recolle no libro \"The Mathematical Sciences in the 21st Century\" (2012) que foi realizado por un comit\u00e9 para as matem\u00e1ticas en 2025- ind\u00edcase que as ciencias matem\u00e1ticas estanse a converter nunha compo\u00f1ente esencial en moitas \u00e1reas de investigaci\u00f3n como: [[biolox\u00eda]], [[medicina]], [[ciencias sociais]], [[Negocio|negocios]], [[dese\u00f1o]] avanzado, [[clima]], [[finanzas]], materiais avanzados, e moitas m\u00e1is. Este traballo involucra a integraci\u00f3n das matem\u00e1ticas, a [[estat\u00edstica]] e a [[computaci\u00f3n]] nun sentido amplo, as\u00ed como a interacci\u00f3n destas \u00e1reas con outras de potencial aplicaci\u00f3n. As ciencias matem\u00e1ticas te\u00f1en a oportunidade de consolidar o seu papel como base da investigaci\u00f3n e a [[tecnolox\u00eda]] do s\u00e9culo XXI \u00e1 vez que mante\u00f1en a forza do seu n\u00facleo, elemento vital para o ecosistema das ciencias matem\u00e1ticas, esencial para o seu futuro. Isto \u00e9 cualitativamente diferente da visi\u00f3n predominante o pasado s\u00e9culo, dando lugar a un modelo diferente: o dunha disciplina con moito m\u00e1is alcance e impacto potencial. Neste contexto, a distinci\u00f3n entre matem\u00e1ticas puras e aplicadas parece cada vez m\u00e1is artificial; en particular, \u00e9 dif\u00edcil hoxe en d\u00eda atopar unha \u00e1rea das matem\u00e1ticas que non te\u00f1a aplicaci\u00f3ns relevantes. Ademais, as fronteiras entre as ciencias matem\u00e1ticas e outras materias tam\u00e9n se est\u00e1n a erosionar. As [[Investigaci\u00f3n|investigaci\u00f3ns]] en ciencias naturais, ciencias sociais, ciencias da vida e a [[enxe\u00f1ar\u00eda]] m\u00f3vense tanto no seu campo como no das matem\u00e1ticas. A disciplina estase a expandir e as fronteiras entre subcampos matem\u00e1ticos estanse a desvanecer, quedando cada vez m\u00e1is unificada. As matem\u00e1ticas te\u00f1en evolucionado considerablemente durante as \u00faltimas d\u00e9cadas, est\u00e9ndense hoxe moito m\u00e1is al\u00e1 dos intereses que emanan das instituci\u00f3ns tradicionais neste campo (departamentos acad\u00e9micos, entidades financiadoras, sociedades profesionais e revistas de investigaci\u00f3n m\u00e1is importantes). O valor das matem\u00e1ticas para a ciencia en xeral crecer\u00eda se aumentara o n\u00famero de especialistas en matem\u00e1ticas con co\u00f1ecementos nun rango amplo da disciplina, m\u00e1is al\u00e1 da s\u00faa propia \u00e1rea de traballo, que comunicaran ben con colegas doutras disciplinas, que comprenderan o papel das matem\u00e1ticas na ciencia en xeral, as\u00ed como na enxe\u00f1ar\u00eda, medicina, defensa ou [[Negocio|negocios]], e cunha ampla experiencia en [[computaci\u00f3n]].\nAs mulleres nas CTEM.\nUnha das sombras que aparecen nesta panor\u00e1mica positiva da situaci\u00f3n da ciencia matem\u00e1tica no s\u00e9culo XXI, que ademais comparte co resto de materias [[STEM]] (ciencia, tecnolox\u00eda, enxe\u00f1ar\u00eda e matem\u00e1ticas), \u00e9 a baixa participaci\u00f3n das mulleres nestes campos do saber. Dende hai tempo son moitos os organismos internacionais que est\u00e1n a chamar a atenci\u00f3n sobre este tema, e que foi un dos motivos para que en 2015 a [[Organizaci\u00f3n das Naci\u00f3ns Unidas|ONU]] declarase o 11 de febreiro (11F) como o [[D\u00eda Internacional da Muller e a Nena na Ciencia]]. Existen diversas raz\u00f3ns polas que as rapazas poden non sentirse atra\u00eddas cara \u00e1s carreiras STEM. En xeral, a contorna social, familiar e educativa non incentiva igual a rapaces e rapazas a elixir carreiras cient\u00edficas e t\u00e9cnicas. As rapazas mostran maior ansiedade ante as matem\u00e1ticas e ciencias que os rapaces, incluso cun rendemento bo nestas materias, o que parece ter relaci\u00f3n con: o persoal docente aval\u00eda mellor as rapazas en materias non cient\u00edficas, as familias te\u00f1en menos expectativas de que as s\u00faas fillas te\u00f1an profesi\u00f3ns relacionadas coa ciencia e a tecnolox\u00eda en comparaci\u00f3n con seus fillos, e a sociedade presenta a tecnolox\u00eda como un \u00e1mbito marcadamente masculino. A isto eng\u00e1dese a ausencia de roles cient\u00edficos femininos, a baixa presenza de mulleres nos textos e a invisibilizaci\u00f3n de moitos dos seus logros. Toda a contorna social parece ter influencia no baixo interese das rapazas polas carreiras t\u00e9cnicas. Ademais, tanto nos libros de texto como nos medios de comunicaci\u00f3n, nas poucas ocasi\u00f3ns nas que se fala das cient\u00edficas, \u00e9 frecuente presentalas como persoas raras, completamente dedicadas ao seu traballo e con pouca vida persoal; ou ben facendo fincap\u00e9 en que o aspecto f\u00edsico e a intelixencia non poden ir unidos. Isto, unido a que a realidade vivida pola maior\u00eda das cient\u00edficas no pasado foi bastante complicada, fai que moitas adolescentes vexan na ciencia un cami\u00f1o demasiado arduo, dif\u00edcil de conciliar coa vida persoal e os seus intereses.\nOs estudos suxiren que a segregaci\u00f3n tem\u00e1tica dentro das ciencias poder\u00eda estar influ\u00edda por un maior interese en \u00e1mbitos de utilidade social. A utilidade social das especialidades t\u00e9cnicas tales como a f\u00edsica ou a enxe\u00f1ar\u00eda \u00e9 pouco co\u00f1ecida, ao contrario da das \u00e1reas biosanitarias, o que explicar\u00eda que as rapazas que se decantan polas ciencias o fagan maioritariamente por aquelas ramas que te\u00f1en m\u00e1is que ver cunha causa social ou dos coidados. Un caso especialmente significativo \u00e9 o da inform\u00e1tica. Ata os anos 80 do s\u00e9culo XX a presenza da muller nos estudos de computaci\u00f3n nos Estados Unidos foi aumentando e hai exemplos notables de programadoras cun labor de grande impacto. A partir de mediados dos anos 80 esta progresi\u00f3n rev\u00e9rtese. Ese momento coincide coa popularizaci\u00f3n dos ordenadores persoais. Estes ordenadores, inclu\u00edndo os videoxogos, enfoc\u00e1ronse en maior medida cara a un mercado masculino.\nAs mulleres matem\u00e1ticas nos inicios deste s\u00e9culo.\n[[Ficheiro:Marta Macho Stadler.png|alt=Marta Macho Stadler|miniatura|[[Marta Macho Stadler]]|197x197px]]\nCon todo, no s\u00e9culo XXI contin\u00faa a haber relevantes figuras femininas que destacan en case t\u00f3dolos campos e que ademais se est\u00e1n a implicar en tarefas de xesti\u00f3n profesional, entrando a formar parte das elites de decisi\u00f3n da ciencia e a investigaci\u00f3n. Entre elas p\u00f3dense destacar as espa\u00f1olas [[Peregrina Quintela Est\u00e9vez]] (1960) catedr\u00e1tica de Matem\u00e1tica Aplicada da USC, especialista en [[Matem\u00e1tica industrial]], \u00e1rea na que dende hai anos desempe\u00f1a cargos de xesti\u00f3n en diversos organismos nacionais e internacionais deste campo: Preside a Rede Espa\u00f1ola Matem\u00e1tica Industria (math-in), coordinou a creaci\u00f3n do nodo [[CESGA]] do \"Proyecto Consolider Ingenio MATHEMATICA (i-MATH)\", dirixe o Instituto Tecnol\u00f3xico de Matem\u00e1tica Industrial (Itmati), \u00e9 membro do \"European Service Network of Mathematics for Industry and Innovation\" (EU-MATHS-IN), e forma parte do seu \"Executive Board\". No 2016 foi distinguida co Premio Mar\u00eda Wonenburguer, sendo a primeira matem\u00e1tica en recibir esta distinci\u00f3n. Forma parte do xurado dos [[Premios Princesa de Asturias]] dende 2019. [[Marta Macho Stadler]] (1962) \u00e9 especialista en Teor\u00eda Xeom\u00e9trica de Foliaci\u00f3ns e Xeometr\u00eda non conmutativa. \u00c9 responsable das secci\u00f3ns de Literatura e Matem\u00e1ticas e de Teatro e Matem\u00e1ticas no portal \"DivulgaMAT\" da RSME, e dende a s\u00faa creaci\u00f3n en 2014, \u00e9 impulsora, editora e coautora do espazo dixital \"Mujeres con ciencia\". Formou parte da Comisi\u00f3n de Mulleres da RSME, \u00e9 membro da Asociaci\u00f3n de Mulleres Investigadoras e Tecn\u00f3logas (AMIT), e \u00e9 membro do Consello de Cooperaci\u00f3n da [[Universidade do Pa\u00eds Vasco]]. En 2015 recibiu o \"Premio igUAldad\" da [[Universidade de Alacant]] e unha das Medallas da Real Sociedade Matem\u00e1tica Espa\u00f1ola na s\u00faa primeira edici\u00f3n. En 2016 conced\u00e9uselle o \"Premio Emakunde\" \u00e1 [[Igualdade de x\u00e9nero|igualdade]] do [[Goberno Vasco]]. En 2019 recibiu o nomeamento de \"Ilustre de Bilbao\" \"polo seu labor como [[Divulgaci\u00f3n cient\u00edfica|divulgadora cient\u00edfica]] e por visibilizar o papel das mulleres na ciencia\". [[Mercedes Siles Molina|Mercedes Siles Molina]] (1966) \u00e9 catedr\u00e1tica de [[\u00c1lxebra]] da Universidade de M\u00e1laga. Leva realizado contribuci\u00f3ns singulares en \u00e1mbitos moi diversos. No das matem\u00e1ticas, o seu traballo m\u00e1is citado \u00e9 un libro publicado por Springer (\"Leavitt path algebras\"), \u00fanico no seu campo. No cultural, creou as exposici\u00f3ns \"[[El Sabor de las Matem\u00e1ticas]]\" e \"[[Universos Paralelos Dialogando]]\", polas que foi invitada ao [[MoMath]] (Nova York); puxo en marcha en Espa\u00f1a o \"[[D\u00eda de pi]]\", e creou o programa [[SteMatEsElla]], patrocinado por Accenture, para potenciar o talento das mozas en disciplinas STEM. Colaborou co Comit\u00e9 Espa\u00f1ol de Matem\u00e1ticas (CEMat) para a incorporaci\u00f3n de Espa\u00f1a ao Centro Internacional de Matem\u00e1ticas Puras e Aplicadas(CIMPA), \u00e9 Responsable Cient\u00edfica do CIMPA, membro do seu \u201cEquipo \u00c1frica\u201d e do seu equipo directivo. \u00c9 Secretaria da Comisi\u00f3n de Desenvolvemento e Cooperaci\u00f3n do CEMat, e presidiu o Comit\u00e9 de Cooperaci\u00f3n para o desenvolvemento da RSME, da que foi responsable de Proxectos Culturais, as\u00ed como Vicepresidenta Primeira. Preside o Comit\u00e9 Espa\u00f1ol de Matem\u00e1ticas. Dende maio de 2019 \u00e9 presidenta do CEMat. \u00c9 membro da Sociedade de Honor Sigma Xi. Dende febreiro de 2020 \u00e9 directora da [[Axencia Nacional de Avaliaci\u00f3n da Calidade e Acreditaci\u00f3n]] (ANECA). [[Ana Justel|Ana Justel Eusebio]] (1967) \u00e9 licenciada en Matem\u00e1ticas e doutora en Econom\u00eda. Leva participado en m\u00e1is de sete campa\u00f1as na [[Ant\u00e1rtida]] como membro dos proxectos Limnopolar e Microairpolar \u2014proxectos interdisciplinarios cuxo obxectivo principal \u00e9 investigar a sensibilidade dos ecosistemas acu\u00e1ticos ant\u00e1rticos non mari\u00f1os e a capacidade de dispersi\u00f3n dos [[microorganismo]]s nas \n[[Ficheiro:Clara_Grima_2013.jpeg|alt=Clara Isabel Grima Ru\u00edz|esquerda|miniatura|244x244px|Clara Grima]]\nzonas polares e a s\u00faa influencia ante o cambio clim\u00e1tico\u2014. Foi directora da Oficina de An\u00e1lise e Prospectiva da Universidade ata 2017. \"Talent Woman\" concedeulle, en 2019, o I [[Premio Margarita Salas]] pola s\u00faa traxectoria cient\u00edfica. [[Clara Grima|Clara Isabel Grima Ruiz]] (1971) \u00e9 especialista en [[Teor\u00eda de grafos]]. En 2018, xunto a un equipo multidisciplinar de divulgaci\u00f3n cient\u00edfica, describiron unha nova forma xeom\u00e9trica denominada [[escutoide]]; o obxecto descubriuse \"mirando non aos ollos sen\u00f3n \u00e1s gl\u00e1ndulas salivares da mosca da froita\", e tendo en conta os [[diagramas de Voronoi]], segundo explica a propia Grima\u200b. Dende 2010 \u00e9 coautora do blog \"Mati y sus mateaventuras\", galardoado co [[Premio Bit\u00e1coras]] ao mellor blog de Educaci\u00f3n 2011, o [[Premio 20Blogs]] ao mellor blog de fala hispana 2012 e o [[Premio Prisma]] \u00e1 mellor web de divulgaci\u00f3n cient\u00edfica de 2013. Na Televisi\u00f3n colaborou na primeira e segunda tempadas de \"[[\u00d3rbita Laika]]\" de [[La 2]]. En 2016 estreou a obra de teatro \"Cient\u00edficas: pasado, presente y futuro\", onde interpreta a [[Rosalind Franklin]]. Como divulgadora foi galardoada co [[Premio COSCE]] \u00e1 Difusi\u00f3n da Ciencia 2017. Dende 2018 forma parte do xurado dos [[Premios Princesa de Asturias]].\nA estadounidense [[Trachette Jackson|Trachette Jackson]] (1972) \u00e9 co\u00f1ecida polos seus traballos en [[oncolox\u00eda]] matem\u00e1tica, campo no que utiliza diferentes aproximaci\u00f3ns, inclu\u00eddos [[Modelo matem\u00e1tico|modelos matem\u00e1ticos]] [[Matem\u00e1tica discreta|discretos]] e [[Continuidade|continuos]], [[Simulaci\u00f3n num\u00e9rica|simulaci\u00f3ns num\u00e9ricas]] e [[experimento]]s, para estudar os crecementos tumorais en diversas fases, a s\u00faa evoluci\u00f3n e os seus tratamentos. A matem\u00e1tica espa\u00f1ola [[Ingeborg M. M. van Leeuwen|Ingeborg M. M. van Leeuwen]] (1973) cando se licenciou, en 1996 na [[Universidade de Granada]], ti\u00f1a claro que quer\u00eda aplicar as matem\u00e1ticas \u00e1 [[biolox\u00eda]]. No Departamento de Biolox\u00eda Te\u00f3rica da \"[[Vrije Universiteit]]\" en [[\u00c1msterdam]] traballou en desenvolver novos modelos matem\u00e1ticos para predicir a incidencia de [[tumor]]es e a mortalidade en funci\u00f3n do tempo e a dose subministrada. Posteriormente, na [[Universidade de Nottingham]], traballou nun proxecto internacional denominado Biolox\u00eda Integradora que pretend\u00eda desenvolver ferramentas para permitir e facilitar a simulaci\u00f3n de sistemas biol\u00f3xicos complexos. [[Sonia Mart\u00ednez D\u00edaz|Sonia Mart\u00ednez D\u00edaz]] (1974) \u00e9 profesora do Departamento de Enxe\u00f1ar\u00eda Mec\u00e1nica Aeroespacial na [[Universidade de California]]-[[San Diego]], [[Estados Unidos de Am\u00e9rica|USA]]. A s\u00faa \u00e1rea de traballo c\u00e9ntrase na [[teor\u00eda de sistemas]], control non lineal, e modelaxe xeom\u00e9trica de sistemas mec\u00e1nicos e f\u00edsicos. Polo seu traballo sobre o control de sistemas mec\u00e1nicos con control limitado, recibiu o premio ao mellor artigo da \n[[Ficheiro:DanicaMcKellar-2007-10-01.jpg|alt=Danica McKellar, en 2007|esquerda|miniatura|[[Danica McKellar]]]]\"2002 IEEE Conference on Decision and Control\". No 2006 recibiu un \"CAREER Award\" para xoves investigadores da \"National Science Foundation\" na \u00e1rea de Sistemas de Control. A estadounidense [[Danica McKellar|Danica McKellar]] (1975) \u00e9 [[Actor|actriz]] dende nena, cando logrou fama polo seu papel na serie \"[[The Wonder Years]]\", pero ademais graduouse en matem\u00e1ticas na [[Universidade de California]]. Compaxina a s\u00faa profesi\u00f3n de actriz con actividades de divulgaci\u00f3n encami\u00f1adas sobre todo a atraer rapazas aos estudos de matem\u00e1ticas. Dende 2008 publica libros \n[[Ficheiro:Maryam Mirzakhani - Beyond Curie - March for Science Poster.png|alt=Maryam Mirzakhani. March for Science Poster|miniatura|[[Maryam Mirzakhani]]|303x303px]]de matem\u00e1ticas para adolescentes, con formato de revista, que est\u00e1n a ter moito \u00e9xito nos Estados Unidos. A iraniana-estadounidense [[Maryam Mirzakhani|Maryam Mirzakhani]] (1977-2017) desenvolveu a s\u00faa vida profesional nos [[Estados Unidos de Am\u00e9rica|EEUU]] e abandonou o seu anonimato investigador en agosto de 2014 cando lle foi concedida unha das [[Medalla Fields|Medallas Fields]]\u00a0polos seus avances sobresa\u00edntes nas [[Superficie de Riemann|superficies de Riemann]] e [[espazos de moduli]] ao ser a primeira muller que conseguiu tal galard\u00f3n en todos os seus anos de historia. O premio reco\u00f1eceu as contribuci\u00f3ns sofisticadas e altamente orixinais de Mirzakhani aos campos dos [[Sistema din\u00e1mico|sistemas din\u00e1micos]] e da [[xeometr\u00eda]], sobre todo na comprensi\u00f3n da [[simetr\u00eda]] das superficies curvas, como as [[esfera]]s e os obxectos hiperb\u00f3licos.\nComezando a s\u00faa carreira profesional na segunda d\u00e9cada deste s\u00e9culo XXI pero xa cunha importante proxecci\u00f3n internacional p\u00f3dese destacar por exemplo a [[Jezabel Curbelo Hern\u00e1ndez|Jezabel Curbelo Hern\u00e1ndez]] (1987). O seu campo de investigaci\u00f3n son os problemas de [[convecci\u00f3n]] complexos, onde a complexidade xorde da [[Sistema non linear|non-linearidade]], a [[xeometr\u00eda]], as condici\u00f3ns de contorno e as propiedades [[Reolox\u00eda|reol\u00f3xicas]] que permiten encontrar [[ecuaci\u00f3n]]s para modelar o comportamento dos materiais. No ano 2015 recibiu o premio \"Donald L. Turcotte Award\", da \"American Geophysical Union\" (AGU), que se outorga anualmente a xoves investigadores en reco\u00f1ecemento \u00e1s contribuci\u00f3ns da s\u00faa tese de doutoramento no campo da [[xeof\u00edsica]] non lineal. Ese mesmo ano recibiu un [[Premio Vicent Caselles]] RSME-FBBVA \u201cpolo estudo anal\u00edtico e num\u00e9rico de modelos matem\u00e1ticos da xeof\u00edsica\u201d. En 2021 recibiu o premio L\u2019Or\u00e9alUNESCO \u201cFor Women in Science\u201d en reco\u00f1ecemento \u00e1s contribuci\u00f3ns no campo da xeof\u00edsica non lineal. A [[C\u00f3rdoba, Espa\u00f1a|cordobesa]] [[Mar\u00eda Cumplido Cabello|Mar\u00eda Cumplido Cabello]] (1992), \u00e9 investigadora no campo da [[teor\u00eda xeom\u00e9trica de grupos]], e conseguiu xeneralizar resultados de car\u00e1cter [[Xeometr\u00eda|xeom\u00e9trico]] e [[Topolox\u00eda|topol\u00f3xico]] sobre grupos de trenzas ao contexto alx\u00e9brico dos grupos de Artin\u2010Tits de tipo esf\u00e9rico. Isto permitiulle resolver un problema matem\u00e1tico que levaba 20 anos sen soluci\u00f3n: unha propiedade moi b\u00e1sica que \u00e9 equivalente a que a intersecci\u00f3n de [[curva]]s \u00e9 unha curva, e que non estaba demostrada. Este campo de investigaci\u00f3n \u00e9 potencialmente aplicable en [[criptograf\u00eda]] e sistemas de seguridade inform\u00e1tica. En 2018 obtivo o segundo premio da Fundaci\u00f3n Rennes\u00a0\u00e1 mellor tese en Matem\u00e1ticas e Ciencias e Tecnolox\u00edas da informaci\u00f3n e comunicaci\u00f3n, e en 2020 foi galardoada co [[Premio de Investigaci\u00f3n Matem\u00e1tica Vicent Caselles]] da RSME.\nV\u00e9xase tam\u00e9n.\nOutros artigos.\n[[Categor\u00eda:Historia das matem\u00e1ticas]]\n[[Categor\u00eda:Historia das mulleres]]"}
{"id": "509315", "revid": "23204", "url": "https://gl.wikipedia.org/wiki?curid=509315", "title": "Hong Kong nos Xogos Ol\u00edmpicos", "text": "Hong Kong participou por vez primeira nos Xogos Ol\u00edmpicos en 1952, daquela como unha colonia brit\u00e1nica, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s en 1980 cando participou nun boicot liderado polos Estados Unidos. Hong Kong tam\u00e9n participou nos Xogos Ol\u00edmpicos de Inverno dende 2002.\nHong Kong ga\u00f1ou a s\u00faa primeira medalla ol\u00edmpica en 1996, a cal tam\u00e9n foi o seu primeiro ouro. Dende ent\u00f3n, os deportistas de Hong Kong ga\u00f1aron outras oito medallas m\u00e1is."}
{"id": "509317", "revid": "54334", "url": "https://gl.wikipedia.org/wiki?curid=509317", "title": "Alan M. Stahl", "text": "Alan Michel Stahl, nado o 7 de agosto de 1947 en Providence, Rhode Island, \u00e9 un numism\u00e1tico medievalista estadounidense especializado na historia do di\u00f1eiro e na moeda da Rep\u00fablica de Venecia e das s\u00faas colonias.\nTraxectoria.\nStahl graduouse na Universidade de California en Berkeley en 1968. En 1977 acadou o seu doutoramento na Universidade de Pensilvania, coa tese titulada \"The Merovingian Coinage of the Region of Metz\" (\"A moeda merovinxia da rexi\u00f3n de Metz\"), publicada en 1982.\nFoi conservador da secci\u00f3n de moeda medieval da \"American Numismatic Society\" entre 1980 e 2000. Asemade, exerceu a docencia na Universidade de Venecia, en Italia, e na Universidade de M\u00edchigan en Ann Arbor, e na Universidade Rice en Houston, nos EEUU.\nDesde 2004 \u00e9 o conservador de numism\u00e1tica da Universidade de Princeton, en Nova Jersey, onde tam\u00e9n ocupa un posto como profesor, nos departamentos de Estudos Cl\u00e1sicos e de Historia.\nNun dos seus traballos monogr\u00e1ficos, publicado en 1985 co t\u00edtulo \"The Venetian Tornesello. A Medieval Colonial Coinage\", demostrou a s\u00faa hip\u00f3tese de que a metr\u00f3pole veneciana impu\u00f1a unha moeda nos seus territorios coloniais na que non se correspond\u00eda o seu valor nominal co seu valor real. En 2000, con \"The Mint of Venice in the Middle Ages\", abundou na moeda veneciana presentando unha an\u00e1lise dos procesos internos da Ceca de Venecia. Os seus traballos sobre a moeda da Rep\u00fablica Veneciana fix\u00e9rono merecedor en 2010 da prestixiosa medalla outorgada pola \"Royal Numismatic Society\", de Londres. No acto de entrega do galard\u00f3n, Stahl pronuinciou a conferencia \"Learning from the Zecca: the Medieval Mint of Venice as a Model for Pre-modern Minting\", que posteriormente foi publicada como artigo na revista \"The Numismatic Chronnicle\".\nStahl \u00e9 codirector do proxecto \"Michael of Rhodes Project\" e coeditor do estudo de tres volumes \"Book of Michael of Rhodes. A Fifteenth Century Maritime Miscellany\", publicado en 2009. Tr\u00e1tase da edici\u00f3n dun manuscrito de 1434 obra do veneciano Michele da Rodi, que non foi redescuberto ata 1966.\nEntre 1984 e 1988 foi o presidente da \"American Medallic Sculpture Association\", e de 1986 a 1987 presidiu o Club Numism\u00e1tico de Nova York.\nNo \u00e1mbito persoal, Stahl estivo casado entre 1968 e 1976 con Pamela McAbee.\nPublicaci\u00f3ns.\nEsta \u00e9 unha escolma dos artigos e dos estudos monogr\u00e1ficos publicados por Alan Stahl ao longo da s\u00faa carreira:"}
{"id": "509324", "revid": "65337", "url": "https://gl.wikipedia.org/wiki?curid=509324", "title": "Alan Stahl", "text": ""}
{"id": "509325", "revid": "65337", "url": "https://gl.wikipedia.org/wiki?curid=509325", "title": "A. M. Stahl", "text": ""}
{"id": "509326", "revid": "65337", "url": "https://gl.wikipedia.org/wiki?curid=509326", "title": "A. Stahl", "text": ""}
{"id": "509327", "revid": "65337", "url": "https://gl.wikipedia.org/wiki?curid=509327", "title": "Stahl, A.", "text": ""}
{"id": "509328", "revid": "65337", "url": "https://gl.wikipedia.org/wiki?curid=509328", "title": "Stahl, A. M.", "text": ""}
{"id": "509329", "revid": "65337", "url": "https://gl.wikipedia.org/wiki?curid=509329", "title": "Stahl", "text": "O apelido Stahl pode estar referido a:"}
{"id": "509330", "revid": "23204", "url": "https://gl.wikipedia.org/wiki?curid=509330", "title": "Federaci\u00f3n Deportiva e Comit\u00e9 Ol\u00edmpico de Hong Kong", "text": "A Federaci\u00f3n Deportiva e Comit\u00e9 Ol\u00edmpico de Hong Kong (en chin\u00e9s tradicional: \u4e2d\u570b\u9999\u6e2f\u9ad4\u80b2\u5354\u6703\u66a8\u5967\u6797\u5339\u514b\u59d4\u54e1\u6703) \u00e9 o Comit\u00e9 Ol\u00edmpico Nacional (CON) de Hong Kong. Como tal \u00e9 un membro separado do Comit\u00e9 Ol\u00edmpico Internacional (COI) e tam\u00e9n un membro do Consello Ol\u00edmpico de Asia. Ten a s\u00faa sede en So Kon Po, na Casa Ol\u00edmpica de Hong Kong."}
{"id": "509332", "revid": "89787", "url": "https://gl.wikipedia.org/wiki?curid=509332", "title": "Gambia nos Xogos Ol\u00edmpicos", "text": "Gambia participou por vez primeira nos Xogos Ol\u00edmpicos en 1984, e dende ent\u00f3n competiu en cada edici\u00f3n dos Xogos de Ver\u00e1n. O pa\u00eds nunca ga\u00f1ou unha medalla ol\u00edmpica e tampouco competiu nos Xogos Ol\u00edmpicos de Inverno."}
{"id": "509334", "revid": "5609363", "url": "https://gl.wikipedia.org/wiki?curid=509334", "title": "Sarangui bulsichak", "text": "Sarangui bulsichak (en ) \u00e9 unha serie de televisi\u00f3n surcoreana de 2019 protagonizada por Kim Soo-hyun, Seo Ye-ji, Oh Jung-se e Park Kyu-young. Foi estreada en tvN o 14 de decembro de 2019."}
{"id": "509340", "revid": "839", "url": "https://gl.wikipedia.org/wiki?curid=509340", "title": "Pietro Tilkian", "text": "Pietro Tilkian, nado o 24 de febreiro de 1809 en Angora (Imperio Otom\u00e1n) e finado o 4 de xu\u00f1o de 1885, foi un eclesi\u00e1stico cat\u00f3lico armenio, bispo de Bursa, e padre conciliar no Concilio Vaticano Primeiro.\nTraxectoria.\nNaceu o 24 de febreiro de 1809 en Angora, fillo de Bedros e Mariam. Estudou a lingua armenia en Angora, e al\u00ed se preparou para a vida eclesi\u00e1stica recibindo clases particulares de diferentes sacerdotes, ao non haber na rexi\u00f3n seminario (entre eles Gregorio Bahadur, posteriormente bispo de Bursa). Foi ordenado sacerdote o 14 de febreiro de 1833 en Constantinopla, polo arcebispo de Constantinopla Antoine Nouridjian.\nFoi padre conciliar no Concilio Vaticano Primeiro."}
{"id": "509341", "revid": "88215", "url": "https://gl.wikipedia.org/wiki?curid=509341", "title": "Paco Corredoira", "text": ""}
{"id": "509342", "revid": "89787", "url": "https://gl.wikipedia.org/wiki?curid=509342", "title": "Nicaragua nos Xogos Ol\u00edmpicos", "text": "Nicaragua participou por vez primeira nos Xogos Ol\u00edmpicos en 1968, e dende ent\u00f3n enviou deportistas para competir en cada edici\u00f3n dos Xogos Ol\u00edmpicos de Ver\u00e1n, ag\u00e1s nos Xogos de 1988, aos que non atenderon debido a consideraci\u00f3ns atl\u00e9ticas e financeiras. O pa\u00eds nunca se presentou aos Xogos Ol\u00edmpicos de Inverno. Ning\u00fan deportista de Nicaragua ga\u00f1ou unha medalla ol\u00edmpica.\nO Comit\u00e9 Ol\u00edmpico Nacional de Nicaragua foi creado en 1959 e foi reco\u00f1ecido polo Comit\u00e9 Ol\u00edmpico Internacional ese mesmo ano."}
{"id": "509343", "revid": "89787", "url": "https://gl.wikipedia.org/wiki?curid=509343", "title": "Ernest Oberl\u00e4nder-T\u00e2rnoveanu", "text": "Ernest Oberl\u00e4nder-T\u00e2rnoveanu, nado o 1 de xaneiro de 1951 en Bucarest, \u00e9 un historiador, numism\u00e1tico e arque\u00f3logo xermano-roman\u00e9s, director do Museo Nacional de Historia de Roman\u00eda, en Bucarest.\nTraxectoria.\nErnest Oberl\u00e4nder-T\u00e2rnoveanu pasou os seus tres primeiros anos en Constancia, ata que a s\u00faa familia se trasladou \u00e1 provincia romanesa de Bihor, onde o seu pai participou na construci\u00f3n da cidade de Petru Groza (logo chamada \u015etei). Nesa cidade recibiu a educaci\u00f3n primaria; aprendeu lat\u00edn e xurdiu nel o interese poa historia nos libros aos que ti\u00f1a acceso na biblioteca escolar.\nCursou o bacharelato en \u015etei en 1966. Ao seu remate comezou os seus estudos de Historia do Mundo Antigo e Arqueolox\u00eda en 1970 na Facultade de Historia da Universidade de Bucarest, onde se graduou en 1974. No ano 2000 acadou o seu doutoramento en Historia, cunha tese dirixida por Emil Condurachi e Stefan Stefanescu, titulada \"As relaci\u00f3ns dos draco-romanos e a poboaci\u00f3n romanesa co mundo do sueste europeo nos s\u00e9culos IV-XIV\".\nLogo da s\u00faa graduaci\u00f3n en 1974, foi profesor de Historia durante un curso acad\u00e9mico nun instituto de Jurilovca, na provincia de Tulecea.\nNo per\u00edodo 1975-1980 exerceu como conservador numism\u00e1tico no Museo do Delta do Danubio en Tulcea, e durante os anos 1979 e 1980 foi nomeado coordinador provincial da oficina de patrimonio cultural nacional. \nEn 1980 ingresou como conservador no Museo Nacional de Historia de Roman\u00eda e en 1995 pasou a dirixir o Gabinete Numism\u00e1tico desta instituci\u00f3n. Finalmente, en 2010 converteuse en director xeral do museo.\nParalelamente \u00e1 s\u00faa traxectoria no \u00e1mbito muse\u00edstico, entre os anos 1990 e 1999 Oberl\u00e4nder foi profesor asociado de Numism\u00e1tica e de Historia da Econom\u00eda do Sueste de Europa na Universidade de Bucarest.\nEntre os temas m\u00e1is recorrentes nas s\u00faas investigaci\u00f3ns e nas s\u00faas publicaci\u00f3ns est\u00e1n a numism\u00e1tica bizantina e da Europa suroriental; a metalurxia antiga e medieval do ouro, a prata e o cobre; a historia econ\u00f3mica do sueste europeo e do Mediterr\u00e1neo, ou a museolox\u00eda e a loita contra o tr\u00e1fico ilegal de bens culturais.\nNo \u00e1mbito editorial, en 1995 dirixiu a revista \"Cercetari Numismatice\" (\"Investigaci\u00f3ns Numism\u00e1ticas) e entre 1996 e 1999 foi correspondente en Roman\u00eda, en Moldavia e en Bulgaria do xornal alem\u00e1n \"Byzantinische Zeitschrift\". Tam\u00e9n formou parte do equipo editorial da serie \"Medieval European Coinage\", dentro da cal se encargou do volume XI, correspondente \u00e1s moedas medievais de Hungr\u00eda e os estados dos Balc\u00e1ns.\nEntre outras entidades, Oberl\u00e4nder \u00e9 membro da Sociedade Numism\u00e1tica Romanesa desde 1980 e da Sociedade Romanesa de Estudos Bizantinos, desde 1991.\nPublicaci\u00f3ns.\nErnest Oberl\u00e4nder-T\u00e2rnoveanu \u00e9 autor de m\u00e1is dun cento de artigos publicados en revistas especializadas e dun bo n\u00famero de traballos monogr\u00e1ficos. Esta \u00e9 unha escolma das s\u00faas monograf\u00edas m\u00e1is salientables:"}
{"id": "509344", "revid": "65337", "url": "https://gl.wikipedia.org/wiki?curid=509344", "title": "E. Oberl\u00e4nder-T\u00e2rnoveanu", "text": ""}
{"id": "509345", "revid": "65337", "url": "https://gl.wikipedia.org/wiki?curid=509345", "title": "E. Oberl\u00e4nder", "text": ""}
{"id": "509346", "revid": "65337", "url": "https://gl.wikipedia.org/wiki?curid=509346", "title": "Ernest Oberl\u00e4nder", "text": ""}
{"id": "509350", "revid": "23204", "url": "https://gl.wikipedia.org/wiki?curid=509350", "title": "Siria nos Xogos Ol\u00edmpicos", "text": "Siria participou por vez primeira vez nos Xogos Ol\u00edmpicos en 1948. O pa\u00eds perdeu os seguintes catros Xogos (a\u00ednda as\u00ed, en 1960 competiu con Exipto como parte da Rep\u00fablica \u00c1rabe Unida). Siria regresou aos Xogos en 1968, e dende ent\u00f3n enviou deportistas para competir en cada edici\u00f3n dos Xogos de Ver\u00e1n, perdendo s\u00f3 os Xogos de 1976. A naci\u00f3n nunca participou nos Xogos Ol\u00edmpicos de Inverno.\nO Comit\u00e9 Ol\u00edmpico Nacional de Siria foi creado en 1948. En 2016, a Coalici\u00f3n Nacional para a Revoluci\u00f3n Sirias e as Forzas da Oposici\u00f3n anunciaron a creaci\u00f3n do Comit\u00e9 Ol\u00edmpico Sirio.\nOs deportistas sirios ga\u00f1aron un total de catro medallas en catro deportes diferentes."}
{"id": "509353", "revid": "25871", "url": "https://gl.wikipedia.org/wiki?curid=509353", "title": "Koili Devi", "text": "Koili Devi Mathema, nada como Radha Basnet en Chisapani Gadi ca. 1929 e finada en Kathmand\u00fa o 21 de decembro de 2007, foi unha cantante e compositora nepal\u00ed. \nTraxectoria.\nFilla de Nilam e Rambahadur Basnet naceu nunha pequena localidade do distrito de Makwanpur. Quedou orfa de nai con s\u00f3 un ano de idade e con cinco foi vivir cunta t\u00eda paterna. Cando ti\u00f1a once anos, coa axuda da s\u00faa t\u00eda, entrou no palacio do primeiro ministro Singh Sumsher como axudante. Sumsher deulle o sobrenome \"koili\" despois de escoitar a s\u00faa voz melodiosa, e ela adoptou o nome .\nAdoitaba cantar e bailar no palacio de Singha Durbar pero tras a revoluci\u00f3n de 1951 que derrocou \u00e1 dinast\u00eda Rana como primeiros ministros hereditarios comezou unha carreira como cantante pola s\u00faa conta, foi a primeira muller en entrar na industria musical nepal\u00ed e f\u00edxose co\u00f1ecida como cantante, e a primeira compositora, de Radio Nepal, que emitiu a s\u00faa primeira canci\u00f3n, \"Sansarko jhamela lagdacha kya yo mela\", e onde traballou durante 44 anos. Compuxo e cantou m\u00e1is de 4.000 temas, inclu\u00edndo canci\u00f3ns modernas e patri\u00f3ticas. Gravou o seu primeiro \u00e1lbum \"Chitta Nirantar\" con 71 anos e o segundo, \"Hajurali\", con 74.\nRecibiu numerosos premios nacionais, como o premio \u00e1 mellor cantante de Radio Nepal, o Subha Rayabhisek Padak, o Gorkha Dakshin Bahu V ou o Chinnalata. Entre as s\u00faas canci\u00f3ns m\u00e1is populares est\u00e1n \"Jahi ra juhi phul mala gansi duwaile launla\" e \"Jindagi bhari nachuttine gari saino jodaunla\" ."}
{"id": "509357", "revid": "1987", "url": "https://gl.wikipedia.org/wiki?curid=509357", "title": "Yom Kippur", "text": "O Yom Kippur (en , \"D\u00eda do Perd\u00f3n\") \u00e9 unha das datas m\u00e1is importantes do xuda\u00edsmo, celebrada unha vez por ano. Co\u00f1\u00e9cese como o d\u00eda da expiaci\u00f3n, do perd\u00f3n e do arrepentimento de coraz\u00f3n ou dun arrepentimento sincero. \u00c9, ademais, o \u00faltimo dos dez d\u00edas de arrepentimento.\nNo calendario xudaico comeza no crep\u00fasculo que inicia o d\u00e9cimo d\u00eda do mes hebreo de Tishrei (que coincide con setembro, outubro ou novembro), continuando ata o seguinte solpor. Os xudeus tradicionalmente observan este festivo cun per\u00edodo de xax\u00fan de 25 horas e oraci\u00f3n intensa.\nObservancia.\nO Lev\u00edtico ordena o establecemento dun d\u00eda santo o d\u00e9cimo d\u00eda do s\u00e9timo mes como d\u00eda de expiaci\u00f3n dos pecados. Ch\u00e1mao Sabbath de Sabbaths. Tam\u00e9n decreta o d\u00eda do Yom Kippur como d\u00eda estrito de descanso. Existen cinco prohibici\u00f3ns adicionais que se observan tradicionalmente, detalladas na tradici\u00f3n xud\u00eda oral (\"Mishnah\" tratado \"Yoma\" 8:1):\nA esencia destas prohibici\u00f3ns \u00e9 causar aflici\u00f3n ao corpo, dando, ent\u00f3n, prioridade \u00e1 alma. Segundo a perspectiva xudaica, o ser humano est\u00e1 constitu\u00eddo polo \"yetzer hat\u00f3v\" (o desexo de facer as cousas correctamente, que se identifica coa alma) e o \"yetzer har\u00e1\" (o desexo de seguir os propios instintos, que corresponde ao corpo). O desaf\u00edo da vida \u00e9 \"sincronizar\" o corpo co \"yetzer hat\u00f3v\". No Talmud faise unha analox\u00eda entre un cabalo (o corpo) e un cabaleiro (a alma): \u00c9 sempre mellor que o cabaleiro estea enriba do cabalo.\nPara lograr a expiaci\u00f3n, d\u00e9bese:\nOraci\u00f3ns.\nDurante as oraci\u00f3ns f\u00e1lase o Vidui, unha confesi\u00f3n, e Al Chet, unha listaxe de transgresi\u00f3ns entre o home e Deus e o home e os seus semellantes. C\u00f3mpre notar d\u00faas cousas: primeiro, as transgresi\u00f3ns est\u00e1n en orde alfab\u00e9tica (en hebreo). Isto torna a listaxe bastante abranguente, al\u00e9n de permitir a inclusi\u00f3n de calquera transgresi\u00f3n que se queira na letra apropiada.\nEn segundo lugar, o Vidui e Al Chet est\u00e1n en plural, o que pretende transmitir a idea de que o pobo xudeu \u00e9 un pobo \"entrelazado\", onde todos deben ser respons\u00e1beis polos outros. Mesmo non cometendo unha determinada ofensa, pret\u00e9ndese transmitir unha carga de responsabilidade por aqueles que a cometeron, especialmente se a transgresi\u00f3n puidese ser evitada por aqueles que non cargaron coas culpas.\nD\u00eda do Perd\u00f3n.\nAo longo de todo o ano a persoa comete toda sorte de erros e pecados, voluntarios e involuntarios. O proceso da teshuv\u00e1 (arrepentimento, retorno ao ben) non poder\u00e1 realizarse maxicamente nun d\u00eda. A tradici\u00f3n xudaica coloca ao mes de Elul, sexto mes do ano, como prefacio para ir preparando o home para a reflexi\u00f3n profunda, ata o gran cami\u00f1o interior. Cedo, nas ma\u00f1\u00e1s de Elul \u00f3uvese o son do \"shofar\".\nUnha semana antes de \"Rosh Hashan\u00e1\", tam\u00e9n durante a madrugada, dinse as oraci\u00f3ns que se chaman \"selichot\" (perd\u00f3ns). O 1\u00ba de Tishrei \u00e9 o gran d\u00eda, a base para un ano novo e un novo ano de vida. Despois seguir\u00e1n nove d\u00edas ata o d\u00eda do perd\u00f3n. Dez d\u00edas, para afondarse dentro de si e afrontar o mal. O proceso chega a s\u00faa culminaci\u00f3n o d\u00eda 10\u00ba de Tishrei, o Yom Kippur.\nA expiaci\u00f3n, Kippur, na ra\u00edz hebraica, ref\u00edrese ao \"que cobre\", ou sexa, o castigo que envolve o acto perverso. Todo o que se pode anular, deter ou parar \u00e9 o castigo; mais non o acto cometido; ese acto est\u00e1 a\u00ed e a \u00fanica maneira de superalo \u00e9 a trav\u00e9s dunha modificaci\u00f3n transcendental da conduta persoal posterior. Os actos son do home, seguir\u00e1n sendo del, e a consecuencia, a s\u00faa responsabilidade. Deus pode apagar o castigo, non o acto. O xax\u00fan que acompa\u00f1a todo o d\u00eda do perd\u00f3n pola s\u00faa parte non fai milagre. O xax\u00fan do d\u00eda non sacrifica nada a favor de Deus, sendo que tal idea ser\u00eda eminentemente pag\u00e1. O que fai \u00e9 reconcentrar o home no seu esp\u00edrito, afastalo, por algunhas horas, da servidume do home ao corpo e \u00e1s s\u00faas necesidades.\nObs\u00e9rvase tam\u00e9n que as m\u00e1is das acci\u00f3ns ou transgresi\u00f3ns te\u00f1en d\u00faas polaridades: unha do home en relaci\u00f3n ao home e a outra, do home en relaci\u00f3n a Deus. A primeira \u00e9 a da vida diaria, exterior, social e inter-humana. A outra, do \u00e1mbito da alma, \u00e9 o segredo da consciencia. A primeira \u00e9 cousa de homes, e os homes te\u00f1en que resolvela: \"as transgresi\u00f3ns que van de home a home, non son expiadas polo Yom Kippur, se antes non foren perdoadas polo pr\u00f3ximo\".\nPor iso adoita pedirse previamente o perd\u00f3n dos semellantes: se eles non perdoan, Deus non poder\u00e1 intervir.\nXax\u00fan no Yom Kippur.\n\u00c9 o d\u00eda do perd\u00f3n, cando Deus perdoa a todo Israel. Durante ese d\u00eda, nada pode ser comido ou bebido, mesmo auga. Non se permite lavar a boca, cepillar os dentes ou ba\u00f1ar o corpo. Soamente o rostro e as mans poden ser lavados pola ma\u00f1\u00e1, antes das oraci\u00f3ns. Non se pode cargar nada, acender lume, fumar, nin usar electricidade. O xax\u00fan non est\u00e1 permitido para nenos menores de oito anos, persoas gravemente enfermas, mulleres embarazadas e aquelas que deron \u00e1 luz hai menos de trinta d\u00edas.\nSe unha persoa, mentres estiver xaxuando en Yom Kippur, pasar mal, a punto de case esvaecer, d\u00e9beselle dar comida ata que se recupere. Se houber perigo dunha epidemia, e os m\u00e9dicos da cidade aconsellaren que \u00e9 necesario comer a fin de resistir a molestia, es\u00edxese que todos coman.\nExisten outras prohibici\u00f3ns, al\u00e9n daquelas contra traballar, comer ou beber. As relaci\u00f3ns sexuais est\u00e1n prohibidas, ben como o uso de perfumes e unturas, excepto para fins m\u00e9dicos. Al\u00e9n diso, os zapatos e outras pezas da indumentaria feitas de coiro non se poden empregar no Yom Kippur, pois non se pode usar ning\u00fan material para o cal fose necesario matar un animal.\nTralo Yom Kippur, esp\u00e9rase que haxa festa e alegr\u00eda, non perdendo de vista o feito de que o festivo \u00e9 un d\u00eda santo de x\u00fabilo."}
{"id": "509360", "revid": "47401", "url": "https://gl.wikipedia.org/wiki?curid=509360", "title": "Yom Kipur", "text": ""}
{"id": "509361", "revid": "47401", "url": "https://gl.wikipedia.org/wiki?curid=509361", "title": "Iom Kipur", "text": ""}
{"id": "509362", "revid": "1131", "url": "https://gl.wikipedia.org/wiki?curid=509362", "title": "Manuel Ant\u00f3n Mosteiro Garc\u00eda", "text": "Manuel Ant\u00f3n Mosteiro Garc\u00eda, nado en Bueu o 16 de maio de 1970, \u00e9 un profesor e escritor galego.\nTraxectoria.\nLicenciado en Filolox\u00eda Hisp\u00e1nica na Subsecci\u00f3n Galego-Portugu\u00e9s pola Universidade de Santiago de Compostela foi profesor de Lingua e Literatura Galega no Colexio Marcote de Vigo e no Colexio Internacional Sek Atl\u00e1ntico de Pontevedra. Foi Membro dos Xurados do Premio de Poes\u00eda Johan Carballeira, do Premio de Narrativa Blanco Amor e do Premio de Xornalismo Johan Carballeira. Colaborou no Suplemento do Morrazo do \"Diario de Pontevedra\" e en \"Praza P\u00fablica\" baixo o pseud\u00f3nimo 'O alet\u00f3filo do Morrazo'.\nFoi membro fundador e presidente da Asociaci\u00f3n de Amigos de Johan Carballeira. Colaborador da EGU. \nDespois de publicar varios libros de did\u00e1ctica da Lingua e Literatura Galega en Xerais, en 2020 publicou a s\u00faa primeira novela, \"Tres acordes para unha vella melod\u00eda,\" na que hai tres asasinatos en condici\u00f3ns semellantes, un deles do Conselleiro de Industria da Xunta de Galicia."}
{"id": "509371", "revid": "5863", "url": "https://gl.wikipedia.org/wiki?curid=509371", "title": "Poeta en Nueva York", "text": ""}
{"id": "509373", "revid": "98629", "url": "https://gl.wikipedia.org/wiki?curid=509373", "title": "Madison Square", "text": "Madison Square \u00e9 unha praza situada na intersecci\u00f3n da Quinta Avenida e a r\u00faa 23 en Manhattan, Nova York, Estados Unidos. O seu nome fai referencia ao cuarto presidente dos Estados Unidos e principal autor da constituci\u00f3n do pa\u00eds, James Madison. Foi aberto ao p\u00fablico en 1847.\nO seu principal atractivo \u00e9 o Madison Square Park, un parque p\u00fablico de 2,5 hect\u00e1reas, flanqueado ao leste pola Avenida Madison, ao sur pola r\u00faa 23, ao norte pola r\u00faa 26 e ao oeste pola Quinta Avenida e Broadway na s\u00faa intersecci\u00f3n.\nEntre os edificios destacados situados en Madison Square at\u00f3panse o edificio Flatiron, o edificio New York Life Insurance, a Divisi\u00f3n de Apelaci\u00f3n do Palacio de Xustiza do Estado de Nova York e a Metropolitan Life Tower."}
{"id": "509375", "revid": "23204", "url": "https://gl.wikipedia.org/wiki?curid=509375", "title": "Comit\u00e9 Ol\u00edmpico Sirio", "text": "O Comit\u00e9 Ol\u00edmpico Sirio (en ) \u00e9 o Comit\u00e9 Ol\u00edmpico Nacional de Siria respons\u00e1bel da participaci\u00f3n do pa\u00eds nos Xogos Ol\u00edmpico. \u00c9 unha organizaci\u00f3n sen \u00e1nimo de lucro que escolle os deportistas e os equipos que competir\u00e1n polo pa\u00eds, e recolle fondos para envialos aos evento ol\u00edmpicos organizados polo Comit\u00e9 Ol\u00edmpico Internacional (COI).\nHistoria.\nO Comit\u00e9 Ol\u00edmpico Sirio foi estabelecido en 1948. Mowaffak Joumaa serviu como Presidente do Comit\u00e9 Ol\u00edmpico Sirio e da Federaci\u00f3n de Deportes Xeral dende 2010 a 2020, e dende ent\u00f3n \u00e9 o presidente de honra. O seu sucesor \u00e9 Feras Mouala que exerceu como Secretario Xeral de 2010 a 2019."}
{"id": "509376", "revid": "23204", "url": "https://gl.wikipedia.org/wiki?curid=509376", "title": "Samoa Americana nos Xogos Ol\u00edmpicos", "text": "Samoa Americana competiu por vez primeira nos Xogos Ol\u00edmpicos en 1988, e dende ent\u00f3n participou en cada edici\u00f3n dos Xogos de Ver\u00e1n. Tam\u00e9n competiu unha soa vez nos Xogos Ol\u00edmpicos de Inverno, en 1994 en Lillehammer, Noruega."}
{"id": "509379", "revid": "89787", "url": "https://gl.wikipedia.org/wiki?curid=509379", "title": "Kiribati nos Xogos Ol\u00edmpicos", "text": "Kiribati participou por vez primeira nos Xogos Ol\u00edmpicos en 2004, e dende ent\u00f3n participou en cada edici\u00f3n dos Xogos de Ver\u00e1n. O pa\u00eds non participou nunca nos Xogos Ol\u00edmpicos de Inverno.\nKiribati quixo participar nas Olimp\u00edadas na d\u00e9cada de 1980, mais o seu Comit\u00e9 Ol\u00edmpico Nacional non foi creado at\u00e9 2002, sendo aprobado polo Comit\u00e9 Ol\u00edmpico Internacional en 2003."}
{"id": "509384", "revid": "1131", "url": "https://gl.wikipedia.org/wiki?curid=509384", "title": "Festival da Luz", "text": ""}
{"id": "509386", "revid": "89787", "url": "https://gl.wikipedia.org/wiki?curid=509386", "title": "Nauru nos Xogos Ol\u00edmpicos", "text": "Nauru participou por vez primeira nos Xogos Ol\u00edmpicos en 1996, e dende ent\u00f3n o pa\u00eds competiu en cada edici\u00f3n dos Xogos Ol\u00edmpicos de Ver\u00e1n.\nA naci\u00f3n ten especial tradici\u00f3n en halterofilia, e t\u00f3dolos deportistas que competiron por Nauru antes dos Xogos de 2012 eran levantadores de peso. Nauru ten a distinci\u00f3n de ser o pa\u00eds m\u00e1is pequeno (por poboaci\u00f3n) entre os 206 membros do Comit\u00e9 Ol\u00edmpico Internacional."}
{"id": "509390", "revid": "23204", "url": "https://gl.wikipedia.org/wiki?curid=509390", "title": "Comit\u00e9 Ol\u00edmpico de Nauru", "text": "O Comit\u00e9 Ol\u00edmpico de Nauru \u00e9 o Comit\u00e9 Ol\u00edmpico Nacional que representa a Nauru. Representa e organiza o movemento ol\u00edmpico na illa. Foi fundado en 1991 e foi reco\u00f1ecido polo Comit\u00e9 Ol\u00edmpico Internacional en 1994. \u00c9 tam\u00e9n o respons\u00e1bel de representar a Nauru nos Xogos da Commonwealth.\nNauru participa de xeito regular nos Xogos Ol\u00edmpicos dende 1992."}
{"id": "509391", "revid": "15490", "url": "https://gl.wikipedia.org/wiki?curid=509391", "title": "Tratado do Ebro", "text": "O Tratado do Ebro foi un acordo alcanzado no 226 a.C. entre a Rep\u00fablica romana e o xeneral Asdr\u00fabal o Belo, en representaci\u00f3n de Cartago, polo que se fixaba o r\u00edo Ebro (lat\u00edn: \"Iber\") como o l\u00edmite entre \u00e1mbalas d\u00faas potencias na pen\u00ednsula ib\u00e9rica. Alg\u00fans autores denom\u00ednano o Tratado de Asdr\u00fabal, posto que foi acordado entre o l\u00edder cartaxin\u00e9s e os embaixadores romanos. Baixo os termos do tratado, Cartago v\u00eda reco\u00f1ecida a s\u00faa soberan\u00eda ao sur do r\u00edo e non se expandir\u00eda ao norte do Ebro, a condici\u00f3n de que Roma non fixese o propio cara ao sur.\nContexto hist\u00f3rico.\nDespois da derrota na Primeira guerra p\u00fanica en 241, Cartago perdeu Sicilia fronte aos romanos. Aproveitando o levantamento mercenario, no que os mercenarios libios sublev\u00e1ronse contra o estado norteafricano, os romanos ocuparon no 238 C\u00f3rsega e Sarde\u00f1a que, xunto con Sicilia, eran os territorios que surt\u00edan de trigo a Cartago. Os cartaxineses non foron quen de resistir a esta violaci\u00f3n do Tratado de Lutacio, e tiveron que acepta-la perda adicional de territorio. Nos anos seguintes, a esfera de influencia de Roma expandiuse cara ao norte da pen\u00ednsula italiana e produciuse o gran conflito da guerra contra os celtas no norte de Italia a partir do 225 a. C. Daquela, Cartago decidiu, baixo o liderado de Am\u00edlcar Barca, compensa-la perda dos territorio insulares cunha intensa pol\u00edtica de conquista na pen\u00ednsula Ib\u00e9rica.\nOs romanos observaron con preocupaci\u00f3n a renovada expansi\u00f3n do seu adversario m\u00e1is importante polo Mediterr\u00e1neo occidental. Xa o 231/230 a.C., unha embaixada romana visitou os B\u00e1rquidas para co\u00f1ece-los seus plans sobre Iberia. Os romanos quedaron satisfeitos coa resposta de que a expansi\u00f3n era necesaria para poder resolver as reparaci\u00f3ns negociadas e que a\u00ednda estaban pendentes da anterior guerra contra eles.\nProblemas de investigaci\u00f3n.\nUn problema que xorde coa investigaci\u00f3n sobre Cartago \u00e9 a perda xeneralizada de fontes e rexistros cartaxineses. A tradici\u00f3n contempor\u00e1nea \u00e9 predominantemente romana. Polibio \u00e9 unha das fontes m\u00e1is crible e, por \u00faltimo, pero non menos importante, m\u00e1is directa para o Tratado do Ebro. Non obstante, p\u00f3dese supor que Polibio, que foi deportado a Roma como ref\u00e9n grego, \"non estaba completamente libre de restrici\u00f3ns pr\u00e1cticas\" nas s\u00faas observaci\u00f3ns. \nA maior\u00eda das colecci\u00f3ns de textos sobreviventes, pertencentes a Livio ou Apiano, p\u00f3dense atribu\u00edr aos Anais romanos. Estas colecci\u00f3ns deben considerarse como \"anacr\u00f3nicas e enganosas\" na medida do posible, xa que se esforzaron en comentar a historia romana dende unha data posterior e, polo tanto, debe ser considerado de xeito cr\u00edtico na s\u00faa an\u00e1lise e avaliaci\u00f3n. Metodoloxicamente, os analistas procederon de tal xeito que ofreceron as s\u00faas propias interpretaci\u00f3ns dos tratados e falsearon feitos xeogr\u00e1ficos ou cronol\u00f3xicos.\nCaracter\u00edsticas.\nDesco\u00f1\u00e9cese a data exacta, a\u00ednda que alg\u00fan tempo despois do ano en que se asinou o tratado, Roma asociouse cos edetanos de Sagunto, ao sur do r\u00edo. Polibio conta que o xeneral p\u00fanico An\u00edbal estaba a buscar un pretexto para a guerra de xeito que, tras consultar brevemente ao Senado cartaxin\u00e9s, puxo a cidade baixo asedio durante oito meses. O Senado romano, ao se decatar do cerco, enviou inmediatamente embaixadas a An\u00edbal, e m\u00e1is tarde ao Senado de Cartago. Inicialmente os romanos esixiron que detivese o seu ataque contra un dos seus aliados, ao que rexeitaron os p\u00fanicos. O Senado cartaxin\u00e9s afirmou que foran os saguntinos quen empezaron o conflito, e que os romanos non ti\u00f1an motivo alg\u00fan para acusarlles.\nOs romanos foron incapaces de acudir en socorro de Sagunto, que sucumbiu no 219\u00a0a. C. Despois da ca\u00edda da cidade, os romanos fixeron preparativos para a guerra, enviando unha segunda embaixada a Cartago. Os seus emisarios esixiron a Cartago a entrega de An\u00edbal e o resto de responsables da ruptura do tratado ao atacar Sagunto. Foi neste punto cando o Senado cartaxin\u00e9s se negou a reco\u00f1ecer o Tratado do Ebro e a entregar a An\u00edbal aos romanos. Dise que os cartaxineses compararon este tratado co realizado entre Caio Lutacio C\u00e1tulo e Am\u00edlcar Barca no 241\u00a0a.C., argumentando que os romanos se negaron a aceptar o convenio entre os dous xenerais porque non fora ratificado polo seu pobo. Os enviados romanos descualificaron este razoamento e, ante a incapacidade de chegar a un pacto, a guerra estalou no 218\u00a0a.C. O conflito resultante foi a co\u00f1ecido como Segunda guerra p\u00fanica, que durou at\u00e9 o 201\u00a0a.C.\nContido do Tratado.\nPolibio resumiu o contido do tratado de tal xeito que os romanos conclu\u00edron un tratado con Asdr\u00fabal, \"no que non se fac\u00eda menci\u00f3n ao resto de Iberia, mentres que aos cartaxineses non se lles permit\u00eda cruza-lo r\u00edo Iber con intenci\u00f3n b\u00e9lica\". \u00c9 discutido at\u00e9 que punto os cartaxineses se ataron aqu\u00ed unilateralmente e concederon unha renuncia defensiva \u00e1 s\u00faa propia expansi\u00f3n na pen\u00ednsula pois, vista a posterior escalada do conflito romano-celta, Asdr\u00fabal non ti\u00f1a raz\u00f3ns para o facer. Zimmermann concl\u00fae que os romanos deberon engadir unha oferta aos cartaxineses no propio tratado, e que consistiu en lles outorgar unha total liberdade de acci\u00f3n na zona sur do r\u00edo. Esta hip\u00f3tese coincide coa cita de Polibio citada anteriormente na que non se mencionou \"o resto de Iberia\". \nPor\u00e9n, Bringmann ofrece unha interpretaci\u00f3n diferente da pasaxe de Polibio: afirma, ignorando as fontes dos Anais, que o tratado concedeu a ambas partes liberdade de acci\u00f3n e s\u00f3 rexeitou a ocupaci\u00f3n b\u00e9lica do \"Iber\" por parte dos cartaxinenes. Esta lectura fai fincap\u00e9 na vantaxe unilateral para o bando romano, que na v\u00e9spera do enfrontamento no norte de Italia quixo persuadir aos cartaxineses para que se mantivesen quietos. As\u00ed e todo, Polibio enfatizou que os romanos actuaran \"xenerosamente\" e evitaron enfrontarse a Asdr\u00fabal.\nLocalizaci\u00f3n do r\u00edo Iber.\nA investigaci\u00f3n non chegou a un acordo con respecto a onde se atopaba exactamente o r\u00edo, que no tratado se denominaba o \"Iber\" ou que r\u00edo, nesa \u00e9poca, se correspond\u00eda en Iberia co \"Iber\" das fontes antigas. Por outra banda, ademais do Ebro actual, os r\u00edos X\u00facar e Segura, que estaban ao sur de Sagunto, tam\u00e9n foran denominados como \"Iberus\" en \u00e9poca romana, e os historiadores tam\u00e9n os localizan como posibles alternativas. O propio Polibio localiza o r\u00edo tanto ao sur como ao norte de Sagunto. Outro argumento contra a tese de Sagunto como cidade ao norte do r\u00edo \u00e9 que Polibio afirma que, despois da vitoria de An\u00edbal sobre os ar\u00e9vacos no alto Douro (ao sur do alto Ebro), ningu\u00e9n deste lado do Iber, ag\u00e1s Sagunto, se atrevera a enfrontarse aos cartaxineses. A maior\u00eda das fontes antigas tam\u00e9n dan a impresi\u00f3n de que An\u00edbal cruzou o \"Iber\" por primeira vez despois da destruci\u00f3n de Sagunto. Por\u00e9n, \u00e9 relevante co\u00f1ecer a situaci\u00f3n exacta no que se refire \u00e1 cl\u00e1usula de Sagunto e sobre a cuesti\u00f3n de se Sagunto se atopaba ao norte do \"Iber\" - o que far\u00eda superflua a cl\u00e1usula - que r\u00edo ter\u00eda que cruzar para asediar Sagunto ou se Sagunto se atopaba no sur, \u00e9 dicir, na zona cartaxinesa real; polo que que caber\u00eda pensar que se elaborara unha cl\u00e1usula que exim\u00eda a Sagunto.\nBringmann defende que, no momento da sinatura do tratado, a \u00e1rea de influencia cartaxinesa estaba ao sur do Segura e os romanos ter\u00edan concedido a Asdr\u00fabal unha inmensa \u00e1rea para poderse expandir. Esta posici\u00f3n atopar\u00eda o seu equivalente nas fontes de Polibio, que falaba dunha acci\u00f3n comprensiva dos romanos para cos B\u00e1rquidas. Carcopino opina que o r\u00edo do tratado hab\u00eda de se-lo X\u00facar. Bleicken fai fincap\u00e9 na salvagarda romana dos intereses en favor de Massalia, que ti\u00f1a numerosos establecementos comerciais no sur da Galia e no norte de Iberia. Nesta \u00e9poca, Massalia proporcionou aos romanos informaci\u00f3n sobre a expansi\u00f3n cartaxinesa en Iberia. Segundo Polibio, os romanos protestaron polo ataque de An\u00edbal a Sagunto, pero non por cruza-la fronteira que marcaba o Iber.\nAvaliaci\u00f3n hist\u00f3rica do Tratado.\nZimmermann rexeita as opini\u00f3ns que denuncian como revanchista a pol\u00edtica cartaxinesa posterior \u00e1 Primeira guerra p\u00fanica. Asdr\u00fabal aceptou o tratado sen necesidade de definir as esferas de interese e renunicou a apoiar as tribos celtas contra Roma trala aceptaci\u00f3n da fronteira do Ebro. Bringmann engade que o sentido do tratado hai que buscalo nas circunstancias do momento. Roma planificara a s\u00faa guerra contra as tribos celtas do norte de Italia polo 226-225 a. C., polo que o principal obxectivo do tratado era evitar que recibisen axuda militar dos cartaxineses e, por outra banda, ningunha das d\u00faas partes fora capaz de establecer \"relaci\u00f3ns amistosas ou incluso contractuais con tribos ib\u00e9ricas ou celtib\u00e9ricas\". Para este prop\u00f3sito, Roma estendeu tratados anteriores sobre restrici\u00f3ns n\u00e1uticas at\u00e9 a fronteira terrestre do \"Iber;\" dese xeito, Roma tivo en conta o cambio no ex\u00e9rcito cartaxin\u00e9s, que coa perda das s\u00faas illas xa non necesitaba manter unha gran frota. Esta foi, finalmente, unha das raz\u00f3ns polas que An\u00edbal atacou Italia a trav\u00e9s dos Alpes e non cruzou o Mediterr\u00e1neo."}
{"id": "509393", "revid": "23204", "url": "https://gl.wikipedia.org/wiki?curid=509393", "title": "Illas Marshall nos Xogos Ol\u00edmpicos", "text": "As Illas Marshall participaron por vez primeira nos Xogos Ol\u00edmpicos en 2008, e dende ent\u00f3n competiron en cada edici\u00f3n dos Xogos Ol\u00edmpicos de Ver\u00e1n. O pa\u00eds nunca participou nos Xogos Ol\u00edmpicos de Inverno. Ning\u00fan deportista das Illas Marshall conseguiu ga\u00f1ar unha medalla ol\u00edmpica."}
{"id": "509398", "revid": "88215", "url": "https://gl.wikipedia.org/wiki?curid=509398", "title": "Tere Abelleira", "text": ""}
{"id": "509399", "revid": "15490", "url": "https://gl.wikipedia.org/wiki?curid=509399", "title": "Tratado de Asdr\u00fabal", "text": ""}
{"id": "509400", "revid": "55340", "url": "https://gl.wikipedia.org/wiki?curid=509400", "title": "Tempero", "text": ""}
{"id": "509403", "revid": "23204", "url": "https://gl.wikipedia.org/wiki?curid=509403", "title": "Illas Cook nos Xogos Ol\u00edmpicos", "text": "As Illas Cook participaron por vez primeira nos Xogos Ol\u00edmpicos en 1988, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n. O pa\u00eds nunca competiu nos Xogos de Inverno e os seus deportistas nunca ga\u00f1aron unha medalla ol\u00edmpica.\nAs Illas Cook \u00e9 o \u00fanico dos territorios asociados de Nova Zelandia que competiu nos Xogos Ol\u00edmpicos, xa que Niue e Tokelau a\u00ednda non o fixeron."}
{"id": "509405", "revid": "23204", "url": "https://gl.wikipedia.org/wiki?curid=509405", "title": "Illas Salom\u00f3n nos Xogos Ol\u00edmpicos", "text": "As Illas Salom\u00f3n participaron por vez primeira nos Xogos Ol\u00edmpicos en 1984, e dende ent\u00f3n enviou deportistas para competir en cada edici\u00f3n dos Xogos Ol\u00edmpicos de Ver\u00e1n. O pa\u00eds nunca participou nos Xogos Ol\u00edmpicos de Inverno.\nNing\u00fan deportista das Illas Salom\u00f3n conseguiu ga\u00f1ar unha medalla ol\u00edmpica.\nO Comit\u00e9 Ol\u00edmpico Nacional das Illas Salom\u00f3n foi creado en 1983 e foi reco\u00f1ecido polo Comit\u00e9 Ol\u00edmpico Internacional ese mesmo ano."}
{"id": "509408", "revid": "65337", "url": "https://gl.wikipedia.org/wiki?curid=509408", "title": "Hendrik M\u00e4keler", "text": "Hendrik M\u00e4keler, nado en 1979 en Rinteln, na Baixa Saxonia, \u00e9 un numism\u00e1tico alem\u00e1n.\nTraxectoria.\nHendrik M\u00e4keler cursou entre 1999 e 2004 os seus estudos superiores de Historia Medieval e Moderna, de Arqueolox\u00eda N\u00f3rdica e de Filolox\u00eda N\u00f3rdica na Universidade Christian Albrechts de Kiel. Entre 2002 e 2004 foi beneficiario dunha das bolsas \u00e1 excelencia da fundaci\u00f3n \"Studienstiftung des Deutschen Volkes\". \nO seu traballo de fin de mestrado en 2004 titulouse \"The accounting book of the Speyer printer Peter Drach (around 1450-1504)\"\" e foi publicado en 2006. En 2008 acadou o seu doutoramento na mesma universidade coa tese \"Imperial coinage in the late middle ages\", publicada en 2010.\nEntre 2008 e 2017 foi director do Gabinete Numism\u00e1tico da Universidade de Uppsala. A partir de novembro de 2017 \u00e9 o director de Numism\u00e1tica e Historia Monetaria do \"Deutsche Bundesbank\".\nAdemais, en 2012 foi profesor invitado no Instituto Hist\u00f3rico da Universidade de Mannheim.\nDesde 2007 \u00e9 membro correspondente da Sociedade Numism\u00e1tica Sueca.\nPublicaci\u00f3ns.\nEsta \u00e9 unha escolma do m\u00e1is salientable das publicaci\u00f3ns de Hendrik M\u00e4keler:\nV\u00e9xase tam\u00e9n.\nOutros artigos.\n "}
{"id": "509409", "revid": "65337", "url": "https://gl.wikipedia.org/wiki?curid=509409", "title": "H. M\u00e4keler", "text": ""}
{"id": "509410", "revid": "65337", "url": "https://gl.wikipedia.org/wiki?curid=509410", "title": "M\u00e4keler, Hendrik", "text": ""}
{"id": "509411", "revid": "65337", "url": "https://gl.wikipedia.org/wiki?curid=509411", "title": "M\u00e4keler, H.", "text": ""}
{"id": "509412", "revid": "65337", "url": "https://gl.wikipedia.org/wiki?curid=509412", "title": "Gabinete Numism\u00e1tico da Universidade de Uppsala", "text": "O Gabinete Numism\u00e1tico da Universidade de Uppsala (en sueco: \"Uppsala universitets myntkabinett\") \u00e9 unha instituci\u00f3n cient\u00edfica e muse\u00edstica pertencente a esa universidade, que acolle unha das colecci\u00f3ns p\u00fablicas de moedas e medallas de Suecia. Ten a s\u00faa sede no edificio principal da Universidade de Uppsala.\nHistoria.\nAs orixes da colecci\u00f3n rem\u00f3ntanse ao s\u00e9culo XVII. Alg\u00fans dos primeiros obxectos que comezaron a conformala foron as moedas e as medallas provenientes do gabinete de arte e antig\u00fcidades de Augsburgo, que lle foi doado \u00e1 Universidade de Uppsala en 1694 polo rei Carlos XI..\nM\u00e1is tarde, a colecci\u00f3n viuse ampliada ao recibir algunhas doaz\u00f3ns salientables, como a da ra\u00ed\u00f1a Lu\u00edsa Ulrica de Prusia. Particularmente significativa foi a achega de Carl Didrik Ehrenpreus (1692-1760), reitor da universidade, \u00e1 que lle vendeu a baixo prezo a s\u00faa colecci\u00f3n de 3.000 moedas e medallas e ademais lle doou 120 varas r\u00fanicas para a biblioteca.\nO primeiro estudo sobre numism\u00e1tica na Universidade de Uppsala publicouse en 1679. A partir dese momento, edit\u00e1ronse m\u00e1is de cincuentra traballos sobre a moeda e a historia monetaria.\nA colecci\u00f3n.\nA colecci\u00f3n abrangue arredor de 40.000 obxectos, desde moedas do s\u00e9culo VI a. de C. ata o di\u00f1eiro electr\u00f3nico actual. \n\u00c9 particularmente relevante a secci\u00f3n de moedas e medallas antigas de Suecia, xunto coas colecci\u00f3ns de moeda da \u00e9poca viquinga, as primeiras moedas dos estados europeos e as moedas do mundo isl\u00e1mico.\nA finalidade principal do Gabinete \u00e9 o apoio \u00e1 investigaci\u00f3n e \u00e1 formaci\u00f3n en materia numism\u00e1tica na Universidade de Uppsala, motivo polo que na exposici\u00f3n permanente s\u00f3 se amosa unha pequena parte dos fondos que pos\u00fae."}
{"id": "509416", "revid": "23204", "url": "https://gl.wikipedia.org/wiki?curid=509416", "title": "Tonga nos Xogos Ol\u00edmpicos", "text": "Tonga participou por vez primeira nos Xogos Ol\u00edmpicos en 1984, e dende ent\u00f3n participou en cada edici\u00f3n dos Xogos de Ver\u00e1n. Tonga converteuse no pa\u00eds independente m\u00e1is pequeno en ga\u00f1ar unha medalla ol\u00edmpica nos Xogos de Ver\u00e1n cando o boxeador Paea Wolfgramm ga\u00f1ou a prata nos Xogos de 1996 en Atlanta. O pa\u00eds participou por vez primeira nos Xogos Ol\u00edmpicos de Inverno en 2014."}
{"id": "509419", "revid": "65337", "url": "https://gl.wikipedia.org/wiki?curid=509419", "title": "Pierre Bastien", "text": "Pierre Bastien, nado o 9 de marzo de 1912 en Lille, Alta Francia, e finado o 13 de maio de 2010 en Princeton, Nova Jersey, foi un cirurxi\u00e1n e numism\u00e1tico franc\u00e9s, especializado na moeda imperial romana.\nTraxectoria.\nPierre Bastien exerceu como cirurxi\u00e1n en Dunkerque ata a s\u00faa xubilaci\u00f3n en 1977, data en que se reuniu cos seus fillos nos Estados Unidos, onde estes resid\u00edan, e onde faleceu en 2010. Al\u00ed resid\u00eda en Cranbury (logo chamado West Windsor Township) en Nova Jersey, preto da Universidade de Princeton e da \"American Numismatic Society\".\nFoi un coleccionista privado a partir de 1955, especializado na numism\u00e1tica do Imperio Romano, o que o levou a comezar a redacci\u00f3n dun cat\u00e1logo das emisi\u00f3ns monetarias do emperador Magnencio. Os seus estudos quedaron plasmados en diferentes comunicaci\u00f3ns, artigos e traballos monogr\u00e1ficos acerca da moeda imperial, entre as que destacan pola s\u00faa abundancia e o seu detalle as dedicadas ao obradoiro monetario de \"Lugdunum\". Tam\u00e9n son salientables os seus estudos acerca dos bustos monetarios dos emperadores, aos que lles dedicou tres volumes. As s\u00faas publicaci\u00f3ns estend\u00e9ronse ata 1995, cando a cegueira progresiva lle impediu continuar.\nEntre 1965 e 1967 ocupou a presidencia da \"Soci\u00e9t\u00e9 fran\u00e7aise de numismatique\", logo de exercer como tesoureiro durante varios anos. \nPierre Bastien puxo en venda a s\u00faa colecci\u00f3n de moeda romana en tres lotes: en outubro de 1982 en Basilea (929 moedas de bronce do baixo Imperio); en 1984 na \"American Numismatic Society\", en Nova York (2.225 moedas do Imperio tard\u00edo, de Diocleciano a Honorio), e en 1985 novamente en Basilea, as moedas provinciais romanas. \nA s\u00faa abundante correspondencia estivo depositada no Museo Monetario Cantonal de Lausana, en tanto que os seus documentos de traballo, as s\u00faas reproduci\u00f3ns de pezas e os cadernos dos seus estudos sobre a ceca de \"Lugdunum\" e sobre os bustos monetarios imperiais est\u00e1n depositados e poden consultarse no Departamento de Moedas, Medallas e Antig\u00fcidades da Biblioteca Nacional de Francia, en Par\u00eds.\nReco\u00f1ecementos.\nDesde 1986 foi membro honorario da Comisi\u00f3n Internacional de Numism\u00e1tica, e mereceu outras distinci\u00f3ns, como a de membro correspondente da Academia Brit\u00e1nica (1977) e a de \"Patron\" da \"American Numismatic Society\".\nPublicaci\u00f3ns.\nPierre Bastien foi un prol\u00edfico autor de artigos publicados en revistas numism\u00e1ticas da s\u00faa \u00e9poca e tam\u00e9n de diversos estudos monogr\u00e1ficos. Esta \u00e9 unha escolma das s\u00faas publicaci\u00f3ns m\u00e1is representativas:"}
{"id": "509420", "revid": "88215", "url": "https://gl.wikipedia.org/wiki?curid=509420", "title": "Julio Corcuera Rabad\u00e1n", "text": ""}
{"id": "509421", "revid": "65337", "url": "https://gl.wikipedia.org/wiki?curid=509421", "title": "P. Bastien", "text": ""}
{"id": "509422", "revid": "65337", "url": "https://gl.wikipedia.org/wiki?curid=509422", "title": "Bastien, Pierre", "text": ""}
{"id": "509423", "revid": "65337", "url": "https://gl.wikipedia.org/wiki?curid=509423", "title": "Bastien, P.", "text": ""}
{"id": "509425", "revid": "65337", "url": "https://gl.wikipedia.org/wiki?curid=509425", "title": "Bastien", "text": "O apelido Bastien pode estar referido a:"}
{"id": "509426", "revid": "89787", "url": "https://gl.wikipedia.org/wiki?curid=509426", "title": "Rose Muhando", "text": "Rosa Muhando, co\u00f1ecida tam\u00e9n profesionalmente como Rosa Mhando e nada en Dumila en xaneiro de 1976, \u00e9 unha cantante e letrista de gospel tanzana. \nTraxectoria.\nMuhando naceu nunha vila do distrito de Kilosa, procedente dunha familia de devotos musulm\u00e1ns. Segundo o seu relato con nove anos e logo de tres anos enferma tivo unha visi\u00f3n de Xes\u00fas Cristo, e curou. M\u00e1is tarde converteuse ao cristianismo. Comezou no mundo da m\u00fasica como profesora do coro de Santa Mar\u00eda da igrexa anglicana de Chimuli na rexi\u00f3n de Dodoma.\nEn 2005 levou os premios \u00e1 mellor cantante feminina e mellor cantante relixiosa dos Tanzania Music Awards e converteuse nunha das principais cantantes tanzanas nun estilo de gospel que como outros m\u00fasicos da s\u00faa xeraci\u00f3n integrou elementos locais e seculares e mesmo inclu\u00edu na s\u00faa m\u00fasica x\u00e9neros menos usuais como reggae e rumba."}
{"id": "509427", "revid": "55340", "url": "https://gl.wikipedia.org/wiki?curid=509427", "title": "Rose Mhando", "text": ""}
{"id": "509429", "revid": "85894", "url": "https://gl.wikipedia.org/wiki?curid=509429", "title": "Jos\u00e9 Bern\u00e1rdez Santaclara", "text": "Jos\u00e9 Bern\u00e1rdez Santaclara, co\u00f1ecido como Pasar\u00edn, nado en Bueu en 1906 e finado en Pontevedra en xullo de 1993, foi un zapateiro, sindicalista e escritor galego.\nTraxectoria.\nMari\u00f1eiro de novo, f\u00edxose zapateiro por problemas de sa\u00fade. Foi secretario da sociedade Adelanto Marinero da UGT. Na Segunda Rep\u00fablica foi concelleiro de Bueu. Co golpe de Estado do 18 de xullo de 1936 foi detido. Xulgado en Pontevedra por adhesi\u00f3n \u00e1 rebeli\u00f3n foi condenado a cadea perpetua e inhabilitaci\u00f3n absoluta. Sa\u00edu en prisi\u00f3n atenuada en 1940. Foille conmutada a pena a 4 anos en decembro de 1942. En 1986 publicou o poemario \"Rosas salvajes\"."}
{"id": "509430", "revid": "50011", "url": "https://gl.wikipedia.org/wiki?curid=509430", "title": "Campionatos rexionais de f\u00fatbol en Espa\u00f1a", "text": "Os campionatos rexionais de f\u00fatbol foron unha serie de competici\u00f3ns futbol\u00edsticas disputadas nos diferentes territorios de Espa\u00f1a durante a primeira parte do s\u00e9culo XX. Alg\u00fans comezaron a organizarse de xeito non oficial ou por federaci\u00f3ns territoriais primixenias. Coa creaci\u00f3n da Real Federaci\u00f3n Espa\u00f1ola de F\u00fatbol, as federaci\u00f3ns territoriais afiliadas foron as encargadas de organizar os respectivos campionatos rexionais, que se converteron na v\u00eda de clasificaci\u00f3n para o Campionato de Espa\u00f1a. Desapareceron en 1940 convert\u00e9ndose nas divisi\u00f3ns rexionais da Liga espa\u00f1ola (ag\u00e1s nas Canarias, onde non sucedeu ata 1949).\nHistoria.\nOs primeiros campionatos rexionais comezaron a organizarse antes da existencia dunha federaci\u00f3n estatal e mesmo antes da existencia de federaci\u00f3ns territoriais. En Catalu\u00f1a, a \"Copa Macaya\" (1901 a 1903) e a \"Copa F.C. Barcelona\" (1903) dar\u00edan paso ao campionato catal\u00e1n organizado pola Asociaci\u00f3n de Clubs de Foot-ball de Barcelona. Tam\u00e9n en 1903, constit\u00faese en Madrid a s\u00faa primixenia federaci\u00f3n territorial que comeza a organizar un campionato naquela \u00e1rea. En 1905, comeza a disputarse o Campionato de Galicia organizado polo Vigo Foot-ball Club.\nCoa creaci\u00f3n da Real Federaci\u00f3n Espa\u00f1ola de F\u00fatbol en 1913, os campionatos rexionais organizados polas respectivas federaci\u00f3ns territoriais afiliadas convert\u00e9ronse na v\u00eda de acceso ao Campionato de Espa\u00f1a.\nA medida que os campionatos foron crecendo, establec\u00e9ronse novas categor\u00edas dentro dos mesmos, produc\u00edndose ascensos e descensos entre elas tal e como aconteceu despois na competici\u00f3n de Liga. Entre 1923 e 1926 os ga\u00f1adores dos campionatos de segunda categor\u00eda disputaron o Campionato de Espa\u00f1a do grupo B.\nEntre 1931 e 1934 aparecen os campionatos mancomunados, que son organizados por varias federaci\u00f3ns territoriais agrupadas, fusionando os seus respectivos campionatos rexionais nun s\u00f3. Este sistema tam\u00e9n ser\u00e1 aplicado na tempada 1939/40 de xeito excepcional para Guip\u00fascoa, Navarra e Arag\u00f3n.\nEn 1934 a asemblea da Real Federaci\u00f3n Espa\u00f1ola de F\u00fatbol aprobou unha reestruturaci\u00f3n das competici\u00f3ns futbol\u00edsticas, mediante a cal se crearon unha serie de Campionatos Superrexionais situados xerarquicamente por riba dos campionatos rexionais organizados polas federaci\u00f3ns territoriais que se ti\u00f1an disputado tradicionalmente ata aquel momento.\nEn xullo de 1936 estala a Guerra Civil e en outubro a FEF suspende as competici\u00f3ns a nivel estatal, pero permitindo \u00e1s federaci\u00f3ns territoriais organizar as s\u00faas propias competici\u00f3ns oficiais se a situaci\u00f3n as\u00ed o permite. Ao finalizar a guerra, os campionatos disputados durante a mesma en ambas as zonas (sublevada e gobernamental) non foron anulados, a\u00ednda que non se tiveron en conta para os efectos de ascensos e descensos de categor\u00eda (Circular n\u00ba 3 de 12 de agosto de 1939), do mesmo xeito que a situaci\u00f3n legal das licenzas de xogadores retrotraeu \u00e1 existente ao fin da tempada 1935/36 (Asemblea de FEF do 22, 23 e 24 de xullo de 1939).\nTralo fin da guerra, os campionatos superrexionais non foron recuperados, xog\u00e1ndose no seu lugar os tradicionais campionatos rexionais durante a tempada 1939/40. Esta ser\u00eda a derradeira vez que se disputar\u00edan antes da s\u00faa supresi\u00f3n. Para a tempada 1940/41, o Comit\u00e9 Directivo da FEF presidido por Luis Saura del Pan (m\u00e9dico e ex xogador do Real Madrid) decidiu suprimir de facto todos os campionatos rexionais, ag\u00e1s nas Canarias, exclu\u00edndo de participar nos mesmos aos equipos encadrados no Campionato Nacional de Liga e modificando o sistema de clasificaci\u00f3n para o Campionato de Espa\u00f1a, que ser\u00eda outorgada segundo a posici\u00f3n final acadada na propia Liga. Deste xeito, os campionatos rexionais convert\u00e9ronse nas divisi\u00f3n rexionais da Liga espa\u00f1ola.\nFinalmente, a Asemblea da Real Federaci\u00f3n Espa\u00f1ola de F\u00fatbol aceptou o ingreso das Canarias na competici\u00f3n de Liga en xu\u00f1o de 1949, permitindo o ascenso dende os campionatos tinerfe\u00f1o e das Palmas \u00e1 Segunda Divisi\u00f3n.\nListaxe de campionatos.\nCampionatos rexionais.\nCampionato de Arag\u00f3n.\nDende 1916 se disputaron edici\u00f3ns non oficiais, ata que en 1922 foi fundada a Federaci\u00f3n Aragonesa e empezou a organizalo de xeito oficial.\nCampionato de Asturias.\nDende 1916 foi organizado pola Federaci\u00f3n Asturiana.\nCampionato de Baleares.\nA Federaci\u00f3n Balear organizou o campionato a partir de 1926.\nCampionato de Biscaia.\nA Federaci\u00f3n Bisca\u00edna formouse en 1918 coas provincias de Biscaia, Santander e \u00c1raba, trala divisi\u00f3n da Federaci\u00f3n Norte. En 1923 os clubs da provincia de Santander formaron a Federaci\u00f3n Cantabra, mentres que \u00c1raba pasou a formar parte da Federaci\u00f3n Guipuscoana en 1938.\nCampionato das Canarias.\nEn 1926 cre\u00e1se a Federaci\u00f3n Canaria, que organizou o torneo ata 1931, cando se divide en dous, form\u00e1ndose a Federaci\u00f3n Tinerfe\u00f1a e a Federaci\u00f3n das Palmas. Dende ent\u00f3n ambas as d\u00faas federaci\u00f3ns organizan o seu respectivo campionato rexional, correspondendo inicialmente a representaci\u00f3n das Canarias no Campionato de Espa\u00f1a nos anos pares ao campi\u00f3n tinerfe\u00f1o e nos impares ao campi\u00f3n das Palmas. \nA diferenza do resto de campionatos rexionais, que foron convertidos en divisi\u00f3ns rexionais da Liga espa\u00f1ola en 1940, os campionatos rexionais tinerfe\u00f1o e das Palmas a\u00ednda perviviron como campionatos de m\u00e1xima categor\u00eda ata que a Asemblea da Real Federaci\u00f3n Espa\u00f1ola de F\u00fatbol aceptou o ingreso das Canarias na competici\u00f3n de Liga en xu\u00f1o de 1949, permitindo o ascenso dende os devanditos campionatos \u00e1 Segunda Divisi\u00f3n. Paralelamente as d\u00faas federaci\u00f3ns canarias organizaron en conxunto unha serie de competici\u00f3ns a nivel de todo o arquip\u00e9lago.\nCampionato de Cantabria.\nInicialmente os clubs c\u00e1ntabros formaron parte da Federaci\u00f3n Norte (entre 1913 e 1917) e logo da Federaci\u00f3n Bisca\u00edna (entre 1917 e 1922), ata que foi fundada Federaci\u00f3n C\u00e1ntabra e comezou a organizar o campionato.\nCampionato de Castela-Le\u00f3n.\nOrganizado pola Federaci\u00f3n Castel\u00e1-Leonesa entre 1923 e 1931. A Federaci\u00f3n Castel\u00e1-Leonesa chegou a abarcar as provincias de Burgos, Palencia, Valladolid, Salamanca, Zamora, Le\u00f3n, \u00c1vila e Segovia. En 1932, as provincias de Zamora, Valladolid, \u00c1vila, Salamanca e Segovia un\u00edronse \u00e1 Federaci\u00f3n Centro, que trocou o seu nome polo de Federaci\u00f3n Castel\u00e1, mentres que Palencia e Burgos pasaron a formar parte da Federaci\u00f3n Cantabra e Le\u00f3n incorporouse \u00e1 Federaci\u00f3n Asturiana.\nCampionato de Catalu\u00f1a.\nAs primeiras edici\u00f3ns disput\u00e1ronse de maneira non oficial: a Copa Macaya entre 1901 e 1903, e a Copa F.C. Barcelona en 1903. A partir de 1903 comeza a ser organizado oficialmente pola Asociaci\u00f3n de Clubs de Foot-ball de Barcelona (que m\u00e1is tarde se convertir\u00e1 na Federaci\u00f3n Catalana de F\u00fatbol). En 1913, as discrepancias entre os clubs que levaron a coexistencia de dous federaci\u00f3ns estatais (Federaci\u00f3n Espa\u00f1ola de Clubs de Football e Real Uni\u00f3n Espa\u00f1ola de Clubs de Football) conducen a un escenario semellante en Catalu\u00f1a, onde coexisten d\u00faas federaci\u00f3ns catalanas e cada unha delas organiza o seu propio campionato territorial. Durante as tempadas 1934-36 o torneo adquiriu a nivel oficial o rango de Campionato Superrexional, malia que s\u00f3 participaban nel equipos de Catalu\u00f1a. Por\u00e9n na tempada 1935-36 organ\u00edzase un Campionato Rexional de Catalu\u00f1a de primeira categor\u00eda por debaixo do Superrexional que ga\u00f1a o Granollers S.C., permit\u00edndolle disputar o Campionato de Espa\u00f1a.\nCampionato do Centro.\nO campionato empezou a disputarse en 1903 baixo os auspicios da Federaci\u00f3n Madrile\u00f1a de Foot-ball, sendo disputado por equipos madrile\u00f1os e denominado Campionato de Madrid. En 1913, coa formaci\u00f3n da Real Federaci\u00f3n Espa\u00f1ola de F\u00fatbol, ref\u00fandase como Campionato do Centro, organizado pola Federaci\u00f3n Centro, a cal chegar\u00eda a abranguer todas as provincias de Castela a Nova. En 1932, incorp\u00f3ranse a esta federaci\u00f3n as provincias de Zamora, Valladolid, \u00c1vila, Segovia e Salamanca, trocando o nome a Federaci\u00f3n Castel\u00e1.\nCampionato de Extremadura.\nA Federaci\u00f3n Extreme\u00f1a foi fundada en 1924 e comezou a organizar o campionato ao ano seguinte. Entre 1932 e 1935 a provincia de Huelva estivo adscrita a esta federaci\u00f3n, denomin\u00e1ndose Federaci\u00f3n do Oeste.\nCampionato de Galicia.\nO primeiro Campionato de Galicia organizouno de xeito non oficial o Vigo Foot-ball Club entre 1905 e 1912. A partir de 1913 organizouno oficialmente a Federaci\u00f3n Galega de F\u00fatbol.\nCampionato de Guip\u00fascoa.\nA Federaci\u00f3n Guipuscoana formouse en 1918 trala divisi\u00f3n da Federaci\u00f3n Norte. O seu \u00e1mbito territorial abrangu\u00eda as provincias de Guip\u00fascoa, Navarra e Logro\u00f1o. En 1928 fundouse a Federaci\u00f3n Navarra cos clubs do devandito territorio, mentres que a provincia de \u00c1raba entrou a formar parte da Federaci\u00f3n Guipuscoana en 1938.\nCampionato hispanomarroqu\u00ed.\nFoi organizado pola Federaci\u00f3n Hispano-Marroqu\u00ed, que abrangu\u00eda Ceuta, Melilla, o Protectorado Espa\u00f1ol de Marrocos e a Zona Internacional de T\u00e1nxer.\nCampionato de Murcia.\nA Federaci\u00f3n Murciana foi creada en 1924 e organizou o seu campionato dende 1925. Pertenceron a esta federaci\u00f3n os clubs da antiga rexi\u00f3n de Murcia e a maior parte da provincia de Alacant.\nCampionato de Navarra.\nInicialmente os clubs navarros formaron parte da Federaci\u00f3n Norte (entre 1913 e 1918) e logo da Federaci\u00f3n Guipuscoana (entre 1917 e 1928). En 1928 fundouse a Federaci\u00f3n Navarra que organizou o campionato dende ese mesmo ano.\nCampionato do Norte.\nOrganizado pola Federaci\u00f3n Norte entre 1913 e 1918. A Federaci\u00f3n Norte abrangu\u00eda as provincias de Guip\u00fascoa, Biscaia, \u00c1raba, Santander e Navarra. En 1918 a Federaci\u00f3n foi dividida en d\u00faas: a Federaci\u00f3n Guipuscoana (coas provincias de Guip\u00fascoa, Navarra e Logro\u00f1o) e a Federaci\u00f3n Bisca\u00edna (coas provincias de Biscaia, \u00c1raba e Santander).\nCampionato do Sur.\nFoi organizado pola Federaci\u00f3n Sur dende a s\u00faa constituci\u00f3n en 1915.\nCampionato de Valencia.\nComezou a celebrarse como Campionato de Levante organizado pola Federaci\u00f3n de Levante, ata que en 1924 os equipos da antiga rexi\u00f3n de Murcia e da maior parte da provincia de Alacant pasaron a formar a Federaci\u00f3n Murciana, mundando ent\u00f3n o nome do torneo a Campionato de Valencia e o da federaci\u00f3n a Federaci\u00f3n Valenciana.\nOutras competici\u00f3ns interrexionais.\n\u00c1 marxe dos campionatos mancomunados, superrexionais e das competici\u00f3ns interrexionais canarias, tam\u00e9n se disputaron varias competici\u00f3ns interrexionais de importancia durante a Guerra Civil:\nPalmar\u00e9s.\nA seguinte t\u00e1boa proporciona unha lista de ga\u00f1adores segundo o tipo de campionato disputado:\nCronolox\u00eda.\n Campionato rexional. Campionato rexional (xerarquicamente inferior ao superrexional). Campionato non oficial. Oficialidade dubidosa. Campionato mancomunado. Campionato superrexional."}
{"id": "509437", "revid": "23204", "url": "https://gl.wikipedia.org/wiki?curid=509437", "title": "Asociaci\u00f3n Deportiva e Comit\u00e9 Ol\u00edmpico Nacional de Tonga", "text": "A Asociaci\u00f3n Deportiva e Comit\u00e9 Ol\u00edmpico Nacional de Tonga (cuxo c\u00f3digo do COI \u00e9 TGA) \u00e9 o Comit\u00e9 Ol\u00edmpico Nacional que representa a Tonga nos Xogos Ol\u00edmpicos. Foi creado no ano 1963 mais non foi reco\u00f1ecido oficialmente polo COI at\u00e9 o ano 1984."}
{"id": "509439", "revid": "23204", "url": "https://gl.wikipedia.org/wiki?curid=509439", "title": "G\u00fciana nos Xogos Ol\u00edmpicos", "text": "G\u00fciana participou por vez primeira nos Xogos Ol\u00edmpicos en 1948, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s nos Xogos de 1976. O pa\u00eds nunca competiu nos Xogos de Inverno. Nas primeiras 5 participaci\u00f3ns apareceron como G\u00fciana Brit\u00e1nica. O pa\u00eds ga\u00f1ou unha medalla, un bronce conseguido polo boxeador Michael Anthony nos Xogos de 1980.\nA Asociaci\u00f3n Ol\u00edmpica de G\u00fciana foi creada en 1935 e reco\u00f1ecida polo Comit\u00e9 Ol\u00edmpico Internacional en 1948."}
{"id": "509444", "revid": "5610413", "url": "https://gl.wikipedia.org/wiki?curid=509444", "title": "Hermes de Olimpia", "text": ""}
{"id": "509445", "revid": "89787", "url": "https://gl.wikipedia.org/wiki?curid=509445", "title": "Barebox", "text": " \nBarebox \u00e9 un xestor de arranque, (en ingl\u00e9s, \"bootloader\") dese\u00f1ado como ferramenta de c\u00f3digo aberto para sistemas embebidos. Exec\u00fatase nunha gran variedade de arquitecturas, inclu\u00edndo x86, ARM, MIPS, PowerPC e outros.\nBarebox \u00e9 capaz de cargar a inicializaci\u00f3n de sistemas Linux embebidos mais tam\u00e9n de activar hardware ou mesmo produci\u00f3n de c\u00f3digo. Barebox \u00e9 altamente configur\u00e1bel para a produci\u00f3n de binarios ou de manufactura enxuta. O nome do programa deriva dunha analox\u00eda coa navalla su\u00edza. As\u00ed como busybox se pode considerar a navalla su\u00edza para o Linux embebido, barebox ser\u00eda a navalla su\u00edza do metal nu (en ingl\u00e9s, \"bare metal\"), termo co que se co\u00f1ece ao disco duro ou hardware puro, ou \"bare metal server\", un servidor no que se instala unha m\u00e1quina virtual directamente no disco sen sistema operativo.\nA ferramenta.\nEn sistemas Linux embebidos, o \"bootloader\" \u00e9 o primeiro chanzo na inicializaci\u00f3n do hardware cara o punto no que o \"kernel\" acenda.\nA isto o bootloader, que non engande ning\u00fan tipo de concurrencia (emprega o CRC32 para a detecci\u00f3n de corrupci\u00f3ns) ou interrupci\u00f3ns, prov\u00e9 acceso directo ao hardware, polo que \u00e9 moi popular entre as enxe\u00f1eiras de hardware.\nEn sistemas modernos, as enxe\u00f1eiras adoitan empregar o par\u00e1metro \"freedesktop\" no Barebox para seleccionar os compo\u00f1entes do sistema de Linux cos que se quere iniciar o sistema (\u00e1rbore de dispositivos -en ingl\u00e9s, \"device tree\"-, kernel, ou sistema de ficheiros root). Con respecto \u00e1 \u00e1rbore de dispositivos, barebox imp\u00f3rtao completo dentro de /dts/src.\nEn sistemas con redundancia o \"bootloader\" pode determinar cal das m\u00faltiples imaxes debe arrancar. As\u00ed mesmo o programa mant\u00e9n tres copias do material co que traballa por redundancia e atomicidade. \nBarebox tam\u00e9n conta cunha capa de seguridade permitindo a verificalidade da imaxe seleccionada. Opcionalmente barebox pode activar o HMAC para a detecci\u00f3n de cambios non autorizados."}
{"id": "509446", "revid": "89787", "url": "https://gl.wikipedia.org/wiki?curid=509446", "title": "Maria Angela Ardinghelli", "text": "Maria Angela Ardinghelli, nada en N\u00e1poles o 28 de maio de 1728, foi unha matem\u00e1tica e f\u00edsica, maioritariamente co\u00f1ecida polo seu labor como tradutora ao italiano dos traballos de Stephen Hales, un fisi\u00f3logo newtoniano. Traduciu dous dos seus traballos: \"Haemastaticks\" e \"Vegetable Staticks\". A pesar da invisibilidade hist\u00f3rica de Ardinghelli, conseguiu seguir sendo relevante e non ser rexeitada, evitando o illamento social ou a burla, ao compartir as s\u00faas obras cun p\u00fablico espec\u00edfico.\nTraxectoria.\nMaria Angela Ardinghelli (1728\u20131825) naceu en N\u00e1poles (reino de N\u00e1poles) dentro dunha familia nobre de orixe florentina. Perdeu ao seu irm\u00e1n durante a s\u00faa nenez, polo que Maria Angela pasou a ser filla \u00fanica. O seu pai ocupouse da s\u00faa educaci\u00f3n, e aos catorce anos falaba fluidamente en lat\u00edn. Tam\u00e9n estudou filosof\u00eda, ciencias f\u00edsicas e matem\u00e1ticas cos f\u00edsicos e matem\u00e1ticos Pietro Della Torre e Vito Caravelli. Tam\u00e9n estudou ingl\u00e9s e franc\u00e9s.\nArdinghelli non era nin unha arist\u00f3crata nin formaba parte da ascendente clase media. A s\u00faa familia era de Florencia, descrita como \"\u201cunha das m\u00e1is distinguidas e antigas de Italia\u201d\", no s\u00e9culo XVI. Cando a familia Medici ascendeu ao poder na Toscana a familia Ardinghelli trasladouse da Toscana a N\u00e1poles.\nTal e como era obrigatorio para as mulleres aristocr\u00e1ticas daquel tempo, Maria Angela foi unha poeta culta e co\u00f1ecedora do lat\u00edn, as\u00ed como experta en f\u00edsica e matem\u00e1tica. Pertenceu ao c\u00edrculo do pr\u00edncipe de Tarsia, fundado en 1747, integrado nos c\u00edrculos intelectuais de N\u00e1poles, o que lle permitiu tomar contacto con Newton, a electricidade e a f\u00edsica experimental. A biblioteca e o laboratorio de Tarsia foron de moita utilidade para ela.\nArdinghelli nunca quixo marchar de N\u00e1poles. Deixou claro que nunca deixar\u00eda a s\u00faa familia, rexeitando o matrimonio co arquitecto franc\u00e9s Julien Leroy e a posibilidade de encargarse da tutor\u00eda cient\u00edfica das princesas reais en Versalles. Quedou en N\u00e1poles onde organizou moitas \"conversazioni,\" como puntos de encontro para viaxeiros naturalistas, con correspondencia coa Academia Francesa das Ciencias.\nMaria Angela Ardinghelli actuou como correspondente informal para a Academia Francesa das Ciencias. Conectou as comunidades cient\u00edficas de N\u00e1poles e Francia. Cando Maria Angela logrou a c\u00faspide da s\u00faa popularidade inxeniou estratexias para manter o seu anonimato, e conseguiuno. A pesar da s\u00faa hist\u00f3rica invisibilidade, Ardinghelli escolleu selectivamente os traballos que quixo facer visibles \u00e1s audiencias espec\u00edficas para protexerse do illamento social.\nArdinghelli e Nollet.\nComo correspondente e membro da Academia Francesa das Ciencias, Maria Angela foi catapultada \u00e1 fama por Jean-Antoine Nollet (co\u00f1ecido como Abb\u00e9 Nollet). Nollet co\u00f1eceu a Ardinghelli en 1749 nas \"conversazioni\", organizadas por ela mesma, en N\u00e1poles durante a s\u00faa viaxe a trav\u00e9s de Italia. Nollet, unha aclamada celebridade, publicou un volume sobre electricidade no que defend\u00eda as s\u00faas teor\u00edas en contra das de Benjamin Franklin. Nollet escribiu nove cartas a nove sabios distinguidos no campo da f\u00edsica. A primeira carta foi a Ardinghelli. Na carta escribe sobre a s\u00faa traduci\u00f3n do \"Haemastaticks\" de Hales e escribe: \u201cunha se\u00f1ora nova moi virtuosa, que en pouco tempo fixo moito progreso no campo da f\u00edsica.\u201d Esta declaraci\u00f3n p\u00fablica do seu aprecio fixo que Ardinghelli se dese a co\u00f1ecer."}
{"id": "509449", "revid": "88215", "url": "https://gl.wikipedia.org/wiki?curid=509449", "title": "Atl\u00e9tico de Bilbao", "text": ""}
{"id": "509450", "revid": "23204", "url": "https://gl.wikipedia.org/wiki?curid=509450", "title": "Hait\u00ed nos Xogos Ol\u00edmpicos", "text": "Hait\u00ed participou por vez primeira nos Xogos Ol\u00edmpicos en 1900, en Par\u00eds. Hait\u00ed nunca competiu nos Xogos de Inverno. Ao longo da s\u00faa historia, Hait\u00ed ga\u00f1ou d\u00faas medallas ol\u00edmpicas, a primeira de bronce en tiro nos Xogos de 1924, e a segunda de prata en atletismo nos Xogos de 1928."}
{"id": "509452", "revid": "89787", "url": "https://gl.wikipedia.org/wiki?curid=509452", "title": "Telefon\u00eda m\u00f3bil 4G", "text": "En telecomunicaci\u00f3n, 4G \u00fasase para referirse \u00e1 cuarta xeraci\u00f3n de tecnolox\u00edas de telefon\u00eda m\u00f3bil. Sucede \u00e1s tecnolox\u00edas 2G e 3G, e antecede \u00e1 5G.\nCaracter\u00edsticas.\nA Uni\u00f3n Internacional de Telecomunicaci\u00f3ns (UIT) creou no seu d\u00eda un comit\u00e9 para definir as especificaci\u00f3ns t\u00e9cnicas. \u00c9 o IMT-Advanced, no que se definen os requisitos necesarios para que unha norma sexa considerada da xeraci\u00f3n\u00a04G. Entre os requisitos inclu\u00eddos est\u00e1 que a velocidade m\u00e1xima de transmisi\u00f3n de datos debe estar entre 100\u00a0Mbit/s (12,5\u00a0MB/s) ey 1\u00a0Gbit/s (125\u00a0MB/s). Hai que resaltar que dos grupos de traballo da UIT forman parte empresas, estudando tecnolox\u00edas reais existentes. Por iso, a norma LTE (\"long term evolution:\" \u2018evoluci\u00f3n a longo prazo\u2019) derivada da norma 3GPP non \u00e9 4G \u00f3 non cumprir os requisitos definidos pola IMT-Advanced en caracter\u00edsticas de velocidades pico de transmisi\u00f3n e eficiencia espectral. A\u00ednda as\u00ed a UIT declarou no 2010 que os candidatos a 4G, como era aquel, pod\u00edan publicitarse mentres como\u00a04G.\n4G est\u00e1 baseada por completo no protocolo IP, sendo un sistema e unha rede, que se acada grazas \u00e1 converxencia entre redes cableadas e sen cable. A principal diferenza coas xeraci\u00f3ns anteriores \u00e9 a capacidade para soportar velocidades de acceso meirandes de 100\u00a0Mbit/s en movemento e 1\u00a0Gbit/s en repouso, mantendo unha calidade de servizo (QoS) de punta a punta de alta seguridade co m\u00ednimo custe posible.\nO WWRF (\"Wireless World Research Forum\") pretendeu que 4G fose unha fusi\u00f3n de tecnolox\u00edas e protocolos, non s\u00f3 unha norma \u00fanica, semellante a 3G, que incl\u00fae tecnolox\u00edas como GSM e CDMA.\nA empresa xaponesa NTT DoCoMo foi a primeira en realizar experimentos coas tecnolox\u00edas 4G, acadando 100\u00a0Mbit/s (12,5\u00a0MB/s) nun coche a 200\u00a0km/h. Lanzou os primeiros servizos\u00a04G baseados en tecnolox\u00eda LTE en decembro de 2010 en Toquio, Nagoia e Osaca.\nNo 2020 a ESA proba a tecnolox\u00eda 4G na L\u00faa."}
{"id": "509453", "revid": "6", "url": "https://gl.wikipedia.org/wiki?curid=509453", "title": "4G", "text": ""}
{"id": "509455", "revid": "1888", "url": "https://gl.wikipedia.org/wiki?curid=509455", "title": "Francisco Esc\u00e1neo Franco", "text": "Francisco Esc\u00e1neo Franco, nado en Beluso (Bueu) o 25 de novembro de 1896 e finado en Mar\u00edn o 7 de decembro de 1936, foi un industrial e pol\u00edtico galego.\nTraxectoria.\nEmigrou a Cuba na d\u00e9cada de 1910. Traballou no ferrocarril e perdeu unha perna nun accidente laboral. Integrouse no movemento obreiro da illa. Retornou a Bueu, converteuse en empresario de transporte (autobuses e cami\u00f3ns) e comerciante e involucr\u00e1ndose na pol\u00edtica. Na Segunda Rep\u00fablica foi elixido concelleiro de Bueu nas elecci\u00f3ns municipais que se repetiron en maio. Militante do Partido Galeguista, foi elixido vogal o grupo local de Bueu cando se constitu\u00edu en abril de 1932, e vicepresidente do grupo local en xaneiro de 1934. Logo da vitoria da Fonte Popular en febreiro de 1936 volveu ser nomeado concelleiro de Bueu, pero renunciou ao cargo. Co golpe de Estado do 18 de xullo de 1936 f\u00f3ronlle confiscados os autom\u00f3biles da s\u00faa empresa. Finalmente foi detido na madrugada do 7 de decembro e conducido ao dep\u00f3sito municipal de Bueu. Xunto cos tam\u00e9n detidos Francisco Garc\u00eda Villanueva, Jacinto Lamosa Novas e Jos\u00e9 Seijas Cami\u00f1a foron asasinados esa madrugada. O cad\u00e1ver de Francisco Esc\u00e1neo apareceu nas inmediaci\u00f3ns do Cemiterio Municipal de Mar\u00edn xunto co de Jacinto Lamosa. Esc\u00e1neo, soterrado no Cemiterio de Mar\u00edn, foi inscrito inicialmente coma un cad\u00e1ver desco\u00f1ecido, e foi identificado o 20 de marzo de 1981, a\u00ednda que a familia sempre soubo do seu asasinato e do lugar de enterramento.\nReco\u00f1ecementos.\nO 7 de xullo de 1979 o Concello de Bueu acordou dedicarlle unha r\u00faa a Francisco Esc\u00e1neo.\nVida persoal.\nCasou con Josefa P\u00e9rez Santaclara en 1924, e foi pai de Mar\u00eda Luisa, Josefa e Rosario Esc\u00e1neo P\u00e9rez."}
{"id": "509456", "revid": "65337", "url": "https://gl.wikipedia.org/wiki?curid=509456", "title": "Sociedade Numism\u00e1tica Alem\u00e1", "text": "A Sociedade Numism\u00e1tica Alem\u00e1 (en alem\u00e1n: \"Deutsche Numismatische Gesellschaft\" \u2013\"DNG\"\u2013) \u00e9 unha sociedade erudita sen \u00e1nimo de lucro con sede en Frankfurt que agrupa m\u00e1is de 80 asociaci\u00f3ns numism\u00e1ticas locais de toda Alema\u00f1a.\nHistoria.\nA Sociedade Numism\u00e1tica Alem\u00e1 fundouse por iniciativa de Walter H\u00e4vernick, co gallo da celebraci\u00f3n do D\u00eda da Numism\u00e1tica Alem\u00e1 en Gotinga en 1951, co nome de Federaci\u00f3n de Asociaci\u00f3ns de Moedas de Alema\u00f1a Occidental (\"Verband der westdeutschen M\u00fcnzvereine\"). En 1961 pasou a denominarse Federaci\u00f3n de Asociaci\u00f3ns de Moedas de Alema\u00f1a (\"Verband der Deutschen M\u00fcnzvereine\")\".\" \nO seu primeiro presidente foi Karl Kennepohl (1951-1956), sucedido por Gerhard Goedecke (1956-1965). En 1990, durante a presidencia de Rainer Albert (1989-1995), a sociedade adoptou a s\u00faa denominaci\u00f3n actual e dotouse duns novos estatutos.\nDesde 2016, a presidenta da DNG \u00e9 Barbara Simon.\nO \u00f3rgano de expresi\u00f3n da Sociedade Numism\u00e1tica Alem\u00e1, desde 1952, \u00e9 a publicaci\u00f3n peri\u00f3dica \"Numismatisches Nachrichtenblatt\".\nObxectivos e actividades.\nConsonte os estatutos da entidade, os seus obxectivos son os seguintes:\nPresidentes da sociedade.\nEstes son os numism\u00e1ticos que presidiron a entidade ao longo das s\u00faas sete d\u00e9cadas de existencia:\nPremio \"Eligiuspreis\".\n\u00c9 un premio outorgado con periodicidade anual \u00e1s persoas, tanto alem\u00e1s como estranxeiras que se distinguisen polo seu labor no terreo da numism\u00e1tica, con publicaci\u00f3ns escritas en alem\u00e1n.\nO premio consiste na entrega dunha medalla e leva aparellada a concesi\u00f3n dunha asignaci\u00f3n econ\u00f3mica. A primeira versi\u00f3n da Medalla Eligius estivo vixente entre 1982 e 1991 e foi dese\u00f1ada polo escultor e medallista renano Hans Karl Burgeff. A partir de 1992 a medalla substitu\u00eduse por outra de novo dese\u00f1o, da autor\u00eda do arquitecto e medallista Peter G\u00f6tz G\u00fcttler, de Dresden."}
{"id": "509457", "revid": "65337", "url": "https://gl.wikipedia.org/wiki?curid=509457", "title": "Sociedade Alem\u00e1 de Numism\u00e1tica", "text": ""}
{"id": "509458", "revid": "65337", "url": "https://gl.wikipedia.org/wiki?curid=509458", "title": "Deutsche Numismatische Gesellschaft", "text": ""}
{"id": "509459", "revid": "89787", "url": "https://gl.wikipedia.org/wiki?curid=509459", "title": "Numismatique &amp; Change", "text": "Numismatique &amp; Change (anteriormente \"Numismatique\") foi unha revista divulgativa francesa de periodicidade mensual dedicada \u00e1 numism\u00e1tica e ao papel moeda, creada en outubro de 1972 por Ren\u00e9-Louis Martin e publicada ata xullo de 2016.\nA revista fundouse baixo o t\u00edtulo de \"Numismatique\" e co subt\u00edtulo de \"Le premier mensuel fran\u00e7ais de la monnaie\" (\"A primeira publicaci\u00f3n mensual francesa da moeda\"), mais cambiou o seu nome a partir do n\u00famero 15. \nNa s\u00faa derradeira etapa estaba dirixida por Arnaud Habrant e o seu xefe de redacci\u00f3n era Charles Hervis. \nO seu derradeiro n\u00famero foi o de xullo-agosto de 2016. Nese n\u00famero, o 479, a revista anunciou a s\u00faa propia desaparici\u00f3n por mor da ca\u00edda das vendas."}
{"id": "509460", "revid": "65337", "url": "https://gl.wikipedia.org/wiki?curid=509460", "title": "Numismatique et Change", "text": ""}
{"id": "509461", "revid": "89787", "url": "https://gl.wikipedia.org/wiki?curid=509461", "title": "Sociedade de Estudos Numism\u00e1ticos e Arqueol\u00f3xicos", "text": "A Sociedade de Estudos Numism\u00e1ticos e Arqueol\u00f3xicos (en franc\u00e9s: \"Soci\u00e9t\u00e9 d\u2019\u00c9tudes Numismatiques et Arch\u00e9ologiques\" \u2013S\u00c9NA\u2013) \u00e9 unha sociedade erudita francesa fundada en 1963 e destinada \u00e1 promoci\u00f3n da investigaci\u00f3n numism\u00e1tica e arqueol\u00f3xica.\nA sociedade forma parte do Consello Internacional de Numism\u00e1tica. O seu presidente \u00e9 \u00c9ric Vandenbossche.\nHistoria.\nA segunda guerra mundial provocou a desaparici\u00f3n de numerosas instituci\u00f3ns e publicaci\u00f3ns que desde hab\u00eda un s\u00e9culo, favorec\u00edan o pluralismo no acceso dos numism\u00e1ticos \u00e1 informaci\u00f3n e \u00e1 investigaci\u00f3n. Nese contexto, dous antigos membros do consello de direcci\u00f3n da Sociedade Francesa de Numism\u00e1tica (SFN), Paul Lafolie e Max Le Roy, determinaron a creaci\u00f3n da \"Soci\u00e9t\u00e9 d\u2019\u00c9tudes Numismatiques et Arch\u00e9ologiques\" (S\u00c9NA), o 23 de novembro de 1963, baixo a presidencia de Max Le Roy.\nA constituci\u00f3n formal da S\u00c9NA non se produciu ata o 22 de febreiro de 1964, mediante unha asemblea xeral constitu\u00ednte na que se designou como membro de honra o acad\u00e9mico Fernand Beno\u00eet e presidente de honra o \"patron\" honorario do Gabinete de Moedas e Medallas da Biblioteca Nacional de Francia, Jean Babelon, que xa era, pola s\u00faa vez, presidente honor\u00edfico da SFN. \nEntre os 31 membros fundadores salientan as figuras do gravador e futuro acad\u00e9mico Raymond Corbin, o membro do CNRS e ex vice-presidente da SFN Jean Baptiste Colbert de Beaulieu, e os numism\u00e1ticos profesionais Serge Boutin, Ren\u00e9 Kampmann (\"Maison Platt\"), Nadia Kapamadji e Bernard Poindessault. \nEn xu\u00f1o de 1964, a S\u00c9NA creou os \"Cahiers numismatiques\" (\"Cadernos numism\u00e1ticos\"), revista trimestral complementaria do \"Bulletin\" mensual e da \"Revue numismatique\" anual editados pola SFN, cos que se manti\u00f1a unha coordinaci\u00f3n constante.\nEn 1965 Paul Lafolie, o ent\u00f3n presidente da S\u00c9NA, foi o seu representante no centenario da SFN. Pola s\u00faa banda, en 2000 a S\u00c9NA organizou en conxunto coa SFN as Xornadas Numism\u00e1ticas que tiveron lugar na \"Monnaie de Paris\".\nActividades.\nCo paso dos anos, a S\u00c9NA foi ampliando os focos de interese das s\u00faas investigaci\u00f3ns, da numism\u00e1tica celta \u00e1 numism\u00e1tica xeral (antiga, medieval, cl\u00e1sica, estranxeira, moderna...) e os estudos arqueol\u00f3xicos. Desde a s\u00faa creaci\u00f3n, a S\u00c9NA agrupa investigadores, profesionais, coleccionistas e outras persoas interesadas pola historia, a numism\u00e1tica e a arqueolox\u00eda. \nA sociedade organiza para os seus membros viaxes de estudo por toda Francia e por outros pa\u00edses, ademais de coloquios cient\u00edficos, cuxas actas son publicadas con regularidade. Ademais, cada trimestre nos \"Cahiers numismatiques\" am\u00f3sanse os resultados de traballos cient\u00edficos levados a cabo por especialistas relacionados polas \u00e1reas de interese da sociedade. Con car\u00e1cter mensual, a S\u00c9NA celebra reuni\u00f3ns mensuais na s\u00faa sede. Asemade, tam\u00e9n mensualmente, organiza na \"Monnaie de Paris\" unha conferencia sobre un asunto numism\u00e1tico ou arqueol\u00f3xico, seguida dun debate entre os asistentes.\nPublicaci\u00f3ns.\n\"Cahiers numismatiques\".\nOs \"Cahiers numismatiques\" son, desde xu\u00f1o de 1964, a revista trimestral da \"Soci\u00e9t\u00e9 d\u2019\u00c9tudes Numismatiques et Arch\u00e9ologiques\". A S\u00c9NA publica neles os resultados dos traballos cient\u00edficos que promove. Eses artigos cient\u00edficos abordan temas tan variados como os documentos premonetarios, estudos t\u00e9cnicos ou pr\u00e1cticos, moedas gregas e romanas, moedas galas, cecas e utensilios monetarios, moedas ib\u00e9ricas, moedas bizantinas, moedas dos pobos b\u00e1rbaros (longobardos, visigodos...), moedas orientais e asi\u00e1ticas, moedas medievais, fichas comerciais e moedas de necesidade, pesos monetarios, moedas falsas ou achados monetarios, entre outros moitos. \nNos \"Cahiers numismatiques\" publ\u00edcanse igualmente as novidades editoriais e algunhas recensi\u00f3ns e notas cr\u00edticas, as\u00ed como novas da S\u00c9NA e informaci\u00f3ns de actualidade numism\u00e1tica e arqueol\u00f3xica.\nColecci\u00f3n \"Recherches et Travaux\".\nDesde 2006, a S\u00c9NA edita as actas dos coloquios que organiza en colaboraci\u00f3n con outras instituci\u00f3ns (museos, universidades, institutos superiores...) na colecci\u00f3n \"Recherches et travaux de la Soci\u00e9t\u00e9 d'\u00c9tudes Numismatiques et Arch\u00e9ologiques\" (\"RTS\u00c9NA\"):\nPresidentes de honra.\nA S\u00c9NA conta entre os seus presidentes de honra coas seguintes personalidades:"}
{"id": "509462", "revid": "65337", "url": "https://gl.wikipedia.org/wiki?curid=509462", "title": "Soci\u00e9t\u00e9 d\u2019\u00c9tudes Numismatiques et Arch\u00e9ologiques", "text": ""}
{"id": "509463", "revid": "65337", "url": "https://gl.wikipedia.org/wiki?curid=509463", "title": "Cahiers numismatiques", "text": ""}
{"id": "509464", "revid": "89787", "url": "https://gl.wikipedia.org/wiki?curid=509464", "title": "5G", "text": "En telecomunicaci\u00f3n, 5G \u00fasase para referirse \u00e1 quinta xeraci\u00f3n de tecnolox\u00edas de telefon\u00eda m\u00f3bil. Sucede \u00e1s tecnolox\u00edas 2G, 3G, e 4G.\nHoxe por hoxe est\u00e1 dispo\u00f1ible a s\u00faa primeira versi\u00f3n normalizada (Release 15 - Stand Alone) mentres as empresas de telecomunicaci\u00f3n seguen a investigar novas tecnolox\u00edas para mellorar as versi\u00f3ns. As primeiras redes comerciais foron lanzadas no 2109, estend\u00e9ndose o seu uso dende 2020.\u200b\u200b\u200b A compa\u00f1\u00eda sueca Ericsson foi a primeira en lanzar o 5G.\nA velocidade que permite en m\u00f3biles a tecnolox\u00eda 5G \u00e9 ata 1,2 Bit/s, permitindo conectar un mill\u00f3n de aparellos por cada km2."}
{"id": "509465", "revid": "23204", "url": "https://gl.wikipedia.org/wiki?curid=509465", "title": "Anstruther", "text": "Anstruther \u00e9 unha vila situada no concello de Fife, en Escocia (Reino Unido).\nXeograf\u00eda.\nSituada ao norte do fiorde de Forth, a unha altitude mediade 18 msnm, a pouca distancia da cidade de Glenrothes, a capital do concello, e a 14 km ao sur-sueste de St Andrews. \nA vila comprende dous asentamentos, \"Anstruther Easter\" e \"Anstruther Weste\".\nNo ano de 2016 contaba cunha poboaci\u00f3n estimada de 3 810 habitantes."}
{"id": "509466", "revid": "98629", "url": "https://gl.wikipedia.org/wiki?curid=509466", "title": "Jos\u00e9 Novas Regueira", "text": "Jos\u00e9 Novas Regueira, nado en Beluso (Bueu) o 21 de setembro de 1921 e finado en Boca Rat\u00f3n (Florida) o 18 de xu\u00f1o de 2002, foi un publicista galego.\nTraxectoria.\nEmigrou aos Estados Unidos de Am\u00e9rica con seis anos. Retornou pero volveu marchar en 1936. Traballou en Nova York e cando os Estados Unidos entraron na segunda guerra mundial alistouse na Mari\u00f1a americana, onde foi tradutor militar conseguindo o grao de capit\u00e1n. Ao remate da guerra fixo estudos de posgrao e publicidade na Universidade de Columbia. En 1949 foi nomeado director de publicidade internacional de Gillette. Fundou a s\u00faa propia axencia de publicidade, e foi pioneiro nas retransmisi\u00f3ns deportivas por radio e televisi\u00f3n. Tam\u00e9n fundou produtoras de TV en Iberoam\u00e9rica. Desde 1969 estivo vinculada \u00e1 multinacional da publicidade Leo Burnett como vicepresidente primeiro. En 1993 creou a Fundaci\u00f3n Novas para beneficiar \u00e1 xente de Beluso en lembranza da memoria do seu pai.\nReco\u00f1ecementos.\nEn 1997 foi nomeado fillo predilecto do Concello de Bueu. En 2009 unha praza en Beluso leva o seu nome.\nVida persoal.\nCasou con Patricia Fox, coa que tivo catro fillos, Steven, Robert, Paul e Patricia. En 1988, casou en segundas nupcias con Carmen Cruz."}
{"id": "509467", "revid": "22795", "url": "https://gl.wikipedia.org/wiki?curid=509467", "title": "Fife", "text": "Fife pode referirse a:"}
{"id": "509468", "revid": "25871", "url": "https://gl.wikipedia.org/wiki?curid=509468", "title": "Jes\u00fas Prieto Garc\u00eda", "text": "Lu\u00eds Jes\u00fas Prieto Garc\u00eda, nado en Bueu, foi un farmac\u00e9utico e pol\u00edtico galego.\nTraxectoria.\nNa ditadura de Primo de Rivera foi nomeado alcalde de Bueu en xaneiro de 1924, sendo cesado polo Delegado Gobernativo xunto co resto da Corporaci\u00f3n en novembro de 1925. Na Rep\u00fablica, logo de que o Goberno Civil depuxera ao alcalde Ram\u00f3n Dom\u00ednguez Ferrad\u00e1s, foi elixido alcalde de Bueu o 5 de xu\u00f1o de 1931. En outubro de 1934 foi destitu\u00eddo como alcalde, pero continuou como membro da Comisi\u00f3n Xestora do concello."}
{"id": "509469", "revid": "1888", "url": "https://gl.wikipedia.org/wiki?curid=509469", "title": "Lu\u00eds Jes\u00fas Prieto Garc\u00eda", "text": ""}
{"id": "509472", "revid": "98629", "url": "https://gl.wikipedia.org/wiki?curid=509472", "title": "Raymond Corbin", "text": "Raymond Corbin, nado o 23 de abril de 1907 en Rochefort, Charente Mar\u00edtimo, e finado o 1 de marzo de 2002 en Boulogne-Billancourt, Altos do Sena, foi un medallista, dese\u00f1ador de moedas, escultor e ilustrador franc\u00e9s.\nTraxectoria.\nCorbin tivo entre os seus profesores a Henri Dropsy durante os seus estudos na Escola Nacional Superior de Bellas Artes de Par\u00eds, entre 1931 e 1934. Posteriormente, el mesmo o suceder\u00eda como profesor titular de Gravado de Medalla, en 1955. Do mesmo xeito, Raymond Corbin foi elixido para ocupar o lugar de Dropsy na Academia de Belas Artes en 1970.\nOutro dos profesores sobranceiros de Corbin foi o escultor Vl\u00e9ric, na Escola Germain Pilon.\nEntre os seus traballos m\u00e1is salientables de Corbin est\u00e1n as moedas dun dinar de Tunisia de 1968 e de 1970, a moeda francesa de 100 francos conmemorativa de Marie Curie, que lle foi encomendada en 1984, e a moeda dun franco de 1995 conmemorativa do \"Institut de France\".\nComo dese\u00f1ador de medallas, entre outras moitas, \u00e9 o autor da que conmemora o 30 aniversario da Sociedade de Estudos Numism\u00e1ticos e Arqueol\u00f3xicos, de Par\u00eds.\nEn escultura destaca o seu \"Maquis\", altorrelevo que adorna monumento na honra dos combatentes franceses, no Mont-Val\u00e9rien, na vila de Suresnes.\nEstivo casado con Charlotte Suret-Canale (Charlotte Corbin), tam\u00e9n dese\u00f1adora, finada o 14 de novembro de 2008."}
{"id": "509473", "revid": "23204", "url": "https://gl.wikipedia.org/wiki?curid=509473", "title": "Fife, Escocia", "text": "Fife (en ga\u00e9lico escoc\u00e9s: \"F\u00ecobha\") \u00e9 un concello de Escocia (Reino Unido). \nXeograf\u00eda.\nEst\u00e1 situado entre o fiorde de Tay e o de Forth, e limita cos concellos de Perth and Kinross e Clackmannanshire. \n\u00c9 o terceiro concello unitario de Escocia m\u00e1is poboado, concentr\u00e1ndose a terceira parte da poboaci\u00f3n en tres cidades, Kirkcaldy, Dunfermline e Glenrothes, sendo esta \u00faltima a capital administrativa.\nHistoria.\nHistoricamente foi un dos reinos pictos da zona central de Escocia, co\u00f1ecido como \"Fib\". Por esta raz\u00f3n Fife \u00e9 co\u00f1ecido comunmente como \"Reino de Fife\". \nAt\u00e9 1975 foi un dos condados hist\u00f3ricos en que estaba dividida Escocia, nalgunhas ocasi\u00f3ns chamado Fifeshire. \nDesde 1975 at\u00e9 1996 formou unha das rexi\u00f3nes de Escocia, que estaba dividida en tres distritos: Dunfermline, Kirkcaldy e North-East Fife. \nEn 1996 foi creado o concello de Fife mantendo as mesmas fronteiras.\nCultura.\nO lugar m\u00e1is co\u00f1ecido de Fife \u00e9 St Andrews, enclave hist\u00f3rico de importancia cun castelo e unha catedral medievais, hoxe en ru\u00ednas, un hist\u00f3rico campo de golf (o \"Old Course of St Andrews\") e unha das Universidades m\u00e1is importantes do Reino Unido. \nO circu\u00edto de Knockhill tam\u00e9n se encontra na rexi\u00f3n de Fife."}
{"id": "509476", "revid": "89787", "url": "https://gl.wikipedia.org/wiki?curid=509476", "title": "Melchora Aquino", "text": "Melchora Aquino de Ramos, nada en Gulod sa Banilad o 6 de xaneiro de 1812 e finada na mesma cidade o 20 de febreiro de 1919 foi unha revolucionaria filipina, co\u00f1ecida como Tandang Sora (\"A vella Sora\") por mor da s\u00faa participaci\u00f3n a avanzada idade durante a revoluci\u00f3n filipina.\nTraxectoria.\nTandang Sora naceu o 6 de xaneiro de 1812 no barrio de Gulod sa Banilad ou Banlat no distrito de Balintawak, na \u00e9poca parte de Caloocan, pero que agora pertence a Quez\u00f3n. Filla dunha parella campesi\u00f1a, Juan e Valentina Aquino, nunca foi \u00e1 escola. As\u00ed todo, sab\u00eda ler e cantaba en festas locais e durante a misa na igrexa da s\u00faa parroquia e con frecuencia fixo de \"Reyna Elena\" no desfile procesional de maio .\nCasou con Fulgencio Ramos, un campesi\u00f1o pobre co que tivo seis fillos. Ramos morreu cando seu fillo m\u00e1is novo ti\u00f1a sete anos e tivo que se encargar ela soa de seus fillos. Tandang Sora continuou a s\u00faa vida como unha activa \"hermana mayor\" na celebraci\u00f3n \"festivais\", bautizos e vodas e logrou sacar adiante a seus fillos traballando duramente.\nParticipaci\u00f3n na revoluci\u00f3n.\nNa s\u00faa localidade natal rexentaba unha tenda que tornou refuxio para os revolucionarios (\"katipuneros\") enfermos e feridos. Aliment\u00e1baos, d\u00e1balle atenci\u00f3n m\u00e9dica e animaba os revolucionarios con consellos e oraci\u00f3ns e na s\u00faa casa tam\u00e9n realizaban xuntanzas e as\u00ed comezaron a co\u00f1ecela cos sobrenomes de \"Muller da Revoluci\u00f3n\", \"Nai de Balintawak\", \"Nai da revoluci\u00f3n filipina\" e \"Tandang Sora\" (\"Tandang\" deriva do tagalo \"matand\u00e2\", vella). Ela e mais seu fillo, Juan Ram\u00f3n, estiveron presentes no Grito de Balintawak e foron testemu\u00f1as da destruci\u00f3n das c\u00e9dulas de identidade\nAs autoridades espa\u00f1olas interrog\u00e1rona cando souberon das s\u00faas actividades e que co\u00f1ec\u00eda o paradoiro dos katipuneros pero ela negouse a divulgar calquera informaci\u00f3n. A Garda Civil det\u00edvoa e acabou deportada na illa de Guam o 2 de setembro de 1896, onde permaneceu en arresto domiciliario na residencia de Justo Dungca compartido cunha muller de nome Segunda Puentes e volveu a Filipinas repatriada polos norteamericanos, con outros exiliados, o 26 de febreiro de 1903. Pasou os \u00faltimos anos da s\u00faa vida en Balintawak e rexeitou as ofertas de recompensas monetarias pola s\u00faa participaci\u00f3n na revoluci\u00f3n e morreu cas da s\u00faa filla Saturnina en Banlat o 20 de febreiro de 1919 con 107 anos.\nLegado.\nUn distrito e unha estrada de Quez\u00f3n City levan o nome de Tandang Sora. O seu rostro apareceu na moeda filipina de cinco centavos que se emitiu entre 1967 e 1992 e foi a primeira filipina en aparecer nun billete de Filipinas, concretamente no de 100 pesos da co\u00f1ecido como serie inglesa (1951-66).\nEn 2012 durante a celebraci\u00f3n do seu 200 aniversario, o goberno local de Quez\u00f3n decidiu trasladar os seus restos de Himlayang Pilipino Memorial Park ao Santuario Nacional Tandang Sora en Banlat e mais declarou 2012 Ano Tandang Sora&lt;/ref&gt;."}
{"id": "509479", "revid": "5863", "url": "https://gl.wikipedia.org/wiki?curid=509479", "title": "Teatro-Circo Tamberlick", "text": ""}
{"id": "509480", "revid": "1888", "url": "https://gl.wikipedia.org/wiki?curid=509480", "title": "Camilo Davila Davila", "text": "Camilo Davila Davila, nado en 1886 e finado na Pobra do Carami\u00f1al o 26 de decembro de 1982, foi un pol\u00edtico galego.\nTraxectoria.\nNa ditadura de Primo de Rivera foi nomeado alcalde de Bueu en novembro de 1925. Presentou a s\u00faa renuncia xunto con toda a corporaci\u00f3n municipal en febreiro de 1930. Volveu ser nomeado concelleiro e elixido primeiro tenente alcalde na corporaci\u00f3n presidida por Perfecto Garc\u00eda Nogueira en xaneiro de 1931. Na Rep\u00fablica foi elixido presidente da Uni\u00f3n Regional de Derechas de Bueu en xullo de 1932. Logo do golpe de Estado do 18 de xullo de 1936 e logo duns d\u00edas nos que se fixo cargo da alcald\u00eda o subdelegado de Mari\u00f1a de Bueu Gonzalo Torrente Pi\u00f1\u00f3n, foi nomeado alcalde de Bueu a principios de agosto. Permaneceu no cargo at\u00e9 1937. Finou na Pobra do Carami\u00f1al aos 96 anos.\nVida persoal.\nCasou en Santiago de Compostela con Constantina Agulla Barros en 1932, e foi pai de Camilo, Manuela, Enrique, Jos\u00e9, Teresa e Santiago Davila Agulla."}
{"id": "509481", "revid": "1131", "url": "https://gl.wikipedia.org/wiki?curid=509481", "title": "Perfecto Garc\u00eda Lemos", "text": "Perfecto Garc\u00eda Lemos, nado en Bueu, foi un pol\u00edtico e xornalista galego.\nTraxectoria.\nFillo de Perfecto Garc\u00eda Nogueira. Na Rep\u00fablica militou no Partido Galeguista. Logo do golpe de Estado do 18 de xullo de 1936 foi nomeado alcalde de Bueu a finais de 1937. Foi cesado no cargo polo gobernador civil en xaneiro de 1939, logo dunha denuncia e enfrontamento cun axente da Polic\u00eda Mar\u00edtima do Distrito de Bueu. Foi Xefe local do Movimiento at\u00e9 1966, e en 1971 foi elixido vicepresidente do Consello local do Movimiento. Foi correspondente de \"El Pueblo Gallego\" en Bueu, correspondente de banca e presidente do Club Deportivo Bueu.\nVida persoal.\nCasou en xaneiro de 1935 con Josefa Puig Davila, e foi pai de Perfecto (Tuco), Maribel e Fernando Garc\u00eda Puig."}
{"id": "509482", "revid": "5863", "url": "https://gl.wikipedia.org/wiki?curid=509482", "title": "Circo Teatro Tamberlick", "text": ""}
{"id": "509483", "revid": "1888", "url": "https://gl.wikipedia.org/wiki?curid=509483", "title": "Premio Xos\u00e9 Neira Vilas de Novela Curta", "text": "O Premio Xos\u00e9 Neira Vilas \u00e9 un premio literario de Galicia en lingua galega de literatura infantil e xuvenil convocado pola Fundaci\u00f3n Xos\u00e9 Neira Vilas. En 2020 chegou \u00e1 s\u00faa quinta edici\u00f3n. A s\u00faa dotaci\u00f3n \u00e9 de 1.000 euros e a publicaci\u00f3n do traballo. Honra a figura do escritor Xos\u00e9 Neira Vilas."}
{"id": "509484", "revid": "55821", "url": "https://gl.wikipedia.org/wiki?curid=509484", "title": "Domingo Sesmero", "text": "Domingo Rodr\u00edguez Sesmero (nalgunhas ocasi\u00f3ns asinaba como Domingo Sesmero), nado en Medina del Campo o 4 de agosto de 1811 e finado na Coru\u00f1a o 24 de agosto de 1899, foi un arquitecto castel\u00e1n que traballou en Galicia.\nTraxectoria.\nEstudou na escola dependente da Real Academia de la Pur\u00edsima Concepci\u00f3n de Valladolid. Dese\u00f1ou a casa do concello de Mojados, na s\u00faa provincia natal.\nEn Pontevedra dese\u00f1ou a igrexa da Nosa Se\u00f1ora dos Praceres e xunto ao seu fillo Alejandro Sesmero dese\u00f1ou o Pazo da Deputaci\u00f3n de Pontevedra.\nEn Vigo dese\u00f1ou o Teatro Rosal\u00eda de Castro e o Teatro Circo Tamberlick. Tam\u00e9n dirixiu a restauraci\u00f3n da fachada da igrexa de San Marcos de Corcubi\u00f3n. Foi arquitecto da diocese de Tui de 1882 a 1886."}
{"id": "509485", "revid": "5863", "url": "https://gl.wikipedia.org/wiki?curid=509485", "title": "Domingo Esteban Rodr\u00edguez Sesmero", "text": ""}
{"id": "509486", "revid": "5863", "url": "https://gl.wikipedia.org/wiki?curid=509486", "title": "Domingo Rodr\u00edguez Sesmero", "text": ""}
{"id": "509487", "revid": "5863", "url": "https://gl.wikipedia.org/wiki?curid=509487", "title": "Domingo Rodr\u00edguez-Sesmero", "text": ""}
{"id": "509489", "revid": "1131", "url": "https://gl.wikipedia.org/wiki?curid=509489", "title": "Via Nova", "text": ""}
{"id": "509490", "revid": "15490", "url": "https://gl.wikipedia.org/wiki?curid=509490", "title": "B. R. Ambedkar", "text": "Bhimrao Ramji Ambedkar, nado o 14 de abril de 1891 e finado o 6 de decembro de 1956), tam\u00e9n co\u00f1ecido como Dr. Babasaheb Ambedkar, foi un xurista, economista, pol\u00edtico e reformador social indio, que inspirou o movemento budista dalit e fixo campa\u00f1a contra a discriminaci\u00f3n social cara aos intocables (dalit), ao tempo que apoiou os dereitos das mulleres e do traballo. Foi o primeiro ministro independente de Dereito e Xustiza da India, o art\u00edfice da Constituci\u00f3n da India e o pai fundador da Rep\u00fablica da India."}
{"id": "509491", "revid": "5610883", "url": "https://gl.wikipedia.org/wiki?curid=509491", "title": "Ambedkar", "text": ""}
{"id": "509492", "revid": "5610886", "url": "https://gl.wikipedia.org/wiki?curid=509492", "title": "Babasaheb Ambedkar", "text": ""}
{"id": "509493", "revid": "5863", "url": "https://gl.wikipedia.org/wiki?curid=509493", "title": "Teatro Rosal\u00eda Castro de Vigo", "text": ""}
{"id": "509494", "revid": "23204", "url": "https://gl.wikipedia.org/wiki?curid=509494", "title": "Scent of a Woman", "text": "Scent of a Woman \u00e9 un filme estadounidense de 1992 producido e dirixido por Martin Brest que conta a historia dun estudante que toma un traballo como axudante dun irritable e cego exmilitar. \u00c9 un remake do filme italiano de Dino Risi de 1974, \"Profumo di donna\", adaptado por Bo Goldman a partir da novela \"Il buio e il miele\"\u00a0por Giovanni Arpino e dun gui\u00f3n de 1974 escrito por Ruggero Maccari e Dino Risi. Est\u00e1 protagonizado por Al Pacino e Chris O'Donnell, xunto con James Rebhorn, Philip Seymour Hoffman e Gabrielle Anwar.\nPacino ga\u00f1ou \u00d3scar \u00f3 mellor actor na 65\u00aa edici\u00f3n dos premios pola s\u00faa interpretaci\u00f3n e o filme estivo nomeado nas categor\u00edas de mellor director, mellor filme e mellor gui\u00f3n adaptado. O filme ga\u00f1ou tres Globos de Ouro: mellor gui\u00f3n, mellor actor e mellor filme dram\u00e1tico."}
{"id": "509495", "revid": "23204", "url": "https://gl.wikipedia.org/wiki?curid=509495", "title": "Risen (filme de 2016)", "text": "Risen \u00e9 un filme estadounidense de 2016 dirixido por Kevin Reynolds e escrito por Reynolds e Paul Aiello. Est\u00e1 protagonizado por Joseph Fiennes, Tom Felton, Peter Firth e Cliff Curtis, e conta a historia dun soldado romano na procura do corpo de Yeshua logo da s\u00faa resurrecci\u00f3n. Columbia Pictures estreou o filme nos cinemas dos Estados Unidos o 19 de febreiro de 2016. Recibiu valoraci\u00f3ns dispares e recadou 46 mill\u00f3ns de d\u00f3lares en todo o mundo."}
{"id": "509496", "revid": "89787", "url": "https://gl.wikipedia.org/wiki?curid=509496", "title": "Foca de capelo", "text": "A foca de capelo (Cystophora cristata) \u00e9 unha especie de mam\u00edfero pinn\u00edpedo da familia Phocidae. \u00c9 un animal pel\u00e1xico, propio do Atl\u00e1ntico norte e o Oc\u00e9ano \u00c1rtico.\nTaxonom\u00eda e etimolox\u00eda.\nA foca de capelo foi descrita por Erxleben en 1777 na s\u00faa obra \"Systema Regni Animalis\". \u00c9 a \u00fanica especie do seu x\u00e9nero e non se co\u00f1ecen subespecies. A s\u00faa historia taxon\u00f3mica foi un tanto complexa. Foi clasificada como emparentada cos elefantes mari\u00f1os (\"Mirounga\"), que do mesmo xeito que a foca de capelo pos\u00faen un nariz inchable, integrando con eles a tribo Cystophorini, e as cr\u00edas foron descritas como unha especie separada (\"Phoca mitrata\") a principios do s\u00e9culo XIX.\nO seu nome cient\u00edfico, \"Cystophora cristata\", deriva do grego \"kustis\" (vexiga) e \"phoros\" (que leva, refer\u00edndose \u00e1 membrana nasal inchable) e do lat\u00edn cristata (\"crestada\").\nDescrici\u00f3n.\n\u00c9 unha foca moteada de cor marr\u00f3n escuro ou negro, principalmente no dorso e parte superior dos flancos, sobre un fondo gris prateado, pero na auga vense dun gris escuro m\u00e1is uniforme. A face \u00e9 negra at\u00e9 a altura dos ollos. A coloraci\u00f3n t\u00edpica dos adultos vaise desenvolvendo lentamente a partir da pelame dos exemplares xuven\u00eds (esbrancuxado pola parte inferior e gris azulado escuro pola superior) que mante\u00f1en desde o seu nacemento. Os seus membros son relativamente curtos, pero poderosos, facendo das focas de capelo excelentes nadadoras e mergulladoras.\nPresenta un marcado dimorfismo sexual, sendo os machos de maior tama\u00f1o que as femias. A lonxitude cabeza-corpo dos machos adultos \u00e9 de 260 cm de media (m\u00e1ximo 350) e nas femias de 200 cm (m\u00e1ximo 300), pero a diferenza m\u00e1is importante entre os sexos \u00e9 o peso, os machos pesan 300 kg de media e as femias 160. Os cachorros ao nacer miden 1 m e pesan 24 kg de media. O seu trazo m\u00e1is rechamante \u00e9 unha protuberancia nasal inchable que vai dende os ollos ao extremo do foci\u00f1o, que o macho pode inchar a vontade con aire aumentando de tama\u00f1o, parecendo ent\u00f3n un bal\u00f3n oval bilobulado, cuxo ap\u00e9ndice valvular faino herm\u00e9tico. A capacidade desta protuberancia calculouse nuns sete litros. Nas femias non est\u00e1 tan desenvolvida e non \u00e9 inchable, con todo os machos cando pechan unha das xanelas do nariz e expiran, poden facer sa\u00edr a membrana internasal, moi el\u00e1stica, polo outro burato do nariz, xeralmente a esquerda, formando un \"globo\" vermello do tama\u00f1o dun ovo de avestruz, que cando est\u00e1 fl\u00e1cido colga a modo de prob\u00f3scide sobre a boca.\nO cranio \u00e9 relativamente curto, co morro longo e amplo; a zona frontonasal \u00e9 elevada e coas aperturas nasais m\u00e1is amplas que en ning\u00fan outro f\u00f3cido. Ten os dentes post-caninos moi espazados e a modo de chavetas, a s\u00faa f\u00f3rmula dental \u00e9 a seguinte: 2/1, 1/1, 5/5 (post-caninos) = 30.\nDistribuci\u00f3n e h\u00e1bitat.\nAt\u00f3pase principalmente en zonas de alta mar ao longo do xeo flotante no lado Atl\u00e1ntico do \u00c1rtico, de 47\u00b0 a 80\u00b0 N de latitude e concentr\u00e1ndose principalmente na illa do Oso (Noruega), Islandia e o nord\u00e9s de Groenlandia. Polo menos estacionalmente pode atoparse no estreito de Davis e o interior do golfo de San Lorenzo. Durante o inverno despr\u00e1zase, seguindo a fronte da banquisa, cara ao sur e no ver\u00e1n ret\u00edrase a latitudes m\u00e1is \u00e1rticas.\nTe\u00f1en presenza accidental en Galicia, xeralmente de individuos xuven\u00eds arrastrados pola corrente do Golfo.\nComportamento.\nTe\u00f1en h\u00e1bitos solitarios, formando grupos soamente nas \u00e9pocas de reproduci\u00f3n.\nPresenta un dos per\u00edodos de lactaci\u00f3n m\u00e1is curtos entre os mam\u00edferos; xeralmente as femias destetan \u00e1s s\u00faas cr\u00edas aos catro d\u00edas do nacemento."}
{"id": "509497", "revid": "98629", "url": "https://gl.wikipedia.org/wiki?curid=509497", "title": "Jorge Alberto de Mendon\u00e7a Paulino", "text": "Jorge Alberto de Mendon\u00e7a Paulino, nado en Luanda (Angola) o 19 de setembro de 1938, \u00e9 un exfutbolista portugu\u00e9s, de orixe angolana. Xogaba de dianteiro.\nTras comezar a s\u00faa carreira en Portugal, chegou \u00e1 Coru\u00f1a en 1958 xunto a seus irm\u00e1ns Fernando e Jo\u00e3o para axudar ao Deportivo da Coru\u00f1a a lograr a permanencia en Segunda Divisi\u00f3n, pois este atop\u00e1base en postos de descenso. Tras logralo fichou polo Atl\u00e9tico de Madrid, onde estivo nove tempadas, ga\u00f1ando cinco t\u00edtulos. Logo xogou no FC Barcelona e no Mallorca ata a s\u00faa retirada en 1970.\nTraxectoria.\nInicios (1938-1958).\nNaceu en Luanda, capital da \u00c1frica Occidental Portuguesa. S\u00faa nai era angolana e seu pai un portugu\u00e9s enviado a Angola para traballar no Observatorio Meteorol\u00f3xico. Este foi fundador do Sporting Clube de Luanda. A familia trasladouse logo a Portugal, onde Jorge comezou a xogar na canteira do Sporting de Portugal, pasando logo ao Sporting de Braga. \nDeportivo da Coru\u00f1a (1958).\nEn 1958 chegou a Galicia xunto aos seus irm\u00e1ns Fernando e Jo\u00e3o para tentar salvar ao Deportivo da Coru\u00f1a do descenso \u00e1 Terceira Divisi\u00f3n, cando s\u00f3 faltaban unhas poucas xornadas para o remate da tempada e o club ocupaba postos de descenso directo. Finalmente Jo\u00e3o non puido xogar debido a problemas burocr\u00e1ticos pero si o fixeron seus irm\u00e1ns, ga\u00f1ando case todos os partidos e conseguindo a salvaci\u00f3n na fase de permanencia fronte ao Ourense, con dous goles de Jorge Mendon\u00e7a.\nAtl\u00e9tico de Madrid (1958-1967).\nEn 1958 marchou para o Atl\u00e9tico de Madrid, debutando na primeira divisi\u00f3n o 14 de setembro de 1958 na vitoria por 2 0 fronte ao Oviedo, na que Mendo\u00e7a marcou o segundo gol do seu equipo. En 1960 ga\u00f1ou a Copa do Xeneral\u00edsimo, o primeiro t\u00edtulo de Copa da historia do Atl\u00e9tico de Madrid, t\u00edtulo que revalidou ao ano seguinte. Na tempada 1961-62 proclamouse campi\u00f3n da Recopa de Europa, primeiro t\u00edtulo europeo da historia do conxunto branquivermello. No partido de desempate da final fronte \u00e1 Fiorentina, Mendon\u00e7a marcou un dos tres goles atl\u00e9ticos.\nAnos m\u00e1is tarde sumou ao seu palmar\u00e9s unha nova Copa e o campionato de liga da tempada 1965/66. O 15 de setembro de 1965 sa\u00edu a ombreiros do Stadium Metropolitano, despois de anotar un triplete fronte ao Dinamo de Zagreb na Recopa de Europa. Xogou un total de nove tempadas co Atl\u00e9tico de Madrid, disputando 234 partidos e marcando 91 goles, para conseguir cinco t\u00edtulos, ademais de tres subcampionatos de liga e un subcampionato da Recopa de Europa.\nFC Barcelona (1967-1969).\nAdemais pasou \u00e1 historia por ser o xogador que marcou o gol que pu\u00f1a punto final \u00e1 mellor serie de vitorias do Real Madrid no seu estadio. O Real Madrid estivo sen perder en liga oito anos e 18 d\u00edas (2.940 d\u00edas, 121 partidos), convert\u00e9ndose no equipo que m\u00e1is tempo estivo sen perder en casa na historia da liga. A xeira acabouse cando o 7 de marzo de 1965 Mendo\u00e7a marcou o gol (minuto 74) que daba a vitoria ao equipo branquivermello.\nEn 1967 foi traspasado ao FC Barcelona por 12 mill\u00f3ns de pesetas. Na s\u00faa primeira tempada ga\u00f1ou unha Copa do Xeneral\u00edsimo e conseguiu o subcampionato de liga. Permaneceu no equipo d\u00faas tempadas, nas que marcou 16 goles. Foi apartado do club polo presidente Narc\u00eds de Carreras por motivos relixiosos, debido a que era testemu\u00f1a de Xehov\u00e1.\nRCD Mallorca (1969-1970).\nEn 1969 marchou xogar ao Mallorca. Nesa tempada, tras a cal o equipo descendeu a Segunda divisi\u00f3n, case non dispuxo de oportunidades para xogar.\nTras deixar o f\u00fatbol (1970-actualidade).\nDespois de retirarse do f\u00fatbol marchou a Francia coa s\u00faa muller e al\u00ed estudou homeopat\u00eda. Tres anos despois regresou a Espa\u00f1a, onde traballou na embaixada de Angola, creou un equipo de inmigrantes e organizou un Mundial de Inmigrantes. Logo regresou a Angola, a petici\u00f3n do goberno angolano, para impulsar o f\u00fatbol naquel pa\u00eds. Creou unha escola de f\u00fatbol e colaborou co Clube Desportivo Primeiro de Agosto, ademais de fundar a Asociaci\u00f3n de Futbolistas Profesionais de \u00c1frica (AFPA)."}
{"id": "509499", "revid": "5863", "url": "https://gl.wikipedia.org/wiki?curid=509499", "title": "Perfecto Garc\u00eda Nogueira", "text": "Perfecto Garc\u00eda Nogueira, nado en Bueu e finado no mesmo concello o 14 de xu\u00f1o de 1950, foi un comerciante e pol\u00edtico galego.\nTraxectoria.\nFillo de Tom\u00e1s Garc\u00eda R\u00faa e sobri\u00f1o de Miguel Nogueira Fraguas. Comerciante de Bueu. Foi nomeado concelleiro de Bueu en 1930 por maiores contribu\u00edntes e elixido segundo tenente de alcalde. Volveu ser nomeado concelleiro e elixido alcalde en xaneiro de 1931. Cesou coa chegada da Segunda Rep\u00fablica.\nVida persoal.\nFoi pai de Perfecto Garc\u00eda Lemos."}
{"id": "509506", "revid": "1888", "url": "https://gl.wikipedia.org/wiki?curid=509506", "title": "Miguel Nogueira Fraguas", "text": "Miguel Nogueira Fraguas, nado en Bueu, foi un pol\u00edtico galego.\nTraxectoria.\nIrm\u00e1n de Francisco Nogueira Fraguas. Foi elixido alcalde de Bueu en 1894. Volveu se alcalde en tres ocasi\u00f3ns mais ao final da Restauraci\u00f3n.\nVida persoal.\nFoi pai de Emilio, Manuela e Antonio Nogueira e t\u00edo de Perfecto Garc\u00eda Nogueira."}
{"id": "509507", "revid": "88215", "url": "https://gl.wikipedia.org/wiki?curid=509507", "title": "Robertas Javtokas", "text": "Robertas Javtokas, nado o 20 de marzo de 1980 en \u0160iauliai, \u00e9 un ex xogador profesional lituano de baloncesto. Con 2,11 metros de estatura xogaba na posici\u00f3n de pivote.\nTraxectoria profesional.\nNo ano 2000, Javtokas fichou polo Lietuvos rytas e converteuse axi\u00f1a no mellor pivote da liga lituana. Co Rytas ga\u00f1ou a liga en 2000, 2002 e 2006, e a Copa ULEB en 2005, na que foi nomeado mellor xogador do torneo. Coa s\u00faa axuda, o Rytas debutou na Euroliga en 2006.\nPara a tempada 2006-07, Javtokas uniuse \u00f3 Panathinaikos BC, onde conquistou a tripla coroa tras ga\u00f1ar a liga grega, a copa grega e a Euroliga. O 24 de xu\u00f1o de 2007, asinou un contrato de dous anos co Dynamo Moscova ruso. En 2009, asinou co BC Khimki ruso. O 15 de xullo de 2010, chegou \u00e1 Liga ACB tras asinar un contrato de dous anos co Valencia Basket.\nEn xu\u00f1o de 2011, Javtokas volveu a Lituania tras asinar por tres anos co \u017dalgiris Kaunas.\nO 8 de xu\u00f1o de 2017, Javtokas anunciou a s\u00faa retirada coma xogador profesional. O d\u00eda seguinte, disputou o derradeiro encontro da s\u00faa traxectoria profesional."}
{"id": "509508", "revid": "88215", "url": "https://gl.wikipedia.org/wiki?curid=509508", "title": "Jorge Mendon\u00e7a", "text": "Jorge Pinto Mendon\u00e7a, nado en Silva Jard\u00edm o 6 de xu\u00f1o de 1954 e finado en Campinas o 17 de febreiro de 2006, foi un futbolista brasileiro. H\u00e1bil dianteiro e prol\u00edfico goleador, marcou m\u00e1is de 400 goles ao longo da s\u00faa carreira, que transcorreu integramente no seu pa\u00eds.\nTraxectoria.\nFluminense de Silva Jardim, debutou como futbolista profesional nas filas do Bangu en 1972. No seu primeiro partido, o 15 de xaneiro dese ano, marcou 2 goles ante o S\u00e3o Crist\u00f3v\u00e3o, para o Torneio Romeu Dias Pinto. Marcou un total de 23 goles co equipo carioca.\nAo ano seguinte marchou a Pernambuco, estado no que xogou entre 1973 a 1975, vestindo a camiseta do N\u00e1utico. Al\u00ed converteuse nun dos m\u00e1ximos goleadores da historia do club e nun dos seus maiores \u00eddolos. Ga\u00f1ou o Campionato Pernambucano en 1974, proclam\u00e1ndose m\u00e1ximo artilleiro, con 24 goles, e chegou a marcar oito goles nun mesmo partido do torneo, na vitoria por 8-0 sobre o Santo Amaro.\nO seu gran rendemento en Pernambuco atraeu a atenci\u00f3n dos directivos do Palmeiras, que o contrataron en 1976 como recambio de Ademir da Guia, que estaba a piques de se retirar. No equipo de S\u00e3o Paulo continuou con altas cifras goleadoras, marcando un total de 102 tantos en 217 partidos. Entre as s\u00faas dianas enc\u00f3ntrase o \u00fanico gol da final do Campionato Paulista de 1976, que lle deu o t\u00edtulo ao seu equipo fronte ao XV de Piracicaba.\nDespois de participar nalg\u00fans amigables non oficiais coa selecci\u00f3n brasileira, foi convocado por Cl\u00e1udio Coutinho para o Mundial de 1978. Debutou na Copa do Mundo substitu\u00edndo a Zico nos minutos finais do partido da primeira fase contra Espa\u00f1a e acabou xogando como titular case todos os restantes partidos, deixando no banco ao propio Zico. Disputou un total de 6 encontros no torneo, acompa\u00f1ando no ataque a xogadores como Gil e Roberto Dinamite, pero non conseguiu ning\u00fan gol. Nos seus 11 partidos coa camiseta amarela, obtivo sete vitorias e catro empates, ademais de dous goles.\nTras a competici\u00f3n, regresou ao Palmeiras, co que acadou a final do Campionato Paulista de 1978, perdendo ante o Guarani de Carlos Alberto Silva. Xogou no club ata 1980, sendo o responsable da s\u00faa sa\u00edda o adestrador Tel\u00ea Santana, co que manti\u00f1a unha mala relaci\u00f3n que empeorou cando tras un partido ante o Flamengo no R\u00edo de Xaneiro, o centrocampista abandonou o campo de adestramento para gozar da vida nocturna carioca. A continuaci\u00f3n xogou brevemente no Vasco da Gama, onde foi contratado para cubrir a ausencia do \u00eddolo Roberto Dinamite, sen demasiado \u00e9xito.\nEn xu\u00f1o de 1980 fichou polo Guarani e acabou por converterse nun dos mellores xogadores da historia do club. O 27 de marzo de 1981 ga\u00f1ou a Ta\u00e7a de Prata da Serie B, liderando o ataque xunto a Careca, e foi o m\u00e1ximo goleador do torneo. Ese mesmo ano fixo historia no Campionato Paulista, no que anotou 38 goles, a terceira cifra m\u00e1is alta en t\u00f3dalas edici\u00f3ns do campionato, superada s\u00f3 por Feiti\u00e7o e Pel\u00e9. Converteuse ademais no primeiro xogador en marcar nunha mesma tempada contra os catro grandes equipos de S\u00e3o Paulo (S\u00e3o Paulo, Corinthians, Palmeiras e Santos).\nA pesar do seu gran momento de forma, quedou f\u00f3ra da convocatoria para o Mundial de 1982, por decisi\u00f3n do seleccionador e antigo adestrador seu no Palmeiras, Tel\u00ea Santana. Tras deixar o Guarani, defendeu a camiseta do maior rival hist\u00f3rico deste, o Ponte Preta, no que xogou entre 1983 e 1985. Nos \u00faltimos anos da s\u00faa carreira militou no Cruzeiro, R\u00edo Branco e no extinto Colorado, antes de retirarse nas filas do Paulista de Jundia\u00ed.\nInstalado dende a s\u00faa retirada en Campinas, cidade na que conseguiu ser \u00eddolo dos dous equipos arquirrivais do Estado, o Guaran\u00ed e o Ponte Preta, pasou por unha serie de dificultades econ\u00f3micas, de sa\u00fade e familiares, agravadas polo seu alcoholismo. Faleceu por problemas card\u00edacos aos 51 anos e foi soterrado en Valinhos, cidade pr\u00f3xima a Campinas."}
{"id": "509509", "revid": "88215", "url": "https://gl.wikipedia.org/wiki?curid=509509", "title": "Fernando Manuel de Mendon\u00e7a Paulino", "text": ""}
{"id": "509510", "revid": "23204", "url": "https://gl.wikipedia.org/wiki?curid=509510", "title": "The Trial of the Chicago 7", "text": "The Trial of the Chicago 7 \u00e9 un filme estadounidense de 2020 escrito e dirixido por Aaron Sorkin. Baseado en feitos reais, o filme conta a historia dos Chicago Seven, un grupo de activistas contra a guerra de Vietnam acusados de conspiraci\u00f3n e de cruzar fronteiras estatais co obxectivo de incitar disturbios na Convenci\u00f3n Dem\u00f3crata de 1968 que se celebrou en Chicago. Est\u00e1 protagonizado por Yahya Abdul-Mateen II, Sacha Baron Cohen, Daniel Flaherty, Joseph Gordon-Levitt, Michael Keaton, Frank Langella, John Carroll Lynch, Eddie Redmayne, Noah Robbins, Mark Rylance, Alex Sharp e Jeremy Strong.\nSorkin escribiu orixinalmente o gui\u00f3n en 2007, coa intenci\u00f3n de que Steven Spielberg dirixise o filme cun elenco de actores desco\u00f1ecidos. Despois da folga de guionistas de 2007 e por mor de problemas orzamentarios, Spielberg abandonou o proxecto e o propio Sorkin foi anunciado como director en outubro de 2018. A maior\u00eda do elenco uniuse ao proxecto ese mesmo mes. A rodaxe comezou no outono de 2019 en Chicago e nos arredores de Nova Jersey.\nOrixinalmente, a s\u00faa distribuci\u00f3n nos cinemas estaba xestionada por Paramount Pictures, mais os dereitos de distribuci\u00f3n foron vendidos a Netflix por mor da pandemia por coronavirus. Estreouse nalg\u00fans cinemas escollidos dos Estados Unidos o 25 de setembro de 2020, e dixitalmente en Netflix o 16 de outubro de 2020. Recibiu valoraci\u00f3ns positivas por parte da cr\u00edtica."}
{"id": "509511", "revid": "1888", "url": "https://gl.wikipedia.org/wiki?curid=509511", "title": "Francisco Nogueira Fraguas", "text": "Francisco Nogueira Fraguas, nado en Bueu en 1850 e finado no mesmo concello o 18 de setembro de 1923, foi un empresario e fil\u00e1ntropo galego.\nTraxectoria.\nIrm\u00e1n de Miguel Nogueira Fraguas. Emigrou aos 17 anos \u00e1 Arxentina. Estableceuse na cidade de Concepci\u00f3n del Uruguay (Entre R\u00edos). Fixo fortuna coas s\u00faas actividades comerciais. Logo de 55 anos e xa anci\u00e1n, retornou a Galicia, onde morreu. No seu testamento datado o 18 de setembro de 1922, legou cartos e terras por valor de 30.000 pesos (72.000 pesetas) para a construci\u00f3n dun centro de ensino en Bueu. A s\u00faa intenci\u00f3n era constru\u00edr un centro de ensino profesional que levase o nome da s\u00faa nai, Escola de Artes e Oficios Manuela Fraguas. O proxecto non chegou a desenvolverse pola desidia das autoridades e a desaparici\u00f3n dos cartos do legado."}
{"id": "509513", "revid": "1888", "url": "https://gl.wikipedia.org/wiki?curid=509513", "title": "Francisco Dom\u00ednguez Cabanillas", "text": "Francisco Dom\u00ednguez Cabanillas, nado en Bueu, foi un pol\u00edtico galego.\nTraxectoria.\nLogo da renuncia do alcalde Camilo Davila Davila xunto con toda a corporaci\u00f3n municipal, foi nomeado alcalde de Bueu en febreiro de 1930. Cesou no cargo en xaneiro de 1931.\nVida persoal.\nCasou con Amancia Sobral Sobral en outubro de 1916."}
{"id": "509514", "revid": "785", "url": "https://gl.wikipedia.org/wiki?curid=509514", "title": "Instituci\u00f3ns", "text": ""}
{"id": "509515", "revid": "785", "url": "https://gl.wikipedia.org/wiki?curid=509515", "title": "Uni\u00f3n din\u00e1stica", "text": "Uni\u00f3n din\u00e1stica \u00e9 a uni\u00f3n de varios reinos, Estados, dominios ou calquera outro t\u00edtulo de soberan\u00eda baixo un mesmo soberano ou gobernante por dereito din\u00e1stico. Como consecuencia de tal tipo de uni\u00f3n, os reinos, Estados, dominios ou t\u00edtulos as\u00ed unidos non foron integrados ou fusionados, sen\u00f3n que a mesma persoa pos\u00fae cada un deles de xeito independente; e, xeralmente, os dominios do t\u00edtulo mante\u00f1en as s\u00faas propias instituci\u00f3ns e lexislaci\u00f3n (particularismo). Dist\u00ednguense dous tipos:\nNa maior\u00eda dos casos tr\u00e1tase dunha uni\u00f3n persoal. Dita uni\u00f3n pertence a unha dinast\u00eda ou familia, mais non \u00e9 uni\u00f3n pol\u00edtica, sen\u00f3n patrimonial. Os t\u00edtulos ou dominios forman parte do patrimonio da casa reinante. Unha situaci\u00f3n bastante com\u00fan na Idade Media e no Antigo R\u00e9xime foi a uni\u00f3n de Estados vasalos baixo un mesmo soberano, cando este os herdaba por dereito natural; ou baixo un matrimonio de soberanos. Os resultados de tales uni\u00f3ns non eran froito do azar, sen\u00f3n da pol\u00edtica matrimonial que constitu\u00eda a parte principal das relaci\u00f3ns internacionais da \u00e9poca. No entanto, a imprevis\u00edbel continuidade dos matrimonios concertados (por raz\u00f3ns persoais, biol\u00f3xicas ou pol\u00edticas), as\u00ed como a supervivencia ou non dos herdeiros, pod\u00eda frustrar doadamente os proxectos de uni\u00f3ns din\u00e1sticas."}
{"id": "509520", "revid": "6939", "url": "https://gl.wikipedia.org/wiki?curid=509520", "title": "Olimp\u00edadas", "text": ""}
{"id": "509521", "revid": "1505", "url": "https://gl.wikipedia.org/wiki?curid=509521", "title": "Cystophora cristata", "text": ""}
{"id": "509522", "revid": "5863", "url": "https://gl.wikipedia.org/wiki?curid=509522", "title": "Campionato Portugu\u00e9s de Rugby 2020-2021", "text": "A tempada 2020-2021 do Campionato Nacional \u00e9 a edici\u00f3n n\u00famero 63 da m\u00e1xima competici\u00f3n de clubs do rugby en Portugal. O torneo comezou o 25 de setembro de 2020 e conta con 12 equipos participantes.\nFormato do torneo.\nNa tempada 2019/2020 non foi posible rematar a competici\u00f3n de liga, de xeito que a FPR decidiu que o t\u00edtulo de campi\u00f3n quedase vacante e que non houbesen ascensos nin descensos. Non obstante o Rugby Clube da Lous\u00e3 anunciou que renunciaba \u00e1 s\u00faa praza na m\u00e1xima categor\u00eda, praza que a FPR lle ofreceu \u00f3 Clube de Rugby S\u00e3o Miguel, que aceptou.\nUnha das decisi\u00f3ns tomadas pola FPR trala s\u00faa reuni\u00f3n cos 12 clubs participantes na m\u00e1xima categor\u00eda foi modificar a fase inicial do campionato agrupando \u00f3s equipos por rexi\u00f3ns para evitar grandes desplazamentos e reducir o risco de contaminaci\u00f3n v\u00edrica entre cidades. O novo formato adaptado \u00e1 pandemia contou cunha primeira fase de seis xornadas na que os 12 equipos estaban distribu\u00eddos en catro grupos.\nPrimeira Fase.\nA primeira fase ou \"fase de apuramento\" comezou o 26 de setembro e rematou o 8 de novembro, constando de 4 xornadas e 24 encontros (6 por grupo).\nTralo remate desta primeira fase os catro equipos que quedaron clasificados na segunda posici\u00f3n disputaron dous encontros eliminatorios para determinar os dous equipos que disputar\u00edan o t\u00edtulo e os dous equipos que disputar\u00edan a permanencia:\nSegunda Fase.\nA segunda fase ou \"fase final\" comezou o 6 de marzo e rematou o 16 de maio, constando de 10 xornadas e 60 encontros (30 por grupo).\nPlay Off.\nNas semifinais enfront\u00e1ronse 1\u00ba vs 4\u00ba e 2\u00ba vs 3\u00ba en eliminatorias a partido \u00fanico no campo do equipo mellor clasificado, e os ga\u00f1adores disputaron a final nun campo neutral.\nO Tecnico acadou o seu terceiro campionato de liga tralos acadados en 1981 e 1998.\nDescenso e promoci\u00f3n.\nO CR Arcos Valdevez perdeu a categor\u00eda como consecuencia do seu \u00faltimo posto na clasificaci\u00f3n. A s\u00faa praza foi recollida polo CR \u00c9vora que ga\u00f1ou a final da segunda divisi\u00f3n por 19-15 fronte \u00f3 RC Santar\u00e9m. Deste xeito, os dous equipos que disputaron a promoci\u00f3n foron o RC Montemor como pen\u00faltimo clasificado da m\u00e1xima categor\u00eda e o RC Santar\u00e9m como subcampi\u00f3n da segunda divisi\u00f3n. O encontro \u00fanico foi disputado o 19 de xu\u00f1o e o resultado foi:"}
{"id": "509525", "revid": "1131", "url": "https://gl.wikipedia.org/wiki?curid=509525", "title": "Comisi\u00f3n Interuniversitaria de Galicia", "text": "A Comisi\u00f3n Interuniversitaria de Galicia (CiUG) \u00e9 o \u00f3rgano de goberno das tres universidades galegas.\nHistoria.\nFoi creada en 1991 tras a fundaci\u00f3n da Universidade da Coru\u00f1a (UDC) e a Universidade de Vigo (UVigo) para coordinar a realizaci\u00f3n das probas de acceso \u00e1 universidade, as\u00ed como para facilitar informaci\u00f3n e orientaci\u00f3n aos novos matriculados. Antes de 1991 esta funci\u00f3n t\u00ed\u00f1aa a Universidade de Santiago de Compostela (USC).\nAdemais de ser un portal de preinscrici\u00f3n para as probas de acceso \u00e1 Universidade, na s\u00faa p\u00e1xina web hai acceso a exames de anos anteriores, informaci\u00f3n dos grupos de traballo e orientaci\u00f3ns sobre as materias a examinar.\nTen a s\u00faa sede na Facultade de Dereito de Santiago de Compostela."}
{"id": "509528", "revid": "89787", "url": "https://gl.wikipedia.org/wiki?curid=509528", "title": "Inti-Illimani", "text": "Inti-Illimani \u00e9 un grupo musical chileno de m\u00fasica folk e canci\u00f3n protesta. Formado en 1967 por uns estudantes universitarios, acadaron certa sona no seu pa\u00eds pola canci\u00f3n \"Venceremos\", a cal se converteu no himno do goberno de Unidade Popular de Salvador Allende. Durante o golpe de estado de 1973 estaban de xira por Europa e non foron quen de regresar ao seu pa\u00eds xa que a s\u00faa m\u00fasica estaba prohibida pola ditadura militar de Augusto Pinochet. En Europa, a s\u00faa m\u00fasica incorporou elementos do barroco e outras m\u00fasicas tradicionais, creando un distintivo estilo de m\u00fasica do mundo. O grupo \u00e9 quizais o m\u00e1is co\u00f1ecido membro do movemento da \"Nueva canci\u00f3n\". O seu nome quere dicir 'Sol do Illimani': Inti, en lingua quechua quere dicir \"Sol\", e Illimani, en lingua aimar\u00e1, \u00e9 o nome dunha monta\u00f1a dos Andes bolivianos que quere dicir 'aguia dourada'.\nDiscograf\u00eda.\nInti-Illimani ten m\u00e1is de medio centenar de \u00e1lbums, entre os seus \u00e1lbums de estudio oficiais, \u00e1lbums ao vivo, bandas sonoras, entre outros.\n\u00c1lbums de estudio.\nOs distintos \u00e1lbums de estudio da banda, sen contar as s\u00faas bandas sonoras entre outros proxectos musicais, son os seguintes:\nNotas.\n[[Categor\u00eda:Artistas de Parlophone]]\n[[Categor\u00eda:Grupos musicais formados en 1967]]"}
{"id": "509529", "revid": "98629", "url": "https://gl.wikipedia.org/wiki?curid=509529", "title": "Dez negri\u00f1os", "text": "Dez negri\u00f1os (no orixinal ingl\u00e9s \"And Then There Were None\") \u00e9 unha novela de misterio tradicional da escritora inglesa Agatha Christie, descrita por ela como a m\u00e1is dif\u00edcil de escribir dos seus libros. Publicouse por primeira vez no Reino Unido polo Collins Crime Club o 6 de novembro de 1939, como \"Ten Little Niggers\", baseada nunha caci\u00f3n infantil, que serve como argumento principal. \nA edici\u00f3n estadounidense lanzouse en xaneiro de 1940 co t\u00edtulo \"And Then There Were None\", que est\u00e1 extra\u00eddo das \u00faltimas cinco palabras da canci\u00f3n. Todas as sucesivas reimpresi\u00f3ns e adaptaci\u00f3ns americanas usan ese t\u00edtulo, ag\u00e1s os libros de peto de Pocket Books publicados entre 1964 e 1986, que apareceron baixo o t\u00edtulo \"Ten Little Indians\".\n\u00c9 o libro de misterio m\u00e1is vendido do mundo e con m\u00e1is de 100 mill\u00f3ns de exemplares vendidos \u00e9 un dos libros m\u00e1is vendidos de todos os tempos. Publications International enumera a novela como o sexto t\u00edtulo m\u00e1is vendido. \nResumo da trama.\nUn 8 de agosto a finais dos anos 30, oito persoas chegan a unha pequena e solitaria illa fronte \u00e1 costa de Devon en Inglaterra, a illa do Negro. Cada un ten unha invitaci\u00f3n adaptada \u00e1s s\u00faas circunstancias persoais, como unha oferta de emprego ou unhas vacaci\u00f3ns inesperadas a finais do ver\u00e1n. Son recibidos por Thomas e Ethel Rogers, o mordomo e a coci\u00f1eira e ama de chaves, que afirman que os seus anfitri\u00f3ns, o se\u00f1or Ulick Norman Owen e a s\u00faa muller a se\u00f1ora Una Nancy Owen, a quen a\u00ednda non co\u00f1ecen en persoa, non chegaran, pero deixaron instruci\u00f3ns, algo que parece estra\u00f1o a todos os invitados.\nUnha copia enmarcada dunha canci\u00f3n infantil, \"Ten Little Niggers\" (chamada \"Ten Little Indians\" ou \"Ten Little Soldiers\" en posteriores edici\u00f3ns), colga na habitaci\u00f3n de todos os h\u00f3spedes, e no sal\u00f3n, no centro dunha mesa redonda nunha bandexa de cristal at\u00f3panse dez figuri\u00f1as de porcelana, os dez negri\u00f1os da canci\u00f3n infantil.\nEsta \u00e9 unha das versi\u00f3ns. Orixinalmente, en vez das palabras soldier boys (soldados) iba a palabra niggers (negros) o indians (indios), que se substitu\u00edron por ser politicamente incorrectas.\nDespois da cea, reprod\u00facese un disco de gram\u00f3fono (ou \"fon\u00f3grafo\"), a gravaci\u00f3n acusa a cada visitante de cometer un asasinato e pregunta se alg\u00fan dos \"acusados\" desexa defenderse. Anthony Marston e Philip Lombard admiten os cargos contra eles, ambos casos por irresponsabilidades que provocaronn mortes, e que non foron asasinatos como se definen normalmente.\nDescobren que ning\u00fan deles co\u00f1ece aos Owens e o xu\u00edz Wargrave concl\u00fae que o nome \"U N Owen\" \u00e9 un xogo que significa unknown (\"Desco\u00f1ecido\"). Marston remata a bebida e morre inmediatamente por intoxicaci\u00f3n por cianuro. O doutor Armstrong confirma que non hai cianuro nas bebidas servidas a Marston, o que indica que se suicidou.\n\u00c1 ma\u00f1\u00e1 seguinte, atopan o cad\u00e1ver da se\u00f1ora Rogers na s\u00faa cama, morreu mentres durm\u00eda. Desco\u00f1\u00e9cen a causa, pero alg\u00fans dos h\u00f3spedes sospeitan que o seu marido a envelenou por medo a que confesase o crime dos que est\u00e1n acusados \u200b\u200bna gravaci\u00f3n. \u00c1 hora do xantar, o xeneral MacArthur \u00e9 atopado morto, dun forte golpe na cabeza. Tres das figuri\u00f1as est\u00e1n rotas e de novo as mortes son paralelas \u00e1 canci\u00f3n.\nOs invitados comezan a sospeitar que U N Owen os asasina sistematicamente. A busca de Owen non d\u00e1 resultados. A illa \u00e9 unha \"rocha espida\" sen escondedoiros e ningu\u00e9n poder\u00eda chegar nin sa\u00edr, as\u00ed, concl\u00faen que unha das sete persoas restantes \u00e9 o asasino. Wargrave dirixe ao grupo \u00e1 hora de determinar que ata agora ning\u00fan deles pode ser definitivamente descartado como asasino. \u00c1 ma\u00f1\u00e1 seguinte, Rogers \u00e9 atopado morto mentres picaba le\u00f1a. Despois do almorzo, Emily Brent \u00e9 atopada morta no sal\u00f3n, onde quedara soa despois de queixarse \u200b\u200bde sentirse mal, inxect\u00e1ronlle cianuro de potasio cunha agulla hipod\u00e9rmica.\nWargrave suxire buscar en todas as habitaci\u00f3ns e encerrar a calquera potencialmente perigoso. Falta a pistola de Lombard do seu cuarto. Cando Vera sobe a ba\u00f1arse, queda impactada polo tacto e o cheiro das algas deixadas colgadas do teito da s\u00faa habitaci\u00f3n e grita, o resto de h\u00f3spedes corren cara a arriba ata o seu cuarto. Wargrave, con todo, queda abaixo. Os demais at\u00f3pano sentado, inm\u00f3bil e toscamente vestido co traxe de xu\u00edz. Wargrave \u00e9 examinado por Armstrong e \u00e9 declarado morto por un disparo na testa.\nEsa noite, Lombard atopa a s\u00faa arma devolta ao seu cuarto. Henry Blore albisca a algu\u00e9n que sae da casa pero perde o rastro. S\u00f3 Armstrong est\u00e1 ausente do seu cuarto. Vera, Blore e Lombard deciden estar xuntos en todo momento. Pola ma\u00f1\u00e1, env\u00edan sinais de SOS ao continente desde f\u00f3ra usando un espello e luz solar, pero non reciben resposta. Blore volve \u00e1 casa a comer s\u00f3 e \u00e9 asasinado cunha pesada estatua de reloxo en forma de oso que \u00e9 empurrada desde o peitoril da fiestra de Vera, esmag\u00e1ndolle o cranio. Dado que ning\u00fan deles estaba preto da casa cando se produciu a morte, Vera e Lombard conclu\u00edron que Armstrong \u00e9 o asasino.\nVera e Lombard atopan o corpo de Armstrong varado na praia. Cada un concl\u00fae que o outro debe ser o asasino. Vera suxire mover o corpo do doutor \u00e1 beira da costa como un xesto de respecto polos mortos, pero \u00e9 un pretexto. Mentres moven o corpo, ela empu\u00f1a a arma de Lombard. Cando Lombard l\u00e1nzase contra ela para recuperala, ela p\u00e9galle un tiro.\nVolve \u00e1 casa nun estado on\u00edrico tremoroso, aliviada de estar viva. Atopa unha soga e unha cadeira dispostas no seu cuarto e un forte cheiro a mar. Presionada pola culpabilidade do crime do que \u00e9 acusada, provocar o afogamento dun rapaz ao seu cargo porque deulle prioridade ao seu amante pola s\u00faa herdanza,af\u00f3rcase segundo o \u00faltimo verso da rima.\nOs funcionarios de Scotland Yard est\u00e1n desconcertados por quen puido matar os dez. Reconstr\u00faen as mortes de Marston a Wargrave coa axuda dos diarios das v\u00edtimas e o informe dun forense e determinan sistematicamente que ningunha das \u00faltimas catro v\u00edtimas (Armstrong, Blore, Lombard ou Claythorne) puido ser o asasino, xa que houbo algunha forma de limpeza despois de todas as s\u00faas mortes, ag\u00e1s a de Blore (por exemplo, a cadeira sobre a que sub\u00eduse Vera para colgarse fora colocada de novo en posici\u00f3n vertical), e un suicidio por un reloxo ca\u00eddo parece m\u00e1is al\u00e1 do \u00e1mbito da probabilidade. Isaac Morris, avogado e traficante de drogas, comprou a illa, organizou as invitaci\u00f3ns, ordenou a produci\u00f3n do disco de gram\u00f3fono e dixo aos habitantes da pr\u00f3xima Sticklehaven que ignorasen os sinais de axuda, citando unha aposta por vivir nunha \"illa deserta\" durante unha semana. Non obstante, Morris morreu dunha sobredose de barbit\u00faricos na noite do 8 de agosto.\nUn buque pesqueiro colle unha botella dentro das s\u00faas redes de arrastre; a botella cont\u00e9n unha confesi\u00f3n escrita dos asasinatos, que logo se env\u00eda a Scotland Yard. Na confesi\u00f3n, o xu\u00edz Wargrave escribe que durante toda a s\u00faa vida tivo dous impulsos contraditorios: un desexo salvaxe de sangue e un forte sentido da xustiza. Durante a maior parte da s\u00faa vida, satisfixo os dous desexos a trav\u00e9s da s\u00faa profesi\u00f3n como xu\u00edz. Non obstante, o desexo de cometer un asasinato coas s\u00faas propias mans e o seu diagn\u00f3stico dunha enfermidade terminal motiv\u00e1rono a orquestrar un asasinato masivo de persoas que foron asasinas segundo o seu xu\u00edzo pero que non pod\u00edan ser procesadas segundo a lei. Antes de partir \u00e1 illa, deu a Morris barbit\u00faricos para que os tomase para tratar unha indixesti\u00f3n. Enganou a Armstrong para que o axudase a falsificar a s\u00faa propia morte co pretexto de que axudar\u00eda ao grupo a identificar ao asasino. Usou a pistola e alg\u00fans el\u00e1sticos para asegurar que a s\u00faa verdadeira morte coincidise coa conta dos diarios dos invitados. A\u00ednda que desexaba crear un misterio irresoluble, reco\u00f1ece na misiva unha \"lamentable necesidade humana\" de reco\u00f1ecemento, de a\u00ed a confesi\u00f3n.\nPersonaxes.\nOs seguintes detalles dos personaxes est\u00e1n baseados na novela orixinal publicada en Inglaterra.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Novelas policiais]]\n[[Categor\u00eda:Obras narrativas en ingl\u00e9s]]\n[[Categor\u00eda:Obras literarias de 1939]]\n[[Categor\u00eda:Obras traducidas do ingl\u00e9s ao galego]]\n[[Categor\u00eda:Agatha Christie]]"}
{"id": "509530", "revid": "88215", "url": "https://gl.wikipedia.org/wiki?curid=509530", "title": "Atl\u00e9tico Aviaci\u00f3n", "text": ""}
{"id": "509531", "revid": "23204", "url": "https://gl.wikipedia.org/wiki?curid=509531", "title": "San Marino nos Xogos Ol\u00edmpicos", "text": "San Marino participou por vez primeira nos Xogos Ol\u00edmpicos en 1960, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s en 1964. O pa\u00eds tam\u00e9n participou nos Xogos de Inverno de xeito regular dende 1976. A primeira medalla ol\u00edmpica de San Marino foi un bronce de Alessandra Perilli nos Xogos Ol\u00edmpicos de 2020 celebrados en Toquio."}
{"id": "509535", "revid": "47401", "url": "https://gl.wikipedia.org/wiki?curid=509535", "title": "Ourizo cacheiro", "text": ""}
{"id": "509536", "revid": "1888", "url": "https://gl.wikipedia.org/wiki?curid=509536", "title": "Carlos Montes Marqu\u00e9s", "text": "Carlos Alberto Montes Marqu\u00e9s, nado no Carballi\u00f1o en 1966, \u00e9 un historiador e pol\u00edtico galego do PSdeG-PSOE.\nTraxectoria.\nLicenciado en Xeograf\u00eda e Historia pola Universidade de Santiago de Compostela. Foi director da emisora Cablevisi\u00f3n do Carballi\u00f1o (1997). En 1999 foi nomeado director da Escola Taller Arenteiro. Nas elecci\u00f3ns municipais de 2003 foi o n\u00famero 2 da lista do PSdeG-PSOE e foi elixido concelleiro do Carballi\u00f1o e tenente alcalde. Logo da renuncia de Pachi V\u00e1zquez para se presentar \u00e1s elecci\u00f3ns auton\u00f3micas do 2005, foi elixido alcalde do Carballi\u00f1o. Nas municipais de 2007 foi o candidato do PSdeG \u00e1 alcald\u00eda do Carballi\u00f1o e foi elixido alcalde. Foi deputado provincial (2007-2011). Presidiu a comisi\u00f3n da secci\u00f3n de vilas termais da FEGAMP e foi membro da executiva do mesmo departamento da FEMP."}
{"id": "509537", "revid": "1888", "url": "https://gl.wikipedia.org/wiki?curid=509537", "title": "Carlos Alberto Montes Marqu\u00e9s", "text": ""}
{"id": "509539", "revid": "50011", "url": "https://gl.wikipedia.org/wiki?curid=509539", "title": "Campionato de Espa\u00f1a de segunda categor\u00eda", "text": "O Campionato de Espa\u00f1a de segunda categor\u00eda foi un torneo futbol\u00edstico por eliminaci\u00f3n directa no que participaban clubs pertencentes \u00e1 segunda categor\u00eda dos campionatos rexionais. Situado xerarquicamente nun nivel inferior ao Campionato de Espa\u00f1a de primeira categor\u00eda, disput\u00e1ronse apenas unhas poucas edici\u00f3ns a comezos do s\u00e9culo XX.\nHistoria.\nO torneo xurdiu en 1913 organizado pola Federaci\u00f3n Espa\u00f1ola de Clubs de Foot-ball \u2014antecesora da Real Federaci\u00f3n Espa\u00f1ola de F\u00fatbol\u2014, sendo de libre inscrici\u00f3n para os clubs que participasen na segunda categor\u00eda dos campionatos rexionais e mais para os segundos equipos dos clubs de primeira. S\u00f3 se disputou unha edici\u00f3n baixo esta f\u00f3rmula, da cal resultou campi\u00f3n o Centre d'Esports Sabadell.\nPosteriormente, e xa coa Real Federaci\u00f3n Espa\u00f1ola de F\u00fatbol constitu\u00edda, o torneo foi recuperado en 1920, sendo ga\u00f1ado polo Stadium Avilesino.\nLogo despois, volver\u00eda ser disputado baixo a denominaci\u00f3n de Campionato de Espa\u00f1a de primeira categor\u00eda - grupo B ou simplemente Campionato de Espa\u00f1a do grupo B, disput\u00e1ndose anualmente entre 1923 e 1926, participando nel os campi\u00f3ns rexionais de segunda categor\u00eda (tam\u00e9n chamada naquela altura \"primeira categor\u00eda-grupo B\")."}
{"id": "509540", "revid": "1505", "url": "https://gl.wikipedia.org/wiki?curid=509540", "title": "Cifio de Cuvier", "text": ""}
{"id": "509541", "revid": "23204", "url": "https://gl.wikipedia.org/wiki?curid=509541", "title": "Comit\u00e9 Ol\u00edmpico Nacional Sanmarin\u00e9s", "text": "O Comit\u00e9 Ol\u00edmpico Nacional Sanmarin\u00e9s (en ) \u00e9 o Comit\u00e9 Ol\u00edmpico Nacional que representa a San Marino. Foi creado no ano 1959 e reco\u00f1ecido oficialmente polo Comit\u00e9 Ol\u00edmpico Internacional ese mesmo ano. O seu primeiro presidente foi Federico Bigi e a primeira participaci\u00f3n ol\u00edmpica de San Marino foi en Roma 1960, participante dende ent\u00f3n en cada edici\u00f3n dos Xogos de Ver\u00e1n, ag\u00e1s en 1964.\nNos Xogos Ol\u00edmpicos de Inverno participou por primeira vez na edici\u00f3n de Innsbruck 1976."}
{"id": "509542", "revid": "23204", "url": "https://gl.wikipedia.org/wiki?curid=509542", "title": "Comitato Olimpico Nazionale Sammarinese", "text": ""}
{"id": "509543", "revid": "23204", "url": "https://gl.wikipedia.org/wiki?curid=509543", "title": "Comit\u00e9 Ol\u00edmpico de San Marino", "text": ""}
{"id": "509544", "revid": "25871", "url": "https://gl.wikipedia.org/wiki?curid=509544", "title": "Better Call Saul", "text": "Better Call Saul \u00e9 unha serie de televisi\u00f3n estadounidense creada por Vince Gilligan e Peter Gould. \u00c9 un spin-off e unha precuela da anterior serie de Gilligan, \"Breaking Bad\". O argumento est\u00e1 ambientado a comezos da d\u00e9cada de 2000 en Albuquerque, Novo M\u00e9xico, e conta a historia de Jimmy McGill (Bob Odenkirk), un avogado que se converte en defensor de criminais, co\u00f1ecido posteriormente como Saul Goodman. Tam\u00e9n amosa o decline moral do polic\u00eda retirado Mike Ehrmantraut (Jonathan Banks), quen se converte nun socio do cartel de Ju\u00e1rez para apoiar \u00e1 s\u00faa familia. As historias de Jimmy e Mike interact\u00faan de xeito espor\u00e1dico at\u00e9 que as d\u00faas li\u00f1as argumentais converxen finalmente. O primeiro episodio foi emitida orixinalmente por AMC o 8 de febreiro de 2015, estre\u00e1ndose cinco tempadas a continuaci\u00f3n. A sexta e derradeira tempada, que conta con 13 episodios, estreouse o 18 de abril de 2022, e est\u00e1 prevista que remate o 15 de agosto de 2022."}
{"id": "509545", "revid": "23204", "url": "https://gl.wikipedia.org/wiki?curid=509545", "title": "Carlos de Passos", "text": "Carlos Fernandes de Pasos, nado no Porto o 24 de decembro de 1890 e finado no mesmo lugar o 18 de xullo de 1958, foi un historiador, xornalista e publicista, que colaborou na monumental \"Hist\u00f3ria de Portugal\" dirixida por Dami\u00e3o Peres e tam\u00e9n nas revistas \"Terra portuguesa\" (1916-1927) e \"Revista Municipal\" do Concello de Lisboa.\nTraxectoria.\nNaceu na cidade do Porto, oriundo dunha familia con ra\u00edces en Ponte de Lima, onde posu\u00edan propiedades, e tam\u00e9n con ra\u00edces na Galicia fidalga.\nEstudou Ciencias Hist\u00f3rico-Xeogr\u00e1ficas na Universidade de Co\u00edmbra onde foi alumno de Carolina Micha\u00eblis de Vasconcelos. Al\u00ed comezou a escribir en \"O Instituto. Jornal Scient\u00edfico e Litterario.\"\nFoi historiador, investigador rexionalista e escritor con vasta obra publicada, especialmente sobre Ponte de Lima. Foi tam\u00e9n tenente de alcalde de Ponte de Lima.\nA conexi\u00f3n a Ponte de Lima d\u00e9bese a vivir regularmente na Casa da Cruz da Pedra, na fregues\u00eda de S\u00e1, herdada da familia paterna.\nCando faleceu, da s\u00faa biblioteca privada foron doados cerca de dous mil libros \u00e1 Biblioteca Municipal de Ponte de Lima.\nRelaci\u00f3n con Galicia.\nNos anos 1920 entrou en contacto con intelectuais galegos, sobre todo Antonio Noriega Varela. Os contactos estrit\u00e1ronse na Semana Cultural Galega que o Seminario de Estudos Galegos organizou en 1935 no Porto na que quedou con dedicatorias de Vicente Risco, Otero Pedrayo, Filgueira Valverde e Xes\u00fas Carro. Tam\u00e9n se relacionou con Leandro Carr\u00e9 Alvarellos, colabou en A Nosa Terra e en 1924 foi nomeado correspondente da Real Academia Galega. No arquivo que el doou \u00e1 Biblioteca Municipal de Ponte da Lima cons\u00e9rvanse 151 cartas cos seus amigos galegos. \nReco\u00f1ecementos.\nFoi distinguido coa comenda da Orde de Afonso X, o Sabio (\"Orden Civil de Alfonso X el Sabio\"), de Espa\u00f1a, e coa comenda da Orde Suprema Militar do Templo de Xerusal\u00e9n."}
{"id": "509546", "revid": "89787", "url": "https://gl.wikipedia.org/wiki?curid=509546", "title": "Aire (Pontevedra)", "text": "Aire foi un semanario deportivo editado en Pontevedra entre 1929 e 1935.\nHistoria e caracter\u00edsticas.\nO semanario tivo d\u00faas etapas: a primeira, de 1929 a 1930, e a segunda, de 1934 a 1935.\nPrimeira etapa.\nSubtitulado \"Semanario deportivo\", apareceu o 14 de outubro de 1929. Public\u00e1base os luns e conti\u00f1a informaci\u00f3n sobre todo tipo de deportes, pero centrada nos partidos de f\u00fatbol galegos e os do resto do Estado. No seu primeiro n\u00famero apareceu unha secci\u00f3n que recordaba os deportes tradicionais practidos en Galicia. Foi impulsado polo Eiri\u00f1a Club de F\u00fatbol, equipo que estivera presidido por Ant\u00f3n Losada Di\u00e9guez (quen xusto faleceu ao d\u00eda seguinte da aparici\u00f3n do peri\u00f3dico) e do que eran seareiros Alexandre B\u00f3veda e Castelao, que publicou caricaturas de futbolistas no semanario. Foi un lugar de encontro de intelectuais que compart\u00edan nesas p\u00e1xinas as s\u00faas inquietudes deportivas. No editorial do seu primeiro n\u00famero dise:\nTen as mesmas caracter\u00edsticas das s\u00faas contempor\u00e1neas. Destaca a secci\u00f3n Fungueirazos, con ruxerruxes e cr\u00edticas \u00e1 competencia. A s\u00faa primeira etapa finalizou o 24 de febreiro de 1930.\nSegunda etapa.\nIniciou unha segunda etapa en novembro de 1934. O redactor xefe era Segismundo Blanco Cuesta (que asinaba como Don Verdades) e ti\u00f1a como correspondente na Coru\u00f1a a Jos\u00e9 Saturnino Mejuto Iglesias. Destaca a secci\u00f3n Futboler\u00edas. O aumento das fotograf\u00edas e o paso dun afeccionado deportivo selecto e culto a un m\u00e1is amplo e heterox\u00e9neo fixeron aparecer textos menos recargados e rimbombantes. Mantivo rivalidade co semanario vigu\u00e9s \"Sprint\" e co coru\u00f1\u00e9s \"H\u00e9rcules\". Cesou definitivamente a s\u00faa publicaci\u00f3n o 27 de maio de 1935."}
{"id": "509551", "revid": "5863", "url": "https://gl.wikipedia.org/wiki?curid=509551", "title": "CAF", "text": "O acr\u00f3nimo CAF ou o termo Caf p\u00f3dense referir a:"}
{"id": "509556", "revid": "1131", "url": "https://gl.wikipedia.org/wiki?curid=509556", "title": "Universidade de Columbia", "text": ""}
{"id": "509557", "revid": "5863", "url": "https://gl.wikipedia.org/wiki?curid=509557", "title": "Estado espa\u00f1ol", "text": ""}
{"id": "509558", "revid": "89787", "url": "https://gl.wikipedia.org/wiki?curid=509558", "title": "Life (revista)", "text": "Life foi unha revista estadounidense publicada semanalmente entre 1883 e 1972, como \"especial\" intermitente ata 1972 e mensualmente entre 1978 e 2000. Durante a s\u00faa idade dourada entre 1936 e 1972, \"Life\" foi unha revista de interexes xerais de amplo espectro co\u00f1ecida pola calidade das s\u00faas fotograf\u00edas.\n\"Life\" foi publicada independentemente os seus primeiros 53 anos ata 1936 como revista de interese xeral e entretemento lixeiro, centrada nas ilustraci\u00f3ns, as grazas e os comentarios sociais. Inclu\u00edu alg\u00fans dos mellores escritores, ilustradores e caricaturistas da s\u00faa \u00e9poca: Charles Dana Gibson, Norman Rockwell e Jacob Hartman Jr. Gibson converteuse no editor e propietario da revista despois de que John Ames Mitchell falecese en 1918. Durante os seus \u00faltimos anos, a revista ofreceu breves cr\u00edticas de obras teatrais e filmes que se emit\u00edan en Nova York de xeito similar ao que fac\u00eda \"The New Yorker\", mais co toque innovador dunha vi\u00f1eta tipogr\u00e1fica semellante a un sem\u00e1foro en cada cr\u00edtica: verde para as positivas, vermello para as negativas e \u00e1mbar para as medias.\nEn 1936, o editor de \"Time\" Henry Luce comprou \"Life\", da que s\u00f3 quer\u00eda o t\u00edtulo: refixo enormemente a publicaci\u00f3n, convert\u00e9ndoa na primeira revista estadounidense de novas completamente fotogr\u00e1fica, e dominou o mercado durante varias d\u00e9cadas. A revista chegou a vender m\u00e1is de 13,5 mill\u00f3ns de exemplares \u00e1 semana. Posiblemente a fotograf\u00eda m\u00e1is c\u00e9lebre publicada na revista foi a fotograf\u00eda dunha enfermeira en brazos dun mari\u00f1o tomada por Alfred Eisenstaedt o 14 de agosto de 1945 mentres celebraban a vitoria sobre o Xap\u00f3n en Nova York. O papel da revista na historia do fotoxornalismo est\u00e1 considerado a s\u00faa contribuci\u00f3n m\u00e1is importante. O perfil de \"Life\" era tal que as memorias do presidente Harry S. Truman, de Sir Winston Churchill e do xeneral Douglas MacArthur foron serializadas nas s\u00faas p\u00e1xinas.\nA partir de 2000, Time Inc. continuou a empregar a marca \"Life\" para n\u00fameros especiais e conmemorativos. \"Life\" volveu con n\u00fameros regulares ao converterse nun suplemento semanal dos xornais entre 2004 e 2007. A p\u00e1xina web life.com, orixinalmente unha das canles do servizo Pathfinder de Time Inc. foi administrada a finais da d\u00e9cada de 2000 xunto con Getty Images baixo o nome See Your World, LLC. O 30 de xaneiro de 2012, a url de LIFE.com pasou a ser un canal de fotograf\u00edas en Time.com."}
{"id": "509559", "revid": "6939", "url": "https://gl.wikipedia.org/wiki?curid=509559", "title": "Fada Morgana", "text": ""}
{"id": "509560", "revid": "65337", "url": "https://gl.wikipedia.org/wiki?curid=509560", "title": "Luc Montagnier", "text": "Luc Montagnier, nado en Chabris o 18 de agosto de 1932 e finado en Neuilly o 8 de febreiro de 2022, foi un vir\u00f3logo franc\u00e9s. Realizou o seu doutoramento en medicina pola Universidade de Poitiers, e en 1967 iniciou as s\u00faas investigaci\u00f3ns en virolox\u00eda. En 1972 foi nomeado xefe da Unidade Oncol\u00f3xica Viral do Instituto Pasteur, e en 1974 foi designado tam\u00e9n director do Centro Nacional para a Investigaci\u00f3n Cient\u00edfica (CNRS). En 2008 obtivo o Premio Nobel de Medicina, xunto a Fran\u00e7oise Barr\u00e9-Sinoussi, polo descubrimento do virus de inmunodeficiencia humana (VIH), causante da sida; devandito galard\u00f3n foi compartido con Harald zur Hausen, quen foi premiado polo descubrimento dos virus do papiloma humano que causan cancro cervical.\nPrincipais achegas.\nEn 1983 o equipo do que formaba parte describiu e identificou o que foi un dos maiores descubrimentos das \u00faltimas d\u00e9cadas do s\u00e9culo XX: o virus VIH causante da sida, apenas pouco despois de que esta s\u00edndrome fose reco\u00f1ecida como unha nova entidade patol\u00f3xica en 1981. O virus foi chamado inicialmente virus asociado \u00e1 linfomadenopat\u00eda (LAV). Un ano despois o equipo do estadounidense Robert Gallo confirmou o descubrimento do virus e que este era o causante da sida. O virus foi renomeado virus T-linfotr\u00f3pico tipo III (HTLV-III).\nDurante moitos anos houbo unha forte disputa sobre se o primeiro en illar o virus fora Montagnier ou Gallo. En novembro de 1990, a Oficina de Integridade Cient\u00edfica dos Institutos Nacionais da Sa\u00fade tentaron clarificar o asunto designando unha comisi\u00f3n que analizase as mostras almacenadas no Instituto Pasteur e no Laboratorio de Biolox\u00eda de C\u00e9lulas Tumorais do Instituto Nacional do Cancro entre 1983 e 1985. O grupo, liderado por Sheng-Yung Chang, conclu\u00edu que o virus de Gallo provi\u00f1a do laboratorio de Montagnier. Chang conclu\u00edu que o virus do grupo franc\u00e9s contaminara un cultivo do que o grupo de Montagnier enviara unha mostra a Gallo, e \u00e1 s\u00faa vez contaminou os cultivos en que Gallo estaba a traballar.\nHoxe en d\u00eda reco\u00f1\u00e9cese que o grupo de Montagnier foi o primeiro en illar o virus VIH, mais que o grupo de Galo foi o que demostrou que o virus causa a sida e foi responsable de gran parte do desenvolvemento cient\u00edfico que fixo posible o descubrimento, inclu\u00edndo unha t\u00e9cnica desenvolvida previamente por Gallo para o cultivo de c\u00e9lulas T en laboratorio.\nNo n\u00famero de 29 de novembro de 2002 de \"Science\", Gallo e Montagnier publicaron unha serie de artigos, un deles asinado por ambos, en que reco\u00f1ecen as achegas fundamentais que cada un tivera no descubrimento do VIH.\nPremios.\nMontagnier recibiu o Premio Pr\u00edncipe de Asturias de Investigaci\u00f3n Cient\u00edfica e T\u00e9cnica, compartido con Robert Gallo, no ano 2000 e o Premio Nobel de Medicina en 2008 compartido con Harald zur Hausen e Fran\u00e7oise Barr\u00e9-Sinoussi.\nControversias.\nNo seus \u00faltimos anos algunhas declaraci\u00f3ns de Luc Montagnier foron pol\u00e9micas como a recomendaci\u00f3n dada en 2002 ao papa Xo\u00e1n Paulo II de tratar o p\u00e1rkinson con papaia fermentada, a idea de que a dieta africana favorec\u00eda a difusi\u00f3n da sida, ou a defensa da \"pista microbiana\" como causante do autismo e da homeopat\u00eda. O seu escepticismo sobre as vacinas foi denunciado en 2017 por m\u00e1is de cen acad\u00e9micos franceses, que cualificaron as s\u00faas posici\u00f3ns como \"perigosas\". En abril de 2020, ao comezo da pandemia de covid-19, Luc Montagnier considerou que se trataba dun virus creado nun laboratorio a partir do VIH, algo que foi criticado pola comunidade cient\u00edfica. Todas estas controversias lastraron o seu prestixio cient\u00edfico."}
{"id": "509561", "revid": "1131", "url": "https://gl.wikipedia.org/wiki?curid=509561", "title": "Segismundo Blanco Cuesta", "text": "Segismundo Blanco Cuesta, nado en 1895 e finado en Pontevedra o 10 de decembro de 1966, foi un militar, futbolista e xornalista deportivo galego.\nTraxectoria.\nCarabineiro da Comandancia de Pontevedra, foi ascendido a sarxento en marzo de 1937, e cando o Corpo de Carabineiros se integrou na Garda Civil en 1940, pasou a este corpo, onde alcanzou o grao de tenente. Foi futbolista e \u00e1rbitro de f\u00fatbol, presidente da Federaci\u00f3n de \u00c1rbitros e dos Adestradores. Foi presidente do Anduri\u00f1a do Grove, e directivo do Pontevedra. Xornalista deportivo que asinaba como Don Verdades, foi redactor deportivo de \"Progreso\", redactor xefe do semanario deportivo \"Aire\" de Pontevedra e colaborou en \"Diario de Pontevedra\".\nVida persoal.\nFoi pai de Manuel Blanco Tob\u00edo."}
{"id": "509562", "revid": "65337", "url": "https://gl.wikipedia.org/wiki?curid=509562", "title": "Comisi\u00f3n Numism\u00e1tica dos Estados da Rep\u00fablica Federal de Alema\u00f1a", "text": "A Comisi\u00f3n Numism\u00e1tica dos Estados da Rep\u00fablica Federal de Alema\u00f1a (en alem\u00e1n: \"Numismatische Kommission der L\u00e4nder in der Bundesrepublik Deutschland\") \u00e9 unha organizaci\u00f3n cient\u00edfica do \u00e1mbito da numism\u00e1tica dos estados federais alem\u00e1ns, dedicada \u00e1 promoci\u00f3n dos estudos sobre a moeda, a historia monetaria e a medalla.\nHistoria.\nA Comisi\u00f3n Numism\u00e1tica fundouse en 1950 por iniciativa da Administraci\u00f3n cultural de Hamburgo, seguindo o modelo da Conferencia Permanente de Ministros de Cultura dos Estados da Rep\u00fablica Federal de Alema\u00f1a. Outro modelo organizativo foi o das comisi\u00f3ns hist\u00f3ricas que xurdiron como primeiros \u00f3rganos de autoxesti\u00f3n cient\u00edfica no s\u00e9culo XX. Procur\u00e1base, con esta comisi\u00f3n interestatal, a reconstruci\u00f3n das colecci\u00f3ns de moedas e a volta \u00e1 operatividade das instituci\u00f3ns de investigaci\u00f3n numism\u00e1tica, que quedaran danadas e inaccesibles despois da segunda guerra mundial. O obxectivo a longo prazo era a coordinaci\u00f3n de cuesti\u00f3ns tan fundamentais como os rexistros de achados monetarios e o restablecemento das relaci\u00f3ns internacionais.\nDurante os primeiros anos segu\u00edronse as pautas marcadas polo profesor Walter H\u00e4vernick, director do Museo de Historia de Hamburgo e primeiro presidente da Comisi\u00f3n (1950-1974). O seu alumno Gert Hatz foi o continuador do seu labor como presidente da instituci\u00f3n (1974-1993), sucedido logo por Bernd Kluge (1993-1999). Ao longo da d\u00e9cada de 1990 asumiuse a integraci\u00f3n dos novos estados na Comisi\u00f3n, como resultado da reunificaci\u00f3n alem\u00e1, e esta foi a principal preocupaci\u00f3n de Niklot Kl\u00fc\u00dfendorf como vicepresidente. Superada esta etapa, ocuparon a presidencia Reiner Cunz (1999-2011) e finalmente Dietrich Klose, a partir dese \u00faltimo ano.\nDesde 1990, a proporci\u00f3n de membros da Comisi\u00f3n que deb\u00edan ter formaci\u00f3n numism\u00e1tica e con dedicaci\u00f3n funcional nesa \u00e1rea foi diminu\u00edndo en favor dos representantes vinculados \u00e1 preservaci\u00f3n de monumentos hist\u00f3ricos.\nNunha prinmeira etapa, a partir de 1952, a Comisi\u00f3n editou a revista mensual \"Numismatisches Nachrichtenblatt\", que posteriormente pasou a estar editada pola Sociedade Numism\u00e1tica Alem\u00e1.\nOrganizaci\u00f3n.\nA Comisi\u00f3n \u00e9 unha organizaci\u00f3n de car\u00e1cter federal e est\u00e1 constitu\u00edda por representantes de cada un dos Estados, especializados en diferentes \u00e1reas da numism\u00e1tica e nomeados polos respectivos ministros de Cultura. O perfil dos expertos var\u00eda conforme as posibilidades e as prioridades de cada Estado, e adoitan ser directores de gabinetes numism\u00e1ticos, expertos vinculados a museos, arque\u00f3logos estatais etc. Ten unha importancia destacada o persoal vinculado aos catro gabinetes numism\u00e1ticos principais de Alema\u00f1a: o \"M\u00fcnzkabinett\" de Berl\u00edn, o \"M\u00fcnzkabinett\" de Dresden, o Museo do Di\u00f1eiro do \"Deutsche Bundesbank\" en Frankfurt e a Colecci\u00f3n de Moedas Estatal de M\u00fanic.\nAs sociedades numism\u00e1ticas (Sociedade Numism\u00e1tica Alem\u00e1 e Sociedade de Historia Monetaria Internacional) e a asociaci\u00f3ns dos distribuidores de moedas est\u00e1n tam\u00e9n representadas, do mesmo xeito que outros grupos de interese, con car\u00e1cter consultivo.\nPremio Walter-H\u00e4vernick.\nUn interese clave da Comisi\u00f3n \u00e9 a promoci\u00f3n do talento xuvenil. Con tal fin, creou un fondo e unha fundaci\u00f3n espec\u00edfica dedicados \u00e1 edici\u00f3n de teses, memorias acad\u00e9micas e proxectos de investigaci\u00f3n levados a cabo por novos talentos da numism\u00e1tica, e outorga tam\u00e9n bolsas de viaxes para acudir ao Congreso Internacional de Numism\u00e1tica que se celebra cada seis anos en diferentes pa\u00edses do mundo.\nNese contexto, a Comisi\u00f3n creou en 2012 o Premio Walter-H\u00e4vernick, dotado con 2.000 euros e destinado a cient\u00edficos menores de 35 anos autores de teses exemplares ou outros traballos monogr\u00e1ficos sobre calquera \u00e1rea da numism\u00e1tica, escritos en alem\u00e1n, en ingl\u00e9s ou en franc\u00e9s. \u00c1 parte da dotaci\u00f3n econ\u00f3mica, os ga\u00f1adores tam\u00e9n reciben unha medalla creada en 2015 polo medallista Carsten Theumer.\nEstes son os ga\u00f1adores desde a s\u00faa creaci\u00f3n:"}
{"id": "509563", "revid": "65337", "url": "https://gl.wikipedia.org/wiki?curid=509563", "title": "Numismatische Kommission der L\u00e4nder in der Bundesrepublik Deutschland", "text": ""}
{"id": "509564", "revid": "89787", "url": "https://gl.wikipedia.org/wiki?curid=509564", "title": "\u00bfPor qu\u00e9 tan pocas?", "text": "\u00bfPor qu\u00e9 tan pocas? \u00e9 un documental dirixido por Carlota Coronado, e ga\u00f1ador do Premio Especial do Xurado \u2018Afirmando los derechos de las mujeres\u2019 no Festival de M\u00e1laga.\nContido.\nNo documental a trav\u00e9s de entrevistas a cient\u00edficas analizase a situaci\u00f3n das mulleres no \u00e1mbito das carreiras STEM: as s\u00faas dificultades, barreiras que hai que romper, prexu\u00edzos. Tam\u00e9n pretende amosar cient\u00edficas e tecn\u00f3logas que poidan ser referentes inspiradores para as novas xeraci\u00f3ns.\nO documental forma parte do proxecto \"\u00bfPor qu\u00e9 tan pocas? Tecn\u00f3logas y cient\u00edficas espa\u00f1olas a la luz\" que desexa facer visible o traballo das cient\u00edficas e tecn\u00f3logas no noso pa\u00eds. As impulsoras deste proxecto son as profesoras da UCM: Isabel Tajahuerce, Carlota Coronado, Yanna G. Franco e Elena Ram\u00edrez Rico. "}
{"id": "509565", "revid": "89787", "url": "https://gl.wikipedia.org/wiki?curid=509565", "title": "Ursula von der Leyen", "text": "Ursula Gertrud von der Leyen, nada como Ursula Gertrud Albrecht en Ixelles, Bruxelas, o 8 de outubro de 1958, \u00e9 unha pol\u00edtica alem\u00e1, presidenta da Comisi\u00f3n Europea dende 2019. Von der Leyen est\u00e1 afiliada \u00e1 Uni\u00f3n Dem\u00f3crata Cristi\u00e1 (CDU), partido de centro-dereita do cal \u00e9 unha das vicepresidentas. Foi a primeira muller no cargo de ministra de Defensa de Alema\u00f1a, entre 2013 e 2019, despois de liderar os ministerios de Traballo e Asuntos Sociais, entre 2009 e 2013, e de Familia, Terceira Idade, Mulleres e Xuventude, entre 2005 e 2009. \u00c9 luterana e licenciada en econom\u00eda e doutora en medicina.\nEn 2 de xullo de 2019, en concorrencia coas elecci\u00f3ns europeas de maio, o Consello Europeo nomeou von der Leyen presidenta da Comisi\u00f3n Europea, decisi\u00f3n que veu ser aprobada polo Parlamento Europeo o 16 de xullo. Von der Leyen, a primeira muller que foi nomeada para o cargo, asumiu as funci\u00f3ns o 1 de novembro de 2019.\nTraxectoria.\nFamilia, educaci\u00f3n e profesi\u00f3n.\nUrsula von der Leyen naceu o 8 de outubro de 1958, en Ixelles, Bruxelas, onde viviu ata aos 13 anos. \u00c9 descendente do Bar\u00f3n Ludwig Knoop, fabricante de panos da cidade de Bremen e empresario de \u00e9xito do s\u00e9culo XIX. \u00c9 filla de Heidi Adele Albrecht e de Ernst Albrecht. Creceu con cinco irm\u00e1ns e unha irm\u00e1 e, entre 1964 a 1971, asistiu \u00e1 Escola Europea de Bruxelas I, instituci\u00f3n en que estudan moitos fillos de funcionarios comunitarios en Bruxelas. O seu pai foi un dos primeiros funcionarios p\u00fablicos das instituci\u00f3ns europeas, a partir de 1958. Entre 1976 e 1990, o seu pai foi ministro-presidente do estado da Baixa Saxonia.\nEn 1971, a familia mudouse a Lehrte, na rexi\u00f3n alem\u00e1 de Hannover, cando o seu pai pasou a ser director executivo da empresa alimentaria Bahlsen. En 1976, rematou o ensino secundario en Lehrte, pasando no exame final (\"Abitur\") en matem\u00e1ticas e ciencias. Proseguiu estudando econom\u00eda, entre 1977 e 1980, nas universidades de G\u00f6ttingen e M\u00fcnster. Entre 1978 e 1979, no auxe da ameaza de grupos terroristas comunistas na Alema\u00f1a Occidental e dada a notoriedade do seu pai, este enviouna a Londres, onde se matriculou na London School of Economics. Al\u00ed empregou o pseud\u00f3nimo de Rose Ladson e tivo protecci\u00f3n de Scotland Yard.)\nA partir de 1980 e durante sete anos, estudou medicina na Facultade de Medicina de Hannover. Presentou a s\u00faa tese de doutoramento en 1991. Foi acusada de plaxio na tese. Traballou como m\u00e9dica axudante na maternidade da Universidade de Hannover entre 1988 e 1992. Entre 1992 e 1996, viviu en Stanford, California, onde volveu a estudar econom\u00eda. Ao regresar a Alema\u00f1a, foi investigadora axudante en medicina social, facendo investigaci\u00f3ns sobre o sistema de sa\u00fade no departamento de epidemiolox\u00eda da Facultade de Medicina de Hannover, de 1998 a 2002.\nCarreira pol\u00edtica.\nEn marzo de 2003, foi elixida para o parlamento estatal da Baixa Saxonia; en novembro de 2005, foi nomeada ministra de Asuntos Sociais, Mulleres, Familia e Sa\u00fade dese estado. En decembro de 2004, converteuse en membro do Consello Federal da CDU, o \u00f3rgano m\u00e1is alto do partido conservador. O 17 de agosto de 2005, foi nomeada por Angela Merkel para o equipo de competencia da CDU/CSU nas elecci\u00f3ns federais de 2005, nas \u00e1reas de familia e sa\u00fade. O 22 de novembro do mesmo ano, Ursula von der Leyen foi designada Ministra Federal de Familia, Anci\u00e1ns, Mulleres e Xuventude pola chanceler Angela Merkel no seu primeiro goberno.\nEn febreiro de 2007, provocou, debido a algunhas presi\u00f3ns de pol\u00edtica familiar (como a esixencia dunha enorme expansi\u00f3n de lugares de xard\u00edns de infancia) debates controvertidos sobre a misi\u00f3n da familia. Os ataques vi\u00f1eron principalmente do seu propio partido e dalg\u00fans representantes do socio de coalici\u00f3n, a CSU. Pola contra, recibiu apoio, no \u00e1mbito do debate, do Presidente Federal e dos pol\u00edticos de partidos da oposici\u00f3n, especialmente da SPD, de parte da econom\u00eda alem\u00e1 e dalg\u00fans representantes da igrexa.\nMinistra de Familia.\nTralas elecci\u00f3ns federais en Alema\u00f1a en 2009, cando os partidos concordaran nun acordo de coalici\u00f3n, Ursula von der Leyen foi, o 28 de outubro de 2009, designada unha vez m\u00e1is ministra de Familia, no segundo goberno de Angela Merkel.\nMinistra de Traballo e Solidariedade Social.\nDespois da renuncia do ministro Franz Josef Jung o 27 de novembro de 2009, Ursula von der Leyen asumiu o Ministerio de Traballo e Solidariedade Social, ata o final do per\u00edodo lexislativo en 2013.\nMesmo f\u00f3ra das s\u00faas habilidades ministeriais, no medio da crise do euro, en 28 de agosto de 2011, declarou \u00e1 televisi\u00f3n p\u00fablica alem\u00e1, ARD, que a crise da zona euro s\u00f3 poder\u00eda superarse fortalecendo a uni\u00f3n pol\u00edtica do continente, coa creaci\u00f3n dos \"Estados Unidos da Europa\". A prensa alem\u00e1 apuntou a Ursula von der Leyen como unha pos\u00edbel sucesora de Angela Merkel.\nMinistra de Defensa.\nDespois das elecci\u00f3ns federais o 22 de setembro de 2013, Ursula von der Leyen foi escollida pola chanceler Angela Merkel como a primeira muller na historia da Rep\u00fablica Federal de Alema\u00f1a a liderar o importante Ministerio de Defensa e, con iso, a Bundeswehr, as Forzas Armadas Alem\u00e1s.\nPresidenta da Comisi\u00f3n Europea.\nO 2 de xullo de 2019 o Consello Europeo nomeou a von der Leyen para o cargo de presidenta da Comisi\u00f3n Europea. O Parlamento Europeo confirmou o seu nome o 16 de xullo de 2019, asumindo as funci\u00f3ns o 1 de novembro de 2019.\nVida privada.\nEst\u00e1 casada con Heiko von der Leyen, profesor de medicina, director executivo dunha compa\u00f1\u00eda de enxe\u00f1ar\u00eda m\u00e9dica e membro da familia von der Leyen, unha familia aristocr\u00e1tica de industriais da seda. Co\u00f1eceu o seu marido no coro da universidade de G\u00f6ttingen e te\u00f1en 7 fillos: David (1987), Sophie (1989), Donata (1992), as xemelgas Victoria e Johanna (1994), Egmont (1998) e Gracia (1999). Ata o ano 2014 a familia viviu nunha casa preto de Hannover."}
{"id": "509568", "revid": "1888", "url": "https://gl.wikipedia.org/wiki?curid=509568", "title": "Don Verdades", "text": "Don Verdades foi un semanario editado en Vigo en 1915 e 1921.\nHistoria e caracter\u00edsticas.\nSemanario sat\u00edrico, apareceu en Vigo en agosto de 1915. Dirixido por Jaime Sol\u00e1. Segundo constaba na cabeceira, era \"una hoja dedicada al saneamineto moral y material de Vigo y sus alrededores\". Cesou a s\u00faa publicaci\u00f3n ese mesmo ano. Reapareceu en 1921."}
{"id": "509569", "revid": "89787", "url": "https://gl.wikipedia.org/wiki?curid=509569", "title": "Ana Varela", "text": "Ana Varela Iglesias, nada o 17 de xu\u00f1o de 1983 en Bembibre, Val do Dubra, \u00e9 unha deportista galega que competiu en pirag\u00fcismo na modalidade de augas tranquilas. Ga\u00f1ou unha medalla de bronce no Campionato Mundial de Pirag\u00fcismo de 2005, na proba de K4 200 m."}
{"id": "509571", "revid": "25871", "url": "https://gl.wikipedia.org/wiki?curid=509571", "title": "Ana Varela Iglesias", "text": ""}
{"id": "509572", "revid": "25871", "url": "https://gl.wikipedia.org/wiki?curid=509572", "title": "Marita Iglesias Padr\u00f3n", "text": "Marita Iglesias Padr\u00f3n, nada o 31 de agosto de 1958 en Ourense e finada o 13 de agosto de 2013, foi unha pol\u00edtica, formadora e experta galega en temas de violencia, x\u00e9nero e diversidade funcional. Afectada pola poliomielite cando ti\u00f1a 12 anos, centrou a s\u00faa actividade en acadar equidade e igualdade de oportunidades para persoas con diferentes graos de dependencia. Foi candidata de Alternativa Galega de Esquerda e afiliada de EQUO Galicia nas elecci\u00f3ns ao Parlamento de Galicia de 2012."}
{"id": "509573", "revid": "5612016", "url": "https://gl.wikipedia.org/wiki?curid=509573", "title": "Marjorie Simpson", "text": ""}
{"id": "509575", "revid": "25871", "url": "https://gl.wikipedia.org/wiki?curid=509575", "title": "Diana Rodeiro", "text": "Diana Rodeiro, nada en 1983 en Santiago de Compostela, \u00e9 unha artista urbana e grafiteira galega, m\u00e1is co\u00f1ecida polo nome art\u00edstico Nana. O seu estilo est\u00e1 influ\u00eddo polas ilustraci\u00f3ns e c\u00f3mics infant\u00eds, con bonecas de ollos grandes como as do manga."}
{"id": "509577", "revid": "54334", "url": "https://gl.wikipedia.org/wiki?curid=509577", "title": "Elena Casal Fern\u00e1ndez", "text": "Elena Casal Fern\u00e1ndez, nada o 25 de agosto de 1988 en Redondela, \u00e9 unha \u00e1rbitra de f\u00fatbol galega. Pertence ao Comit\u00e9 de \u00c1rbitros de Galicia e traballa na primeira divisi\u00f3n espa\u00f1ola de f\u00fatbol feminino.\nTraxectoria.\nAscendeu \u00e1 m\u00e1xima categor\u00eda do f\u00fatbol feminino espa\u00f1ol no ano 2017, cando esta foi creada para que a primeira divisi\u00f3n espa\u00f1ola de f\u00fatbol feminino fose dirixida unicamente por \u00e1rbitras.\nNotas.\n "}
{"id": "509579", "revid": "89787", "url": "https://gl.wikipedia.org/wiki?curid=509579", "title": "Buf\u00f3ns de Pr\u00eda", "text": "Os\u00a0buf\u00f3ns de Pr\u00eda son unha formaci\u00f3n natural que se atopan na localidade asturiana de Llames, na parroquia de Pr\u00eda, no concello de Llanes. Est\u00e1n integrados dentro da Paisaxe Protexida da Mari\u00f1a Oriental de Asturias.\nUn buf\u00f3n \u00e9 unha formaci\u00f3n c\u00e1rstica que consiste nun furado vertical a poucos metros da beira dun cantil de rocha calcaria e que inferiormente comunica co mar. Cando a marea sobe e as ondas baten con forza, exulsa un chorro de auga de mar pulverizada, o que provoca un son caracter\u00edstico que lle d\u00e1 o nome ao buf\u00f3n. A columna de auga pulverizada pode acadar m\u00e1is de 10 metros de altitude e o bufido o\u00edrse a varios quil\u00f3metros. "}
{"id": "509580", "revid": "5863", "url": "https://gl.wikipedia.org/wiki?curid=509580", "title": "Sof\u00eda Novoa Ortiz", "text": ""}
{"id": "509592", "revid": "1131", "url": "https://gl.wikipedia.org/wiki?curid=509592", "title": "Pranto da Frouxeira", "text": ""}
{"id": "509593", "revid": "23204", "url": "https://gl.wikipedia.org/wiki?curid=509593", "title": "Cianuro espumoso", "text": "Sparkling Cyanide (Cianuro espumoso) \u00e9 unha obra de ficci\u00f3n detectivesca da escritora brit\u00e1nica Agatha Christie, publicada por primeira vez nos Estados Unidos por Dodd, Mead and Company en febreiro de 1945 baixo o t\u00edtulo de Remembered Death e en Reino Unido polo Collins Crime Club en decembro do mesmo ano baixo o t\u00edtulo orixinal. Foi editado en galego pola Editorial Galaxia en 2002. \nA novela presenta ao personaxe recorrente do Coronel Race na s\u00faa \u00faltima aparici\u00f3n para resolver as misteriosas mortes dun matrimonio, con exactamente un ano de diferenza. A trama desta novela ampl\u00eda a trama dunha historia curta, \"Yellow Iris\".\nResumo da trama.\nUn ano antes, o 2 de novembro, sete persoas sent\u00e1ronse a cear no restaurante \"Luxemburgo\". Unha, Rosemary Barton, nunca se levantou. O forense decretou suicidio por mor da depresi\u00f3n post-gripe. Seis meses despois, o seu marido George recibe cartas an\u00f3nimas dicindo que Rosemary foi asasinada. George investiga e decide repetir a cea no mesmo restaurante, cos mesmos convidados, ademais dunha actriz que parece que a s\u00faa defunta muller, a cal ti\u00f1a que chegar tarde e sorprender cunha confesi\u00f3n. A actriz non chega e George morre na mesa, envelenado, como a s\u00faa muller, por cianuro no seu champa\u00f1a. A s\u00faa morte puido considerarse como un suicidio, pero George compartira as s\u00faas preocupaci\u00f3ns e alg\u00fans dos seus plans co seu amigo o Coronel Race.\nSegundo o testamento do seu t\u00edo, se Rosemary morr\u00eda sen fillos, a fortuna herdada pasar\u00eda \u00e1 s\u00faa irm\u00e1 m\u00e1is nova Iris, agora unha moza rica. Se Iris morre solteira, o di\u00f1eiro pasar\u00eda ao seu \u00fanico parente, a s\u00faa t\u00eda Lucilla Drake. A se\u00f1ora Drake \u00e9 unha persoa decente pero ten un fillo, Victor que \u00e9 un delincuente. Durante a investigaci\u00f3n queda claro que a v\u00edtima pretendida era Iris. O coronel Race e o pretendente de Iris, Anthony Browne, dec\u00e1tanse de que Ruth Lessing, a secretaria de confianza de George, enamor\u00e1rase de Victor un ano antes.\nMorre a persoa equivocada por mor do bolso de noite de Iris e o brinde por ela, unha confusi\u00f3n que lle salva a vida. Despois do espect\u00e1culo, George prop\u00f3n un brinde por Iris, todos beben champa\u00f1a ag\u00e1s ela. Cando o grupo se levanta da mesa para bailar, Iris deixa caer o bolso, un camareiro, ao recuperalo, pono no asento adxacente ao seu. Cando o grupo volve \u00e1 mesa, Iris senta nun asento distinto debido a que se gu\u00eda polo seu bolso. George senta no asento orixinal de Iris e bebe a champa\u00f1a envelenada. Cando esta trama falla, Ruth tenta atropelar a Iris cun coche. O coronel Race, xunto coa polic\u00eda e Anthony Browne, desvelan a verdade a tempo para salvar a Iris de Ruth. O seu \u00faltimo intento de matar a Iris \u00e9 deixala inconsciente no seu cuarto, logo abrir o gas da cheminea e sa\u00edr da casa. Anthony e o coronel Race rescatan a Iris no momento preciso.\nRuth enviou as cartas an\u00f3nimas a George, ao que logo animou a volver a organizar a cea no Luxemburgo para que V\u00edctor e Ruth puideran matar a Iris, como mataron a Rosemary. Para apoiar a versi\u00f3n do suicidio, Ruth puxera un paquete de cianuro no bolso de Iris, que caeu ao chan sen tocalo cando sacou o seu pano. V\u00edctor fixo de camareiro, para botar o veleno na champa\u00f1a durante o baile. Foi trasladado a Nova York a petici\u00f3n da polic\u00eda.\nDesenvolvemento e comparaci\u00f3n de contos e novelas.\nA trama desta novela \u00e9 a expansi\u00f3n dun relato curto de H\u00e9rcules Poirot titulado \"Yellow Iris\", que xa fora publicado no n\u00famero 559 da revista Strand Magazine en xullo de 1937 e no libro \"Problema en Pollensa e outros historias\" nos Estados Unidos en 1939. Publicouse en forma de libro no Reino Unido como \"Problem at Pollensa Bay\" en 1991.\nA novela de longa duraci\u00f3n ten ao Coronel Race como o personaxe investigador central no lugar de Poirot, que tivo ese papel na historia curta. A novela utiliza os conceptos b\u00e1sicos do relato curto, inclu\u00eddo o m\u00e9todo do envelenamento, pero cambia a identidade dos culpables, non por primeira vez, cando Christie reescribiu a s\u00faa propia obra."}
{"id": "509594", "revid": "65337", "url": "https://gl.wikipedia.org/wiki?curid=509594", "title": "Archer M. Huntington", "text": ""}
{"id": "509595", "revid": "1131", "url": "https://gl.wikipedia.org/wiki?curid=509595", "title": "Dolores P\u00e9rez Meir\u00e1s", "text": "Dolores P\u00e9rez Meir\u00e1s, nada en Ferrol o 4 de decembro de 1964, \u00e9 unha qu\u00edmica e catedr\u00e1tica galega.\nTraxectoria.\nDolores P\u00e9rez estudou Ciencias Qu\u00edmicas na Universidade de Santiago de Compostela (USC), onde realizou a s\u00faa licenciatura e o seu doutoramento. Posteriormente realizou unha estad\u00eda na Universidad de California en Berkeley en 1992-1993 e foi cient\u00edfica visitante no\u00a0Instituto Tecnol\u00f3xico\u00a0de Massachusetts\u00a0en 1996. \u00a0\nNa actualidade \u00e9 catedr\u00e1tica de qu\u00edmica org\u00e1nica en dita Universidade.\nA doutora P\u00e9rez foi pioneira no descubrimento da participaci\u00f3n de arinos intermedios de reacci\u00f3n de vida curta, en procesos catalizados por metais de transici\u00f3n. As s\u00faas investigaci\u00f3ns actuais c\u00e9ntranse no descubrimento de novas reacci\u00f3ns de interese sint\u00e9tico catalizadas por complexos met\u00e1licos e na aplicaci\u00f3n da qu\u00edmica de arinos, de interese en electr\u00f3nica org\u00e1nica.\nDolores P\u00e9rez \u00e9 a directora adxunta do CiQUS dende 2014, e participou na posta en marcha do mesmo sendo directora comisaria durante o per\u00edodo 2010-2014.\nParticipou tam\u00e9n en iniciativas que promoven a presenza das mulleres na ciencia, como en \"Unha enxe\u00f1eira ou cient\u00edfica en cada cole\"."}
{"id": "509597", "revid": "98629", "url": "https://gl.wikipedia.org/wiki?curid=509597", "title": "Gran Premio da Emilia-Roma\u00f1a", "text": "O Gran Premio da Emilia-Roma\u00f1a foi unha carreira de automobilismo disputada en Italia, formando parte do calendario da tempada de F\u00f3rmula 1.\nFormar\u00e1 parte do calendario de porque o calendario orixinal viuse afectado pola pandemia da COVID-19 e levou \u00e1 celebraci\u00f3n de novas carreiras para completar unha Tempada de 17 carreiras. Confirmouse en xullo xunto co Gran Premio de Eifel e Portugal. \nO nome prov\u00e9n da rexi\u00f3n italiana onde se atopa o Aut\u00f3dromo Enzo e Dino Ferrari, que regresa \u00e1 F1 despois de 14 anos, despois de correr por \u00faltima vez no Gran Premio de San Marino de 2006. \nHistoria.\n2020\u20132021.\nA pandemia de COVID-19 en provocou a interrupci\u00f3n do calendario de carreiras programado orixinalmente, con varias carreiras canceladas. O Gran Premio da Emilia-Roma\u00f1a engadiuse ao calendario revisado pensado como unha carreira \"\u00fanica\", como un dos varios Grandes Premios novos ou que volv\u00edan, para compensar a perda doutras carreiras. O evento utilizou un formato \u00fanico de fin de semana de dous d\u00edas, cunha sesi\u00f3n de pr\u00e1ctica, o s\u00e1bado, en lugar das tres habituais. O Mercedes de Valtteri Bottas clasificouse na pole, co seu compa\u00f1eiro de equipo Lewis Hamilton ga\u00f1ando a carreira.\nA pesar de que orixinalmente estaba pensado para celebrarse como un evento \u00fanico en 2020, debido \u00e1 natureza en curso da pandemia de COVID-19, o Gran Premio da Emilia-Roma\u00f1a regresou en o 18 de abril, substitu\u00edndo ao aprazado Gran Premio da China como segunda rolda da tempada . Lewis Hamilton logrou a pole con Max Verstappen ga\u00f1ando unha carreira dram\u00e1tica e afectada pola choiva.\n2022.\nO evento apareceu no calendario do por terceira edici\u00f3n consecutiva, e acolleu por primeira vez un dos tres formatos ao sprint durante a tempada. A principios de 2022, os organizadores anunciaron que se asinara un contrato para seguir organizando o Gran Premio ata . O Gran Premio viu acadar a Max Verstappen o seu segundo grand chelem xa que ga\u00f1ou a carreira por segundo ano consecutivo."}
{"id": "509599", "revid": "98629", "url": "https://gl.wikipedia.org/wiki?curid=509599", "title": "Ivonka Survila", "text": "Ivonka Survila (en belaruso: ), nada en Sto\u016dbcy o 11 de abril de 1936, \u00e9 unha pol\u00edtica belarusa que dende 1997 \u00e9 a presidenta da Rep\u00fablica Democr\u00e1tica Belarusa no exilio.\nTraxectoria.\nNaceu nunha localidade fronteiriza, ent\u00f3n parte de Polonia. Seu pai \u00e9 Uladzimir \u0160ymaniec, enxe\u00f1eiro, e s\u00faa nai Evelina \u0160ymaniec, Pa\u0161kievi\u010d de nacenza.\nEn 1940, despois da anexi\u00f3n de Belar\u00fas occidental polos sovi\u00e9ticos, arrestaron a seu pai e conden\u00e1rono a cinco anos nun campo de concentraci\u00f3n mais polo ataque alem\u00e1n \u00e1 URSS evitou ir ao gulag. En 1944 os \u0160ymaniec abandonaron Belar\u00fas para se refuxiaren no oeste, cruzando Prusia Oriental e, xunto con outros miles de refuxiados, chegaron a Dinamarca, onde viviron nun campo de refuxiados durante varios anos. No cami\u00f1o, morreu a irm\u00e1 m\u00e1is nova de Ivonka. En 1948 a familia instalouse en Par\u00eds e Ivonka estudou arte na Escola de Belas Artes e ciencias sociais na Sorbona.\nEn agosto de 1959 casou con Janka Survila, activista belaruso e locutor de radio e Ivanka mudouse a Madrid onde seu home era o encargado dende o seu inicio, o 8 de decembro de 1958, do programa belaruso de Radio Nacional de Espa\u00f1a e a partir de 1961 coa marcha do seu axudante ela asumiu ese posto. Tras o peche do programa traballou como profesora no Instituto Franc\u00e9s de Madrid. A parella instalouse en decembro de 1969 en Ottawa, na capital do Canad\u00e1 ao lograr Ivonka superar un exame na embaixada canadense en Madrid como tradutora de ingl\u00e9s ao franc\u00e9s para a Oficina de Traduci\u00f3n da administraci\u00f3n federal canadense. Posteriormente, foi xefa dos servizos ling\u00fc\u00edsticos do departamento responsable da pol\u00edtica federal de sa\u00fade no Canad\u00e1, Health Canada. No Canad\u00e1, Ivonka converteuse nun membro activo das organizaci\u00f3ns belarusas locais. Entre 1974 e 2002 foi presidenta do Instituto Belaruso de Arte e Ciencias do Canad\u00e1 e en 1984 estivo no comit\u00e9 directivo do Consello Ethnocultural do Canad\u00e1 como directiva do Comit\u00e9 de Coordinaci\u00f3n Belaruso-Canadense.\nAlg\u00fan tempo despois do desastre de Chern\u00f3bil, en 1989 creou co seu home e mais Zina J. Gimpelevich e Pauline Paszkievicz-Smith o Fondo canadense para as v\u00edtimas de Chern\u00f3bil en Belar\u00fas para ofrecer axuda m\u00e9dica de diversas formas, inclu\u00edda a organizaci\u00f3n de visitas m\u00e9dicas entre o Canad\u00e1 e Belar\u00fas e a acollida de mozos belarusos enfermos en instituci\u00f3ns canadenses.\nDende 1997 Ivonka Survila \u00e9 a presidenta da Rada da Rep\u00fablica Democr\u00e1tica de Belar\u00fas \"no exilio\", a primeira muller en asuilo, e dende o seu posto combateu o presidente belaruso Luka\u0161enka, considerado pola organizaci\u00f3n como \"antibelaruso\". Ivonka Survilla foi unha das asinantes fundadoras en 2008 da Declaraci\u00f3n de Praga sobre conciencia europea e o comunismo ."}
{"id": "509600", "revid": "5863", "url": "https://gl.wikipedia.org/wiki?curid=509600", "title": "Premio Manuel Lueiro Rey de novela curta", "text": ""}
{"id": "509601", "revid": "5863", "url": "https://gl.wikipedia.org/wiki?curid=509601", "title": "Henrique Dacosta L\u00f3pez", "text": ""}
{"id": "509602", "revid": "5863", "url": "https://gl.wikipedia.org/wiki?curid=509602", "title": "Henrique Xos\u00e9 Dacosta L\u00f3pez", "text": ""}
{"id": "509603", "revid": "5863", "url": "https://gl.wikipedia.org/wiki?curid=509603", "title": "Henrique Xos\u00e9 Dacosta", "text": ""}
{"id": "509604", "revid": "85894", "url": "https://gl.wikipedia.org/wiki?curid=509604", "title": "Arenteiro, Barr\u00e1n, Pi\u00f1or", "text": "Arenteiro \u00e9 un lugar da parroquia de Barr\u00e1n, no concello ourens\u00e1n de Pi\u00f1or na comarca do Carballi\u00f1o. Ti\u00f1a 49 habitantes no ano 2019 segundo datos do Instituto Nacional de Estad\u00edstica, dos cales 25 eran homes e 24 eran mulleres.\nToponimia.\nSegundo Manuel Mosquera, o top\u00f3nimo derivar\u00eda de \"Ascendentarius\", co significado de \"lugar ascendente, lugar da subida\", indicando que a direcci\u00f3n do cami\u00f1o est\u00e1 sendo vista dende o Mi\u00f1o, dende a Lusitania, cara ao testeiro e non ao rev\u00e9s, porque ent\u00f3n corresponder\u00eda a \"derenteiro\" do verbo \"descendo\". Non obstante, Edelmiro Bascuas sinala que o hidr\u00f3nimo Arenteiro procede de , facendo referencia \u00e1 prata atopada no r\u00edo Arenteiro, que dar\u00eda nome \u00e1 aldea."}
{"id": "509605", "revid": "98629", "url": "https://gl.wikipedia.org/wiki?curid=509605", "title": "Manfred von Richthofen", "text": "Manfred Albrecht von Richthofen, nado en Breslau o 2 de maio de 1892 e finado en Vaux-sur-Somme o 21 de abril de 1918, m\u00e1is co\u00f1ecido como o Bar\u00f3n Vermello, foi un lendario piloto de cazas alem\u00e1n da primeira guerra mundial. Foi considerado o \u00e1s de \u00e1ses da guerra porque conseguiu derribar oitenta aeroplanos inimigos.\nSoldado de cabalar\u00eda no inicio da contenda, en 1915 foi destinado ao Servizo A\u00e9reo e converteuse nun dos primeiros membros do escuadr\u00f3n de cazas \"Jagdstaffel 2\" en 1916. Axi\u00f1a se distinguiu como piloto de cazas e en 1917 pasou a ser o l\u00edder da \"Jasta 11\" e despois da \u00e1 de cazas \"Jagdgeschwader 1\", m\u00e1is co\u00f1ecido como o \"Circo voador\". Xa en 1918 era un heroe dos alem\u00e1ns e respectado polos seus inimigos, pois permit\u00eda escapar as s\u00faas v\u00edtimas feridas. A s\u00faa unidade foi responsable da derriba de 151 avi\u00f3ns brit\u00e1nicos, fronte a 66 das propias, durante o mes de abril de 1917. Por iso recibiu a medalla ao m\u00e9rito.\nOs seus avi\u00f3ns, o caza biplano Albatros D.II e despois o triplano Fokker Dr.I, permit\u00edanlle unha ampla capacidade de manobra e piruetas. Non obstante, a maior\u00eda das s\u00faas vitorias consguiunas nun avi\u00f3n tipo Albatros.\nRichthofen foi derribado e morto na ma\u00f1\u00e1 do 21 de abril de 1918 no norte de Francia. \u00c9 un dos pilotos de guerra m\u00e1is c\u00e9lebres de todos os tempos e tema de moitos libros e filmes.\nTraxectoria.\nInfancia e mocidade.\nNaceu o 2 de maio de 1892 na capital de Silesia, Breslau (hoxe pertencente a Polonia). De neno trasladouse coa s\u00faa familia a Schweidnitz. Era o m\u00e1is vello de tres irm\u00e1ns. Membro da familia aristocr\u00e1tica terratenente Richthofen, o pai de Manfred chegara a ocupar un alto cargo no rexemento de Ulanos N\u00ba 12, unha unidade pertencente \u00e1 poderosa cabalar\u00eda prusiana. Manfred e o seu irm\u00e1n m\u00e1is novo Lothar quixeron seguir os pasos do seu pai, alist\u00e1ndose novos no ex\u00e9rcito imperial. Practicou a caza e a equitaci\u00f3n e cando completou o seu adestramento como cadete, alistouse nos Ulanos, sendo nomeado tres anos despois tenente do primeiro rexemento.\nPrimeira guerra mundial.\nDurante a primeira guerra mundial, von Richthofen pasou da cabalar\u00eda (onde ga\u00f1ou a condecoraci\u00f3n da Cruz de Ferro) \u00e1 infantar\u00eda, mais nesta modalidade non prosperou, xa que as condici\u00f3ns que se viv\u00edan nas trincheiras eran inhumanas e \"moi aburridas\", segundo as s\u00faas palabras. Finalmente atopou o seu lugar alist\u00e1ndose na aviaci\u00f3n, onde demostrou unha gran capacidade con esta arma, completamente innovadora para o que ata ent\u00f3n fora a guerra (a produci\u00f3n de avi\u00f3ns incrementouse dende os 300, que ti\u00f1an todos os adversarios ao principio da contenda, ata os 150\u00a0000 ao finalizar).\nNon foi quen de salientar na academia de aviadores, a\u00ednda que despois demostrou ser moi capaz no combate. No principio s\u00f3 se dedicou a observar e fotografar a fronte oriental, mais o que el quer\u00eda eran aventuras.\nNa Luftstreitkr\u00e4fte, o seu encontro con outro grande aviador, Oswald Boelcke, foi decisivo para o seu \u00e9xito. Boelcke seleccionouno para o escuadr\u00f3n de caza Jagdsstaffel ou Jasta 2. Xa o seu primeiro combate foi unha vitoria. Sucedeu sobre o ceo de Cambrai o 17 de setembro de 1916. Durante eses primeiros meses destacou pola s\u00faa agudeza visual e o seu don innato para afrontar o perigo. Os seus compa\u00f1eiros dic\u00edan que a s\u00faa personalidade se transformaba cando asum\u00eda os mandos do seu avi\u00f3n.\nDurante os vinte meses seguintes, destacou como o mellor \u00e1s da aviaci\u00f3n alem\u00e1 durante a primeira guerra mundial. Chegou a superar o n\u00famero de vitorias de Boelcke: 40, unha marca nese momento. Na s\u00faa vitoria n\u00famero once conseguiu derrubar o biplano do \u00e1s brit\u00e1nico Lanoe Hawker. En xaneiro de 1917 recibiu a Cruz Pour le M\u00e9rite.\nCirco voador Jasta 11.\nEn 1917 confer\u00eduselle o mando do Jasta 11, que posteriormente foi co\u00f1ecido como o \"Circo voador\" polas vivaces cores que presentaban os seus catorce avi\u00f3ns, os cales, do mesmo xeito que un circo, se trasladaban por ferrocarril ao lugar onde eran requiridos. Ga\u00f1ou o alcume de \"Bar\u00f3n Vermello\" porque o seu avi\u00f3n estaba pintado de vermello para que os seus rivais o reco\u00f1ecese; foi unha h\u00e1bil manobra psicol\u00f3xica, pois os seus inimigos tem\u00edano moito e admiraban a s\u00faa gran destreza guerreira. Chegou a dirixir 58 misi\u00f3ns con total \u00e9xito, en que derrubou uns oitenta avi\u00f3ns, algo que ningu\u00e9n chegou a superar en ning\u00fan bando durante o resto da guerra. En abril sumou el s\u00f3 vinte derribas. Os seus homes insinuaban que o seu l\u00edder ti\u00f1a un comportamento suicida.\nPoucos meses despois recibiu o encargo de dirixir a primeira \u00e1 de caza da historia a\u00e9rea, a JG 1, integrada polos Jasta 4, 6, 10 e 11. Esta unidade chegou a derrubar 644 avi\u00f3ns con s\u00f3 56 baixas. O seu irm\u00e1n Lothar alcanzou 40 derribas ao final da guerra nesta unidade, Kurt Wolff, 33 e Karl Allmenroder 30. Todos lograron a Cruz ao M\u00e9rito.\nFerido case mortalmente.\nO 6 de xullo de 1917 recibiu unha bala perdida no cranio que lle provocou unha terrible ferida que lle lesionou o cerebro, mais continuou a voar a pesar de estar claramente incapacitado para soportar as alturas. Comport\u00e1base como se fose inmune \u00e1 morte, non tomando precauci\u00f3ns e mesmo violando as regras fundamentais do voo que escribira no seu manual. Levou vendada a cabeza durante moito tempo. Pouco despois recibiu con alegr\u00eda un Fokker Dr.I, un triplano que tam\u00e9n pintou de vermello, e que ti\u00f1a grande axilidade, a\u00ednda que se se manti\u00f1a en rumbo fixo durante moitos minutos se convert\u00eda en presa f\u00e1cil.\nMorte.\nO 21 de abril de 1918, avi\u00f3ns do \"Circo voador\" atacaron un grupo de avi\u00f3ns brit\u00e1nicos sobre Vaux-sur-Somme en Francia. Cando Richthofen voou baixo perseguindo un avi\u00f3n inimigo, foi atacado polas metralladoras autom\u00e1ticas australianas dende terra e polo piloto Canadense Arthur Roy Brown.\nSegundo as fontes oficiais, foi o capit\u00e1n canadense Roy Brown o que conseguiu matar o piloto alem\u00e1n, a\u00ednda que investigaci\u00f3ns posteriores apuntan a que foi o soldado de infantar\u00eda australiano William John \"Snowy\" Evans o que disparou dende terra a bala calibre 7,70 mm que acabou coa s\u00faa vida. A bala entrou polo lado dereito do peito e causoulle feridas nos pulm\u00f3ns, no f\u00edgado, no coraz\u00f3n, na arteria aorta e na vea cava antes de sa\u00edr. Segundo a opini\u00f3n dos forenses, apenas contou cun minuto antes de perder a consciencia e s\u00f3 un par deles en morrer. Pouco se sabe sobre o soldado Evans, \u00e1 parte de que morreu en 1925, e probablemente faleceu sen imaxinar que el pod\u00eda ser o causante da morte do piloto m\u00e1is famoso da historia. Roy Brown deixou escrito un libro sobre os seus combates e detallou todo sobre o \u00faltimo voo do Bar\u00f3n.\nFoi enterrado con todas as honras militares polos mesmos brit\u00e1nicos, que lle renderon tributo. O seu cadaleito, cuberto de flores como ofrenda, foi levado aos ombreiros por seis membros do escuadr\u00f3n 209. No momento do enterro, soldados australianos presentaron armas e lanzaron tres salvas na s\u00faa honra. Na s\u00faa l\u00e1pida, que se atopa no mesmo lugar onde caeu, p\u00f3dese ler o seu epitafio:\nTrala s\u00faa morte, o mando do Jasta 11 foi asumido por Wilhelm Reinhardt, que morreu nun accidente a\u00e9reo en xullo de 1918, suced\u00e9ndoo Hermann G\u00f6ring, un dos \u00e1ses m\u00e1is destacados da aviaci\u00f3n de caza neses momentos, que obtivo 22 vitorias na guerra.\nRichthofen deixou un libro, escrito en 1917, durante a s\u00faa convalecencia polo disparo na cabeza, titulado \"Der rote Kampfflieger\" (\"O avi\u00f3n de combate vermello\"), onde afirmaba que combat\u00eda na aviaci\u00f3n buscando unha consecuencia para a s\u00faa vida."}
{"id": "509606", "revid": "1131", "url": "https://gl.wikipedia.org/wiki?curid=509606", "title": "Robert Whitaker", "text": "Robert Whitaker, nado en Denver (Colorado) en 1952, \u00e9 un xornalista e escritor estadounidense especializado en historia da medicina, historia da psiquiatr\u00eda, ensaios cl\u00ednicos e psicof\u00e1rmacos. Finalista do premio Pulitzer en 1998, Robert Whitaker lidera no seu pa\u00eds o movemento cr\u00edtico contra a psiquiatr\u00eda biom\u00e9dica. Cuestiona en particular a expansi\u00f3n das enfermidades mentais e o papel que desempe\u00f1ou a prescrici\u00f3n desaforada de psicof\u00e1rmacos promovida desde a psiquiatr\u00eda oficial acad\u00e9mica.\nRecibiu diversos premios e reco\u00f1ecementos na s\u00faa carreira profesional polo seu labor como xornalista sobre temas m\u00e9dicos relacionados cos trastornos mentais e a industria farmac\u00e9utica, entre eles, finalista do premio Pulitzer en 1998 por unha serie de artigos que co-escribiu para o Boston Globe sobre os abusos da experimentaci\u00f3n en pacientes psiqui\u00e1tricos. A s\u00faa obra \"Anatomy of an Epidemic\" foi declarada pola Investigative Reporters and Editors norteamericana como o mellor traballo de xornalismo de investigaci\u00f3n de 2010. Foi publicada en Espa\u00f1a como \"Anatom\u00eda de una Epidemia. Medicamentos psiqui\u00e1tricos y el asombroso aumento de las enfermedades mentales\".\nO seu traballo tivo eco a nivel internacional e requ\u00edreselle en moitas partes do globo para que realice conferencias explicando os seus descubrimentos. A comunidade de pacientes psiqui\u00e1tricos recibiu os seus traballos con gran entusiasmo e ansiado alivio.\nRobert Whitaker \u00e9 o fundador e responsable de \"Mad in America\" unha web cr\u00edtica co sistema psiqui\u00e1trico actual.\nVisitou Santiago de Compostela en maio de 2016 onde participou nunha xornada formativa organizada pola ATFM de Galicia celebrada na Facultade de Psicolox\u00eda da Universidade de Santiago de Compostela."}
{"id": "509607", "revid": "89787", "url": "https://gl.wikipedia.org/wiki?curid=509607", "title": "Walter H\u00e4vernick", "text": "Walter H\u00e4vernick, nado o 23 de xaneiro de 1905 en Hamburgo e finado o 23 de xaneiro de 1983 na mesma cidade, foi un numism\u00e1tico e folclorista alem\u00e1n, director do Museo de Historia de Hamburgo entre 1946 e 1973.\nTraxectoria.\nWalter H\u00e4vernick pertenc\u00eda a unha familia acomodada de Hamburgo. Era fillo do comerciante Hans H\u00e4vernick e de Ella Kulow.\nLogo de iniciar en 1924 os seus estudos universitarios de Historia, Antig\u00fcidade Alem\u00e1, Folclore e Historia da Arte nas universidades de Frankfurt, de M\u00fanic e de Hamburgo, en 1929 graduouse nesta \u00faltima cunha tese dirixida por Friedrich Keutgen titulada \"O \"pffennig\" de Colonia nos s\u00e9culos XII e XIII\"). \nOs catro anos seguintes pasounos como colaborador en pr\u00e1cticas no Museo de Historia de Hamburgo e en 1935 ingresou como conservador do gabinete numism\u00e1tico ducal de Gotha, onde se dedicou \u00e1 catalogaci\u00f3n dos tesouros de moeda medieval achados en Turinxia. \nEn 1937, H\u00e4vernick acadou a s\u00faa habilitaci\u00f3n como profesor universitario de Antig\u00fcidade e Folclore Alem\u00e1n, baixo a direcci\u00f3n de Otto Lauffer, daquela director do Museo de Historia de Hamburgo e ao mesmo tempo profesor desa mesma especialidade na Universidade de Hamburgo. En 1943 acadou a habilitaci\u00f3n como profesor de Numism\u00e1tica e Historia Monetaria das Idades Media e Moderna na Universidade de Jena, onde tam\u00e9n exerceu como profesor.\nEn 1945 regresou a Hamburgo e comezou a ensinar na universidade desa cidade de xeito independente. O ano seguinte encomend\u00f3uselle provisionalmente a xesti\u00f3n do Museo de Historia de Hamburgo e a partir do 1 de abril de 1947 tomou o relevo de Lauffer como director do museo e profesor de Folclore na universidade, postos que ocupou ata a s\u00faa xubilaci\u00f3n en 1973.\nNesa mesma \u00e9poca, fundou a revista \"Hamburger Beitr\u00e4ge zur Numismatik\" (\"Contribuci\u00f3ns de Hamburgo \u00e1 numism\u00e1tica\"), que se converteu na principal revista cient\u00edfica desta materia en Alema\u00f1a durante varias d\u00e9cadas.\nLogo da constituci\u00f3n da Rep\u00fablica Federal de Alema\u00f1a en 1950, xunto con Hans Gebhart e co apoio da Conferencia Permanente de Ministros de Educaci\u00f3n, fundou a Comisi\u00f3n Numism\u00e1tica dos Estados da Rep\u00fablica Federal de Alema\u00f1a, cuxo labor principal era a coordinaci\u00f3n das actuaci\u00f3ns dos gabinetes numism\u00e1ticos existentes nos diversos estados federais. H\u00e4vernick foi o presidente da Comisi\u00f3n ata 1974.\nCoa creaci\u00f3n da Comisi\u00f3n Numism\u00e1tica, H\u00e4vernick logrou restitu\u00edr os contactos cient\u00edficos cos pa\u00edses veci\u00f1os (sinaladamente con Suecia) que se viran interrompidos na etapa nacional socialista, e mesmo, entre 1953 e 1973, o propio H\u00e4vernick chegou a ser membro da xunta directiva da Comisi\u00f3n Internacional de Numism\u00e1tica.\nNas d\u00e9cadas de 1960 e 1970, H\u00e4vernick foi abandonando progresivamente o mundo numism\u00e1tico nas s\u00faas investigaci\u00f3ns en favor do folclore e a cultura coti\u00e1, ata a s\u00faa xubilaci\u00f3n en 1973. O seu libro \"Schl\u00e4ge als Strafe\" (\"Malleiras como castigo\"), de 1970, foi visto como unha defensa do abuso educativo, o que o fixo obxecto de duras cr\u00edticas en revistas de educaci\u00f3n, de psicolox\u00eda e de lexislaci\u00f3n.\nH\u00e4vernick finou en Hamburgo en 1983 o d\u00eda do seu aniversario e foi soterrado xunto coa s\u00faa familia no cemiterio de Ohlsdorf, na mesma cidade.\nPublicaci\u00f3ns.\nEsta \u00e9 unha escolma das monograf\u00edas m\u00e1is representativas da traxectoria acad\u00e9mica de Walter H\u00e4vernick:\nPremio Walter-H\u00e4vernick.\nA Comisi\u00f3n Numism\u00e1tica dos Estados da Rep\u00fablica Federal de Alema\u00f1a, creada por H\u00e4vernick en 1950, creou en 2012, na s\u00faa memoria, o Premio Walter-H\u00e4vernick, dotado con 2.000 euros e destinado a cient\u00edficos menores de 35 anos autores de teses exemplares ou outros traballos monogr\u00e1ficos sobre calquera \u00e1rea da numism\u00e1tica, escritos en alem\u00e1n, en ingl\u00e9s ou en franc\u00e9s. \u00c1 parte da dotaci\u00f3n econ\u00f3mica, os ga\u00f1adores tam\u00e9n reciben unha medalla creada en 2015 polo medallista Carsten Theumer.\nEstes son os ga\u00f1adores desde a s\u00faa creaci\u00f3n:"}
{"id": "509608", "revid": "85894", "url": "https://gl.wikipedia.org/wiki?curid=509608", "title": "Marr\u00e1s, Maceda, Melide", "text": "Marr\u00e1s \u00e9 un lugar da parroquia de Maceda no concello coru\u00f1\u00e9s de Melide, na comarca da Terra de Melide. Segundo o IGE, en 2020 ti\u00f1a 8 habitantes (7 homes e 1 muller).\nTop\u00f3nimo.\nSegundo Manuel Mosquera \"Mandra\" \u00e9 unha palabra grega usada no lat\u00edn, por esa raz\u00f3n acaba sendo aguda, e que fai referencia a un lugar para estacionar carros, ben sexa para comer as bestas de tiro, ben sexa en espera de ser remolcados. Xeralmente viaxaba o carro, non as bestas de tiro que fac\u00edan s\u00f3 o tramo de \"mutatio\" a \"mutatio\". O transporte de gran fac\u00edase en toneis e era competencia do Estado ao igual ca o da \"annona\" (intendencia militar). O seu transporte requir\u00eda control e vixilancia, por iso ese estacionamento de carros estaba pr\u00f3ximo ao campo marzo.\nMANDRAS&gt;manrras&gt;marras\n\"Manrras\", no encontro das tres consoantes /n-d-r/ cons\u00e9rvase en principio o /n/ facendo forte o /R/. Finalmente o son forte /rr/ acaba absorbendo o /n/. ."}
{"id": "509609", "revid": "65337", "url": "https://gl.wikipedia.org/wiki?curid=509609", "title": "W. H\u00e4vernick", "text": ""}
{"id": "509611", "revid": "65337", "url": "https://gl.wikipedia.org/wiki?curid=509611", "title": "H\u00e4vernick, W.", "text": ""}
{"id": "509612", "revid": "65337", "url": "https://gl.wikipedia.org/wiki?curid=509612", "title": "Premio Walter H\u00e4vernick", "text": ""}
{"id": "509613", "revid": "98629", "url": "https://gl.wikipedia.org/wiki?curid=509613", "title": "Morte (personificaci\u00f3n)", "text": "O concepto de morte como unha entidade existiu en moitas sociedades, dende o inicio da historia. A partir do s\u00e9culo XV, co reavivamento da cultura grecorromana como fonte de inspiraci\u00f3n art\u00edstica, veu ser mostrada como unha figura esquel\u00e9tica que carga unha gada\u00f1a e viste unha t\u00fanica negra con capuz; est\u00e1 inspirada en Hades, o deus grego do mundo inferior (Plut\u00f3n para os romanos). Na cultura occidental, a Morte as\u00f3ciase frecuentemente a esta figura, de aspecto semellante ao enraizado o s\u00e9culo XV. No oriente ch\u00e1mase Iama, Yanluo, Enma Dade Oh, Rei Y\u014fmna, ou Shinigami (Deus ou Anxo da Morte na mitolox\u00eda xaponesa). \nExiste tam\u00e9n na Biblia, Abadom (tam\u00e9n chamado Apollyon), un anxo cunha identidade que \u00e9 un misterio e que aparece no libro de Xob (cap\u00edtulo 26, vers\u00edculo 6) e no libro da Apocalipse (cap\u00edtulo 9, vers\u00edculo 11), onde se chama Anxo do Abismo. Nas tradici\u00f3ns xudaicas antigas de onde xurdiu a Biblia, o anxo da morte recib\u00eda o nome de Samael, anxo que para os estudosos b\u00edblicos, principalmente a partir do Novo Testamento se identifca como Satan\u00e1s \"o que ti\u00f1a o imperio da morte\" (Hebreos, 2:14) e no islam o anxo da morte identif\u00edcase como Azrael.\nNalg\u00fans casos, a Morte \u00e9 capaz realmente de matar a v\u00edtima, cont\u00e1ndose que pode ser subornada, enganada ou aprisionada, a fin de manter a vida, como no caso de S\u00edsifo. Outras crenzas sustentan que a Morte \u00e9 un psicopompo, que serve s\u00f3 para cortar os \u00faltimos lazos entre a alma e o corpo e para guiar os mortos ao outro mundo sen ter calquera control sobre o feito da morte da v\u00edtima.\nNas culturas inglesa e alem\u00e1, a Morte adoita representarse como un home, mais nas culturas de lingua rom\u00e1nica non \u00e9 com\u00fan que sexa feminina, igual que nas linguas eslavas.\nFolclore e mitolox\u00eda indoeuropea.\nHel\u00e9nica.\nNa antiga Grecia consider\u00e1base que como a morte era inevit\u00e1bel non era representada como puramente m\u00e1. Frecuentemente se retrata como un home barbado e alado, mais tam\u00e9n foi retratada como un rapaz nova. A Morte, ou T\u00e1natos, \u00e9 a contrapartida da vida, sendo a morte representada como masculina, e a vida como feminina. T\u00e1natos \u00e9 o irm\u00e1n xemelgo de Hipnos, o deus do sono. Normalmente se mostra co seu irm\u00e1n e repres\u00e9ntase como xusto e xentil. O seu traballo \u00e9 acompa\u00f1ar os falecidos ao submundo, gobernado por Hades. Ent\u00f3n, entrega os recentemente mortos nas mans de Caronte, o barqueiro que leva as almas ao longo do r\u00edo Aqueronte, que separa a terra dos viventes da terra dos mortos. Cr\u00edase que se o barqueiro non recibise alg\u00fan tipo de pagamento, a alma non ser\u00eda entregada ao submundo e ser\u00eda deixada na beira do r\u00edo durante cen anos.\nAs irm\u00e1s de T\u00e1natos, as Queres, son os esp\u00edritos da morte violenta. Est\u00e1n asociadas \u00e1s mortes nas batallas, \u00e1s doenzas, aos accidentes e aos homicidios. As irm\u00e1s retr\u00e1tanse como m\u00e1s, moitas veces aliment\u00e1ndose do sangue do corpo despois de que a alma for levada para o submundo. Ti\u00f1an presas, garras e vest\u00edan con roupas ensanguentadas.\nCelta.\nO folclore bret\u00f3n mostra unha figura espectral que \u00e9 presaxio da morte, o Ankou. O Ankou non \u00e9 a propia morte, sen\u00f3n o seu servidor. Normalmente, o Ankou \u00e9 o esp\u00edrito da \u00faltima persoa que morreu dentro da comunidade, aparecendo como unha figura alta e abatida cun chapeu largo e longos cabelos brancos ou como un esqueleto cunha cabeza xiratoria que ve a todos en todo lugar. O Ankou conduce un vello vag\u00f3n ou un carro, api\u00f1ado de cad\u00e1veres. Din que cando un vivo escoita o son do veh\u00edculo ranxendo non tardar\u00e1 en morrer. Tam\u00e9n din que aquel que ve o Ankou morrer\u00e1 dentro dun ano.\nPolaca.\nEn Polonia, a Morte (ou \u015amier\u0107) retr\u00e1tase cunha aparencia similar \u00e1 rom\u00e1nica tradicional, mais en lugar dun manto negro viste un manto branco. A Morte personif\u00edcase como unha muller (a palabra \u015bmier\u0107 \u00e9 de x\u00e9nero feminino) e vese principalmente como unha vella esquel\u00e9tica, como describe o di\u00e1logo do s\u00e9culo XV \"Rozmowa Mistrza Polikarpa ze \u015amierci\u0105\" (en lat\u00edn: \"Dialogus inter Mortem et Magistrum Polikarpum\").\nEslava.\nMorana \u00e9 unha deusa eslava do inverno, a morte e o renacemento. Unha figuri\u00f1a do mesmo nome cr\u00e9ase tradicionalmente a finais do inverno/principios da primavera e s\u00e1case simbolicamente das aldeas para ser incendiada e/ou lanzada ao r\u00edo, que a afasta do mundo dos vivos.\nN\u00f3rdica.\nEn Noruega, a Morte \u00e9 retratada como unha muller anci\u00e1 que usa un capuz negro, co\u00f1ecida polo nome de Pesta (que significa bruxa, praga). Vai \u00e1s vilas cargada cun sedeiro ou cunha vasoira. Se levar o sedeiro, algunhas persoas poder\u00edan sobrevivir a praga, no caso de que leve a vasoira, todos morrer\u00edan.\nEscrituras hind\u00fas.\nNas escrituras hind\u00fas, o se\u00f1or da morte \u00e9 Iama, ou Iamaraja (literalmente \"o se\u00f1or da morte\"). Iamaraja monta un b\u00fafalo negro e ten un lazo de corda para levar a alma de volta \u00e1 s\u00faa residencia, chamada Iama Loca (o mundo de Iama, ou o submundo dos mortos). Existen moitas formas de ceifeiros, a\u00ednda que alg\u00fans din que hai s\u00f3 un que se disfraza como un neno pequeno. Os seus axentes, os Iamadutas, cargan as almas de volta para Iama Loca. Al\u00ed, almac\u00e9nanse todas as contas das acci\u00f3ns boas e ru\u00edns dunha persoa, mantidas polo Chitragupta. O saldo desas acci\u00f3ns permite a Iamaraja decidir onde vai residir a alma na s\u00faa pr\u00f3xima vida, segundo a teor\u00eda da reencarnaci\u00f3n. Iama tam\u00e9n se menciona no Mahabharata como un gran fil\u00f3sofo e devoto do supremo Brahman.\nIama \u00e9 tam\u00e9n co\u00f1ecido como Darmaraja, ou rei do Dharma. Unha interpretaci\u00f3n \u00e9 que a xustiza se serve igualmente para todos, vivos ou mortos, con base no seu karma ou destino. Esta a\u00ednda se reforza pola idea de que Yudhishtra, o m\u00e1is vello dos Pandavas, se considera como a personificaci\u00f3n da xustiza, e naceu debido \u00e1s oraci\u00f3ns de Kunti para Iamaraja.\nAs escrituras budistas tam\u00e9n mencionan a Iama ou Iamaraja de xeito moi similar.\nFolclore e mitolox\u00eda do extremo oriente.\nNa mitolox\u00eda chinesa e no tao\u00edsmo, Yanluo (chin\u00e9s: \u95bb\u7f85; pinyin: Y\u00e1nlu\u00f3), ou Yanluo wang (\u95bb\u7f85\u738b; \"Y\u00e1nlu\u00f3\" w\u00e1ng), \u00e9 o deus da morte e o gobernador de Di Yu (inferno ou submundo). A divindade orixinouse a partir de Iama do hindu\u00edsmo e foi adoptado no pante\u00f3n chin\u00e9s, eventualmente espall\u00e1ndose para o Xap\u00f3n como Enma-Daioh e en Corea como o gran Rei Y\u014fmna. Normalmente retr\u00e1tase vestindo un bonete de xu\u00edz chin\u00e9s e vestiduras tradicionais chinesas en ambas as representaci\u00f3ns, as chinesas e as xaponesas.\nNa mitolox\u00eda coreana, o equivalente da figura da Morte \u00e9 \"Jeoseung-Saja\" (\uc800\uc2b9\uc0ac\uc790 en coreano). \u00c9 retratado como un bur\u00f3crata severo e implac\u00e1bel no servizo de Y\u014fmna. Un psicopompo, escolta a todos (bos ou malos) da terra dos vivos para o submundo cando chega a s\u00faa hora.\nNa mitolox\u00eda xaponesa e no Kojiki, tras dar a luz ao deus do lume Hinokagutsuchi, feridas mortais causadas polo lume do fillo atinxen a Izanami e ela entra no reino da noite perpetua chamado Yomi-no-kuni (o submundo), para o cal Izanagi, o seu marido, viaxou nunha tentativa frustrada de salvala. El contempla o estado monstruoso e infernal da s\u00faa esposa, ela averg\u00f3\u00f1ase e fica furiosa. Izanami persegue a Izanagi a fin de matalo, mais non o consegue e promete matar mil do seu pobo cada d\u00eda. Izanagi retruca dicindo que van nacer mil cincocentos todos os d\u00edas.\nHai tam\u00e9n deuses da morte chamados shinigami, que est\u00e1n m\u00e1is pr\u00f3ximos da personificaci\u00f3n occidental da Morte. Os shinigami son com\u00fans nas modernas ficci\u00f3ns e artes xaponesas, mais est\u00e1n esencialmente ausentes da mitolox\u00eda tradicional.\nFolclore e mitolox\u00eda de Am\u00e9rica latina.\nComo ocorre en moitas linguas rom\u00e1nicas (inclu\u00edndo franc\u00e9s, portugu\u00e9s, italiano, galego e roman\u00e9s), a palabra espa\u00f1ola para a morte, \"muerte\", \u00e9 un substantivo feminino. Como tal, \u00e9 com\u00fan nas culturas de fala hispana personificar a morte como unha figura feminina.\nNa mitolox\u00eda azteca, Mict\u0113cacihu\u0101tl \u00e9 a ra\u00ed\u00f1a de Mictlan (o submundo azteca), gobernando sobre o m\u00e1is al\u00e1 co seu marido Mictlantecuhtli. Outros ep\u00edtetos para ela incl\u00faen \"Dama dos Mortos\", xa que o seu papel incl\u00fae vixiar os \u00f3sos dos mortos. Mictecacihuatl estaba representado cun corpo descarnado e con mand\u00edbula \u00e1gape para tragar as estrelas durante o d\u00eda. Presidiu as festas antigas dos mortos, que evolucionou das tradici\u00f3ns aztecas ao moderno D\u00eda dos Mortos despois da s\u00edntese coas tradici\u00f3ns culturais espa\u00f1olas.\nSanta Muerte (\"Santa Morte\") \u00e9 unha deidade feminina ou santo popular de relixi\u00f3n popular mexicana, cuxa popularidade foi crecendo en M\u00e9xico e Estados Unidos (por expatriados mexicanos) en anos recentes. Desde a \u00e9poca precolombiana, a cultura mexicana mantivo unha certa reverencia cara \u00e1 morte, como se ve na conmemoraci\u00f3n xeneralizada do D\u00eda de Defuntos. La Calavera Catrina, un personaxe que simboliza a morte, tam\u00e9n \u00e9 unha icona do D\u00eda de Mortos mexicano.\nSan La Muerte \u00e9 un santo popular esquel\u00e9tico venerado en Paraguai, nordeste da Arxentina e sur do Brasil. Como resultado da migraci\u00f3n interna na Arxentina desde os anos 60, a veneraci\u00f3n de San La Muerte estendeuse ao Gran Buenos Aires e ao sistema penitenciario nacional. San La Muerte repres\u00e9ntase como unha figura esquel\u00e9tica masculina que normalmente sost\u00e9n unha gada\u00f1a. A\u00ednda que a Igrexa cat\u00f3lica en M\u00e9xico atacou a devoci\u00f3n de San La Muerte como unha tradici\u00f3n que mestura o paganismo co cristianismo e \u00e9 contraria \u00e1 crenza cristi\u00e1 de que Cristo vence \u00e1 morte, moitos devotos consideran a veneraci\u00f3n de San La Muerte como parte da s\u00faa fe cat\u00f3lica. Os rituais conectados e os poderes atribu\u00eddos a San La Muerte son moi similares aos de Santa Muerte; a semellanza entre os seus nomes, por\u00e9n, \u00e9 casual.\nEn Guatemala, San Pascualito \u00e9 un santo popular esquel\u00e9tico venerado como \"Rei do Cemiterio\". \u00c9 representado como unha figura esquel\u00e9tica cunha gada\u00f1a, \u00e1s veces con capa e coroa. Est\u00e1 asociado \u00e1 morte e \u00e1 curaci\u00f3n de enfermidades.\nNa relixi\u00f3n brasileira Umbanda, o orix\u00e1 Omolu personifica a enfermidade e a morte, as\u00ed como a curaci\u00f3n. A imaxe da morte tam\u00e9n est\u00e1 asociada a Exu, se\u00f1or da encrucillada, que goberna os cemiterios e a hora da medianoite.\nNo vod\u00fa haitiano, o Gu\u00e9d\u00e9 \u00e9 unha familia de esp\u00edritos que encarnan a morte e a fertilidade. O m\u00e1is co\u00f1ecido destes esp\u00edritos \u00e9 o Bar\u00f3n Samedi.\nRelixi\u00f3ns abrah\u00e1micas.\nO Anxo do Se\u00f1or fere cento oitenta e cinco mil homes no campamento asirio (II Reis, 19:35). Cando o Anxo da Morte pasa a ferir os primox\u00e9nitos dos exipcios, Deus impide \"o destrutor\" (sh\u00e2chath) entrar nas casas con sangue na porta (\u00c9xodo, 12:23). O \"anxo destrutor\" (mal'ak ha-mash\u1e25it) estende a s\u00faa man para exterminar Xerusal\u00e9n, mais imp\u00eddello Yahweh, que se arrepinte dese mal (II Samuel, 24:16). En I Cr\u00f3nicas 21:16, o Anxo do Se\u00f1or \u00e9 visto polo rei David \"entre a terra e o ceo, tendo na man a espada desenvai\u00f1ada, volta contra Xerusal\u00e9n\". O libro b\u00edblico de Xob (33:22) emprega o voc\u00e1bulo xeral \"destrutor\" (memitim), que a tradici\u00f3n identificou como \"anxos destrutores\" (mal'ake Khabbalah), e Proverbios (16:14) empr\u00e9gase a expresi\u00f3n \"anxos da morte\" (mal'ake ha-mavet). No islam, no sikhismo e nalgunhas tradici\u00f3ns extrab\u00edblicas, o anxo da morte ch\u00e1mase Azrael e tam\u00e9n Samael.\nMemitim.\nO memitim \u00e9 un tipo de anxo da tradici\u00f3n b\u00edblica asociado coa mediaci\u00f3n sobre as vidas dos moribundos. O nome der\u00edvase da palabra hebrea m\u0115m\u012bt\u01d0m e ref\u00edrese aos anxos que provocan a destruci\u00f3n daqueles a quen os anxos da garda xa non est\u00e1n protexendo. A\u00ednda que poida haber alg\u00fan debate entre os estudosos da relixi\u00f3n sobre a natureza exacta dos memitim, acept\u00e1se xeralmente que, tal como se describe no libro de Xob (33:22), son alg\u00fan tipo de asasinos.\nNo xuda\u00edsmo.\nFormas e funci\u00f3ns.\nDe acordo co Midrash, o Anxo da Morte foi creado por Deus o primeiro d\u00eda. A s\u00faa morada \u00e9 o ceo, de onde alcanza a terra en oito voos, mentres a Peste chega nun. Dixo Deus ao Anxo da Morte: \"Eu entregueiche o poder sobre todas as persoas, ag\u00e1s sobre estes que est\u00e1n libres da morte por medio da Lei\". Ten doce \u00e1s e din que est\u00e1 cheo de ollos. Cando un home que est\u00e1 a piques de morrer ve o Anxo da Morte, \u00e9 tomado dunha convulsi\u00f3n e abre a boca. O Anxo pons\u00e9 \u00e1 fronte da v\u00edtima coa s\u00faa espada desenvai\u00f1ada, da cal caen pingas de fel na boca do home, esa pinga provoca a morte e aos poucos o corpo da persoa t\u00f3rnase podre, ficando co rostro amarelo. A expresi\u00f3n \"ao gusto da morte\" tivo orixe na idea de que a morte foi causada por unha gota de fel. Nas tradici\u00f3ns xudaicas o anxo da morte recibe o nome de Samael, de espantosa aparencia, e da coroa da cabeza ata os p\u00e9s est\u00e1 cuberto de ollos. Mois\u00e9s veo, as\u00f3mbrase e pide: \"...meu Deus e o Deus de meus pais, non me deixe caer nas mans dese anxo\" (Asunci\u00f3n de Mois\u00e9s cap IV). \nA alma escapa pola boca, ou, como se afirma nalg\u00fans lugares, a trav\u00e9s da gorxa. Polo tanto, o Anxo da Morte est\u00e1 na cabeza do paciente (Adolf Jellinek, lc ii 94, Midr O Ps de xi.. .). Cando a alma abandona o corpo, a s\u00faa voz vai dun mundo para o outro, mais non \u00e9 ouvido (X\u00e9n. R. vin 7;.. Ex R. v. 9.. Pir\u1e33e R. El xxxiv). A espada do Anxo da Morte, mencionado polo cronista (I Cr\u00f3nicas, 21:15; comp. Xob, 15:22; Enoc, 62:11), indica que o Anxo da Morte ti\u00f1a a figura dun guerreiro que mata os fillos dos homes. \"O home, o d\u00eda da s\u00faa morte, cae diante do Anxo da Morte como un animal diante do matador\" (Gr\u00fcnhut \", Li\u1e33\u1e33u\u1e6dim\", v. 102). O pai de Samuel (c. 200) di: \"O Anxo da Morte d\u00edxome: 'S\u00f3 a causa da honra da humanidade \u00e9 que eu non corto os seus pescozos como se fai cos animais abatidos\" ('Ab Zarah. 20b). En representaci\u00f3ns posteriores, o coitelo, por veces, substit\u00fae a espada, e tam\u00e9n se fai referencia ao cabo do Anxo da Morte, o que indica morte por estrangulamento. Mois\u00e9s di a Deus: \"Eu temo o cabo do Anxo da Morte\" (Gr\u00fcnhut, LCV 103 et seq.). Dos catro m\u00e9todos xudaicos de execuci\u00f3n, tres son nomeados en conexi\u00f3n co Anxo da Morte: Queimadura (derramando de chumbo quente na gorxa da v\u00edtima), abate (por decapitaci\u00f3n) e estrangulamento. O Anxo da Morte administra o castigo particular que Deus ordenou para a pr\u00e1ctica de pecado.\nUn manto peculiar (\"Idra\" de acordo con Levy, \"W\u00f6rterb Neuhebr..\" I. 32, unha espada) pertence ao equipamento do Anxo da Morte (Eclesiast\u00e9s R. iv. 7). O Anxo da Morte asume a forma particular que mellor servir aos seus prop\u00f3sitos, por exemplo, pode aparecer para un estudante na forma dun mendigo que suplica piedade (O mendigo debe recibir Tzedak\u00e1.) (M. \u1e32 28.). \"Cando a peste se enfurece na cidade, non ande no medio da r\u00faa, porque o Anxo da Morte [isto \u00e9, a peste] pasar\u00e1 por al\u00ed; se reina a paz na cidade, non ande nos bordos da estrada. Cando a peste se enfurece na cidade, non vaia s\u00f3 para a sinagoga, porque o Anxo da Morte almacena as s\u00faas ferramentas. Se os cans ouvearen, o Anxo da Morte entra na cidade; se eles fan deporte, o profeta El\u00edas chegou\" (B. \u1e32. 60b). O \"destrutor\" (Satan\u00e1s ha-mash\u1e25it) na oraci\u00f3n diaria \u00e9 o Anxo da Morte (Ber. 16b). Midr. Ma'ase Torah (comp\u00e1rese Jellinek, \"BH\" ii 98) di: \"Hai seis Anxos da Morte: Gabriel para os reis; \u1e32ap\u1e93iel para os m\u00e1is novos; Mashbir para os animais; Mash\u1e25it para os nenos; Af e \u1e24emah para o home e os animais\".\nNo catolicismo.\nNo catolicismo romano, o arcanxo Miguel vese como o bo Anxo da Morte en oposici\u00f3n a Samael, o malvado Anxo da Morte, e leva as almas dos falecidos ao Ceo; hai unha invocaci\u00f3n na oraci\u00f3n de ofrenda tradicional da misa de r\u00e9quiem. A morte tam\u00e9n \u00e9 un dos Catro Cabaleiros da Apocalipse retratados no Libro da Revelaci\u00f3n."}
{"id": "509614", "revid": "47401", "url": "https://gl.wikipedia.org/wiki?curid=509614", "title": "Personificaci\u00f3n da morte", "text": ""}
{"id": "509615", "revid": "88215", "url": "https://gl.wikipedia.org/wiki?curid=509615", "title": "Sarai Gasc\u00f3n Moreno", "text": "Sarai Gasc\u00f3n Moreno, nada o 16 de novembro de 1992 en Terrasa, na provincia de Barcelona, \u00e9 unha nadadora paral\u00edmpica catal\u00e1. Ga\u00f1ou seis medallas nos Xogos Paral\u00edmpicos de Ver\u00e1n entre os anos 2008 e 2016.\nTraxectoria.\nGasc\u00f3n naceu cunha discapacidade pola cal carece da parte anterior do seu brazo esquerdo. En 2013, foi galardoada coa Real Orde ao M\u00e9rito Deportivo."}
{"id": "509619", "revid": "85894", "url": "https://gl.wikipedia.org/wiki?curid=509619", "title": "Sestelo, Santa Mar\u00eda de Salceda, Salceda de Caselas", "text": "Sestelo \u00e9 un lugar da parroquia de Santa Mar\u00eda de Salceda, no concello pontevedr\u00e9s de Salceda de Caselas na comarca de Vigo. Segundo o IGE, en 2022 ti\u00f1a 39 habitantes (19 home e 20 muller).\nTop\u00f3nimo.\nSegundo Nicandro Ares, Sestelo \u00e9 unha variante vulgar de \"Sextullus\", diminutivo do antrop\u00f3nimo \"Sextus\".\nOutra teor\u00eda defende que \"Sub exstelum\" de \"baixo, ao p\u00e9 de\"; m\u00e1is a ra\u00edz exst- do verbo EXSTO, \"elevar; m\u00e1is o sufixo diminutivo ELLUS, -A, UM. Polo tanto, Sestelo, \"lugar baixo unha pequena elevaci\u00f3n\"."}
{"id": "509624", "revid": "19415", "url": "https://gl.wikipedia.org/wiki?curid=509624", "title": "Heikki Theodor Suolahti", "text": ""}
{"id": "509625", "revid": "35560", "url": "https://gl.wikipedia.org/wiki?curid=509625", "title": "Bar (unidade de presi\u00f3n)", "text": ""}
{"id": "509626", "revid": "1131", "url": "https://gl.wikipedia.org/wiki?curid=509626", "title": "Florence Foster Jenkins", "text": "Florence Foster Jenkins, nada como Narcissa Florence Foster en Wilkes-Barre, Pensilvania o 19 de xullo de 1868 e finada en Nova York o 26 de novembro de 1944, foi unha \"socialite\" e soprano afeccionada estadounidense, que foi co\u00f1ecida e ridiculizada polo seu vestiario rechamante e a s\u00faa pobre habilidade para cantar. Stephen Pile considerouna \"a peor cantante de \u00f3pera do mundo... Ningu\u00e9n, antes ou despois, tivo \u00e9xito en liberarse tan completamente dos grill\u00f3ns da notaci\u00f3n musical\".\nA causa da s\u00faa incompetencia t\u00e9cnica, converteuse nunha figura musical de culto durante as d\u00e9cadas de 1920 a 1940. Cole Porter, Gian Carlo Menotti, Lily Pons, Sir Thomas Beecham, e outras celebridades eran fans dela. Dise que Enrico Caruso a \"contemplou con afecto e respecto\".\nO poeta William Meredith escribiu que un recital de Jenkins \"nunca era exactamente unha experiencia est\u00e9tica, ou s\u00f3 ata o grao da experiencia est\u00e9tica que proporcionaba un antigo cristi\u00e1n entre os le\u00f3ns; era sobre todo unha inmolaci\u00f3n, e Madame Jenkins sempre era devorada ao final\".\nGravaci\u00f3ns.\nSon.\nAs \u00fanicas gravaci\u00f3ns profesionais de Jenkins consisten en nove selecci\u00f3ns en cinco discos de 78-rpm (Melotone Recording Studio, New York City, 1941\u20131944), producido pola propia Jenkins, financiado por ela e vendido aos seus amigos por 2,50 d\u00f3lares cada copia. As selecci\u00f3ns incl\u00faen catro arias de coloratura de \u00f3peras de Mozart, Delibes, Johann Strauss II e F\u00e9licien David, e cinco canci\u00f3ns, d\u00faas escritas para Jenkins polo seu acompa\u00f1ante musical, Cosm\u00e9 McMoon. Sete das selecci\u00f3ns foron publicada por RCA Victor nun LP de 10 polgadas en 1954 e nun de 12 polgadas en 1962, \"The Glory () of the Human Voice\".\nImaxes.\nJenkins encargou a filmaci\u00f3n das s\u00faas actuaci\u00f3ns no evento anual do Verdi Club, o \"Baile das Calandras Prateadas\", que se celebraba cada outubro no Ritz Carlton Hotel. Cr\u00edase que todas estaban perdidas ata que en 2009 se atoparon copias dende 1934 a 1939 e de 1941."}
{"id": "509627", "revid": "89787", "url": "https://gl.wikipedia.org/wiki?curid=509627", "title": "Geldgeschichtliche Nachrichten", "text": "Geldgeschichtliche Nachrichten (en galego: \"Noticias de Historia Monetaria\") \u00e9 unha revista de edici\u00f3n bimensual (os meses impares) publicada desde 1965 pola Sociedade de Historia Monetaria Internacional (\"Gesellschaft f\u00fcr Internationale Geldgeschichte\" \u2013GIG\u2013). \nOs artigos publicados nesta revista refiren a todas as \u00e1reas da historia da moeda, do di\u00f1eiro e da medalla. O per\u00edodo que abrangue \u00e9 desde o inicio das emisi\u00f3ns monetarias, no s\u00e9culo VII a. de C., ata os nosos d\u00edas.\nNa s\u00faa secci\u00f3n de actualidade, fanse p\u00fablicas as datas de celebraci\u00f3n de exposici\u00f3ns, conferencias, feiras e poxas de moedas, as\u00ed como cursos universitarios acerca da historia monetaria, e publ\u00edcanse tam\u00e9n recensi\u00f3ns das novidades editoriais nese \u00e1mbito.\nA pertenza \u00e1 GIG implica directamente a subscrici\u00f3n \u00e1 revista \"Geldgeschichtliche Nachrichten\", que ten unha tiraxe de arredor de 1.000 exemplares e se distrib\u00fae en 30 pa\u00edses.\nA s\u00faa redactora xefa desde 2017 \u00e9 Alexa K\u00fcter."}
{"id": "509628", "revid": "785", "url": "https://gl.wikipedia.org/wiki?curid=509628", "title": "Etnogr\u00e1fico", "text": ""}
{"id": "509629", "revid": "785", "url": "https://gl.wikipedia.org/wiki?curid=509629", "title": "Etnogr\u00e1fica", "text": ""}
{"id": "509630", "revid": "65337", "url": "https://gl.wikipedia.org/wiki?curid=509630", "title": "Numismatisches Nachrichtenblatt", "text": "Numismatisches Nachrichtenblatt \u2013NNB\u2013 (en galego: \"Gaceta Numism\u00e1tica de Noticias\") \u00e9 unha revista de numism\u00e1tica publicada pola Sociedade Numism\u00e1tica Alem\u00e1 (\"Deutschen Numismatischen Gesellschaft\").\nNunha etapa anterior, a revista fora editada pola Comisi\u00f3n Numism\u00e1tica dos Estados da Rep\u00fablica Federal de Alema\u00f1a, a partir do seu nacemento en 1952.\nNa s\u00faa forma actual publ\u00edcase desde 1996. A pertenza \u00e1 Sociedade Numism\u00e1tica Alem\u00e1 implica directamente a subscrici\u00f3n mensual \u00e1 revista.\nA produci\u00f3n editorial corre a cargo da compa\u00f1\u00eda editora Battemberg Gietl Verlag, de Regenstauf. \nDesde 1996, o seu editor xefe \u00e9 o numism\u00e1tico Rainer Albert."}
{"id": "509631", "revid": "1888", "url": "https://gl.wikipedia.org/wiki?curid=509631", "title": "Antonio de la Fuente", "text": "Antonio de la Fuente, nado cara a 1852 e finado na Coru\u00f1a o 2 de abril de 1886, foi un xornalista galego.\nTraxectoria.\nFoi fundador e director de \"Las Noticias\". Finou na Coru\u00f1a o 2 de abril de 1886 con 33 anos."}
{"id": "509632", "revid": "1888", "url": "https://gl.wikipedia.org/wiki?curid=509632", "title": "Bolet\u00edn del Magisterio (Ourense)", "text": "Bolet\u00edn del Magisterio foi un peri\u00f3dico editado en Ourense entre 1906 e 1912.\nHistoria e caracter\u00edsticas.\nSubtitulado \"\u00d3rgano defensor de los intereses morales y materiales de los maestros de la provincia\" apareceu na primeira d\u00e9cada do s\u00e9culo XX. Estivo dirixido por P\u00edo Ram\u00f3n Ojea e Rogelio N\u00fa\u00f1ez de Couto."}
{"id": "509633", "revid": "1888", "url": "https://gl.wikipedia.org/wiki?curid=509633", "title": "El Eco del Magisterio", "text": "El Eco del Magisterio foi un peri\u00f3dico editado en Santiago de Compostela de 1878 a 1882.\nHistoria e caracter\u00edsticas.\nPeri\u00f3dico profesional. Apareceu en outubro de 1878. Fundado e dirixido por Ram\u00f3n \u00c1lvarez. Cesou en xu\u00f1o de 1882 coa morte do seu director. Foi substitu\u00eddo por \"El Magisterio Gallego\"."}
{"id": "509635", "revid": "5863", "url": "https://gl.wikipedia.org/wiki?curid=509635", "title": "Xos\u00e9 Constenla Vega", "text": ""}
{"id": "509636", "revid": "23204", "url": "https://gl.wikipedia.org/wiki?curid=509636", "title": "Universidade de Jena", "text": "A Universidade de Jena, hoxe co\u00f1ecida como Universidade Friedrich Schiller de Jena (FSU) \u00e9 un centro de estudos superiores situado en Jena (Turinxia, Alema\u00f1a). Forma parte das universidades do Grupo Coimbra. \nHistoria.\nFoi fundada en 1558, sendo unha das 10 universidades m\u00e1is antigas de Alema\u00f1a. \nO arist\u00f3crata Xo\u00e1n Federico I de Saxonia, elector de Saxonia, foi o primeiro en planificar o establecemento duna universidade en Jena en 1547, mentres se encontraba cativo polo emperador Carlos V. O plan foi posto en marcha polos seus tres fillos e, despois de obter unha carta do emperador Fernando I, a universidade foi creada o 2 de febreiro de 1558. \nAntes do s\u00e9culo XX, a matr\u00edcula da universidade alcanzou o seu nivel m\u00e1ximo no s\u00e9culo XVIII. A universidade alcanzou a fama baixo os auspicios do duque Carlos Augusto, padr\u00f3n de Goethe (1787-1806), cando Gottlieb Fichte, Georg Hegel, Friedrich Schelling, Friedrich von Schlegel e Friedrich Schiller formaron parte do corpo docente.\nFundada como un fogar para os novos ditmes relixiosos do s\u00e9culo XVI, que desde ent\u00f3n foi unha das m\u00e1is radicais das universidades de Alema\u00f1a. A finais do s\u00e9culo XVIII e principios do s\u00e9culo XIX, o goberno alem\u00e1n militaba en contra desta universidade, e seguiu sendo impopular at\u00e9 os \u00faltimos tempos. Crese que isto \u00e9 debido pola apertura de novas universidades e as sospeitas dos distintos gobernos alem\u00e1ns no que respecta \u00e1s ideas democr\u00e1ticas que sa\u00edan de Jena. \nA finais do s\u00e9culo XIX, o departamento de zoolox\u00eda ensinaba a teor\u00eda da evoluci\u00f3n, con Carl Gegenbaur, Ernst Haeckel e outros, e publicou as teor\u00edas de Charles Darwin da \"orixe das especies\" en 1858. A fama posterior de Ernst Haeckel, eclipsando a Darwin nalg\u00fans pa\u00edses europeos, onde o termo \"haeckelismo\" foi m\u00e1is com\u00fan que o de \"darwinismo\". \nEn 1905 ns universidade de Jena hab\u00eda matriculados 1 100 estudantes, e o seu persoal docente (inclu\u00eddos os \"Privatdozenten\") ascend\u00eda a 112 membros. Entre os seus numerosos servizos auxiliares de ent\u00f3n figuraban a biblioteca, con 200 000 volumes, o Observatorio, o Instituto Meteorol\u00f3xico, o Xard\u00edn Bot\u00e1nico e os Seminarios de teolox\u00eda, filolox\u00eda e educaci\u00f3n, e a ben equipada cl\u00ednica, a anatom\u00eda, a f\u00edsica e os institutos. \nEn 1934 a universidade foi renomeada na honra do escritor alem\u00e1n Friedrich Schiller, que impartiu nela clases como profesor de historia e que a univerdidade agrupara a algunhas das m\u00e1is influentes mentes de principios do s\u00e9culo XIX. \nNo ano de 2008 a universidade contaba con ao redor de 20 800 estudantes matriculados e 340 profesores. O seu actual reitor, Klaus Dicke, \u00e9 o 317\u00ba reitor na historia da universidade.\nOrganizaci\u00f3n.\nA universidade est\u00e1 organizada nas seguintes dez facultades: "}
{"id": "509639", "revid": "23204", "url": "https://gl.wikipedia.org/wiki?curid=509639", "title": "Jena", "text": "Jena \u00e9 unha cidade do centro-leste de Alema\u00f1a, no \"Land\" de Turinxia, situada no val do r\u00edo Saale e rodeada de monta\u00f1as calcarias e bosques. Est\u00e1 a 250 km do sur de Berl\u00edn, 370 km ao noroeste de M\u00fanic e a 20 km ao leste de Weimar.\nHistoria.\nA cidade f\u00edxose famosa por dous motivos: por posu\u00edr unha das universidades con m\u00e1is tradici\u00f3n cultural e cient\u00edfica de Alema\u00f1a (a Universidade Friedrich Schiller de Jena), e pola s\u00faa importante industria \u00f3ptica (Carl Zeiss AG).\nAo redor de 1800 Jena converteuse, xunto con Weimar, no centro cultural de Alema\u00f1a. Nesta \u00e9poca nacen en Jena o Romanticismo Universal, o Idealismo Alem\u00e1n e gran parte da literatura contempor\u00e1nea alem\u00e1."}
{"id": "509659", "revid": "89787", "url": "https://gl.wikipedia.org/wiki?curid=509659", "title": "Behbud Mustafayev", "text": "Behbud Mustafayev, nado o 13 de marzo de 1982 en Bak\u00fa (RSS de Acerbaix\u00e1n) \u00e9 o primeiro sacerdote cat\u00f3lico de etnia azar\u00ed do que se ten constancia na historia da Igrexa cat\u00f3lica.\nTraxectoria.\nNaceu o 13 de marzo de 1982 en Bak\u00fa nunha familia musulm\u00e1. Graduouse da Academia Nacional de Aviaci\u00f3n de Acerbaix\u00e1n e posteriormente traballou nas Aduanas do seu pa\u00eds. En 2008 converteuse ao catolicismo, e foi bautizado na igrexa da Inmaculada Concepci\u00f3n de Bak\u00fa, tomando o nome de \u00abDavid\u00bb. En 2011 ingresou no seminario Mar\u00eda Ra\u00ed\u00f1a dos Ap\u00f3stolos de San Petersburgo. O 29 de maio de 2016 foi ordenado di\u00e1cono na catedral da Asunci\u00f3n de San Petersburgo, polo arcebispo da Nai de Deus en Moscova Paolo Pezzi, para servir na prefectura apost\u00f3lica de Acerbaix\u00e1n. O 7 de maio de 2017 foi ordenado sacerdote polo papa Francisco na bas\u00edlica de San Pedro."}
{"id": "509661", "revid": "5863", "url": "https://gl.wikipedia.org/wiki?curid=509661", "title": "C\u00e9sar Mor\u00e1n Fraga", "text": ""}
{"id": "509663", "revid": "54334", "url": "https://gl.wikipedia.org/wiki?curid=509663", "title": "Agust\u00edn D\u00edaz S\u00e1nchez", "text": "Agust\u00edn D\u00edaz S\u00e1nchez, nado na Coru\u00f1a en 1911 e finado na mesma cidade o 16 de agosto de 1986, foi un mestre galego.\nTraxectoria.\nO seu primeiro emprego foi nas Escolas Populares Gratu\u00edtas da Cidade Vella. Foi na escola p\u00fablica da parroquia de San Cristovo das Vi\u00f1as onde exerceu a maior parte do seu labor docente pois foi mestre dela durante corenta e sete anos, desenvolvendo unha intensa actividade alfabetizando a moitos veci\u00f1os e asistindo a doentes. Tam\u00e9n dirixiu o Colexio Alborada.\nReco\u00f1ecementos.\nPolo seu labor social, recibiu en 1978 a Cruz de Afonso X o Sabio. O 27 de maio de 2009 foi descuberto o seu busto na praza de San Cristovo das Vi\u00f1as.\nVida persoal.\nCasou con Mercedes Garc\u00eda Caridad e foi pai de Agust\u00edn, Jes\u00fas Arsenio, Mar\u00eda del Pilar e Gustavo D\u00edaz Garc\u00eda."}
{"id": "509666", "revid": "839", "url": "https://gl.wikipedia.org/wiki?curid=509666", "title": "Corunna", "text": "Corunna \u00e9 o nome tradicional en ingl\u00e9s da cidade da Coru\u00f1a. Tam\u00e9n pode referirse a:"}
{"id": "509672", "revid": "23204", "url": "https://gl.wikipedia.org/wiki?curid=509672", "title": "Augusto Monterroso", "text": "Augusto Monterroso Bonilla, nado en Tegucigalpa o 21 de decembro de 1920 e finado na Cidade de M\u00e9xico o 7 de febreiro de 2003, foi un escritor hondure\u00f1o, nacionalizado guatemalteco e exiliado en M\u00e9xico, co\u00f1ecido polos seus relatos breves.\nTraxectoria.\nAugusto Monterroso naceu en 1920 en Tegucigalpa, fillo do guatemalteco Vicente Monterroso e da hondure\u00f1a Amelia Bonilla. En 1936 a s\u00faa familia estableceuse definitivamente na Cidade de Guatemala, pa\u00eds que considerou clave na s\u00faa formaci\u00f3n, e que as\u00ed mesmo fixo a s\u00faa patria:\nEn Guatemala publicou os seus primeiros relatos e comezou a traballar de xeito clandestino contra a ditadura de Jorge Ubico. Para iso fundou o xornal \"El Espectador\" cun grupo de escritores. Ao iniciarse en 1944 as revoltas contra a ditadura, o activo papel que desempe\u00f1ou levouno ao c\u00e1rcere ao tomar o poder o xeneral Federico Ponce Vaides. Non obstante, en setembro logrou escapar de prisi\u00f3n e pediu asilo na embaixada de M\u00e9xico. Trala revoluci\u00f3n de outubro en Guatemala, encabezada por Jacobo Arbenz, Monterroso foi designado para un cargo no consulado de Guatemala en M\u00e9xico. En 1953 pasou un breve tempo en Bolivia ao ser nomeado c\u00f3nsul de Guatemala na Paz. Trala ca\u00edda de Arbenz en 1954 exiliouse en Chile, para retornar a M\u00e9xico en 1956, pa\u00eds en que se estableceu definitivamente e onde ocupou varios cargos acad\u00e9micos e editoriais, ademais de dedicarse \u00e1 literatura.\nNarrador e ensa\u00edsta, comezou a publicar os seus textos a partir de 1959, ano en que se publicou a primeira edici\u00f3n de \"Obras completas y otros cuentos\", conxunto de incisivas narraci\u00f3ns onde comezan a notarse os trazos fundamentais da s\u00faa narrativa: unha prosa concisa, breve, aparentemente sinxela que con todo est\u00e1 chea de referencias cultas, as\u00ed como un maxistral manexo da parodia, a caricatura, e o humor negro.\nTito, como o chamaban os seus achegados, faleceu dun paro card\u00edaco o 7 de febreiro de 2003. Estivo casado coa escritora de orixe libanesa B\u00e1rbara Jacobs, quen en 2008 doou o seu legado art\u00edstico \u00e1 Universidade de Oviedo.\nCaracter\u00edsticas.\nMonterroso est\u00e1 considerado como un dos mestres da minificci\u00f3n e, de forma breve, aborda tem\u00e1ticas complexas e fascinantes, cunha provocadora visi\u00f3n do mundo no universo. Ag\u00e1s por \"Lo dem\u00e1s es silencio\", a s\u00faa incursi\u00f3n na novela, Monterroso s\u00f3 publicou pezas curtas. Traballou toda a s\u00faa carreira para perfecci\u00f3n a forma do relato, moitas veces indagando en x\u00e9neros an\u00e1logos (especialmente na f\u00e1bula) como inspiraci\u00f3n estil\u00edstica e tem\u00e1tica.\nA s\u00faa composici\u00f3n \"El dinosaurio\" considerouse durante moito tempo o microrrelato m\u00e1is breve da literatura universal. Inclu\u00eduse nunha ducia de antolox\u00edas e traduciuse a varias linguas, ademais de ter unha edici\u00f3n cr\u00edtica de Lauro Zavala titulada \"El dinosaurio anotado\". Con raz\u00f3n, Monterroso aseverou sobre este microrrelato que \u00abas s\u00faas interpretaci\u00f3ns eran tan infinitas como o universo mesmo\u00bb.\nCarlos Fuentes escribiu sobre Monterroso (en referencia especificamente a \"La oveja negra y dem\u00e1s f\u00e1bulas\"): \"Imaxine o bestiario fant\u00e1stico de Borges tomando o t\u00e9 con Alicia. Imaxine Jonathan Swift e James Thurber intercambiando notas. Imaxine a ra de Calaveras County que leu en serio a Mark Twain. Co\u00f1eza a Monterroso\".\nPremios.\nEn 1970, ga\u00f1ou o premio Magda Donato; en 1975, o Premio Xavier Villaurrutia, por \"Antolog\u00eda personal\", e en 1988 recibiu a condecoraci\u00f3n del \u00c1guila Azteca, pola s\u00faa achega \u00e1 cultura de M\u00e9xico. Foi galardoado co Premio FIL de Literatura en Linguas Romances (M\u00e9xico) en 1996. En 1997 o Ministerio de Cultura e Deportes de Guatemala outorgoulle o Premio Nacional de Literatura Miguel \u00c1ngel Asturias. En 2000 foille concedido o Premio Pr\u00edncipe de Asturias das Letras en reco\u00f1ecemento a toda a s\u00faa carreira. En palabras do xurado: \u00aba s\u00faa obra narrativa e ensa\u00edstica constit\u00fae todo un universo literario de extraordinaria riqueza \u00e9tica e est\u00e9tica, do que c\u00f3mpre salientar un cervantino e melanc\u00f3lico sentido do humor. (...) A s\u00faa obra narrativa transformou o relato breve\u00bb."}
{"id": "509681", "revid": "47401", "url": "https://gl.wikipedia.org/wiki?curid=509681", "title": "Ismail Kadare", "text": ""}
{"id": "509682", "revid": "5863", "url": "https://gl.wikipedia.org/wiki?curid=509682", "title": "Lista de cat\u00e1strofes naturais en 2020", "text": "Esta \u00e9 unha lista sobre as cat\u00e1strofes naturais que aconteceron durante o ano 2020."}
{"id": "509683", "revid": "7596", "url": "https://gl.wikipedia.org/wiki?curid=509683", "title": "Aria", "text": "En m\u00fasica, a aria \u00e9, no sentido estrito, calquera composici\u00f3n musical escrita para un cantante solista, tendo case o mesmo significado de canci\u00f3n. Xeralmente (mais non necesariamente) empr\u00e9gase o termo \"aria\" cando est\u00e1 contida dentro dunha obra maior, como unha \u00f3pera, cantata ou oratorio e \"canci\u00f3n\" cando \u00e9 unha peza separada.\nNo sentido amplo, unha aria pode ser destinada a m\u00e1is dun cantante: para dous cantantes, ch\u00e1mase d\u00fao ou dueto; para tres, tr\u00edo ou terceto, para catro, cuarteto e as\u00ed sucesivamente. Por exemplo, Bach chamou aria o d\u00fao de tenor e contralto (\"Wie selig sind doch die\") da Cantata BWV 80.\nNo barroco, ese termo tam\u00e9n se empregaba para designar pezas instrumentais, para orquestra ou solista, que constitu\u00edan parte dunha suite. Un dos exemplos m\u00e1is famosos \u00e9 a aria da Suite n\u00ba 3 para orquestra (\"Aria da 4\u00aa corda\"), de Johann Sebastian Bach. Outros exemplos de aria son \"Habanera\", da \u00f3pera \"Carmen\", de Bizet, e \"Nessun Dorma\", de \"Turandot\", de Puccini.\nHistoria.\nDurante o s\u00e9culo XVII, na \u00e9poca da \u00f3pera barroca, a aria escrib\u00edase en forma ternaria (A-B-A), que era co\u00f1ecida como\"aria da capo\" (aria dende o principio) debido \u00e1 repetici\u00f3n da primeira parte ao final da aria. A aria despois \"invadiu\" o repertorio oper\u00edstico coas s\u00faas variantes. A mediados do s\u00e9culo XIX, as \u00f3peras convert\u00e9ronse nunha secuencia de arias, reducindo o espazo dispo\u00f1ible para os recitativos. \nTipos.\nPoden considerarse os seguintes tipos de arias:"}
{"id": "509694", "revid": "89787", "url": "https://gl.wikipedia.org/wiki?curid=509694", "title": "Emmi Pikler", "text": "Emmi Pikler, nada o 9 de xaneiro de 1902 en Viena e finada o 6 de xu\u00f1o de 1984 en Budapest (nome de nacemento Emilie Madleine Reich), foi unha pediatra h\u00fangara que presentou teor\u00edas novas de educaci\u00f3n infantil, e que as puxo en pr\u00e1ctica nun orfanato que dirixiu.\nTraxectoria.\nNaceu en 1902 e pasou a s\u00faa infancia en Viena. Foi filla \u00fanica dunha profesora de infantil vienesa e dun artes\u00e1n h\u00fangaro. En 1908 traslad\u00e1ronse a Budapest. A s\u00faa nai morreu cando ela ti\u00f1a 12 anos.\nVolveu a Viena para estudar Medicina e licenciouse en 1927. A s\u00faa formaci\u00f3n pedi\u00e1trica desenvolveuse no Hospital Infantil da Universidade de Viena con Clemens von Pirquet e estudou cirurx\u00eda pedi\u00e1trica con Hans Salzer.\nO seu marido era un matem\u00e1tico e educador con experiencias ali\u00f1adas coa perspectiva de Emmi Pickler en fisiolox\u00eda do desenvolvemento. Ambos decidiron co nacemento da s\u00faa primeira crianza permitirlle liberdade de movemento e agardar o seu desenvolvemento con calma, co obxectivo de promover o seu desenvolvemento saud\u00e1bel. A experiencia de Pikler coa s\u00faa filla axudouna a constru\u00edr a s\u00faa perspectiva de que unha crianza non debe ser estimulada a moverse con xogos e que cada detalle da relaci\u00f3n cunha crianza e co seu medio \u00e9 importante. \nAo principio a familia viviu en Trieste, e m\u00e1is tarde en Budapest. \nEn 1935 Pikler cualificouse como pediatra en Hungr\u00eda. Escribiu e deu conferencias sobre o coidado e o desenvolvemento de beb\u00e9s e nenos. Publicou o seu primeiro libro para nais e pais en 1940 que tivo varias edici\u00f3ns en Hungr\u00eda e noutros pa\u00edses. \nOs dez anos nos que traballou como m\u00e9dica de familia foron dif\u00edciles. A s\u00faa familia era xud\u00eda e o seu marido foi apresado por raz\u00f3ns pol\u00edticas entre 1936 a 1945. Coa axuda das nais e pais que ela axudara, Pikler e a s\u00faa familia sobreviviron a persecuci\u00f3n dos xudes durante a Segunda guerra mundial.\nDespois da guerra tivo dous fillos m\u00e1is. Non volveu ter unha cl\u00ednica privada, mais traballou para unha asociaci\u00f3n nacional para nenos abandonados e desnutridos. Ademais doutras actividades, fundou o orfanato L\u00f3czy (co nome da r\u00faa onde estaba situado) en 1946, que dirixiu at\u00e9 1979. Procurou estabelecer unha atmosfera acolledora, inclu\u00edndo unha selecci\u00f3n coidadosa do persoal, que lles permitise aos nenos do orfanato medrar sen os danos frecuentes neles.\nElsa Gindler e Henry Jacoby descubriran na d\u00e9cada de 1920 que era esencial entender o cami\u00f1o natural do desenvolvemento infantil para permitir o desenvolvemento das capacidades e potencialidades. Gindler e Jacoby explicaran que a educaci\u00f3n tradicional e a educaci\u00f3n dos nenos temper\u00e1s danaran a iniciativa das nenas e nenos e impediran o seu desenvolvemento.\nEn 1946 Pikler fundou o Instituto L\u00f3czy en Budapest. Baixo o seu liderado, e a trav\u00e9s da publicaci\u00f3n de libros e publicaci\u00f3ns cient\u00edficas, desenvolveu unha instituci\u00f3n internacionalmente co\u00f1ecida xestionada posteriormente pola s\u00faa filla, a psic\u00f3loga de nenos Anna Tardos que continuou co seu traballo cient\u00edfico e de asesoramento. En 1984 Pikler morreu despois dunha enfermidade curta mais grave."}
{"id": "509700", "revid": "26501", "url": "https://gl.wikipedia.org/wiki?curid=509700", "title": "Meni\u0144 Qazaqstanym", "text": ""}
{"id": "509701", "revid": "88215", "url": "https://gl.wikipedia.org/wiki?curid=509701", "title": "Veloso", "text": ""}
{"id": "509702", "revid": "88215", "url": "https://gl.wikipedia.org/wiki?curid=509702", "title": "Recreativo Europa Delicias", "text": ""}
{"id": "509712", "revid": "65337", "url": "https://gl.wikipedia.org/wiki?curid=509712", "title": "Rainer Albert", "text": "Rainer Albert, nado o 4 de xullo de 1949 en Ludwigshafen, Renania-Palatinado, \u00e9 un numism\u00e1tico alem\u00e1n.\nTraxectoria.\nRainer Albert estudou Historia e Alem\u00e1n, na Universidade de Mannheim, onde en 1980 acadou o doutoramento cunha tese sobre a representaci\u00f3n de Augusto nas moedas imperiais romanas, dirixida por Heinrich Chantraine e titulada \"Das Bild des Augustus auf den fr\u00fchen Reichspr\u00e4gungen. Studien zur Verg\u00f6ttlichung des ersten Prinzeps\". \nDesde 1976 ata a s\u00faa xubilaci\u00f3n en 2012, Albert foi profesor de Alem\u00e1n e de Historia nunha escola p\u00fablica da localidade de Speyer, na que ocupou o posto de xefe de estudos. Durante o exercicio do seu labor docente en Speyer, entre 1980 e 1988 puido aplicar os seus co\u00f1ecementos para a construci\u00f3n da biblioteca numism\u00e1tica p\u00fablica da localidade.\nAlbert foi o presidente da Sociedade Numism\u00e1tica de Speyer desde 1988. Tam\u00e9n presidiu a Sociedade Numism\u00e1tica Alem\u00e1 entre 1989 e 1995. En 1996 foi nomeado editor xefe da revista \"Numismatisches Nachrichtenblatts\" (NNB), na que xa colaboraba como redactor desde 1977. Desde a s\u00faa xubilaci\u00f3n en 2012 tam\u00e9n \u00e9 o editor xefe da revista \"M\u00fcnzen Revue\".\nNa s\u00faa \u00e9poca \u00e1 fronte da Sociedade Numism\u00e1tica Alem\u00e1, foi o seu representante na Comisi\u00f3n Numism\u00e1tica dos Estados da Rep\u00fablica Federal de Alema\u00f1a.\nPublicaci\u00f3ns.\nRainer Albert \u00e9 autor de numerosos artigos en revistas numism\u00e1ticas, particularmente centrados na medalla e na moeda da Antiga Roma. Esta \u00e9 unha escolma dos traballos monogr\u00e1ficos m\u00e1is salientables de Reiner Albert ao longo da s\u00faa traxectoria:\nNotas.\n "}
{"id": "509713", "revid": "65337", "url": "https://gl.wikipedia.org/wiki?curid=509713", "title": "R. Albert", "text": ""}
{"id": "509714", "revid": "65337", "url": "https://gl.wikipedia.org/wiki?curid=509714", "title": "Albert, Rainer", "text": ""}
{"id": "509716", "revid": "65337", "url": "https://gl.wikipedia.org/wiki?curid=509716", "title": "Albert, R.", "text": ""}
{"id": "509717", "revid": "72012", "url": "https://gl.wikipedia.org/wiki?curid=509717", "title": "Universidade Friedrich Schiller de Jena", "text": ""}
{"id": "509724", "revid": "1131", "url": "https://gl.wikipedia.org/wiki?curid=509724", "title": "Queen Latifah", "text": "Dana Elaine Owens, nada en Newark, o 18 de marzo de 1970, \u00e9 unha cantante, rapeira e actriz estadounidense, co\u00f1ecida como Queen Latifah. O seu traballo na m\u00fasica, na televisi\u00f3n e no cinema outorgoulle un Grammy, unha candidatura aos Emmy e unha candidatura ao \u00d3scar \u00e1 mellor actriz secundaria.\nTraxectoria.\nPrimeiros anos.\nDana Elaine Owens naceu en Newark, Nova Jersey, en 1970 e viviu principalmente en East Orange. \u00c9 a filla de Rita Lamae (de solteira Bray), profesora no Irvington High School (onde estudou Latifah), e de Lancelot Amos Owens, oficial de polic\u00eda.\nOwens asistiu ao Essex Catholic Girls' High School en Irvington, mais graduouse en Irvington High School. Os pais de Latifah divorci\u00e1ronse cando ela ti\u00f1a dez anos. Latifah foi criada na fe baptista. Atopou o seu nome art\u00edstico, \"Latifah\" ( \"la\u0163\u012bfa\"), que significa \"delicada\" e \"moi amable\" en \u00e1rabe, nun libro de nomes \u00e1rabes cando ti\u00f1a oito anos. Sempre alta, formou parte do equipo de baloncesto do instituto. Interpretou o n\u00famero \"Home\" do musical \"The Wiz\" nunha obra escolar. Despois do instituto, Queen Latifah asistiu a clases no Borough of Manhattan Community College.\nCarreira musical.\nLatifah iniciou a s\u00faa carreira musical como membro de Flavor Unit, (selo discogr\u00e1fico que actualmente lle pertence) que, naquel momento, eran un grupo de int\u00e9rpretes que se reun\u00edan arredor do produtor DJ Mark the 45 King. Tam\u00e9n foi membro de Nation of Gods and Earths e de Faradian Islam, formada polos musulm\u00e1ns afroamericanos. Despois de lograr o \u00e9xito, DJ Mark the 45 King comezou a abusar das drogas, e Latifah sa\u00edu do equipo, formando a s\u00faa propia empresa de \"management\" con axuda de Jake Abrams. Latifah comezou a s\u00faa carreira facendo o beatboxing ao grupo de rap Ladies First. En 1988, DJ Mark the 45 King ouviu unha demo dun sinxelo de Latifah (\"Princess of the Posse\") e deulla a Fab Five Freddy, que era o produtor de Yo! MTV Raps. Freddy axudou a Latifah a asinar con Tommy Boy Records, que produciu o seu primeiro \u00e1lbum, \"All Hail the Queen\", en 1989, cando ti\u00f1a 19 anos. No mesmo ano, cantou como convidada para a gravaci\u00f3n no Reino Unido do disco en vivo \"1989\u2014The Hustlers Convention (Live)\". O seu debut tivo \u00e9xito comercial e por parte da cr\u00edtica, e segu\u00edrono os \u00e1lbums \"Nature of a Sista\" e \"Black Reign\", conseguindo un Grammy polo seu sinxelo, \"U.N.I.T.Y.\" En 1998, realizou o seu cuarto \u00e1lbum de hip hop, \"Order in the Court\". En 2004 cambiou o seu rexistro publicando un disco onde fusionaba o soul e o jazz, \"The Dana Owens Album\".\nO 11 de xullo de 2007, debutou en Hollywood Bowl nos \u00c1nxeles cunha actuaci\u00f3n nun concerto de jazz ante un p\u00fablico de 12400 persoas, apoiada por unha orquestra de dez instrumentos e tres vocalistas, chamada The Queen Latifah Orchestra. No concerto, interpretou novas versi\u00f3ns de cl\u00e1sicos como \"California Dreaming\" de The Mamas &amp; the Papas.\nCarreira interpretativa.\nDesde 1993 a 1998, tivo un papel protagonista en \"Living Single\", unha sitcom da Fox; onde interpretou parte da banda sonora. En 1991 debutou no cinema con papeis secundarios en filmes como \"House Party 2\", \"Juice\" e \"Jungle Fever\".\nInterpretou a Cleopatra \"Cleo\" Sims, unha delincuente lesbiana no \u00e9xito de p\u00fablico, \"Set It Off\", xunto a Jada Pinkett e Vivica A. Fox e, outro papel no filme de Holly Hunter \"Living Out Loud\" (1998) ano en que tam\u00e9n apareceu no filme \"Mama Flora's family\". Posteriormente, fixo o papel de Thelma na adaptaci\u00f3n ao cinema da novela de Jeffrey Deavers \"O coleccionista de \u00f3sos\" xunto a Denzel Washington e Angelina Jolie. A\u00ednda que recibiu boas cr\u00edticas polo seu traballo, aumentou o \u00e9xito e o respecto da industria co papel de Matron \"Mama\" Morton, no musical \"Chicago\". Latifah recibiu unha candidatura ao \u00d3scar \u00e1 mellor actriz secundaria por este papel. En 2003 coprotagonizou con Steve Martin o filme \"Montouse a gorda\"!, que foi un \u00e9xito comercial. Dende ent\u00f3n, realizou multitude de papeis con variados resultados de p\u00fablico e cr\u00edtica, inclu\u00eddos \"Scary Movie 3\", \"Barbershop 2: Back in Business\", \"Taxi\", \"Kung Faux\", e \"Beauty Shop\".\nA finais de 2006 participou na traxicomedia \"Last Holiday\". O cr\u00edtico de cine Richard Roeper declarou que \"\u00e9 o que esperaba de Queen Latifah dende os seus primeiros traballos\". Tam\u00e9n por esas datas, deu voz a Ellie, un amigable mamut no filme de animaci\u00f3n, . Tam\u00e9n apareceu no drama \"Stranger the Fiction\", e no remake \"Hairspray\", interpretando a Motormouth Maybelle xunto a John Travolta. Tam\u00e9n protagonizou unha versi\u00f3n televisiva de \"Steel Magnolias\" e un terceiro proxecto en que sorprendeu ao p\u00fablico \"Joyful Noise\" filme en que compartiu pantalla con Dolly Parton.\nOutros traballos.\nLatifah \u00e9 a imaxe da compa\u00f1\u00eda de cosm\u00e9ticos Cover Girl, de roupa interior Curvation Ladies Underwear, e Pizza Hut. Dese\u00f1ou a s\u00faa propia li\u00f1a de cosm\u00e9ticos para mulleres de cor chamada Queen Collection e protagonizou numerosos anuncios para a marca. Tivo o seu propio programa de confesi\u00f3ns, \"The Queen Latifah Show\", dende 1999 a 2001. En 2012 lanzou a s\u00faa li\u00f1a de roupa \"Queen Collection\" con dese\u00f1os exclusivos creados por ela mesma, e a s\u00faa li\u00f1a de fragrancias \"Queen\" e \"Queen of Hearts\" dispo\u00f1ibles no mercado dende anos anteriores.\nVida privada.\nQueen \u00e9 de ascendencia afroamericana e indioamericana. O irm\u00e1n m\u00e1is vello de Latifah, Lance, morreu nun accidente cunha moto que ela lle regalara. Latifah levou a chave da moto arredor do pescozo durante anos, como se observa claramente no videoclip musical da s\u00faa canci\u00f3n \"U.N.I.T.Y\". Tam\u00e9n lle dedicou o seu tema \"Black Reign\". En 1993, Latifah foi v\u00edtima dun asalto ao seu coche, co resultado dun disparo a un amigo seu que \u00eda no asento do copiloto. En 1996, foi arrestada por posesi\u00f3n dunha pequena cantidade de marihuana e unha pistola cargada, tendo como resultado unha multa e liberdade condicional durante dous anos.\nNa s\u00faa autobiograf\u00eda, \"Ladies First: Revelations of a Strong Woman\" (1999), Latifah explicou como a morte do seu irm\u00e1n a levara a unha forte depresi\u00f3n e ao consumo de drogas, do que se rehabilitou.\nDebido ao seu papel de lesbiana en \"Set It Off\" e o seu gran sentido da privacidade, varios tabloides discutiron sobre a s\u00faa orientaci\u00f3n sexual. Latifah respondeu aos rumores na s\u00faa autobiograf\u00eda \"\u00c9 un insulto que algu\u00e9n che diga \"Es gai?\" Non ser\u00eda unha muller forte e independente se isto me afectase\". Queen Latifah avoga polo matrimonio entre persoas do mesmo sexo e os dereitos do colectivo LGBT.\nA finais de 2003, Latifah realizouse unha reduci\u00f3n de peito debido a que o seu tama\u00f1o e peso lle provocaban dores no lombo. Practica kickboxing.\nEn xu\u00f1o de 2009 confesou que sufrira abusos sexuais de nena.\nEn agosto de 2010 foi fotografada cunha suposta noiva (Jeannete Jenkings) mentres estaba de vacaci\u00f3ns. Finalmente en 2012 confirmou a s\u00faa homosexualidade."}
{"id": "509738", "revid": "839", "url": "https://gl.wikipedia.org/wiki?curid=509738", "title": "Exarcado apost\u00f3lico cat\u00f3lico ruso de Harbin", "text": "O exarcado apost\u00f3lico de Harbin (en ; en ) \u00e9 unha s\u00e9 da Igrexa cat\u00f3lica bizantina rusa; malia seguir a existir oficialmente, est\u00e1 vacante dende 1952 e sen actividade.\nTerritorio.\nO exarcado apost\u00f3lico estende a s\u00faa xurisdici\u00f3n sobre todos os fieis cat\u00f3licos rusos de rito bizantino residentes na China. A catedral do exarcado \u00e9 formalmente a catedral de San Vladimiro, hoxe inexistente.\nHistoria.\nO exarcado apost\u00f3lico foi erixido o 20 de maio de 1928 co decreto \"Fidelium Russorum\" da Pontificia Comisi\u00f3n \"pro Russia\". A s\u00e9 do exarcado foi estabelecida na cidade de Harbin, na Manchuria chinesa, onde moitos rusos se refuxiaran cando os comunistas chegaron ao poder en Rusia. O mesmo decreto instituiu en Harbin a parroquia de San Vladimiro. O exarcado foi estabelecido con xurisdici\u00f3n sobre todos os fieis da Igrexa cat\u00f3lica bizantina rusa residentes na Rep\u00fablica da China. O 31 de maio Fabijan Abrantovi\u010d foi nomeado primeiro exarca.\nPor\u00e9n, cando Fabijan Abrantovi\u010d, o primeiro exarca apost\u00f3lico, chegou a Harbin o 6 de novembro de 1928, se atopou cunha situaci\u00f3n desastrosa. Tan s\u00f3 sete persoas asistiron \u00e1 s\u00faa primeira divina liturxia. A\u00ednda que a Santa S\u00e9 consideraba a posibilidade de converter a moitos ortodoxos rusos ao catolicismo, ao padre Abrantovi\u010d esta posibilidade lle parec\u00eda bastante distante e pouco realista. As conversi\u00f3ns seguiron a ser relativamente escasas, mais foron creadas escolas e orfanatos para rusos e polacos.\nO 11 de outubro de 1937 abriuse un novizado da Congregaci\u00f3n dos Padres Marianos para o rito bizantino.\nEn 1939 o padre Abrantovi\u010d viaxou a Roma para a visita ad limina, e posteriormente visitou as casas da s\u00faa congregaci\u00f3n en Polonia, Letonia e Lituania. Co estoupido da segunda guerra mundial non puido regresar a Polonia, e foi arrestado e torturado polos axentes do NKVD. En 1942 foi condenado a dez anos de traballos forzados, e finou na cadea en 1946.\nEn 1948 o exarcado apost\u00f3lico ti\u00f1a arredor de 500 fieis bautizados. O 22 de decembro do mesmo ano, o exarca Andrej Cikota foi arrestado en Harbin xunto con todos os sacerdotes do exarcado. Foron deportados a Siberia e detidos en Chita, no krai de Zabaikalskii. En 1949 foron condenados a 25 anos de traballos forzados. Andrej Cikota finou na enfenmer\u00eda do lager Ozerlag, preto de Taishet, o 13 de febreiro de 1952."}
{"id": "509739", "revid": "23204", "url": "https://gl.wikipedia.org/wiki?curid=509739", "title": "Bahamas nos Xogos Ol\u00edmpicos", "text": "As Bahamas participaron por vez primeira nos Xogos Ol\u00edmpicos en 1952, e dende ent\u00f3n enviaron deportistas para competir en cada edici\u00f3n dos Xogos Ol\u00edmpicos de Ver\u00e1n, ag\u00e1s en 1980, cando se uniron ao boicot liderado polos Estados Unidos. O pa\u00eds nunca participou nos Xogos Ol\u00edmpicos de Inverno.\nOs deportistas das Bahamas ga\u00f1aron un total de dezaseis medallas, todas elas en atletismo e vela.\nO Comit\u00e9 Ol\u00edmpico Nacional das Bahamas foi creado en 1952."}
{"id": "509741", "revid": "47401", "url": "https://gl.wikipedia.org/wiki?curid=509741", "title": "Casa da Especiar\u00eda", "text": "A Casa de Contrataci\u00f3n da Especiar\u00eda, tam\u00e9n chamada Casa da Especiar\u00eda, foi unha instituci\u00f3n que tivo a s\u00faa sede na Coru\u00f1a entre 1522 e 1529.\nAntecedentes.\nTralo descubrimento por Cristovo Col\u00f3n en 1492 do que se cr\u00eda que era unha nova ruta para as Indias, suced\u00e9ronse unha serie de acontecementos que ti\u00f1an por obxecto a regulaci\u00f3n e o control do comercio por parte dos Reis Cat\u00f3licos. O m\u00e1is significativo deles foi a fundaci\u00f3n en 1503 da Casa de Contrataci\u00f3n de Indias en Sevilla, co obxectivo de controlar e rexistrar o comercio de todas as mercador\u00edas e subministraci\u00f3ns relacionadas co comercio das Indias, as\u00ed como fiscalizar todas as mercador\u00edas (sobre todo ouro e prata) provenientes dos novos territorios.\nAs terras descubertas polos espa\u00f1ois produc\u00edan riquezas, mais axi\u00f1a quedou claro que non eran a India \u00e1 que chegaran os portugueses navegando cara ao leste e de onde a partir de 1500 comezaron a levar a Europa grandes cantidades de especias. A monarqu\u00eda espa\u00f1ola organizou varias expedici\u00f3ns navais para atopar un paso mar\u00edtimo arredor de Am\u00e9rica. Tras varios intentos infrutuosos, en 1519 partiu unha armada ao mando de Fernando de Magalh\u00e3es con esa mesma misi\u00f3n.\nConcesi\u00f3n e funcionamento.\nEn 1520, aproveitando a estad\u00eda en Galicia do rei Carlos I, alg\u00fans nobres locais, entre os que destacaba Fernando de Andrade, solicitaron que se centralizase no porto da Coru\u00f1a todo o comercio de especias que \u00eda abrirse a ra\u00edz da expedici\u00f3n de Magalh\u00e3es. Argumentaban que A Coru\u00f1a era un porto moi seguro, que non ti\u00f1a os foros e liberdades que limitar\u00edan o poder da coroa noutros portos cant\u00e1bricos e sobre todo que estaba m\u00e1is preto que Sevilla dos mercados clave de especias no noroeste de Europa. e ademais contaban coa Real Audiencia de Galicia na cidade, un gobernador e unha casa de moeda. O concello apoiou a idea cun memorando que enviou ao rei o 11 de decembro de 1520.\nO xa emperador Carlos concedeu \u00e1 cidade da Coru\u00f1a o 24 de decembro de 1522, a licenza para a creaci\u00f3n da Casa da Especiar\u00eda. Este decreto foi pouco posterior \u00e1 volta a Espa\u00f1a da \u00fanica nave sobrevivente da expedici\u00f3n de Magalh\u00e3es, baixo o mando de Juan Sebasti\u00e1n Elcano.\nOs primeiros oficiais da Casa foron Bernardino Men\u00e9ndez, como tesoureiro, e o poderoso mercador de Burgos Crist\u00f3bal de Haro como factor, ao que sucedeu Sim\u00f3n de Alcazaba.\nUn dos persoeiros relevantes que intercederon en favor da creaci\u00f3n desta Casa da Especiar\u00eda na Coru\u00f1a foi Garc\u00eda Jofre de Loa\u00edsa, que, xunto cun poderoso grupo de comerciantes, se comprometeu a sufragar e liderar unha expedici\u00f3n con obxecto de tomar posesi\u00f3n das illas Molucas para a Corona. A expedici\u00f3n partiu en 1525 e foi moi desafortunada.\nA creaci\u00f3n da Casa da Contrataci\u00f3n da Especier\u00eda supuxo un importante pulo econ\u00f3mico para A Coru\u00f1a, mais tam\u00e9n converteu a cidade nun atractivo obxectivo para os piratas e os inimigos da coroa. En calquera caso, a duraci\u00f3n da instituci\u00f3n foi breve, xa que en 1529, s\u00f3 sete anos despois da s\u00faa creaci\u00f3n, cando a expedici\u00f3n de Jofre de Loa\u00edsa a\u00ednda non regresara, se produciu a s\u00faa desaparici\u00f3n como resultado dos acordos acadados entre Espa\u00f1a e Portugal no tratado de Zaragoza. Neste tratado, o emperador cedeu a Portugal os seus dereitos sobre as Illas das Especias a cambio de 350\u00a0000 escudos de ouro."}
{"id": "509742", "revid": "47401", "url": "https://gl.wikipedia.org/wiki?curid=509742", "title": "Casa da Especier\u00eda", "text": ""}
{"id": "509744", "revid": "89787", "url": "https://gl.wikipedia.org/wiki?curid=509744", "title": "Linguas jarrakanas", "text": "As linguas jarrakanas (antigamente djeraganas) son unha pequena familia de linguas aborixes australianas que se fala no norte de Australia. O nome da familia deriva da palabra \"jarrak\", que significa \"lingua\" en lingua kija.\nAs tres linguas jarrakanas principais son:\nDiv\u00eddense en dous grupos: as kijicas, que consiste unicamente na lingua kija, e miriwoongicas, que son as linguas miriwoong e gajirrabeng; Dixon (2002) considera que esta \u00faltima \u00e9 unha lingua de seu.\nA lingua doolboong tam\u00e9n poder\u00eda pertencer a esta familia, pero non hai certeza a este respecto porque \u00e9 unha extinta e pouco estudada. \nL\u00e9xico.\nCapell (1940) fai unha lista do seguinte vocabulario:"}
{"id": "509746", "revid": "23204", "url": "https://gl.wikipedia.org/wiki?curid=509746", "title": "Rabia al Adawiyya", "text": "Rabia al Adawiyya al Qaysiyya (en \u00e1rabe \u0631\u0627\u0628\u0639\u0629 \u0627\u0644\u0639\u062f\u0648\u064a\u0629 \u0627\u0644\u0642\u064a\u0633\u064a\u0629) ou Rabia Basri, nada en Basora entre 713 e 717 e finada en 801, foi unha poeta e m\u00edstica musulm\u00e1 suf\u00ed.\nTraxectoria.\nPouco \u00e9 o que se co\u00f1ece da s\u00faa vida, existen m\u00faltiples tradici\u00f3ns baseadas en haxiograf\u00edas. Algunhas tradici\u00f3ns descr\u00edbena como unha antiga escrava liberada que renunciou ao matrimonio e aos praceres ef\u00e9meros para dedicarse s\u00f3 a Al\u00e1. Na mundo isl\u00e1mico viv\u00edase unha etapa de incremento do ascetismo e Basora era unha das escolas m\u00e1is influentes e deb\u00eda a s\u00faa orixe a Hassan al-Basri e de Basora era tam\u00e9n Al-Jahiz. Rabi est\u00e1 considerada unha figura importante da espiritualidade suf\u00ed e foi ela a que introduciu o ideal suf\u00ed do amor a Al\u00e1, mudando o ascetismo en misticismo. Ibn Arabi evocou a s\u00faa obra po\u00e9tica na s\u00faa principal obra \"Kit\u00e2b Al-Fut\u016b\u1e25\u0101t al-Makkiyya\".\nFilosof\u00eda.\nA principal ensinanza da obra de Rabia \u00e9 o amor m\u00edstico e a amizade con Deus. Todo verdadeiro amador vai \u00e1 procura da intimidade co seu amado, como ha facer o verdadeiro crente con Deus. E distingue entre o amor ego\u00edsta e pasad\u00edo por Deus, s\u00f3 para obter o seu favor, e o amor digno e duradeiro, que constit\u00fae o amor \u00e1 beleza de Deus. Como todos os suf\u00eds ao cabo buscou a unidade coa divindade (\"an-nafs a\u1e63-\u1e63\u0101f\u012byyah\"). O amor (\"\u1e25ubb\") \u00e9 s\u00f3 para Deus, non para os seus profetas nin outros s\u00edmbolos relixiosos. A Deus hai que o amar por si mesmo, non por medo ao inferno e o desexo de acadar o Para\u00edso. Neste pensamento reside a innovaci\u00f3n de Rabi, que se converteu no criterio est\u00e1ndar do sufismo posterior."}
{"id": "509752", "revid": "23204", "url": "https://gl.wikipedia.org/wiki?curid=509752", "title": "Gran Premio de Turqu\u00eda de 2020", "text": "O Gran Premio de Turqu\u00eda de 2020 (oficialmente o F\u00f3rmula 1 DHL Gran Premio de Turqu\u00eda de 2020) foi unha carreira de F\u00f3rmula 1 que se celebrou o 15 de novembro de 2020 no Circu\u00edto de Istambul, Istambul, Turqu\u00eda. Foi a d\u00e9cimo cuarta carreira do Campionato Mundial de F\u00f3rmula 1 de 2020.\nPr\u00e1ctica.\nA primeira sesi\u00f3n de adestramento rematou con Max Verstappen m\u00e1is r\u00e1pido por diante do seu compa\u00f1eiro de equipo en Red Bull Alexander Albon con Charles Leclerc terceiro m\u00e1is r\u00e1pido para Ferrari. Os tempos de volta foron significativamente m\u00e1is lentos do esperado, xa que os pilotos indicaron que houbo unha falta de adherencia tras reasfaltar a pista. Os tempos de volta na primeira pr\u00e1ctica foron aproximadamente dez segundos m\u00e1is lentos que os establecidos na carreira anterior de F\u00f3rmula Un E vinte segundos m\u00e1is lento que os tempos de volta esperados na clasificaci\u00f3n. \nA segunda sesi\u00f3n de adestramentos do venres rematou con Verstappen como o m\u00e1is r\u00e1pido por diante de Leclerc e o Mercedes de Valtteri Bottas. O mellor tempo de Verstappen na segunda sesi\u00f3n foi case sete segundos m\u00e1is r\u00e1pido que na primeira. Os aspirantes ao campionato Bottas e Hamilton melloraron significativamente as s\u00faas posici\u00f3ns nesta sesi\u00f3n. Bottas comparou a esvaradiza pista coas s\u00faas experiencias de pilotaxe sobre xeo na s\u00faa Finlandia natal. \nA terceira e \u00faltima sesi\u00f3n de pr\u00e1ctica dunha hora celebrouse en condici\u00f3ns de mollado o s\u00e1bado pola ma\u00f1\u00e1 e rematou con Verstappen m\u00e1is r\u00e1pido por diante de Leclerc e Albon, mentres que o l\u00edder do campionato Hamilton non marcou un tempo. Varios pilotos criticaron as condici\u00f3ns da pista durante esta sesi\u00f3n. Leclerc tivo unha pequena colisi\u00f3n con Esteban Ocon (que conduc\u00eda para o equipo Renault), mentres que o piloto de McLaren Lando Norris sa\u00eduse do circu\u00edto."}
{"id": "509753", "revid": "1131", "url": "https://gl.wikipedia.org/wiki?curid=509753", "title": "Ernst Mielck", "text": "Ernst Leopold Christian Mielck, nado o 24 de outubro de 1877 en Viipuri (Gran Ducado de Finlandia) e finado o 22 de outubro de 1899 en Lorcano (Su\u00edza), foi un compositor e pianista finland\u00e9s.\nTraxectoria.\nErnst Leopold Christian Mielck naceu en Viipuri (actualmente en Rusia e denominada Vyborg) no daquela Gran Ducado de Finlandia, un territorio aut\u00f3nomo dentro do Imperio Ruso, o 24 de outubro de 1877. Mielck foi o primeiro filho do c\u00f3nsul e empresario Theodor Mielck e a s\u00faa dona Irene (de solteira Fabritius). Seu pai era un m\u00fasico afeccionado co\u00f1ecido nos ambientes culturais de Viipuri e ao que lle gustaba participar nos eventos musicais da s\u00faa cidade como bar\u00edtono, afecci\u00f3n que compart\u00eda coa s\u00faa muller, procedente dunha familia musical de Viipuri. O matrimonio tivo outro fillo var\u00f3n, Edoard Mielck, que se converter\u00eda en arquitecto, e unha filla, Edda Adelaide Mielck, que ser\u00eda cantante de \u00f3pera.\nA infancia e adolescencia de Ernst Mielck estiveron marcadas pola s\u00faa fr\u00e1xil sa\u00fade.\nMielck trasladouse a Alema\u00f1a, onde ter\u00eda sido o alumno favorito de Max Bruch.\nEn decembro de 1898 Mielck viviu o punto culminante da s\u00faa carreira cando tocou o piano como solista coa Berliner Philharmoniker interpretando a s\u00faa propia obra \"Konzertst\u00fcck\". Con todo, a s\u00faa carreira viuse interrompida a causa da s\u00faa fr\u00e1xil sa\u00fade que empeorou na primavera de 1899. A pesar do seu traslado a Su\u00edza na procura dun clima m\u00e1is suave, Mielck xa non se recuperou e morreu de tuberculose o 22 de outubro dese mesmo ano, tan s\u00f3 dous d\u00edas antes do seu 22\u00ba aniversario."}
{"id": "509755", "revid": "98629", "url": "https://gl.wikipedia.org/wiki?curid=509755", "title": "Zifio de Blainville", "text": "O zifio de Blainville, tam\u00e9n grafado cifio de Blainville, \"Mesoplodon densirostris\", \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas hoxe no x\u00e9nero \"Mesoplodon\".\nRecibe o seu nome vulgar na honra do naturalista, zo\u00f3logo e anatomista franc\u00e9s Henri Marie Ducrotay de Blainville, que foi quen decribiu a especie.\n\u00c9 a especie de zifio con maior \u00e1rea de dispersi\u00f3n, e a m\u00e1is estudada do x\u00e9nero \"Mesoplodon\".\nTaxonom\u00eda.\nDescrici\u00f3n.\nA especie foi descrita en 1817 por Henri Marie Ducrotay de Blainville na p\u00e1xina 178 da obra de Anselme Ga\u00ebtan Desmarest \"Nouveau dictionnaire d'histoire naturelle\". 9, baixo o nome de \"Delphinus densirostris\".\nPosteriormente foi reclasificada dentro do x\u00e9nero \"Masoplodon\", establecido en 1850 polo paleont\u00f3logo franc\u00e9s Paul Gervais en \"Ann. Sci. Nat. Zool.\" (Par\u00eds), ser. 3, 14: 16.\nEtimolox\u00edas.\nPara a do x\u00e9nero ver \"Mesoplodon\".\nO ep\u00edteto espec\u00edfico, \"densirostris\", est\u00e1 formado pola uni\u00f3n dos elementos do lat\u00edn cient\u00edfico \"densi-\", do lat\u00edn \"densus\", \"denso\", \"compacto\", e \"-rostris\", do xenitivo do lat\u00edn \"rostrum, -i\", \"bico\", \"foci\u00f1o\". Literalmente: \"o de foci\u00f1o compacto\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nAs principis caracter\u00edsticas desta especie son:\nDistribuci\u00f3n.\nA especie prefire as augas c\u00e1lidas do tr\u00f3pico, sendo o m\u00e1is com\u00fan observalas de Hawai, as Bahamas e nas illas da Sociedade, pero foron observadas tam\u00e9n en latitudes altas, como en Islandia, as illas Brit\u00e1nicas, no Xap\u00f3n e, cara ao sur, en Sur\u00e1frica, Chile central, Tasmania e Nova Zelandia; obs\u00e9rvanse con frecuencia na illa de El Hierro (illas Canarias, Espa\u00f1a). A especie, con todo, aparentemente non \u00e9 migratoria.\nComportamento.\nPoden vivir en pequenos grupos, de 3 a 7 individuos. Estes grupos poden estar formados por individuos de ambos os sexos, e de diferentes idades, ou poden estar segregados. \nAs s\u00faas inmersi\u00f3ns foron cronometradas en at\u00e9 22 minutos, e at\u00e9 profundidades de 900 m. Cando emerxen, fano lentamente. \nComo outros conx\u00e9neres enc\u00f3ntranse principalmente en alta mar en augas profundas, pero \u00e1s veces poden encontrarse cerca da costa. Unha an\u00e1lise detallada das preferencias de h\u00e1bitat nas Bahamas, onde esta especie se encuentra comunmente, indicou que os zifios de Blainville se encontraban preferentemente en augas de gradientes de profundidade intermedios a profundidades entre os 200 e os 1000 m (augas do noiro continental). Estas pode que sexan as zonas de maior dispo\u00f1ibilidade de presas a causa das interacci\u00f3ns das correntes e a topograf\u00eda local. As observaci\u00f3ns ao rededor das Hawai parecen indicar que estes animais prefiren profundidades de 700 a 1000 m. Ritter e Brederlau avistaron \"Mesoplodon densirostris\" 24 veces entre setembro de 1995 e agosto de 1997 fronte \u00e1 Gomera, Illas Canarias. Dos sete avistamentos para os que se rexistrou dita informaci\u00f3n, a profundidade media foi de 320 m e a distancia media desde a costa de 4,39 km. \nProbabelmente as luras son o seu alimento principal, pero tam\u00e9n poden capturar alg\u00faos peixes en augas profundas. \nComo a mayor\u00eda dos zif\u00edidos, crese que se alimentan por succi\u00f3n.\nAmeazas.\nAlg\u00fans zifios de Blainville son capturados incidentalmente por barcos atuneiros xaponeses fronte \u00e1s Seychelles e Australia Occidental, as\u00ed como directamente por pequenos cazadores de cet\u00e1ceos en varias zonas. Dolar e colaboradores investigaron as pescar\u00edas de mam\u00edferos mari\u00f1os no centro e sur das Visayas, no norte de Mindanao e Palawan (Filipinas) a partir de informes arquivados e de visitas a lugares onde se realizan tales pescar\u00edas. Os cazadores da illa Pamilacan (Visayas Centrais) capturaron alg\u00fans cet\u00e1ceos pequenos, entre eles \"Mesoplodon densirostris\". Os golfi\u00f1os e outros cet\u00e1ceos pequenos son capturados con arp\u00f3ns de man ou, cada vez m\u00e1is, con frechas de arp\u00f3n de punta articulada disparadas por fus\u00eds de lanza modificados accionados por goma. Jefferson e col. informaron que alg\u00fans esp\u00e9cimes forano capturados incidentalmente no Pac\u00edfico norte por pescadores taiwaneses e, accidentalmente, por pescadores xaponeses de at\u00fan no Oc\u00e9ano \u00cdndico. \nEn 1993 encontrouse un exemplar de zifio de Blainville adulto varado na costa sur do Brasil. A an\u00e1lise do contido do est\u00f3mago revelou a presenza dun feixe azulado de f\u00edos de pl\u00e1stico que ocupaban gran parte da c\u00e1mara principal do est\u00f3mago. Tanto o est\u00f3mago como os intestinos estaban completamente libres de parasitos, as\u00ed como de restos de comida e feces, o que indica que o animal non se alimentara durante alg\u00fan tempo. O pl\u00e1stico inxerido pode que lle provocara unha falsa sensaci\u00f3n de saciedade, o que poder\u00eda reducir o seu apetito e, tam\u00e9n, provocar a morte do zifio. Esta forma de contaminaci\u00f3n pode estar aumentando, e poedr\u00eda ser unha ameaza para a especie.\nNos \u00faltimos anos aumentou a preocupaci\u00f3n de que os sons subacu\u00e1ticos fortes, como o sonar e as imvestigaci\u00f3ns s\u00edsmicas, poidan ser prexudiciais para os zifios. O uso do sonar activo desde embarcaci\u00f3ns militares asociouse a varamentos masivos de zifios de Blainville. O varamiento dos zifios de Cuvier no golfo de California tam\u00e9n se relacionou estreitamente cun estudo s\u00edsmico. A causa real dos varamentos non se comprende ben, pero prop\u00faxose a formaci\u00f3n de burbullas de gas a partir dunha resposta ao son mediada polo comportamento.\nOs impactos previstos do cambio clim\u00e1tico global no medio mari\u00f1o poden afectar a esta especie, a\u00ednda que a natureza dos impactos non est\u00e1 clara.\nConservaci\u00f3n.\nA especie \u00e9 ocasionalmente cazada, pero nunca foi un branco principal. As redes de pesca de profundidade son probabelmente a s\u00faa ameaza principal. Existe evidencia, como quedou dito, de que poden ser v\u00edtimas de traumas auditivos debidos a actividades militares.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta de que a informaci\u00f3n sobre a abundancia global da especie \u00e9 limitada, e que non hai ningunha sobre as tendencias da abundancia dela, non se cre que sexa infrecuente, pero \u00e9 potencialmente vulner\u00e1bel a ameazas de baixo nivel, e non se pode descartar unha reduci\u00f3n global do 30 % en tres xeraci\u00f3ns, polo que cualifuica o status da especie como \"DD\" (datos insuficientes)."}
{"id": "509763", "revid": "23204", "url": "https://gl.wikipedia.org/wiki?curid=509763", "title": "Zifio de True", "text": "O zifio de True, tam\u00e9n grafado cifio de True, \"Mesoplodon mirus\", \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas hoxe no x\u00e9nero \"Mesoplodon\".\nRecibe o seu nome vulgar na honra de Frederick William True, que foi quen decribiu a especie.\nTaxonom\u00eda.\nDescrici\u00f3n.\nA especie foi descrita en 1913 polo bi\u00f3logo estadounidense Frederick William True, o primeiro conservador principal de biolox\u00eda (1897-1911) no Museo Nacional dos Estados Unidos, hoxe integrado no Instituto Smithsoniano, na s\u00faa obra \"Description of \"Mesoplodon mirum\", a beaked whale recently discovered on the coast of North Carolina\". \"Proceedings of the United States National Museum\", 45: 651-657.\nO esp\u00e9cime tipo foi unha femia adulta que quedara varada na beira exterior de Bird Island shoal, Beaufort Harbour, Carolina do Norte, que examinou True en xullo de 1912.\nSin\u00f3nimos.\nA especie co\u00f1eceuse tam\u00e9n polos sin\u00f3nimos:\nCaracter\u00edsticas.\nAs principais caracter\u00edsticas de \"Mesoplodon mirus\" son:\nDistribuci\u00f3n e poboaci\u00f3n.\nO zifio de True parece ter unha distribuci\u00f3n disxunta e subtropical. No hemisferio norte s\u00f3 se co\u00f1ecen no Atl\u00e1ntico norte, rexistr\u00e1ndose no leste de Am\u00e9rica do Norte (desde Nova Escocia at\u00e9 Florida), e as Bermudas, e en Europa, desde o Reino Unido (Escocia), o golfo de Biscaia, at\u00e9 as illas Canarias e os Azores. Tam\u00e9n se encontra no sur do oc\u00e9ano \u00cdndico, desde Sur\u00e1frica, Madagascar, o sur de Australia e a costa atl\u00e1ntica do Brasil.\nA especie xeralmente non se atopa a m\u00e1is de 30\u00b0 ao norte ou ao sur do ecuador, o que pode indicar que as subpoboaci\u00f3ns norte e sur est\u00e1n illadas entre si, e que posibelmente sexan xeneticamente distintas, o que est\u00e1 apoiado por diferenzas morfol\u00f3xicas e de cor. Non existen estimaci\u00f3ns sobre a s\u00faa poboaci\u00f3n.\nAt\u00e9 os \u00faltimos anos, os zifios de True s\u00f3 se identificaban raramente no mar, e non hai estimaci\u00f3ns da s\u00faa abundancia. Por\u00e9n, non se cre que a especie sexa rara no Atl\u00e1ntico norte. Non hai informaci\u00f3n sobre as tendencias da abundancia global desta especie.\nH\u00e1bitat e biolox\u00eda.\n\"Mesolodon mirus\" \u00e9 probblelmente unha especie pel\u00e1xica de augas profundas, como outros zif\u00edidos.\nComo outros membros do x\u00e9nero, nos animais varados encontr\u00e1ronse luras (principalmente \"Loligo\" spp.) no est\u00f3mago. Tam\u00e9n se encontraron peixes, polo menos ocasionalmente. A an\u00e1lise de is\u00f3topos est\u00e1beis descubriu que esta especie se alimenta a un nivel tr\u00f3fico similar a outras especies de \"Mesoplodon\" coas que \u00e9 simp\u00e1trica, pero a un nivel tr\u00f3fico inferior ao do zifio de Cuvier e aos golfi\u00f1os mulares do norte, o que suxire que se alimenta de presas m\u00e1is pequenas que estas \u00faltimas especies.\nNon hai informaci\u00f3n sobre a reproduci\u00f3n e o comportamento desta especie.\nProbabelmente forme gupos reducidos, e 3 a 5 individuos. \nAmeazas.\nCase non hai informaci\u00f3n sobre as ameazas e o estado desta especie. Parece que nunca foi cazado. O seu enredamento nas artes de pesca, especialmente nas redes de enmalle nas augas profundas (por exemplo, as que e empregan pa ao at\u00fan), \u00e9 probabelmente a ameaza m\u00e1is significativa.\nEsta especie, como outros zif\u00edidos \u00e9 suscept\u00edbel de ser vulner\u00e1bel aos sons antropox\u00e9nicos fortes, como os xerados polo sonar das mari\u00f1as e a exploraci\u00f3n s\u00edsmica.\nComo especie de augas temperadas, o zifio de True pode ser vulner\u00e1bel aos efectos do cambio clim\u00e1tico, xa que o quecemento do oc\u00e9ano pode producir un cambio ou contracci\u00f3n do rango das especies xa que incide na temperatura das s\u00faas augas preferidas. Por\u00e9n, desco\u00f1\u00e9cese o efecto destes cambios no tama\u00f1o ou posici\u00f3n da \u00e1rea de dispersi\u00f3n desta especie.\nA evidencia de individuos varados de \"Mesoplodon mirus\" indica que tragaron obxectos de pl\u00e1stico desbotados. Isto pode levar \u00e1 s\u00faa morte.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UINC) considera que hai poca informaci\u00f3n sobre a abundancia da poboaci\u00f3n desta especie, e ningunha sobre a evoluci\u00f3n da s\u00faa tendencia. Non se cre que sexa pouco frecuente, pero \u00e9 potencialmente vulner\u00e1bel a ameazas de baixo nivel e non se pode descartar unha reduci\u00f3n global do 30 % en tres xeraci\u00f3ns. Por iso cualikfica o status da especie como \"DD\" (datos insuficientes).\nEn Galicia.\nA presenza desta especie en Galicia \u00e9 accidental."}
{"id": "509770", "revid": "1505", "url": "https://gl.wikipedia.org/wiki?curid=509770", "title": "Cifio de True", "text": ""}
{"id": "509771", "revid": "1505", "url": "https://gl.wikipedia.org/wiki?curid=509771", "title": "Cifio de Blainville", "text": ""}
{"id": "509772", "revid": "1505", "url": "https://gl.wikipedia.org/wiki?curid=509772", "title": "Cifio de Sowerby", "text": ""}
{"id": "509774", "revid": "1505", "url": "https://gl.wikipedia.org/wiki?curid=509774", "title": "Cifio caldeir\u00f3n", "text": ""}
{"id": "509777", "revid": "23204", "url": "https://gl.wikipedia.org/wiki?curid=509777", "title": "Comit\u00e9 Ol\u00edmpico das Bahamas", "text": "O Comit\u00e9 Ol\u00edmpico das Bahamas (en ); anteriormente co\u00f1ecido como Asociaci\u00f3n Ol\u00edmpica das Bahamas (c\u00f3digo do COI: BAH) \u00e9 o Comit\u00e9 Ol\u00edmpico Nacional que representa as Bahamas. O comit\u00e9 \u00e9 tam\u00e9n a Asociaci\u00f3n dos Xogos da Commonwealth que representa o pa\u00eds.\nHistoria.\nNo ano 1969, o Comit\u00e9 Ol\u00edmpico das Bahamas tivo como unha das s\u00faas organizaci\u00f3ns membro \u00e1 asociaci\u00f3n nacional de netball."}
{"id": "509778", "revid": "23204", "url": "https://gl.wikipedia.org/wiki?curid=509778", "title": "Bahamas Olympic Committee", "text": ""}
{"id": "509779", "revid": "23204", "url": "https://gl.wikipedia.org/wiki?curid=509779", "title": "Belize nos Xogos Ol\u00edmpicos", "text": "Belize participou por vez primeiros nos Xogos Ol\u00edmpicos en 1968, e dende ent\u00f3n enviou deportistas para competir en cada edici\u00f3n dos Xogos Ol\u00edmpicos de Ver\u00e1n, ag\u00e1s nos Xogos de 1980, onde colaborou no boicot liderado polos Estados Unidos. O pa\u00eds nunca participou nos Xogos Ol\u00edmpicos de Inverno. Dende 1968 a 1972, Belize foi co\u00f1ecido polo seu nome colonial Honduras brit\u00e1nico.\nNing\u00fan atleta de Belize conseguiu ga\u00f1ar unha medalla ol\u00edmpica.\nO Comit\u00e9 Ol\u00edmpico Nacional de Belize foi creado en 1967 e foi reco\u00f1ecido polo Comit\u00e9 Ol\u00edmpico Internacional ese mesmo ano."}
{"id": "509782", "revid": "23204", "url": "https://gl.wikipedia.org/wiki?curid=509782", "title": "Asociaci\u00f3n Ol\u00edmpica e dos Xogos da Commonwealth de Belize", "text": "A Asociaci\u00f3n Ol\u00edmpica e dos Xogos da Commonwealth de Belize (en ); c\u00f3digo do COI: BLZ) \u00e9 o Comit\u00e9 Ol\u00edmpico Nacional que representa a Belize. \u00c9 tam\u00e9n o organismo respons\u00e1bel da representaci\u00f3n de Belize nos Xogos Ol\u00edmpicos.\nHistoria.\nA Asociaci\u00f3n Ol\u00edmpica e dos Xogos da Commonwealth de Belize foi fundada en 1968 e foi reco\u00f1ecida oficialmente polo Comit\u00e9 Ol\u00edmpico Internacional ese mesmo ano."}
{"id": "509783", "revid": "23204", "url": "https://gl.wikipedia.org/wiki?curid=509783", "title": "Belize Olympic and Commonwealth Games Association", "text": ""}
{"id": "509785", "revid": "89787", "url": "https://gl.wikipedia.org/wiki?curid=509785", "title": "John Horton Conway", "text": "John Horton Conway, nado en Liverpool o 26 de decembro de 1937 e finado en Princeton (Nova Jersey) o 11 de abril de 2020, foi un matem\u00e1tico brit\u00e1nico, especialista na teor\u00eda de grupos (teor\u00eda de grupos finitos), na teor\u00eda de n\u00f3s, na teor\u00eda de n\u00fameros, na teor\u00eda de xogos e na teor\u00eda de c\u00f3digos. Tam\u00e9n fixo contribuci\u00f3ns en moitas ramas das matem\u00e1ticas recreativas, sobre todo coa invenci\u00f3n do aut\u00f3mata celular chamado xogo da vida.\nTraxectoria.\nConway naceu en 1937 en Liverpool, fillo de Cyril Horton Conway e Agnes Boyce. Interesouse nas matem\u00e1ticas dende moi novo. Aos once anos a s\u00faa ambici\u00f3n era converterse en matem\u00e1tico. Tras deixar o \"sixth form\", estudou matem\u00e1ticas no Gonville and Caius College, Cambridge. \"Adolescente terriblemente introvertido\" na escola, tomou a s\u00faa admisi\u00f3n en Cambridge como unha oportunidade para volverse extravertido, un cambio que lle valeu o alcume do \"matem\u00e1tico m\u00e1is carism\u00e1tico do mundo\".\nConway recibiu o t\u00edtulo de \"Bachelor of Arts\" en 1959, e supervisado por Harold Davenport, comezou a investigar en teor\u00eda de n\u00fameros. Tras solucionar o problema aberto proposto por Davenport sobre escritura de n\u00fameros como sumas de potencias quintas, Conway comezou a interesarse nos ordinais infinitos. Parece que o seu interese nos xogos comezou durante os seus anos de estudo no Cambridge Mathematical Tripos, onde se tornou nun \u00e1vido xogador de backgammon. Recibiu o doutoramento en 1964 e foi nomeado College Fellow and Lecturer in Mathematics no Sidney Sussex College, Cambridge. Tras deixar Cambridge en 1986, aceptou a c\u00e1tedra John von Neumann de matem\u00e1ticas na Universidade de Princeton.\nEntre os matem\u00e1ticos afeccionados, foi co\u00f1ecido pola s\u00faa teor\u00eda de xogos combinatorios, en particular por ser o creador edo xogo da vida, que foi presentado por Martin Gardner en 1970. Tam\u00e9n foi un dos inventores do xogo do drago, as\u00ed como do \"phutball\" e realizou an\u00e1lises detalladas de moitos outros xogos e problemas, como o cubo Soma.\nInventou un novo sistema num\u00e9rico, os n\u00fameros surreais, que se atopan estreitamente relacionados con certos xogos e foron obxecto dunha novela matem\u00e1tica de Donald Knuth. Tam\u00e9n ideou unha notaci\u00f3n para n\u00fameros extremadamente longos, a notaci\u00f3n de frecha encadeada de Conway.\nAta o seu falecemento foi profesor de matem\u00e1ticas na Universidade de Princeton. En 1981 foi elixido membro da Royal Society.\nFaleceu aos oitenta e dous anos en Princeton o 11 de abril de 2020 a causa da COVID-19."}
{"id": "509786", "revid": "23204", "url": "https://gl.wikipedia.org/wiki?curid=509786", "title": "Miguel Barca Blasco", "text": "Miguel Barca Blasco, nado en Santiago de Compostela o 9 de maio de 1883 e finado na mesma cidade o 8 de marzo de 1945, foi un m\u00e9dico, xornalista e pol\u00edtico galego.\nTraxectoria.\nDescendente dos Duques de Fr\u00edas e fillo do m\u00e9dico Miguel Barca Nogueira. Residiu durante a s\u00faa infancia na Casa de Barca, e trasladouse despois cos seus pais \u00e1 Coru\u00f1a. Obtivo o Grao de Bacharel en 1902 e regresou a Compostela para iniciar os estudos universitarios en 1903.\nActividade acad\u00e9mica.\nLicenciado en Medicina e Cirurx\u00eda pola Universidade de Santiago de Compostela en 1909, foi compa\u00f1eiro de promoci\u00f3n de Castelao. No seu pen\u00faltimo curso de carreira foi promovido para traballar como agregado na Sala de Infancia del Ni\u00f1o Jes\u00fas da Cl\u00ednica de Pediatr\u00eda do Hospital Cl\u00ednico, e no \u00faltimo curso foi nomeado profesor cl\u00ednico de Medicina e admitido como interno numerario da c\u00e1tedra de Medicina Legal do mesmo hospital. Ao ano seguinte trasladouse a Madrid, onde completou os seus estudos especializ\u00e1ndose en Odontolox\u00eda na Universidade Complutense de Madrid.\nTuna Compostel\u00e1.\nNa s\u00faa \u00e9poca de estudante foi moi popular como membro da Tuna Compostel\u00e1, da que foi vicepresidente. A finais de 1906 foi tam\u00e9n un dos fundadores da Filarm\u00f3nica Universitaria de Santiago.\nActividade profesional.\nComezou a s\u00faa carreira xornal\u00edstica en 1908 como correspondente de \"Faro de Vigo\" en Compostela. Durante os anos seguintes foi un dos modernistas rexionalistas integrantes do Cen\u00e1culo de los Inmortales e formou parte do consello de redacci\u00f3n da revista \"Suevia\". Colaborou como articulista e columnista na revista \"Blanco y Negro\" durante tres d\u00e9cadas, no semanario sat\u00edrico madrile\u00f1o \"Buen Humor\" e nos peri\u00f3dicos \"El Compostelano\" e \"La Renovaci\u00f3n\", utilizando diversos pseud\u00f3nimos.\nComo m\u00e9dico empezou a traballar despois de completar os seus estudos en 1910 na cl\u00ednica familiar da R\u00faa Nova de Compostela, e despois dun ano inaugurou en Vigo o seu propio consultorio odontol\u00f3xico, equipado con aparatos de \u00faltima xeraci\u00f3n importados dos Estados Unidos e Alema\u00f1a. En 1915 se trasladouse a Compostela e estableceu un consultorio na R\u00faa do Vilar, e logo da apertura dun gabinete con sanatorio en Vilagarc\u00eda de Arousa dez anos despois, traballou nas d\u00faas localidades ata 1930. En 1935 fixou a s\u00faa cl\u00ednica de forma definitiva na Praza de Mazarelos.\nActividade social.\nDesenvolveu unha intensa actividade social en Santiago de Compostela, participando na vida cultural, relixiosa, pol\u00edtica e deportiva da cidade a trav\u00e9s das s\u00faas principais instituci\u00f3ns. Por\u00e9n, apenas hai constancia desa labor, polas s\u00faas reticencias ao reco\u00f1ecemento p\u00fablico.\nFormou parte da xunta directiva do Casino de Santiago e foi vicepresidente da Liga de Amigos e do Recreo Art\u00edstico. Desde a s\u00faa posici\u00f3n nestas asociaci\u00f3ns exerceu unha labor de mecenado cultural, promovendo a celebraci\u00f3n de concertos, exposici\u00f3ns, certames e conferencias, impulsando a construci\u00f3n de monumentos na honra de personalidades locais e asumindo anualmente as tarefas de organizaci\u00f3n das festas patronais de Ap\u00f3stolo Santiago.\nActividade relixiosa.\nFormouse como membro numerario da Congregaci\u00f3n da Anunciada e San Luis Gonzaga, ou dos \"Luises\", dirixida pola Compa\u00f1\u00eda de Xes\u00fas e precursora en Espa\u00f1a da Asociaci\u00f3n Cat\u00f3lica de Propagandistas na preparaci\u00f3n de minor\u00edas selectas, chamadas a alcanzar postos influentes para po\u00f1er en pr\u00e1ctica os principios do catolicismo social, protexendo os valores da Igrexa e as necesidades da sociedade. Rematada a s\u00faa formaci\u00f3n seguiu vinculado \u00e1 congregaci\u00f3n como mentor, e foi designado vogal da xunta directiva en 1909.\nNos anos seguintes desempe\u00f1ou un labor semellante como presidente da Xuventude Antoniana, asociaci\u00f3n franciscana fundada no marco da P\u00eda Uni\u00f3n de San Antonio de Padua, da que era numerario, coa fin de fomentar entre os mozos a relixiosidade, a educaci\u00f3n e o exercicio da caridade a trav\u00e9s de catequese, actos culturais, bibliotecas populares e servizos de asistencia social. Tam\u00e9n foi secretario da Confrar\u00eda d\u00e1 Nosa Se\u00f1ora do Carme, que ofrec\u00eda sufraxios espirituais e prestaba auxilio material \u00e1s familias dos confrades defuntos urxidas pola necesidade, e membro da Adoraci\u00f3n Nocturna, que promov\u00eda a fe no Sant\u00edsimo Sacramento por medio da celebraci\u00f3n de vixilias eucar\u00edsticas e administraba periodicamente o Vi\u00e1tico aos pacientes do Hospital Real e outras persoas necesitadas.\nActividade pol\u00edtica.\nFoi directivo da Juventud Conservadora. Ante a escisi\u00f3n dos conservadores entre mauristas e datistas, foi un dos membros que expresaron a s\u00faa adhesi\u00f3n \u00e1 pol\u00edtica maurista ao mesmo Antonio Maura e ao Marqu\u00e9s de Figueroa, apostando por unha democracia org\u00e1nica fronte ao liberalismo individualista, polo catolicismo social fronte ao caciquismo olig\u00e1rquico, por un enfoque rexionalista fronte ao centralismo, e por un intervencionismo estatal para manter a soberan\u00eda do capital e o traballo fronte \u00e1s inversi\u00f3ns estranxeiras. Logo de consumarse a transici\u00f3n ao maurismo co cambio de denominaci\u00f3n oficial en 1916, foi nomeado secretario do partido, que con L\u00f3pez Mosquera e Gil Casares alcanzou a alcald\u00eda de Santiago de Compostela en 1917 e ocupouna en d\u00faas ocasi\u00f3ns m\u00e1is durante os anos seguintes.\nSantiago Sporting Club.\nEn 1920 asumiu a presidencia do Santiago Sporting Club, refundado a tempada anterior por antigos xogadores da primeira etapa do equipo. Prop\u00faxose crear un club ao estilo ingl\u00e9s, que combinase o fomento do deporte coa formaci\u00f3n cultural e a potenciaci\u00f3n dunha canteira de base universitaria cunha xesti\u00f3n profesional de fichaxes de futbolistas destacados. Cunha achega do seu propio capital e unha subvenci\u00f3n do Concello, en menos dun ano completou a adquisici\u00f3n de terreos e construci\u00f3n dun estadio propio, o Campo de Don Mendo, e a inauguraci\u00f3n dun club de cabaleiros para os socios e os xogadores do equipo.\nDurante a s\u00faa presidencia o club fundou o Campionato de Compostela, ocupouse da organizaci\u00f3n da Copa do Ap\u00f3stolo, atraeu a equipos de primeira fila para a disputa de torneos e partidos amigables e celebrou encontros e actos ben\u00e9ficos, convert\u00e9ndose na primeira sociedade deportiva compostel\u00e1. Con tres subcampionatos locais e unha Copa do Ap\u00f3stolo no seu palmar\u00e9s, o Sporting alcanzou en 1922 o seu maior \u00e9xito deportivo ao converterse no primeiro equipo santiagu\u00e9s que consegu\u00eda ascender \u00e1 Segunda Categor\u00eda do Campionato Rexional de Galicia, pero un esc\u00e1ndalo administrativo no seo da Federaci\u00f3n Galega de F\u00fatbol anulou a promoci\u00f3n.\nO ascenso frustrado provocou a sa\u00edda dos mellores xogadores, que preferiron as ofertas dos grandes equipos coru\u00f1eses e vigueses antes que xogar unha tempada m\u00e1is en Terceira. A enfermidade de Manuel Romero Gerpe, vicepresidente, antigo xogador e alma do equipo, puxo fin \u00e1 historia do club, que xa no participou en ningunha competici\u00f3n oficial en 1923 e desapareceu definitivamente a finais di ano seguinte.\nAdemais desta experiencia como presidente do Sporting, tivo relaci\u00f3n co deporte como organizador e presidente do xurado da Copa Buick e outras probas ciclistas, e en 1929 asumiu a direcci\u00f3n dos servizos m\u00e9dicos do Santiago F\u00fatbol Club, antigo Club Deportivo R\u00e1pido de Santiago, como parte do proxecto de asociaci\u00f3n co Recreo Art\u00edstico para crear un club federado con secci\u00f3ns profesionais de atletismo, boxeo, ximnasia e outros deportes.\nMilicias de Santiago e golpe de Estado.\nDurante a Rep\u00fablica, preocupado pola cuesti\u00f3n relixiosa, foi un dos organizadores das Milicias de Santiago, que actuaron na represi\u00f3n e no mantemento da orde p\u00fablica como forza auxiliar do Ex\u00e9rcito e a Garda Civil cando se produciu o Golpe de Estado do 18 de xullo de 1936, prestando servizos de vixilancia da poboaci\u00f3n. Foi Presidente da Junta de Honor das Milicias pola Jefatura Provincial, e sen ter sido militar, foi nomeado sarxento. Como mostra da s\u00faa importancia no corpo actuou como abandeirado no desfile da Artiller\u00eda e Forzas Armadas de 1937 en conmemoraci\u00f3n do levantamento do 2 de maio.\nMilicia Nacional.\nCoa entrada en vigor do Decreto de Unificaci\u00f3n, que integraba todas as milicias combatentes nunha soa milicia nacional, en abril de 1937 pasou a prestar servizo na Milicia Nacional de FET y de las JONS coa categor\u00eda de Xefe de Falange e o cargo de Subinspector do Servicio de Antiaeron\u00e1utica, encadrado na S\u00e9tima Secci\u00f3n do Estado Maior do Ex\u00e9rcito. Ao mesmo tempo desempe\u00f1ou tarefas segredas de intelixenza como Auxiliar do Servicio de Informaci\u00f3n e Investigaci\u00f3n e traballou como voluntario para ofrecer asistencia odontol\u00f3xica gratu\u00edta aos membros sen recursos da Delegaci\u00f3n Sindical como m\u00e9dico afiliado \u00e1 Central Nacional Sindicalista.\nPolo seu compromiso e dedicaci\u00f3n, os seus esforzos propagand\u00edsticos e as s\u00faas contribuci\u00f3ns econ\u00f3micas foi reco\u00f1ecido como un dos membros m\u00e1is entusiastas do Movimiento Nacional, e condecorado coa Medalla da Campa\u00f1a.\nEx\u00e9rcito do Aire.\nAo rematar a guerra mantivo a s\u00faa relaci\u00f3n coas Forzas Armadas ao ser nomeado Xefe do Corpo Militar de Sanidade da Rexi\u00f3n A\u00e9rea Atl\u00e1ntica do Ex\u00e9rcito do Aire co rango de m\u00e9dico alf\u00e9rez, compatibilizando os seus servizos m\u00e9dicos no Hospital Militar de San Caetano cos do seu consultorio odontol\u00f3xico.\nVida persoal.\nCasou con Mar\u00eda del Carmen del Duque de Acosta e foi pai de Miguel e Luis Barca del Duque."}
{"id": "509787", "revid": "23204", "url": "https://gl.wikipedia.org/wiki?curid=509787", "title": "Bermudas nos Xogos Ol\u00edmpicos", "text": "As Bermudas participaron por vez primeira nos Xogos Ol\u00edmpicos en 1936, e dende ent\u00f3n competiron en cada edici\u00f3n dos Xogos Ol\u00edmpicos de Ver\u00e1n, ag\u00e1s nos Xogos de 1980, cando se uniron ao boicot liderado polos Estados Unidos. As Bermudas tam\u00e9n participaron nos Xogos Ol\u00edmpicos de Inverno dende 1992.\nClarence Hill \u00e9 o \u00fanico deportista das Bermudas que conseguiu unha medalla ol\u00edmpica, un bronce en boxeo. Isto converte \u00e1s Bermuda na naci\u00f3n menos poboada (53\u00a0500 habitantes en 1976) da historia ol\u00edmpica en conseguir unha medalla nos Xogos de Ver\u00e1n.\nO Comit\u00e9 Ol\u00edmpico Nacional das Bermudas foi creado en 1935 e foi reco\u00f1ecido polo Comit\u00e9 Ol\u00edmpico Internacional en 1936."}
{"id": "509790", "revid": "72012", "url": "https://gl.wikipedia.org/wiki?curid=509790", "title": "Gladys del Estal", "text": "Gladys del Estal Ferre\u00f1o, nada en Caracas en 1956 e finada en Tudela o 3 de xu\u00f1o de 1979, foi unha programadora inform\u00e1tica e activista medioambiental espa\u00f1ola.\nTraxectoria.\nFilla de pais refuxiados republicanos espa\u00f1ois, faleceu nunha protesta antinuclear A protesta realiz\u00e1base en Tudela, no conxunto de protestas antinucleares da \u00e9poca contra o establecemento de tres centrais nucleares na costa vasca (entre elas, a central nuclear de Lemoiz) e outra en Navarra. Morreu a causa dun disparo no pescozo da arma do garda civil Jos\u00e9 Mart\u00ednez Salas."}
{"id": "509792", "revid": "1131", "url": "https://gl.wikipedia.org/wiki?curid=509792", "title": "Volei praia", "text": ""}
{"id": "509814", "revid": "65337", "url": "https://gl.wikipedia.org/wiki?curid=509814", "title": "Sociedade Alem\u00e1 da Medalla de Arte", "text": "A Sociedade Alem\u00e1 da Medalla de Arte (en alem\u00e1n: \"Deutsche Gesellschaft f\u00fcr Medaillenkunst\" \u2013DGMK\u2013) \u00e9 unha entidade asociativa alem\u00e1 fundada en Bonn en 1991 que ten por obxecto a preservaci\u00f3n e a promoci\u00f3n da arte da medalla nese pa\u00eds. \nA sociedade, que mudou a s\u00faa sede a Berl\u00edn, supera os 200 membros, entre os persoais e os corporativos, que abranguen artistas, museos, coleccionistas, cient\u00edficos, fabricantes e comerciantes.\nEn outubro de 2019 foi nomeado presidente da entidade Martin Hirsch.\nFundaci\u00f3n.\nO d\u00eda 15 de xu\u00f1o de 1991 tivo lugar unha reuni\u00f3n no distrito de Ernst-Moritz-Arndt_Haus, en Bonn, \u00e1 que asistiron numerosas persoas relacionadas coa arte da medalla. O motivo do encontro era a asistencia \u00e1 exposici\u00f3n \"Aufbruch-Durchbruch. Zeitzeichen in der deutschen Medaillenkunst\", celebrada no \"Rheinisches Landesmuseum Bonn\" e organizada conxuntamente polo Gabinete Numism\u00e1tico (\"M\u00fcnzkabinett\") de Berl\u00edn e o de M\u00fanic. Os asistentes chegaran coa intenci\u00f3n de superaren as divisi\u00f3ns que padec\u00edan as sociedades medall\u00edsticas do pa\u00eds, fundamentalmente a \"Deutschen Medaillengesellschaft\" (\"Sociedade Alem\u00e1 da Medalla\"), no oeste, e a \"Deutschen Gesellschaft f\u00fcr Medaillenkunst\" (\"Sociedade Alem\u00e1 para a Arte da Medalla\"), no leste. O resultado do encontro foi a fusi\u00f3n de ambas as instituci\u00f3ns para fundar unha entidade unificada que representase a arte da medalla.\nFuncionamento.\nA Sociedade serve de apoio \u00e1 investigaci\u00f3n da arte hist\u00f3rica da medalla e, consonte os obxectivos fixados pola Federaci\u00f3n Internacional da Medalla (FIDEM), procura a promoci\u00f3n especial da medalla contempor\u00e1nea.\nCon ese fin, organiza exposici\u00f3ns, simposios e conferencias, promove a emisi\u00f3n de medallas e promove os contactos entre artistas, estudosos, afeccionados, fabricantes e comerciantes.\nPremios.\nPremio Hilde-Bro\u00ebr.\nTr\u00e1tase dun premio para a promoci\u00f3n da medalla de arte moderna establecido en 2005 en conxunto co municipio de Kressbronn, no lago Constanza, onde o artista Hilde-Bro\u00ebr pasou a segunda etapa da s\u00faa vida.\nOs artistas da medalla galardoados con este premio foron os seguintes: Hans Karl Burgeff (2005), Heide Dobberkau (2006), Wilfried Fitzenreiter (2007), Gertrud Angelika Wetzel (2008), Peter G\u00f6tz G\u00fcttler (2009), Anna Franziska Schwarzbach (2011), Bernd G\u00f6bel (2013), Hubertus von Pilgrim (2013), Eberhard Linke (2015), Klaus Kowalski (2017) e Heidi Wagner-Kerkhof (2019).\nPremio Johann Veit D\u00f6ll.\nA artesan\u00eda do gravado na localidade turinxia de Suhl ten unha historia centenaria. Medallistas de sona, como Johann Veit D\u00f6ll, a familia Stockmar, Johann Balthasar Gass, Christoph Carl Pfeuffer e Friedrich Wilhelm H\u00f6rnlein traballaron para os gobernantes sax\u00f3ns e prusianos e para a Ceca de Berl\u00edn, a Ceca Estatal de Saxonia e a corte do Tsar en San Petersburgo.\nSeguindo esta tradici\u00f3n, a cidade de Suhl outorga como galard\u00f3n dunha medalla contempor\u00e1nea de gran calidade art\u00edstica e t\u00e9cnica. Este reco\u00f1ecemento foi institu\u00eddo en 2002 co nome de Johan Veit D\u00f6ll, e foi outorgado con car\u00e1cter bianual a partir de 2006 en conxunto coa Sociedade Alem\u00e1 da Medalla de Arte.\nAlg\u00fans dos artistas galardoados con este premio foron: Franti\u0161ek Chochola (2002), Peter G. G\u00fcttler e Ralf Exner (2006), Hubertus von Pilgrim (2008), Arthur K. Grupp (2010). \nPublicaci\u00f3ns.\nA Sociedade Alem\u00e1 da Medalla de Arte publica cunha certa periodicidade cat\u00e1logos e monograf\u00edas acerca da arte da medalla. Na serie \"Die Kunstmedaille in Deutschland\" (\"A medalla de arte en Alema\u00f1a\"), que durante os seus tres primeiros volumes se denominou \"Die Kunstmedaille der Gegenwart in Deutschland\" (\"A medalla de arte do presente en Alema\u00f1a\"), tr\u00e1tanse varios temas do aspecto art\u00edstico da medalla hist\u00f3rica e da contempor\u00e1nea. Esta serie componse de 29 volumes, varios deles elaborados en estreita colaboraci\u00f3n coa Fundaci\u00f3n Gitta Kastner, da Comisi\u00f3n Numism\u00e1tica dos Estados da Rep\u00fablica Federal de Alema\u00f1a, e co \"M\u00fcnzkabinett\" de Berl\u00edn."}
{"id": "509815", "revid": "65337", "url": "https://gl.wikipedia.org/wiki?curid=509815", "title": "Deutsche Gesellschaft f\u00fcr Medaillenkunst", "text": ""}
{"id": "509830", "revid": "1131", "url": "https://gl.wikipedia.org/wiki?curid=509830", "title": "Epiglote", "text": "A epiglote (do gr. \u1f10\u03c0\u03af 'sobre', \u03b3\u03bb\u03c9\u03c4\u03c4\u03af-\u03c2/-\u03b4\u03bf\u03c2 'ling\u00fceta' e \u03af\u03c2/-\u03af\u03b4\u03b1 'elemento anat\u00f3mico'] \u00e9 unha estrutura h\u00famida, cartilaxinosa que forma parte do esqueleto cartilaxinoso da larinxe. Tam\u00e9n marca o l\u00edmite entre a orofarinxe e a laringofarinxe. A epiglote obstr\u00fae o paso do bolo alimenticio no momento da degluci\u00f3n evitando que este se vaia ao sistema respiratorio.\nEn canto a como baixa o bolo pola farinxe sen entrar \u00e1 larinxe; d\u00e9bese imaxinar o bolo non como unha grande esfera de alimento descendendo pola farinxe sen\u00f3n como acumulaci\u00f3ns pequenas de alimento esvarando polos recesos piriformes, formados entre o espazo existente entre a epiglote e as paredes laterais da oro e laringofarinxe. O bolo, encami\u00f1\u00e1ndose cara ao es\u00f3fago e pasando por ambos os lados da glote, que ademais no momento da degluci\u00f3n esta ascende para as\u00ed evitar que os alimentos invadan a v\u00eda a\u00e9rea, non entra na glote pois os recesos piriformes encam\u00ed\u00f1ano correctamente cara \u00e1 v\u00eda alimenticia e non a\u00e9rea. \n(Tomado do artigo de larinxe).\nDurante a respiraci\u00f3n o veo do padal descende, facilitando o libre paso do ar pola farinxe, cara \u00e1 larinxe e a traquea; a epiglote permanece levantada en todo momento.\nO peche da larinxe ocorre cando os pregues vestibulares e vocais ach\u00e9ganse \u00e1 li\u00f1a media durante a degluci\u00f3n. Ocasionalmente, cando se come moi r\u00e1pido, os alimentos s\u00f3lidos ou os l\u00edquidos poden entrar na larinxe."}
{"id": "509831", "revid": "23204", "url": "https://gl.wikipedia.org/wiki?curid=509831", "title": "Asociaci\u00f3n Ol\u00edmpica das Bermudas", "text": "A Asociaci\u00f3n Ol\u00edmpica das Bermudas (en ; c\u00f3digo do COI: BER) \u00e9 o Comit\u00e9 Ol\u00edmpico Nacional que representa as Bermudas. O comit\u00e9 \u00e9 tam\u00e9n o representante do pa\u00eds nos Xogos da Commonwealth.\nHistoria.\nA Asociaci\u00f3n Ol\u00edmpica das Bermudas foi fundada en 1968 e reco\u00f1ecida polo Comit\u00e9 Ol\u00edmpico Internacional ese mesmo ano."}
{"id": "509832", "revid": "23204", "url": "https://gl.wikipedia.org/wiki?curid=509832", "title": "Bermuda Olympic Association", "text": ""}
{"id": "509833", "revid": "89787", "url": "https://gl.wikipedia.org/wiki?curid=509833", "title": "Nanaia Mahuta", "text": "Nanaia Cybelle Mahuta, nada o 21 de agosto de 1970, \u00e9 unha pol\u00edtica maor\u00ed de Nova Zelandia. \u00c9 parlamentaria pola circunscrici\u00f3n de Hauraki-Waikato e exerceu como ministra de Desenvolvemento Maor\u00ed e ministra de Goberno Local durante o sexto goberno laborista de Nova Zelandia dende 2017. O 6 de novembro de 2020, asumir\u00e1 o posto de ministra de Asuntos Exteriores, convert\u00e9ndose na primeira muller, e na primeira persoa ind\u00edxena do pa\u00eds, en ostentar o cargo.\nMahuta foi membro anteriormente do quinto goberno laborista do pa\u00eds, servindo como ministra de Aduanas, ministra do Goberno Local, ministra do Desenvolvemento da Mocidade, ministra asociada de Medio Ambiente e ministra asociada de Turismo. En 2016, realizou unha tatuaxe facial maor\u00ed (en ) convert\u00e9ndose na primeira muller parlamentaria en levalo no Parlamento de Nova Zelandia. En 2018, foi clasificada como unha das 100 Mulleres da BBC"}
{"id": "509834", "revid": "23204", "url": "https://gl.wikipedia.org/wiki?curid=509834", "title": "Nanaia Cybelle Mahuta", "text": ""}
{"id": "509844", "revid": "839", "url": "https://gl.wikipedia.org/wiki?curid=509844", "title": "Igrexa Evanx\u00e9lica Luterana Espa\u00f1ola", "text": ""}
{"id": "509845", "revid": "23204", "url": "https://gl.wikipedia.org/wiki?curid=509845", "title": "Aruba nos Xogos Ol\u00edmpicos", "text": "Aruba participou por vez primeira nos Xogos Ol\u00edmpicos en 1988, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n. Os deportistas de Aruba non conseguiron ga\u00f1ar ningunha medalla ol\u00edmpica.\nDende 1952 at\u00e9 1984, os deportistas de Aruba competiron como parte das Antillas Neerlandesas. Esta f\u00f3rmula mudou cando Aruba se converteu nunha entidade separada do Reino dos Pa\u00edses Baixos en 1986. O Comit\u00e9 Ol\u00edmpico Arubano foi formado en 1985 e reco\u00f1ecido en 1986."}
{"id": "509850", "revid": "839", "url": "https://gl.wikipedia.org/wiki?curid=509850", "title": "Universidade de Budapest", "text": ""}
{"id": "509851", "revid": "23204", "url": "https://gl.wikipedia.org/wiki?curid=509851", "title": "Comit\u00e9 Ol\u00edmpico Arubano", "text": "O Comit\u00e9 Ol\u00edmpico Arubano \u00e9 o organismo respons\u00e1bel da representaci\u00f3n de Aruba nos Xogos Ol\u00edmpicos. Foi estabelecido en 1985 despois de que Aruba se separase das Antillas Neerlandesas. O comit\u00e9 foi reco\u00f1ecido oficialmente polo Comit\u00e9 Ol\u00edmpico Internacional (COI) o ano seguinte.\nHistoria.\nAruba competiu por vez primeira nos\u00a0Xogos Ol\u00edmpicos de 1988, e dende ent\u00f3n participou en cada edici\u00f3n dos Xogos de Ver\u00e1n. Aruba non competiu a\u00ednda nos Xogos Ol\u00edmpicos de Inverno e tampouco ga\u00f1ou ningunha medalla ol\u00edmpica."}
{"id": "509852", "revid": "23204", "url": "https://gl.wikipedia.org/wiki?curid=509852", "title": "Aglaonice", "text": "Aglaonice, Agloanike, ou Aganice de Tesalia (, \"Aglaon\u00edk\u0113\") foi unha astr\u00f3noma da Antiga Grecia do s\u00e9culo II ou I a.C. \nMenci\u00f3ns.\n\u00c9 mencionada nos escritos de Plutarco e nos escolios de Apolonio de Rodas como unha astr\u00f3noma e como a filla de Hegetor (ou Hegemon) de Tesalia. Tam\u00e9n foi considerada unha feiticeira porque o seu co\u00f1ecemento, que a fac\u00eda capaz de predicir con moita precisi\u00f3n o momento e a rexi\u00f3n en que unha eclipse lunar \u00eda ter lugar interpret\u00e1base como unha \"habilidade\" ou un \"poder\" que lle permit\u00eda facer desaparecer a l\u00faa do ceo, o que lle conferiu un gran poder no seu momento.\nUn proverbio grego fac\u00eda referencia \u00e1 habilidade de Aglaonice: \u00abSi, como a l\u00faa obedece a Aglaonice\u00bb. Outras astr\u00f3nomas, ao parecer consideradas feiticeiras, foron asociadas con Aglaonice. Foron co\u00f1ecidas como \u00abas bruxas de Tesalia\u00bb e tiveron a s\u00faa actividade entre os s\u00e9culos III e I a.C.\nNo di\u00e1logo de Plat\u00f3n, \"Gorgias\", S\u00f3crates di: \u00abPero si hai que temer, querido amigo, que non nos ocorra, o que se di sucede \u00e1s mulleres de Tesalia cando fan descender a L\u00faa\u00bb.\nPlutarco escribiu que \u00abco\u00f1ec\u00eda moi ben os per\u00edodos nos que a l\u00faa chea estaba por eclipsar, e sabendo de antem\u00e1n o momento en que a l\u00faa estaba por ocultarse tras a sombra da Terra, aproveit\u00e1base das mulleres e fac\u00edalles crer que ela a fac\u00eda caer\u00bb."}
{"id": "509854", "revid": "54334", "url": "https://gl.wikipedia.org/wiki?curid=509854", "title": "Rafael Souto", "text": "Rafael \u00c1ngel Souto Castro, nado en Montevideo o 24 de outubro de 1930, \u00e9 un ex futbolista uruguaio, de orixe galega. Xogaba como dianteiro e foi internacional coa selecci\u00f3n uruguaia.\nTraxectoria.\nSeus pais, dous emigrantes galegos, naturais el de Arteixo e ela de Carballo, instal\u00e1ranse nos anos 20 en Montevideo, onde naceu Rafael en 1930. \nNa segunda metade da d\u00e9cada de 1940 incorporouse \u00e1s categor\u00edas inferiores do Nacional, o equipo m\u00e1is importante do Uruguai. Debutou co primeiro equipo en 1952, e conquistou ese ano o campionato de primeira divisi\u00f3n, formando dianteira con Jorge Enrico, Julio P\u00e9rez, Javier Ambrois e o tam\u00e9n descendente de galegos H\u00e9ctor Rial. Xogou dous anos m\u00e1is en Nacional, obtendo dous subcampionatos de liga e a Copa Montevideo de 1953. \nEn febreiro de 1955 viaxou a Espa\u00f1a para incorporarse \u00e1s filas do Atl\u00e9tico de Madrid. A fichaxe foi propiciada pola mediaci\u00f3n de H\u00e9ctor Scarone e o prezo do traspaso foi de 20.000 pesos uruguaios. Tras disputar poucos partidos co club madrile\u00f1o, foi cedido na tempada seguinte ao Elche, co que logrou o ascenso \u00e1 Segunda Divisi\u00f3n. \nRegresou logo ao Uruguai, onde estivo ata agosto de 1958, momento no que chegou a Galicia para fichar polo Deportivo da Coru\u00f1a por d\u00faas tempadas. F\u00edxoo por recomendaci\u00f3n do tam\u00e9n uruguaio Dagoberto Moll, a quen co\u00f1ecera na s\u00faa etapa no Elche e que regresou ese ano ao Deportivo xunto con Oswaldo. Disputou 18 partidos co club coru\u00f1\u00e9s en Segunda Divisi\u00f3n e marcou 4 goles, perdendo a titularidade fronte a Amancio. Ao remate da tempada o club decidiu reducir o cadro de xogadores desfac\u00e9ndose dalg\u00fans futbolistas con fichas altas, sendo Souto un deles, polo que acabou a\u00ed a s\u00faa etapa no Deportivo.\nSelecci\u00f3n nacional.\nFoi internacional coa selecci\u00f3n de f\u00fatbol do Uruguai en seis ocasi\u00f3ns, disputando o Campionato Suramericano de 1953 no Per\u00fa e o Mundial de 1954 en Su\u00edza."}
{"id": "509855", "revid": "88215", "url": "https://gl.wikipedia.org/wiki?curid=509855", "title": "Rafael Souto Castro", "text": ""}
{"id": "509856", "revid": "88215", "url": "https://gl.wikipedia.org/wiki?curid=509856", "title": "Rafael \u00c1ngel Souto", "text": ""}
{"id": "509857", "revid": "88215", "url": "https://gl.wikipedia.org/wiki?curid=509857", "title": "Rafael \u00c1ngel Souto Castro", "text": ""}
{"id": "509858", "revid": "23204", "url": "https://gl.wikipedia.org/wiki?curid=509858", "title": "Cuba nos Xogos Ol\u00edmpicos", "text": "Cuba participou por vez primeira nos Xogos Ol\u00edmpicos en 1900, e dende ent\u00f3n enviou deportistas para competir na maior\u00eda das edici\u00f3ns dos Xogos Ol\u00edmpicos de Ver\u00e1n. Os deportistas cubanos ga\u00f1aron un total de 241 medallas (85 ouros, 71 pratas e 85 bronces).\nO Comit\u00e9 Ol\u00edmpico Cubano foi creado no ano 1926 e reco\u00f1ecido oficialmente en 1954."}
{"id": "509859", "revid": "23204", "url": "https://gl.wikipedia.org/wiki?curid=509859", "title": "F\u00e1tima de Madrid", "text": "F\u00e1tima de Madrid foi unha astr\u00f3noma musulm\u00e1 dos s\u00e9culos X-XI, nada en Madrid, pero que pasou a maior parte da s\u00faa vida en C\u00f3rdoba, centro do saber mundial naqueles tempos.\nTraxectoria.\nFilla do reputado astr\u00f3nomo Abul-Qasim Maslama ibn Ahmad al-Faradi al-Hasib al-Qurtubi Al-Mayriti, m\u00e1is co\u00f1ecido como Maslama al-Mayriti, traballou xunto a seu pai en investigaci\u00f3ns astron\u00f3micas e matem\u00e1ticas, que publicaron baixo o t\u00edtulo de \u201cCorrecci\u00f3ns de F\u00e1tima\u201d. Xuntos editaron e corrixiron as T\u00e1boas Astron\u00f3micas de Al-Khwarizmi, axust\u00e1ndoas ao meridiano de C\u00f3rdoba e situando o \"centro do mundo\" na capital do Califato, como referente para t\u00f3dolos seus c\u00e1lculos. Tam\u00e9n traballaron sobre calendarios, o c\u00e1lculo das posici\u00f3ns verdadeiras do Sol, a L\u00faa e os planetas, t\u00e1boas de senos e tanxentes, astronom\u00eda esf\u00e9rica, t\u00e1boas astrol\u00f3xicas, c\u00e1lculos de paralaxe, eclipses e visibilidade da L\u00faa.\nA s\u00faa obra titulada \"Tratado do astrolabio\", sobre o uso deste instrumento, cons\u00e9rvase na Biblioteca do Mosteiro do Escorial.\nControversia sobre a s\u00faa existencia.\nA\u00ednda que as informaci\u00f3ns sobre a vida de F\u00e1tima aparecen xa na edici\u00f3n de 1924 da \"Enciclopedia universal ilustrada europeo-americana\" de Espasa-Calpe, hai quen pon en d\u00fabida a s\u00faa existencia, alegando que esa \u00e9 a fonte m\u00e1is antiga sobre este personaxe, xa que non se co\u00f1ecen as referencias nas que se basea a propia enciclopedia, a\u00ednda que si est\u00e1 documentada a obra denominada \"Correcci\u00f3ns de F\u00e1tima\" e outros traballos realizados xunto a seu pai. Alg\u00fans especialistas soste\u00f1en que non \u00e9 m\u00e1is que unha invenci\u00f3n.\nAs\u00ed, o historiador das matem\u00e1ticas \u00c1ngel Requena Fraile afirma:\nDe igual opini\u00f3n \u00e9 a arabista Manuela Mar\u00edn, especialista en historia e biograf\u00eda de Al-Andalus que alude \u00e1 reaparici\u00f3n da figura ao aparecer nun calendario do Ano da Astronom\u00eda no 2009. As\u00ed, refer\u00edndose a Maslama al-Mayrit\u00ed, afirma:"}
{"id": "509861", "revid": "89787", "url": "https://gl.wikipedia.org/wiki?curid=509861", "title": "Sociedade Numism\u00e1tica Chinesa", "text": "A Sociedade Numism\u00e1tica Chinesa (en chin\u00e9s: ; en pinyin: \"Zh\u014dnggu\u00f3 qi\u00e1nb\u00ec xu\u00e9hu\u00ec\") \u00e9 unha entidade asociativa de car\u00e1cter numism\u00e1tico establecida na Rep\u00fablica Popular da China, que ten a s\u00faa sede social no Museo Numism\u00e1tico da China en Pequ\u00edn.\nFuncionamento.\nA Sociedade Numism\u00e1tica Chinesa fundouse en Pequ\u00edn en 1982. Tr\u00e1tase dunha asociaci\u00f3n acad\u00e9mica, non gobernamental, que est\u00e1 rexistrada nos ficheiros do Ministerio de Asuntos Civ\u00eds. A Sociedade forma parte do Consello Internacional de Numism\u00e1tica (INC-CIN).\nPola s\u00faa vez, est\u00e1 composta por diferentes entidades e institutos de investigaci\u00f3n numism\u00e1tica, ademais de coleccionistas e outras persoas a t\u00edtulo particular. Consonte os seus estatutos, alg\u00fans dos seus obxectivos principais son a uni\u00f3n de todos os individuos vinculados \u00e1 numism\u00e1tica e a organizaci\u00f3n de diversas actividades acad\u00e9micas nese \u00e1mbito, as\u00ed como o impulso dos estudos e das investigaci\u00f3ns numism\u00e1ticas e sobre a historia monetaria chinesa.\nA Sociedade Numism\u00e1tica Chinesa est\u00e1 suxeita \u00e1 supervisi\u00f3n do Banco Popular da China e do Ministerio de Asuntos Civ\u00eds do pa\u00eds. Do mesmo modo, atende \u00e1s orientaci\u00f3ns da Academia Chinesa de Ciencias Sociais e do Ministerio de Cultura e da Administraci\u00f3n Estatal do Patrimonio Cultural.\nPublicaci\u00f3ns.\n\" China Numismatics\".\n unha publicaci\u00f3n peri\u00f3dica de car\u00e1cter bimensual coeditada desde 1983 pola Sociedade Numism\u00e1tica Chinesa e o Museo Numism\u00e1tico da China. Tr\u00e1tase da \u00fanica publicaci\u00f3n de car\u00e1cter acad\u00e9mico centrada na numism\u00e1tica e na historia monetaria chinesas, a\u00ednda que en ocasi\u00f3ns estende o seu obxecto de interese \u00e1 moeda doutros pa\u00edses.\nA revista conta con secci\u00f3ns fixas, como \"Foro numism\u00e1tico\", \"Investigaci\u00f3n de historia monetaria\", \"Moeda bancaria e papel moeda\", \"Achados e tesouros\" ou \"Tendencias no coleccionismo de moedas\". \nAnualmente, publica un sumario de traballos de investigaci\u00f3n numism\u00e1tica que nos \u00faltimos anos se converteu na achega chinesa \u00e1 serie \"Survey of Numismatic Literature\", do Consello Internacional de Numism\u00e1tica.\nMonograf\u00edas.\nA Sociedade Numism\u00e1tica Chinesa publica unha serie de monograf\u00edas acerca da historia monetaria da China, que xa supera a vintena de volumes:"}
{"id": "509862", "revid": "65337", "url": "https://gl.wikipedia.org/wiki?curid=509862", "title": "Sociedade Numism\u00e1tica da China", "text": ""}
{"id": "509863", "revid": "23204", "url": "https://gl.wikipedia.org/wiki?curid=509863", "title": "Imperio Persa", "text": ""}
{"id": "509865", "revid": "89787", "url": "https://gl.wikipedia.org/wiki?curid=509865", "title": "Sociedade Canadense de Papel Moeda", "text": "A Sociedade Canadense de Papel Moeda (en ingl\u00e9s: \"Canadian Paper Money Society\" \u2013\"CPMS\"\u2013) \u00e9 unha organizaci\u00f3n numism\u00e1tica sen \u00e1nimo de lucro e dedicada \u00e1 promoci\u00f3n dos estudos e do coleccionismo de billetes canadenses, correspondentes a emisi\u00f3ns tanto p\u00fablicas coma privadas.\nFoi fundada en 1964 e ten a s\u00faa sede en Otava, Ontario. O seu presidente \u00e9 Stephen Oatway.\nOs seus membros son fundamentalmente canadenses, a\u00ednda que tam\u00e9n os hai nos Estados Unidos e noutros pa\u00edses.\nA CPMS fai coincidir a s\u00faa asemblea xeral ordinaria coa celebraci\u00f3n da s\u00faa convenci\u00f3n anual.\nOs seus membros te\u00f1en acceso \u00e1 consulta dos fondos da biblioteca da Real Asociaci\u00f3n Numism\u00e1tica do Canad\u00e1.\nXornal da CPMS.\nA Sociedade Canadense de Papel Moeda publica con periodicidade trimestral o xornal \"Canadian Paper Money Society Journal\", con informaci\u00f3ns de actualidade e artigos de investigaci\u00f3n acerca do papel moeda canadense.\nPresidentes da CPMS.\nEsta \u00e9 unha listaxe dos presidentes da entidade desde a s\u00faa fundaci\u00f3n en 1964."}
{"id": "509866", "revid": "65337", "url": "https://gl.wikipedia.org/wiki?curid=509866", "title": "Sociedade de Papel Moeda do Canad\u00e1", "text": ""}
{"id": "509867", "revid": "59564", "url": "https://gl.wikipedia.org/wiki?curid=509867", "title": "Ram\u00f3n D. Veiga", "text": "Ram\u00f3n D. Veiga, nado en Ferrol o 7 de outubro de 1970, \u00e9 un fil\u00f3logo e escritor galego.\nTraxectoria.\n\u00c9 licenciado en Filolox\u00eda Hisp\u00e1nica pola Universidade da Coru\u00f1a. Dende 1996 traballa no mundo editorial, que compaxina coa colaboraci\u00f3n en diferentes blogs. Coordina a conta de Instagram @podiachovermerda, onde todos os textos son da s\u00faa autor\u00eda.\nComo escritor, ten varias obras dirixidas ao p\u00fablico infantil. Tam\u00e9n \u00e9 autor da serie de banda dese\u00f1ada \u00abMi\u00f1oca\u00bb / \u00abLombriz\u00bb / \u00abCuc\u00bb (Xerais / Takatuka 2021, 2022).\nEn 2020 publicou o conto en li\u00f1a \"#EuQuedoNaCasa\", que resume a situaci\u00f3n que se viviu nos fogares onde hai nenos durante os d\u00edas de confinamento provocados pola COVID-19. Tam\u00e9n \"Bombas de chocolate\" (2022) sobre a guerra de Ucra\u00edna."}
{"id": "509869", "revid": "65337", "url": "https://gl.wikipedia.org/wiki?curid=509869", "title": "Sociedade Canadense de Billetes", "text": ""}
{"id": "509870", "revid": "65337", "url": "https://gl.wikipedia.org/wiki?curid=509870", "title": "Canadian Paper Money Society", "text": ""}
{"id": "509871", "revid": "23204", "url": "https://gl.wikipedia.org/wiki?curid=509871", "title": "Comit\u00e9 Ol\u00edmpico Cubano", "text": "O Comit\u00e9 Ol\u00edmpico Cubano \u00e9 a organizaci\u00f3n que representa os deportistas cubanos no Comit\u00e9 Ol\u00edmpico Internacional (COI), nos Xogos Panamericanos e nos Xogos de Am\u00e9rica Central e o Caribe. Foi creado no ano 1926 mais non foi formalmente reco\u00f1ecido polo COi at\u00e9 1955. O presidente actual do comit\u00e9 \u00e9 Jos\u00e9 Fern\u00e1ndez \u00c1lvarez.\nO Comit\u00e9 Ol\u00edmpico Cubano ten a s\u00faa sede na Habana."}
{"id": "509872", "revid": "23204", "url": "https://gl.wikipedia.org/wiki?curid=509872", "title": "Comores nos Xogos Ol\u00edmpicos", "text": "As Comores participaron por vez primeira nos Xogos Ol\u00edmpicos en 1996, e dende ent\u00f3n enviou deportistas para competir en cada edici\u00f3n dos Xogos Ol\u00edmpicos de Ver\u00e1n. O pa\u00eds nunca participou nos Xogos Ol\u00edmpicos de Inverno. Ning\u00fan deportista das Comores conseguiu ga\u00f1ar unha medalla ol\u00edmpica.\nO Comit\u00e9 Ol\u00edmpico Nacional das Comores foi creado en 1979 e foi reco\u00f1ecido polo Comit\u00e9 Ol\u00edmpico Internacional en 1993."}
{"id": "509873", "revid": "5863", "url": "https://gl.wikipedia.org/wiki?curid=509873", "title": "Anselmo Vilar", "text": "Anselmo Antonio Vilar Garc\u00eda, nado en Castro de Rei cara a 1881 e finado en V\u00e9lez-M\u00e1laga entre o 9 e o 10 de febreiro de 1937, foi un fareiro galego. \nA s\u00faa actuaci\u00f3n na Guerra Civil, apagando a luz do faro de Torre del Mar durante d\u00faas noites, salvou a vida de civ\u00eds que fux\u00edan de M\u00e1laga cara Almer\u00eda, xa que estaban sendo metrallados e bombardeados polas tropas franquistas. Este feito \u00e9 co\u00f1ecido popularmente como a \"Desband\u00e1\".\nTraxectoria.\nFillo e neto do fareiro de Torre del Mar, no municipio de V\u00e9lez-M\u00e1laga, provincia de M\u00e1laga, ocupou o seu lugar en 1930 con 48 anos. \nNos primeiros d\u00edas de febreiro de 1937, as tropas franquistas, coa axuda dos camisas negras italianos, tomaron M\u00e1laga. Milleiros de persoas fuxiron en direcci\u00f3n a Almer\u00eda, cidade a\u00ednda baixo o control do Ex\u00e9rcito Popular da Rep\u00fablica, mentres eran metrallados por avi\u00f3ns alem\u00e1ns e italianos e bombardeados dende o mar por barcos do ex\u00e9rcito franquista. \nDende o seu faro, Anselmo Vilar decidiu apagar as luces, co que dificultou a orientaci\u00f3n dos barcos e avi\u00f3ns e facilitou a fuxida da cidadan\u00eda. A zona pr\u00f3xima ao faro foi, deste xeito, a que menos sufriu os ataques.\nTras a toma da localidade polas tropas franquistas, Anselmo Vilar foi fusilado xunto ao cemiterio de V\u00e9lez-M\u00e1laga na noite do 9 ao 10 de febreiro."}
{"id": "509874", "revid": "88215", "url": "https://gl.wikipedia.org/wiki?curid=509874", "title": "Anselmo Vilar Garc\u00eda", "text": ""}
{"id": "509876", "revid": "88215", "url": "https://gl.wikipedia.org/wiki?curid=509876", "title": "Anselmo Antonio Vilar Garc\u00eda", "text": ""}
{"id": "509877", "revid": "23204", "url": "https://gl.wikipedia.org/wiki?curid=509877", "title": "Djibuti nos Xogos Ol\u00edmpicos", "text": "Djibuti participou participou por vez primeira nos Xogos Ol\u00edmpicos en 1984, e dende ent\u00f3n participou na maior\u00eda das edici\u00f3ns dos Xogos Ol\u00edmpicos de Ver\u00e1n, perdendo soamente a edici\u00f3n de 2004. O pa\u00eds nunca competiu nos Xogos Ol\u00edmpicos de Inverno. Djibuti debutoi nos Xogos dos \u00c1nxeles con tres atletas, mais ning\u00fan deles conseguiu unha medalla. O maior n\u00famero de deportistas de Djibuti que participaron nuns Xogos foi oito nos Xogos de 1992 en Barcelona. S\u00f3 un deportista de Djibuti conseguiu ga\u00f1ar unha medalla ol\u00edmipica, o corredor de marat\u00f3n Hussein Ahmed Salah, quen ga\u00f1ou o bronce nos Xogos de 1988."}
{"id": "509880", "revid": "89787", "url": "https://gl.wikipedia.org/wiki?curid=509880", "title": "Lois Alcayde", "text": "Xi\u00e1n Lois Alcayde Dans, nado na Coru\u00f1a en 1997, \u00e9 un xornalista e escritor galego.\nTraxectoria.\nEstudou no IES Ram\u00f3n Otero Pedrayo da Coru\u00f1a e no IES Mar\u00eda Casares de Oleiros. Cursou o grao en Xornalismo na Universidade Complutense de Madrid e, posteriormente, na Universidade de Santiago de Compostela, onde est\u00e1 a realizar estudos de mestrado. En 2016 ga\u00f1ou con 18 anos o I Premio Balbino de Relatos polo libro \"Cami\u00f1os na sombra\". No 2018 obtivo o segundo premio na IV edici\u00f3n do Mazarelos da USC polo conxunto po\u00e9tico \"Xente da crise\" e en 2019 acadou o XX Premio D\u00edaz J\u00e1come (1\u00b0 premio) polo conxunto po\u00e9tico \"Anoar\".\nFoi membro do consello editorial da revista \"Ligeia\", na que coordinou a s\u00faa secci\u00f3n de Xornalismo. Colabora en \"El Salto\", \"Luzes\", da que \u00e9 membro do seu comit\u00e9 de redacci\u00f3n, e no \"N\u00f3s Diario\" co seu suplemento dos s\u00e1bados, o \"Sermos Galiza\", ademais de ter publicado creaci\u00f3n nas revistas \"Grial\" e \"Dorna\". No ano 2020 publicou, xunto con outras autoras e autores, o libro \"Poes\u00eda galega nov\u00edsima\" coordinado polo escritor Marcus Daniel Cabada na Editorial Urutau na que \u00e9 unha selecci\u00f3n das autor\u00edas l\u00edricas m\u00e1is novas no comezo da d\u00e9cada dos anos 2020 en Galicia. \nEn 2018 elaborou o gui\u00f3n para o documental \"Outra Coru\u00f1a posible: Domingos Merino\", dirixido por Paula Quiroga, sobre a vida do primeiro alcalde democr\u00e1tico da Coru\u00f1a despois do Franquismo, Domingos Merino. Nos anos 2019 e 2020 colaborou coa Real Academia Galega na guionizaci\u00f3n dunha serie audiovisual de varias pezas co obxectivo de promover o uso da lingua galega entre a mocidade dirixida tam\u00e9n por Paula Quiroga. Alcayde exerceu, as\u00ed mesmo, como redactor para os servizos informativos da TVG no Telexornal e foi locutor e responsable de comunicaci\u00f3n da emisora coru\u00f1esa Cuac FM."}
{"id": "509882", "revid": "15490", "url": "https://gl.wikipedia.org/wiki?curid=509882", "title": "Aganice de Tesalia", "text": ""}
{"id": "509884", "revid": "82922", "url": "https://gl.wikipedia.org/wiki?curid=509884", "title": "Sociedade Numism\u00e1tica de Berl\u00edn", "text": "A Sociedade Numism\u00e1tica de Berl\u00edn (en alem\u00e1n: \"Numismatische Gesellschaft zu Berlin\") \u00e9 unha asociaci\u00f3n sen \u00e1nimo de lucro alem\u00e1 que ten como obxectivo o estudo da numism\u00e1tica e a promoci\u00f3n das publicaci\u00f3ns cient\u00edficas sobre a moeda.\nHistoria.\nA Sociedade Numism\u00e1tica de Berl\u00edn estableceuse o 22 de decembro de 1843; \u00e9, xa que logo, unha das m\u00e1is antigas de Europa no seu x\u00e9nero, soamente posterior \u00e1 \"Royal Numismatic Society\" de Londres, fundada en 1836, e \u00e1 \"Soci\u00e9t\u00e9 royale de numismatique de Belguique\", fundada en 1841 en Bruxelas.\nOs seus fundadores foron 36 entusiastas da numism\u00e1tica e, ao longo da s\u00faa historia, contaron entre os seus membros con numism\u00e1ticos sobranceiros, como Hermann Dannemberg (1824-1905), Emil Bahrfeldt (1854-1929) ou Ferdinand Friedensburg (1858-1930), moitos deles vinculados ao \"M\u00fcnzkabinett\" de Berl\u00edn.\nDesde 1880, a Sociedade edita mensualmente a publicaci\u00f3n peri\u00f3dica \"Berliner M\u00fcnzbl\u00e4tter\", que durante a \u00e9poca nazi se viu obrigada a cambiar a s\u00faa cabeceira por \"Deutsche M\u00fcnzbl\u00e4tter\"."}
{"id": "509885", "revid": "65337", "url": "https://gl.wikipedia.org/wiki?curid=509885", "title": "Numismatische Gesellschaft zu Berlin", "text": ""}
{"id": "509887", "revid": "23204", "url": "https://gl.wikipedia.org/wiki?curid=509887", "title": "Sonia M\u00e9ndez", "text": "Sonia M\u00e9ndez Alonso, nada en Vigo o 14 de agosto de 1980, \u00e9 unha directora de cine, guionista e actriz galega.\nTraxectoria.\nEstudou no IES S\u00e1nchez Cant\u00f3n de Pontevedra, realizou diversos cursos de formaci\u00f3n en cine, televisi\u00f3n e teatro. Entre outras a Escola de Imaxe e Son da Coru\u00f1a, en Espazo Aberto (Santiago de Compostela), no Centre de Estudis Cinematogr\u00e1fics de Barcelona, na Escola Internacional de Cinema e TV de Cuba, e un Posgrao en Interpretaci\u00f3n e Arte Dram\u00e1tica (Universidade de Santiago de Compostela).\nDirixiu, guionizou e produciu as curtametraxes: \"Perversa Lola\", \"Leo e Mario (d\u00e9ixanse)\", \"Ei, guapa!\" para a longametraxe colectiva Visi\u00f3ns da Deputaci\u00f3n de Pontevedra, \"As damas negras\" e \"Conversa cunha muller morta\". Estas \u00faltimas premiadas co premio Mestre Mateo a Mellor Curtametraxe nos anos 2011 e 2012 entre m\u00faltiples premios e distinci\u00f3ns.\nTraballou como actriz en diversas series como \"Os Atl\u00e1nticos\" ou \"Terra de Miranda\" para a CRTVG, \"Cu\u00e9ntame c\u00f3mo pas\u00f3\" para TVE ou \"El Vecino\" de Netflix e en longametraxes como \"Olvido y Le\u00f3n\" ou \"Rafael\".\nDesde 2014 idea e dirixe o festival de Contidos Dixitais Carballo Interplay, primeiro festival de webseries e contidos dixitais de Espa\u00f1a. Xunto \u00e1 produtora Nati Juncal Portas creou en 2018 C\u00f3smica Produci\u00f3ns. Xa con C\u00f3smica, dirixiu e guionizou a serie \"Antes de perder\" para Playz-RTVE que tam\u00e9n foi premiada co Mestre Mateo \u00e1 mellor serie web en 2020 e a longametraxe documental \"A poeta analfabeta\" sobre a poeta, feminista e activista galega Luz Fandi\u00f1o, estreado no festival Cineuropa de Santiago de Compostela, premios CREA a Mellor Direcci\u00f3n na Mostra Internacional de Cinema Etnogr\u00e1fico (MICE) e finalista candidato a Mellor Documental nos XX Premios Mestre Mateo e que est\u00e1 actualmente en distribuci\u00f3n.\nEn 2019 foi a directora da gala dos XVII Premios Mestre Mateo da Academia Galega do Audiovisual.\n\u00c9 vicepresidenta da Academia Audiovisual Galega, membro da Asociaci\u00f3n de Directores e Directora de Galicia (CREA) e da Asociaci\u00f3n Sindical Galega de Guionistas (AGAG)."}
{"id": "509889", "revid": "5863", "url": "https://gl.wikipedia.org/wiki?curid=509889", "title": "Estados Federados da Micronesia", "text": ""}
{"id": "509890", "revid": "98629", "url": "https://gl.wikipedia.org/wiki?curid=509890", "title": "W lesie dzi\u015b nie za\u015bnie nikt", "text": "W lesie dzi\u015b nie za\u015bnie nikt \u00e9 un filme polaco de 2020 dirixido por Bartosz M. Kowalski, escrito por Bartosz M. Kowalski, Jan Kwieci\u0144esqu\u00ed e Mirella Zaradkiewicz e protagonizado por Julia Wieniawa-Narkiewicz, Micha\u0142 Lupa e Wiktoria Gasiewska.\nO 27 de outubro de 2021 estreouse a s\u00faa secuela, \"W lesie dzi\u015b nie za\u015bnie nikt 2\".\nSinopse.\nCada ano, un grupo de mozos polacos son enviados a un campamento libre de tecnolox\u00eda para adictos aos m\u00f3biles. Durante unha cami\u00f1ata polo monte, os mozos enc\u00f3ntranse cuns monstros que estiveron encerrados no soto dunha caba\u00f1a durante trinta anos."}
{"id": "509893", "revid": "98629", "url": "https://gl.wikipedia.org/wiki?curid=509893", "title": "Mar\u00eda Blanchard", "text": "Mar\u00eda Guti\u00e9rrez Blanchard, nada en Santander o 6 de marzo de 1881 e finada en Par\u00eds o 5 de abril de 1932, foi unha pintora espa\u00f1ola. Para Ram\u00f3n G\u00f3mez de la Serna foi \"a m\u00e1is grande e enigm\u00e1tica pintora de Espa\u00f1a\".\nTraxectoria.\nMar\u00eda Blanchard naceu no seo dunha familia da nova burgues\u00eda monta\u00f1esa, filla de Enrique Guti\u00e9rrez-Cueto, natural de Cabez\u00f3n de la Sal, e de Concepci\u00f3n Blanchard e Santiesteban, natural de Biarritz. A familia Guti\u00e9rrez-Cueto Blanchard, ti\u00f1a xa d\u00faas fillas cando naceu Mar\u00eda, Aurelia, e Carmen; anos m\u00e1is tarde nacer\u00eda a s\u00faa outra filla Ana. Familia acomodada e culta; o av\u00f3 paterno, Castor Guti\u00e9rrez de la Torre, foi o fundador de \"La Abeja Monta\u00f1esa\" e o seu pai de \"El Atl\u00e1ntico\", diario liberal que dirixiu durante dez anos mentres traballaba na Xunta de Obras do Porto.\nMar\u00eda naceu deforme, a consecuencia da ca\u00edda que sufriu a s\u00faa nai embarazada ao baixarse dun coche de cabalos. Esta deformidade resultante dunha cifoescoliose con dobre desviaci\u00f3n de columna, condicionar\u00eda parte da s\u00faa vida. Como explicou a s\u00faa curm\u00e1 Josefina de la Serna, Mar\u00eda \u00abtan amante da beleza, sufr\u00eda coa s\u00faa deformidade at\u00e9 un grao impresionante\u00bb. Pola s\u00faa banda, Ram\u00f3n G\u00f3mez de la Serna, descr\u00edbea \u00abMiudi\u00f1a, co seu pelo casta\u00f1o despeiteado en flotantes voos, coa s\u00faa mirada de nena, mirada susurrante de paxaro con triste alegr\u00eda\u00bb.\nAnimada pola s\u00faa familia, en 1903 viaxou a Madrid para formarse no estudo de Emilio Sala, cuxa precisi\u00f3n no debuxo e exuberancia na cor influir\u00edan nas s\u00faas primeiras composici\u00f3ns. Ao ano seguinte morre o seu pai e toda a familia trasl\u00e1dase a Madrid, fixando a s\u00faa residencia na r\u00faa Castell\u00f3 n.\u00ba 7.\nEn 1906 pasou ao estudio de Fernando \u00c1lvarez de Sotomayor e concorreu \u00e1 exposici\u00f3n da Real Academia de Belas Artes de San Fernando. Dous anos m\u00e1is tarde participa de novo, conseguindo terceira medalla de pintura coa obra \"Los primeros pasos\". Ese ano trasl\u00e1dase ao taller de Manuel Benedito. A deputaci\u00f3n de Santander e o concello da s\u00faa cidade natal conc\u00e9denlle unhas bolsas que utilizar\u00eda para proseguir os seus estudos en Par\u00eds.\nEn Par\u00eds.\nEmprende a viaxe a Par\u00eds no ano 1909, onde deseguido quedar\u00eda cegada pola liberdade. Acode \u00e1 academia Vitti a recibir as ensinanzas de Hermenegildo Anglada Camarasa e Van Dongen que orientan o seu traballo cara \u00e1 cor e a expresi\u00f3n, deixando atr\u00e1s as restrici\u00f3ns da pintura acad\u00e9mica na que iniciara a s\u00faa carreira. Na academia co\u00f1ece e estabelece estreita amizade con Angelina Beloff, artista rusa moza, coa que no ver\u00e1n dese mesmo ano viaxa a Londres e B\u00e9lxica, onde coincidir\u00e1n con Diego Rivera.\n\u00c1 volta da s\u00faa viaxe, compartir\u00e1 piso na vivenda e estudo no n\u00ba 3 da Rue Bagneux con Angelina e Diego. Ao ano seguinte (1910), acode \u00e1 academia de Mar\u00eda Vassilief, pintora rusa que lle d\u00e1 a co\u00f1ecer o cubismo, e coa que chegar\u00eda m\u00e1is tarde a compartir cuarto. Pres\u00e9ntase \u00e1 exposici\u00f3n nacional de Belas Artes con \"Ninfas encadenando a Sileno\", obtendo unha segunda medalla, recompensa que encher\u00e1 a Mar\u00eda de satisfacci\u00f3n, posto que significaba o reco\u00f1ecemento ao seu talento. Ao conclu\u00edr a s\u00faa primeira estancia en Par\u00eds, pasa unha tempada en Granada, pero decide, para regresar a Par\u00eds, solicitar outra bolsa \u00e1 Deputaci\u00f3n e ao Concello de Santander intercedendo por ela Enrique Men\u00e9ndez Pelayo; a Deputaci\u00f3n conc\u00e9delle 1500 pesetas para dous anos. Volve a Par\u00eds en 1912, instal\u00e1ndose no barrio de Montparnasse, no n\u00ba 26 da Rue du D\u00e9part compartindo casa e estudo con Diego Rivera e Angelina Beloff. Nesta segunda estancia parisiense Mar\u00eda contactou co c\u00edrculo da vangarda cubista, especialmente con Juan Gris e Jacques Lipchitz.\nEn 1915, entre os d\u00edas 5 e 15 de marzo, Ram\u00f3n G\u00f3mez da Serna organizou en Madrid a exposici\u00f3n \"Pintores \u00edntegros\" no Sal\u00f3n de Arte Moderna da r\u00faa del Carmen, na que tam\u00e9n expo\u00f1en Diego Rivera, Agust\u00edn Choco e Luis Bagar\u00eda; mostra que recibir\u00eda todo tipo de burlas e protestas por parte do p\u00fablico e de parte da cr\u00edtica. Despois, a pintora exerceu durante un tempo como profesora de debuxo en Salamanca, experiencia que suscitou o rexeitamento e humillaci\u00f3n dos seus alumnos, e levou a Mar\u00eda Blanchard a instalarse definitivamente en Par\u00eds (non chegar\u00e1 a regresar a Espa\u00f1a).\nRam\u00f3n G\u00f3mez da Serna \u00e9 testemu\u00f1a do seu regreso: \u00abMar\u00eda viv\u00eda en estudios abandonados, aos que non volveran os que diseminou a guerra e comezou a pintar peles cubistas, pucheiros, maquinas de moer caf\u00e9, especieiros, botes, anatom\u00eda das cousas, mesturadas coa anatom\u00eda dos seres... Eu funa visitar a unha daquelas casas de \"outros\" nas que as roupas colgadas na desidia de non saber que \u00eda pasar estaban colgadas f\u00f3ra dos armarios\u00bb. Mar\u00eda exp\u00f3n nos seguintes anos para importantes galeristas xunto a Jean Metzinger e Lipchitz.\nMar\u00eda Blanchard nunca chegou \u00e1 total descomposici\u00f3n da forma, caracter\u00edstica do cubismo anal\u00edtico, mais asume a influencia cubista e asim\u00edlaa na s\u00faa manufactura en forma de ricas cores. Son famosos varios dos seus cadros desa \u00e9poca, como \"Mujer con abanico\" (1916, Museo Nacional Centro de Arte Ra\u00ed\u00f1a Sof\u00eda), \"Naturaleza muerta\" (1917, Fundaci\u00f3n Telef\u00f3nica) ou \"Mujer con guitarra\" (1917, Museo Nacional Centro de Arte Reina Sof\u00eda), que presentan exemplos do intenso estudo que realiza sobre a anatom\u00eda das cousas, como sinalou Ram\u00f3n G\u00f3mez da Serna, e do peso da cor na s\u00faa pintura. Tras esta etapa regresar\u00e1 \u00e1s t\u00e9cnicas figurativas sen abandonar a achega das vangardas.\nOs efectos da primeira guerra mundial provocaron certa volta \u00e1 orde que se inicia en Italia, a trav\u00e9s do grupo Valori Plastici, en Alema\u00f1a a trav\u00e9s da nova obxectividade e nos demais pa\u00edses europeos, a trav\u00e9s de achegas individuais. Ao grupo de artistas que xorde en Francia, denomin\u00f3uselles \"Los evadidos del cubismo\" (en Tabarant) ou os \"Tr\u00e1nsfugos del cubismo\" (en Vauxcelles).\nMar\u00eda Blanchard, como os outros pintores cubistas, seguindo esa tendencia exp\u00f3n no Sal\u00f3n dos Independentes de Par\u00eds tres obras: \"Nature morte\", \"Nature morte\" e \"L'Enfant au berceau\", obras que xa figuran como propiedade de L\u00e9once Rosenberg, marchante da artista, con todo ser\u00e1 neste ano, 1920, cando rompen relaci\u00f3ns.\nExp\u00f3n no colectiva \"Cubismo e Neocubismo\" organizada pola revista \"Sel\u00e9ction\" en Bruxelas onde contacta co grupo de marchantes denominado \"Ceux de Demain\" formado por Jean Delgouffre, Frank Flausch e Jean Grimar, que se ocupar\u00e1n da s\u00faa obra anos m\u00e1is tarde e constituir\u00e1n o c\u00edrculo de amigos en cuxo contorno familiar se sentir\u00e1 segura.\nPresenta no Sal\u00f3n dos Independentes de Par\u00eds no ano 1921 tres pinturas e dous debuxos. Sen d\u00fabida unha das tituladas \"Figure\" ou \"Int\u00e9rieur\", \u00e9 a que co\u00f1ecemos como \"La Comulgante\", obra que se considera iniciada en 1914 durante a s\u00faa estancia en Madrid, mais ben puidese tratarse dunha r\u00e9plica, m\u00e9todo de traballo habitual da artista. Con esta pintura, nomeada as\u00ed nas cartas e escritos de Juan Gris e Andr\u00e9 Lhote, obt\u00e9n un grande \u00e9xito de cr\u00edtica. Este \u00faltimo testemu\u00f1a directa dos feitos, reflect\u00edao no seguinte escrito: \"A exposici\u00f3n de \"La Comuniante\", constit\u00fae un suceso case escandaloso, segundo frase de Maurice Raynal. Non hai cr\u00edtico de arte que non celebre en termos entusiastas esta revelaci\u00f3n...\".\nDiego Rivera parte definitivamente para M\u00e9xico, sumindo a Angelina Beloff nunha profunda depresi\u00f3n que a distancia de Mar\u00eda. Inst\u00e1lase nunha pequena casa, no n\u00famero 29 da Rue Boulard, pr\u00f3xima \u00e1s vivendas de Andr\u00e9 Lhote e da familia Rivi\u00e8re. Gerardo Diego co\u00f1\u00e9cea durante a s\u00faa estancia en Par\u00eds: \"A min admir\u00e1bame a s\u00faa clarividencia e o seu profundo sentido da arte e da vida...\". Pres\u00e9ntase de novo no Sal\u00f3n dos Independentes de Par\u00eds en 1922 con d\u00faas obras \"La femme au chaudron\" e \"La femme au panier\", obtendo igualmente un grande \u00e9xito de cr\u00edtica.\nExp\u00f3n vinte e unha obras na Galer\u00eda Centaure de Bruxelas entre os d\u00edas 14 e 25 de abril de 1923, organizada por \"Ceux de Demain\"; a presentaci\u00f3n do cat\u00e1logo corre a cargo do seu amigo e pintor Andr\u00e9 Lhote; as cr\u00edticas non poden ser m\u00e1is eloxiosas, co que se lle abre un importante mercado en B\u00e9lxica. Asina un duro contrato co seu marchante Lheon Rosemberg, o que lle sup\u00f3n unha certa seguridade econ\u00f3mica. Exp\u00f3n por \u00faltima vez no Sal\u00f3n dos Independentes de Par\u00eds mostrando catro pinturas, \"Portrait\" , \"Portrait\", \"Femme assise\" e \"Le buveur\".\nDistanciada de Juan Gris desde hai uns anos, a s\u00faa morte prov\u00f3calle unha gran dor, que se transforma nun abatemento xeral e un grave estado depresivo. Busca consolo na relixi\u00f3n apoi\u00e1ndose no consello do pai Alterman, ao que co\u00f1ec\u00eda a trav\u00e9s de amigos com\u00fans. \u00c9 unha etapa de misticismo, de entrega relixiosa, que a move a pensar en entrar nun convento, algo do que \u00e9 disuadida polo propio pai Alterman. A pesar das s\u00faas crises relixiosas persoais, Mar\u00eda segue pintando incansabelmente.\nO seu curm\u00e1n, Germ\u00e1n Cueto, escultor, inst\u00e1lase por iniciativa da pintora en Par\u00eds xunto coa s\u00faa esposa, a tapiceira Dolores Vel\u00e1zquez e as s\u00faas d\u00faas fillas pequenas. Esta familia ser\u00e1 un alivio para a s\u00faa soidade e Mar\u00eda envorcar\u00e1 nas pequenas Ana e Mireya, \u00e1s que retrata en varias obras, todo o seu amor maternal. Viv\u00eda ent\u00f3n en Par\u00eds outra curm\u00e1, Julia \u00e1 que alcumaban \"La Peruana\". Logrou as\u00ed crear unha certa contorna familiar. Exp\u00f3n de novo na Galer\u00eda Centauro de Bruxelas, realizando un magn\u00edfico estudo da s\u00faa obra o cr\u00edtico Waldemar Georges.\nMar\u00eda traballa incansabelmente, a pesar de atoparse xa enferma, e nun estado de abandono f\u00edsico tal e como nos describe Isabel Rivi\u00e8re: \u00abLevou durante anos e anos un vestido horr\u00edbel de enormes cadros amarelos e verdes do que non logramos que se desfixese nin coas artima\u00f1as m\u00e1is sut\u00eds nin cos ataques m\u00e1is directos... Cando tentabamos insinuar, sen concederlle maior importancia, que verdadeiramente o negro era o que mellor lle sentaba, contestaba cun sorriso suplicante e solermeiro de nena \u00e1 que lle quixesen quitar un caramelo: \"G\u00fastame tanto enfeitarme\"\u00bb.\nA s\u00faa irm\u00e1 Carmen trasl\u00e1dase co seu esposo Juan de Dios Egea, diplom\u00e1tico e cos seus tres fillos pequenos a Par\u00eds en 1929, o que constit\u00fae unha pesada carga para Mar\u00eda. Ademais, as s\u00faas irm\u00e1s Ana e Aurelia pasan longas tempadas con ela. Esta sobrecarga familiar, a\u00ednda que rodea de amor a artista, suponlle ademais un grande esforzo econ\u00f3mico, que afecta o seu \u00e1nimo e a s\u00faa sa\u00fade.\nMar\u00eda vive momentos de angustia. Angustiada economicamente, sente sobre si o peso da enfermidade e a sobrecarga familiar; as s\u00faas irm\u00e1s, alleas ao drama que estaba a vivir, pensan mesmo en enviarlle \u00e1 s\u00faa nai, algo contra o que se rebela a artista: \"...Te\u00f1o catro bocas que alimentar, eu enferma, son cinco, Queres m\u00e1is?...\" Mar\u00eda manda empe\u00f1ar os obxectos de prata da familia que conservaba para facer fronte \u00e1 nova situaci\u00f3n familiar. A pesar do seu estado de sa\u00fade, viaxa a Bruxelas e posteriormente a Londres. Exp\u00f3n na galer\u00eda Vavin de Par\u00eds. Pinta \"San Tarcisio\", de profundo e aut\u00e9ntico sentido relixioso. O 26 de maio de 1930, Paul Claudel visita o seu estudo, quedando impactado por ese cadro ao que dedicar\u00e1 en 1931 unha poes\u00eda.\n\u00c9 seleccionada para participar na mostra de arte francesa que percorre varias cidades do Brasil. \u00c9 seleccionada para a exposici\u00f3n de \"Pintores Monta\u00f1eses\" que se celebra no Ateneo de Santander e que abrir\u00e1 as s\u00faas portas no mes de agosto.\nMar\u00eda s\u00e9ntese esgotada f\u00edsica e psiquicamente. G\u00f3mez de la Serna relata este momento: \u00abMar\u00eda, forte na s\u00faa estatura contrafeita, minou a s\u00faa natureza, que cae enferma cunha enfermidade de consunci\u00f3n que non hai quen poida atallar\u00bb. \"Se vivo vou pintar moitas flores\", foron as s\u00faas \u00faltimas palabras de desexo art\u00edstico, mais o 5 de abril de 1932, cando os trens azuis do Sur chegaban cheos de flores, morreu a m\u00e1is grande e enigm\u00e1tica pintora de Espa\u00f1a\".\nO seu enterro, como a s\u00faa vida, non puido ser m\u00e1is sinxelo, sendo enterrada no cemiterio de Bagneux, acompa\u00f1\u00e1ndoa na s\u00faa \u00faltima viaxe, Francisco Pompey, Andr\u00e9 Lhote, C\u00e9sar Ab\u00edn, Angelina Beloff, Isabel Rivi\u00e8re e parte da s\u00faa familia; e xunto a eles un bo n\u00famero de indixentes e vagabundos aos que a artista auxiliara ao longo de moitos anos.\nNa necrol\u00f3xica publicada en \"L'Intransigeant\" pode lerse: \"A artista espa\u00f1ola, morreu onte \u00e1 noite, despois dunha dolorosa enfermidade. O sitio que ocupaba na arte contempor\u00e1nea era preponderante. A s\u00faa arte, poderosa, feita de misticismo e dun amor apaixonado pola profesi\u00f3n, quedar\u00e1 como un dos aut\u00e9nticos artistas e m\u00e1is significativos da nosa \u00e9poca. A s\u00faa vida de reclusa e enferma, contribu\u00edra doutra banda a desenvolver e agudizar singularmente unha das m\u00e1is belas intelixencias dese tempo\". Ao decatarse Federico Garc\u00eda Lorca do seu deceso, dedicoulle nese mesmo ano unha conferencia que deu no Ateneo de Madrid, \"Eleg\u00eda a Mar\u00eda Blanchard\".\nReco\u00f1ecementos.\nEn xullo de 2018, a Asociaci\u00f3n \u201cHerst\u00f3ricas. Historia, Mujeres y G\u00e9nero\u201d e o Colectivo \u201cAutoras de C\u00f3mic\u201d creou un proxecto de car\u00e1cter cultural e educativo para visibilizar a achega hist\u00f3rica das mulleres na sociedade e reflexionar sobre a s\u00faa ausencia consistente nun xogo de cartas. Unha destas cartas est\u00e1 dedicada a Blanchard."}
{"id": "509899", "revid": "23204", "url": "https://gl.wikipedia.org/wiki?curid=509899", "title": "Mulan (filme de 2020)", "text": "Mulan \u00e9 un filme estadounidense de 2020 producido por Walt Disney Pictures. \u00c9 unha adaptaci\u00f3n de acci\u00f3n en vivo do filme de animado de 1998, que \u00e1 s\u00faa vez est\u00e1 baseado na historia do folclore chin\u00e9s \"A balada de Mulan\". Est\u00e1 protagonizado por Yifei Liu no papel principal, xunto con Donnie Yen, Tzi Ma, Jason Scott Lee, Yoson An, Ron Yuan, Gong Li e Jet Li nos papeis secundarios. Foi dirixido por Niki Caro, cun gui\u00f3n de Rick Jaffa, Amanda Silver, Lauren Hynek e Elizabeth Martin."}
{"id": "509900", "revid": "5863", "url": "https://gl.wikipedia.org/wiki?curid=509900", "title": "Festa da Auga", "text": ""}
{"id": "509901", "revid": "5863", "url": "https://gl.wikipedia.org/wiki?curid=509901", "title": "Festas de San Roque de Vilagarc\u00eda de Arousa", "text": ""}
{"id": "509902", "revid": "5863", "url": "https://gl.wikipedia.org/wiki?curid=509902", "title": "Festa de San Roque de Vilagarc\u00eda de Arousa", "text": ""}
{"id": "509903", "revid": "5863", "url": "https://gl.wikipedia.org/wiki?curid=509903", "title": "Festa da auga de Vilagarc\u00eda de Arousa", "text": ""}
{"id": "509904", "revid": "5863", "url": "https://gl.wikipedia.org/wiki?curid=509904", "title": "Festas Patronais na honra de San Roque de Vilagarc\u00eda de Arousa", "text": ""}
{"id": "509905", "revid": "5863", "url": "https://gl.wikipedia.org/wiki?curid=509905", "title": "Festa Patronal na honra de San Roque de Vilagarc\u00eda de Arousa", "text": ""}
{"id": "509906", "revid": "5863", "url": "https://gl.wikipedia.org/wiki?curid=509906", "title": "Festa patronal na honra de San Roque de Vilagarc\u00eda de Arousa", "text": ""}
{"id": "509907", "revid": "5863", "url": "https://gl.wikipedia.org/wiki?curid=509907", "title": "Festas patronais na honra de San Roque de Vilagarc\u00eda de Arousa", "text": ""}
{"id": "509908", "revid": "98629", "url": "https://gl.wikipedia.org/wiki?curid=509908", "title": "Eparqu\u00eda cat\u00f3lica caldea do Cairo", "text": "A eparqu\u00eda do Cairo dos caldeos (en ) \u00e9 unha s\u00e9 da Igrexa cat\u00f3lica caldea en Exipto. No ano 2014 ti\u00f1a arredor de 2.000 fieis bautizados. A s\u00e9 est\u00e1 vacante dende 2009; dende 2018 o seu administrador patriarcal \u00e9 Bulus Sati.\nTerritorio.\nA eparqu\u00eda estende a s\u00faa xurisdici\u00f3n sobre todos os fieis da Igrexa caldea de Exipto. A s\u00e9 episcopal \u00e9 a cidade do Cairo, onde est\u00e1 a catedral de Nosa Se\u00f1ora de F\u00e1tima.\nO territorio est\u00e1 organizado en 3 parroquias. \nHistoria.\nOs cat\u00f3licos caldeos, presentes especialmente no Cairo e Alexandr\u00eda, estiveron atendidos pola Igrexa latina at\u00e9 finais do s\u00e9culo XIX, cando en 1890 o patriarca caldeo El\u00edas XIII Abuliunan erixiu unha vigair\u00eda patriarcal. En 1896 hab\u00eda censados 200 fieis caldeos, que eran 400 xa en 1914.\nA eparqu\u00eda foi erixida o 23 de abril de 1980."}
{"id": "509912", "revid": "88215", "url": "https://gl.wikipedia.org/wiki?curid=509912", "title": "Julio D\u00edaz S\u00e1nchez", "text": ""}
{"id": "509913", "revid": "88215", "url": "https://gl.wikipedia.org/wiki?curid=509913", "title": "Jos\u00e9 H\u00e9ctor Rial Lagu\u00eda", "text": ""}
{"id": "509914", "revid": "88215", "url": "https://gl.wikipedia.org/wiki?curid=509914", "title": "Anastasio Bienzobas Ocariz", "text": ""}
{"id": "509915", "revid": "23204", "url": "https://gl.wikipedia.org/wiki?curid=509915", "title": "Elisabeth Hevelius", "text": "Elisabeth Catherina Koopmann Hevelius (en polaco tam\u00e9n chamada \"O\u017cbieta Heweliusz\") (1647\u20131693) \u00e9 considerada unha das primeiras mulleres astr\u00f3nomas e chamada a \"nai das cartas lunares\". Foi a segunda esposa do seu colega Johannes Hevelius.\nPrimeiros anos.\nElisabeth Koopmann (ou \"Kaufmann\", do alem\u00e1, \"comerciante\") foi, tal como Johannes Hevelius e a s\u00faa primeira esposa, membro dunha rica familia da cidade de Gda\u0144sk, situada na Rep\u00fablica das D\u00faas Naci\u00f3ns e parte da liga Hanse\u00e1tica. Os pais de Elisabeth Koopman eran Nicholas Kooperman (ou Cooperman) (1601-1672) quen foi un pr\u00f3spero comerciante e Joanna Mennings (ou Menninx) (1602-1679). Nicholas e Joanna casaron en \u00c1msterdam en 1633. M\u00e1is tarde traslad\u00e1ronse a Hamburgo e en 1636 mud\u00e1ronse finalmente a Gd\u00e1nsk. Foi nesta cidade, onde maioritariamente fal\u00e1base alem\u00e1n, pero que era parte de Polonia naquel momento, onde naceu Elisabeth.\nCasamento.\nA fascinaci\u00f3n pola astronom\u00eda levou a Elisabeth, cando a\u00ednda era unha nena, a achegarse a Johannes Hevelius, un astr\u00f3nomo de reputaci\u00f3n internacional que posu\u00eda un complexo de tres vivendas en Gd\u00e1nsk cun observatorio astron\u00f3mico. En 1663, cando Johannes ti\u00f1a 52 anos e Elisabeth 16, casaron. Tiveron un fillo, que morreu rapidamente, e tres fillas.\nProdromus Astronomiae.\nPublicado logo da morte de Johannes, e grazas ao apoio do rei Xo\u00e1n III Sobieski, o Prodromus Astronomiae consist\u00eda en tres partes: un prefacio (chamado \"Prodromus\"), un cat\u00e1logo de estrelas (chamado \"Catalogus Stellarum\"), e un atlas de constelaci\u00f3ns (chamado Firmamentum Sobiescianum, sive Uranographia).O \"Prodromus\" describ\u00eda a metodolox\u00eda e tecnolox\u00eda utilizada para crear o cat\u00e1logo de estrelas. Prov\u00e9 exemplos de uso do sextante e o cuadrante, escritos por Johannes, con referencia a posici\u00f3ns co\u00f1ecidas do Sol para calcular a lonxitude e latitude de cada estrela. No borrador do \"Catalogus Stellarum\", cada estrela ten informaci\u00f3n espec\u00edfica rexistrada en columnas: o n\u00famero de referencia e magnitude segundo Tycho Brahe, o propio c\u00e1lculo da magnitude segundo Johannes, a lonxitude e latitude, tanto por coordenadas el\u00edpticas medidas por distancias angulares e altitudes meridianas, como polas coordenadas ecuatoriais das estrelas, calculadas utilizando trignometr\u00eda esf\u00e9rica. Na versi\u00f3n impresa, as d\u00faas columnas describindo as coordenadas el\u00edpticas combin\u00e1ronse e so se mantivo o mellor valor da lonxitude e latitude. Ademais agreg\u00e1ronse m\u00e1is de 600 novas estrelas e 12 novas constelaci\u00f3ns que non figuraban no borrador, facendo un total de 1564. A\u00ednda que as observaci\u00f3ns do cat\u00e1logo fix\u00e9ronse a ollo espido (sen telescopio), as medici\u00f3ns eran tan precisas que se usaron para a confecci\u00f3n de esferas celestes at\u00e9 o s.XVIII. O \"Firmamentum Sobiescianum\", a\u00ednda que tecnicamente era parte de Prodromus Astronomiae foi publicado de maneira separada cunha circulaci\u00f3n m\u00e1is restrinxida.\nMorte.\nElisabeth Hevelius morreu en decembro de 1693, \u00e1 idade de 46 anos, e foi enterrada xunto ao seu esposo. Logo da s\u00faa morte, o matem\u00e1tico Fran\u00e7ois Arago escribiu acerca dela:\n\"Unha observaci\u00f3n que sempre se fixo acerca de Madam Hevelius, quen foi a primeira muller, que eu saiba, a quen a fatiga de enfrontarse a observaci\u00f3ns astron\u00f3mica e c\u00e1lculos non asustaba en absoluto.\"\nNa cultura.\nA vida de Elisabeth foi dramatizada na novela \"The Star Huntress\" (2006).\nO planeta menor 12625 Koopman foi nomeado na s\u00faa honra, as\u00ed como o cr\u00e1ter Corpman en Venus."}
{"id": "509919", "revid": "5863", "url": "https://gl.wikipedia.org/wiki?curid=509919", "title": "Cantigas de amigo e outros poemas", "text": ""}
{"id": "509920", "revid": "5863", "url": "https://gl.wikipedia.org/wiki?curid=509920", "title": "Carretilla", "text": "Unha carretilla (tam\u00e9n chamada carreta) \u00e9 un carro pequeno de man normalmente dunha soa roda cun caix\u00f3n para colocar carga, que incorpora d\u00faas barras na parte posterior, est\u00e1 dese\u00f1ado para ser propulsado por unha soa persoa e \u00e9 utilizado para o transporte a man de carga en distancias curtas.\nA carretilla \u00e9 unha ferramenta ergon\u00f3mica para transportar diferentes materiais ou ferramentas. \u00c9 de uso com\u00fan en obras de construci\u00f3n, en horticultura e xardinar\u00eda, as\u00ed como en granxas. O principio no que se basea o seu funcionamento \u00e9 o da panca asociado coa posici\u00f3n do centro de gravidade cara \u00e1 base do centro de apoio (a roda), que lle outorga unha gran eficiencia.\nCompetici\u00f3n.\nEn Galiza faise unha competici\u00f3n chamada Rally de Carretillas en Vila de Cruces, que ten a carretilla como principal protagonista, ademais dunha exposici\u00f3n de carretillas decoradas por artistas e dese\u00f1adores gr\u00e1ficos."}
{"id": "509921", "revid": "89787", "url": "https://gl.wikipedia.org/wiki?curid=509921", "title": "Mauricio nos Xogos Ol\u00edmpicos", "text": "Mauricio participou por vez primeira nos Xogos Ol\u00edmpicos en 1984, e dende ent\u00f3n competiu en cada edici\u00f3n dos Xogos de Ver\u00e1n. O pa\u00eds nunca participou nos Xogos Ol\u00edmpicos de Inverno.\nNos Xogos Ol\u00edmpicos de 2008, Bruno Julie conseguiu a primeira medalla ol\u00edmpica de Mauricio, ga\u00f1ando o bronce en boxeo.\nO Comit\u00e9 Ol\u00edmpico Nacional de Mauricio foi fundado en 1971 por Ram Ruhee, quen foi o secretario xeral at\u00e9 a s\u00faa morte en 2008. O comit\u00e9 foi oficialmente reco\u00f1ecido polo Comit\u00e9 Ol\u00edmpico Internacional en 1972."}
{"id": "509923", "revid": "75439", "url": "https://gl.wikipedia.org/wiki?curid=509923", "title": "Mauritania nos Xogos Ol\u00edmpicos", "text": "Mauritania participou por vez primeira nos Xogos Ol\u00edmpicos en 1984, e dende ent\u00f3n competiu en cada edici\u00f3n dos Xogos de Ver\u00e1n. O pa\u00eds nunca participou nos Xogos Ol\u00edmpicos de Inverno e tampouco conseguiu ga\u00f1ar unha medalla ol\u00edmpica.\nO Comit\u00e9 Ol\u00edmpico Nacional foi formado en 1962 e foi reco\u00f1ecido polo Comit\u00e9 Ol\u00edmpico Internacional en 1979. A primeira muller que debutou co equipo ol\u00edmpico foi Fatou Dieng, quen competiu nos Xogos de 2000."}
{"id": "509925", "revid": "1131", "url": "https://gl.wikipedia.org/wiki?curid=509925", "title": "Milicias de Santiago", "text": "As Milicias de Santiago, tam\u00e9n denominadas Milicias de Compostela e referidas de maneira retrospectiva como Milicia Espa\u00f1ola de Santiago logo da s\u00faa integraci\u00f3n na Milicia Nacional de FET y de las JONS, foron unha organizaci\u00f3n c\u00edvica militar dependente do Ex\u00e9rcito Espa\u00f1ol que actuou durante a Guerra Civil como forza represiva e de retagarda complementaria ao Ex\u00e9rcito e \u00e1 Garda Civil prestando servizos especiais de vixilancia e defensa da poboaci\u00f3n en Santiago de Compostela.\nHistoria.\nAs Milicias de Santiago apareceron en Santiago de Compostela, ao mesmo tempo que outras forzas paramilitares an\u00e1logas de nomes semellantes establecidas nas principais cidades de Galicia, o mesmo d\u00eda do golpe de Estado do 18 de xullo de 1936. Depend\u00edan directamente do Ex\u00e9rcito, que se encargou da s\u00faa organizaci\u00f3n e dirixiu a s\u00faa preparaci\u00f3n e orientaci\u00f3n como forza complementaria do mesmo Ex\u00e9rcito e da Garda Civil. Estaba integrada por membros que pola s\u00faa idade, estado civil ou profesi\u00f3n non pod\u00edan incorporarse \u00e1 primeira li\u00f1a de combate, pero que solidariz\u00e1ndose na defensa da fe e a tradici\u00f3n desexaban cooperar cos golpistas na cidade.\nActuaban como forza de retagarda, prestando servizos de vixilancia e defensa de Santiago de Compostela e os seus arredores por medio de gardas de determinados postos, controles de estradas e protecci\u00f3n de convois dirixidos \u00e1 fronte, as\u00ed como servizos de intelixencia e misi\u00f3ns especiais coordinadas coas forzas militares e os efectivos paramilitares da cidade, repartidos entre os milicianos do Requet\u00e9, a Falange Espa\u00f1ola de las JONS e as Juventudes de Acci\u00f3n Popular.\nOrganizaci\u00f3n.\nOs integrantes das Milicias, co\u00f1ecidos como cabaleiros milicianos de Santiago, estaban organizados xerarquicamente pola mesma escala de mandos do Ex\u00e9rcito. O comandante era Jos\u00e9 Cancelo, Tenente de Ingenieros ao que relevou temporalmente no cargo Jos\u00e9 Armesto, Tenente da Garda Civil, e actuaban rexidos pola Junta de Honor que presid\u00eda Miguel Barca, Sarxento de Milicias. Durante os primeiros meses contaban con cento setenta efectivos repartidos en trece postos cun m\u00ednimo de cincuenta homes cada vinte e catro horas, o que obrigaba a cada membro a facer entre d\u00faas e tres gardas nocturnas na semana.\nAs Milicias de Santiago ti\u00f1an a s\u00faa se no Mosteiro de San Marti\u00f1o Pinario, habilitado como Cuartel de San Mart\u00edn o Cuartel do Seminario durante a guerra. Os seus membros estaban uniformados con funda militar azul mari\u00f1o e gorro isabelino, ambos ostentando as divisas correspondentes a cada rango, cinto con correaxe, e a modo de distintivo, brazalete branco cunha cruz de Santiago no centro representando a bandeira da unidade, que a diferenza do brazalete ti\u00f1a ademais as beiras encarnados. Pola vinculaci\u00f3n da cidade co ap\u00f3stolo Santiago, as Milicias consagr\u00e1ronse a el como patr\u00f3n e adoptaron o lema \u00abSantiago y cierra Espa\u00f1a\u00bb.\nEn decembro de 1936 investiron Caballero Miliciano Honorario ao escritor Federico Garc\u00eda Sanchiz, fillo adoptivo da cidade ao que meses atr\u00e1s a alcald\u00eda republicana lle revocara a distinci\u00f3n por motivos ideol\u00f3xicos.\nDisoluci\u00f3n.\nCoa entrada en vigor do Decreto de Unificaci\u00f3n o 20 de abril de 1937, por cuxo artigo terceiro todas as milicias combatentes quedaban integradas nunha soa milicia nacional, as Milicias de Santiago pasaron a formar parte da Milicia Nacional de FET y de las JONS, foi o seu propio lugar de acuartelamento o que serviu para acoller \u00e1 milicia unificada. Coa integraci\u00f3n, a antiga escala de mando adaptou os rangos militares a unha nova nomenclatura que comprend\u00eda xefes e subxefes de Bandeira, de Centuria, de Falange e de Escuadra, as\u00ed como soldados falanxistas, e a Milicia organizouse en servizos permanentes de xefatura eantiaeron\u00e1utica, de prevenci\u00f3n, c\u00e1rcere e imaxinarias en quendas de ma\u00f1\u00e1 e noite, nocturnos de patrulla coa Garda Civil, e servizos profesionais con m\u00e9dico, odont\u00f3logo, practicante e enfermeira de gardia.\nA Milicia Nacional mantivo os seus servizos ata cinco anos despois da fin da Guerra Civil, quedando definitivamente disolta o 27 de xullo de 1944."}
{"id": "509926", "revid": "23204", "url": "https://gl.wikipedia.org/wiki?curid=509926", "title": "Malaui nos Xogos Ol\u00edmpicos", "text": "Malaui competiu por vez primeira nos Xogos Ol\u00edmpicos en 1972. Por\u00e9n participou nos boicots aos Xogos de 1976 e 1980, competindo de xeito regular dende 1984. O pa\u00eds non participou nunca nos Xogos Ol\u00edmpicos de Inverno e tampouco conseguiu ga\u00f1ar unha medalla ol\u00edmpica."}
{"id": "509928", "revid": "23204", "url": "https://gl.wikipedia.org/wiki?curid=509928", "title": "Madagascar nos Xogos Ol\u00edmpicos", "text": "Madagascar participou por vez primeira nos Xogos Ol\u00edmpicos en 1964, e dende ent\u00f3n competiu en cada edici\u00f3n dos Xogos de Ver\u00e1n, ag\u00e1s en 1976 e 1988. O equipo de deportistas m\u00e1is grande que o pa\u00eds enviou a uns Xogos Ol\u00edmpicos foi de 10 persoas en 2000. O pa\u00eds nunca ga\u00f1ou unha medalla ol\u00edmpica.\nMadagascar competiu por vez primeira nos Xogos de Inverno en 2006 e non volveu competir outra vez at\u00e9 2018."}
{"id": "509930", "revid": "72012", "url": "https://gl.wikipedia.org/wiki?curid=509930", "title": "Mesoplodon europaeus", "text": ""}
{"id": "509931", "revid": "23204", "url": "https://gl.wikipedia.org/wiki?curid=509931", "title": "Libia nos Xogos Ol\u00edmpicos", "text": "Libia participou por vez primeira nos Xogos Ol\u00edmpicos en 1964, e dende ent\u00f3n enviou deportistas para competir na maior\u00eda das edici\u00f3ns dos Xogos Ol\u00edmpicos de Ver\u00e1n. O pa\u00eds participou no boicot dos Xogos de 1976 xunto coa maior\u00eda das demais naci\u00f3ns africanas, e tam\u00e9n boicoteou os Xogos de 1984. Libia nunca participou nos Xogos Ol\u00edmpicos de Inverno. Ning\u00fan deportista libio conseguiu ga\u00f1ar unha medalla ol\u00edmpica.\nO Comit\u00e9 Ol\u00edmpico Nacional de Libia foi creado en 1962 e foi reco\u00f1ecido polo Comit\u00e9 Ol\u00edmpico Internacional en 1963."}
{"id": "509933", "revid": "23204", "url": "https://gl.wikipedia.org/wiki?curid=509933", "title": "Comit\u00e9 Ol\u00edmpico Libio", "text": "O Comit\u00e9 Ol\u00edmpico Libio (en ) \u00e9 o Comit\u00e9 Ol\u00edmpico Nacional que representa a Libia nos Xogos Ol\u00edmpicos. Foi creado en 1962 e foi reco\u00f1ecido polo Comit\u00e9 Ol\u00edmpico Internacional en 1963."}
{"id": "509934", "revid": "5863", "url": "https://gl.wikipedia.org/wiki?curid=509934", "title": "Gab\u00f3n nos Xogos Ol\u00edmpicos", "text": "Gab\u00f3n competiu por vez primeira nos Xogos Ol\u00edmpicos en 1972, mais non volveu competir at\u00e9 os Xogos de 1984, e dende ent\u00f3n participou en cada edici\u00f3n dos Xogos de Ver\u00e1n. O pa\u00eds nunca competiu nos Xogos Ol\u00edmpicos de Inverno. O 11 de agosto de 2012, Gab\u00f3n ga\u00f1ou a s\u00faa primeira medalla cando Anthony Obame conseguiu a prata en taekwondo nas Xogos de Londres de 2012."}
{"id": "509936", "revid": "23204", "url": "https://gl.wikipedia.org/wiki?curid=509936", "title": "Eritrea nos Xogos Ol\u00edmpicos", "text": "Eritrea participou por vez primeira nos Xogos Ol\u00edmpicos en 2000, e dende ent\u00f3n competiu en cada unha das edici\u00f3ns dos Xogos Ol\u00edmpicos de Ver\u00e1n. Ademais, o pa\u00eds empezou a competir nos Xogos Ol\u00edmpicos de Inverno en 2018. Nos Xogos de 2004, celebrados en Atenas, Zersenay Tadese ga\u00f1ou a primeira medalla ol\u00edmpica de Eritrea cando conseguiu o bronce no marat\u00f3n masculino de 10 000 metros.\nO Comit\u00e9 Ol\u00edmpico Nacional Eritreo foi formado en 1996 e reco\u00f1ecido polo Comit\u00e9 Ol\u00edmpico Internacional en 1999."}
{"id": "509938", "revid": "89787", "url": "https://gl.wikipedia.org/wiki?curid=509938", "title": "Emily Temple-Wood", "text": "Emily Amorne-Wood, nada en Chicago (Illinois) o 24 de maio de 1994, \u00e9 unha estadounidense da Wikipedia en ingl\u00e9s. \u00c9 co\u00f1ecida polos seus esforzos para contrarrestar os efectos do nesgo de x\u00e9nero na Wikipedia, en particular mediante a creaci\u00f3n de artigos sobre mulleres cient\u00edficas.\nTraxectoria.\nAsistiu \u00e1 escola de Avery Coonley, e ga\u00f1ou o concurso de ortograf\u00eda do Condado de DuPage de 2008. Esta vitoria levou \u00e1 s\u00faa participaci\u00f3n no Scripps Nacional de Ortograf\u00eda do mesmo ano, na que se mantivo at\u00e9 os cuartos de final. Desde 2016, \u00e9 estudante de biolox\u00eda e pre-medicina na Universidade Loyola Chicago. Ten a intenci\u00f3n de comezar a escola de medicina da Universidade do Medio Oeste (Midwestern University) a finais deste ano.\nO seu traballo en Wikipedia respecto das mulleres cient\u00edficas.\nUn v\u00eddeo de Amorne-Wood no que se analiza por que cre que m\u00e1is mulleres deb editar e estar representado a Wikipedia. Recibiu respaldo da prensa nacional para a creaci\u00f3n de artigos en Wikipedia sobre mulleres cient\u00edficas, as\u00ed como o seu activismo para aumentar a s\u00faa representaci\u00f3n na Wikipedia. Comezou a contribu\u00edr ao sitio cando ti\u00f1a 12 anos, e nos seus esforzos con respecto \u00e1s mulleres cient\u00edficas cando estaba na secundaria. Cofundou Wikipedia's WikiProject Women Scientists en 2012. Comezou a crear devanditos artigos cando se deu conta de que poucas mulleres que eran membros da Royal Society ti\u00f1an artigos de Wikipedia. Ela d\u00edxolle \u00e1 Fundaci\u00f3n Wikimedia que a primeira vez que se deu conta disto, anoxouse e escribiu un artigo na noite: \u00abEu, literalmente, senteime no corredor do dormitorio at\u00e9 as 2:00 AM escribindo o meu primeiro artigo sobre unha muller cient\u00edfica\u00bb. Entre os artigos que creou, declarou que \u00e9 o maior orgullo do artigo sobre Rosalyn Scott, a primeira muller afroamericana en converterse nunha cirurxi\u00e1 tor\u00e1cica.\nTam\u00e9n organizou marat\u00f3ns de edici\u00f3n en museos e bibliotecas, co obxectivo de aumentar a representaci\u00f3n das mulleres cient\u00edficas en Wikipedia. En outubro de 2015, dixo a \"The Atlantic\" que identificara 4.400 mulleres cient\u00edficas das que a\u00ednda non se escribiron artigos en Wikipedia, a pesar de que eran o suficientemente notables para ter un. En marzo de 2016 tivo atenci\u00f3n internacional debido ao seu achegamento ao acoso sexual en li\u00f1a que recibira polo que se comprometeu a crear un artigo en Wikipedia acerca dunha muller cient\u00edfica por cada correo electr\u00f3nico ofensivo que recibise. Como ela mencionou: \u00abA mi\u00f1a motivaci\u00f3n \u00e9 canalizar a frustraci\u00f3n que sento de ser acosada en algo produtivo\u00bb. En maio de 2016, d\u00edxolle a The Fader que \"como wikipedista, a mi\u00f1a resposta natural ao ver un baleiro na cobertura \u00e9 comezar un proxecto, as\u00ed que iso \u00e9 o que fixen co proxecto Women Scientists. A narrativa da historia estivo dominada por homes, e asegurarnos de que as biograf\u00edas das mulleres estean inclu\u00eddas en Wikipedia pode ser nosa maneira de volver inclu\u00edr \u00e1s mulleres nesa narraci\u00f3n \".\nCargos.\n\u00c9 a vicepresidenta de Wikimedia DC, as\u00ed como un membro do seu consello de administraci\u00f3n. \u00c9 tam\u00e9n unha membro de taboleiro do Wiki Proxecto Med Fundaci\u00f3n, e unha Wikipedista residente no Instituto Nacional para a Seguridade e Sa\u00fade Ocupacional."}
{"id": "509939", "revid": "89787", "url": "https://gl.wikipedia.org/wiki?curid=509939", "title": "Constelaci\u00f3ns chinesas", "text": "A astronom\u00eda chinesa tradicional ten un sistema que divide a esfera celeste en asterismos ou constelaci\u00f3ns, co\u00f1ecidas como \"oficiais\" (en \"x\u012bng gu\u0101n\"). En xeral, os asterismos chineses son m\u00e1is pequenos que as constelaci\u00f3ns de tradici\u00f3n helen\u00edstica. \nO planisferio de Suzhou da dinast\u00eda Song (s\u00e9culo XIII) mostra un total de 283 asterismos, e comprende un total de 1565 estrelas. Os asterismos div\u00eddense en catro grupos, vinte e oito casas (en , \"\u00c8rsh\u00edb\u0101 Xi\u00f9\") ao longo da ecl\u00edptica, e Tres Recintos no hemisferio setentrional. O ceo meridional engadiuse como un quinto grupo na posterior dinast\u00eda Ming baseado nas cartas celestes europeas e cont\u00e9n 23 asterismos m\u00e1is.\nOs tres recintos est\u00e1n centrados no polo norte celeste e incl\u00faen as estrelas que se pod\u00edan ver todo o ano dende a China. As vinte e oito casas abranguen a rexi\u00f3n zodiacal e poden considerarse equivalentes aos 12 signos de zod\u00edaco. Ao contrario do que ocorre cos signos do hor\u00f3scopo occidental, as vinte e oito casas fan referencia \u00e1s fases do mes lunar m\u00e1is que \u00e1 posici\u00f3n do sol ao longo do ano; de a\u00ed v\u00e9n a s\u00faa denominaci\u00f3n de palcos lunares.\nA cada estrela visible as\u00edgnaselle un asterismo e alg\u00fans dos asterismos s\u00f3 contan cunha estrela. Tradicionalmente, cada estrela recibe un nome relacionando o seu asterismo cun n\u00famero.\nHistoria.\nO sistema chin\u00e9s desenvolveuse independentemente do sistema grecorromano dende polo menos o s\u00e9culo V a.C., a\u00ednda que puido haber influencias mutuas, suxeridas polo paralelismo coa astronom\u00eda babilonia.\nO sistema de vinte e oito casas \u00e9 moi similar (a\u00ednda que non id\u00e9ntico) ao sistema indio \"Nakshatra\", e non se sabe se houbo influencia entre ambos os sistemas.\nAs cartas celestes chinesas m\u00e1is antigas que se co\u00f1ecen datan da dinast\u00eda Tang.\nTres recintos.\nSon o Recinto P\u00farpura Prohibido (\u7d2b\u5fae\u57a3, Z\u01d0 W\u0113i Yu\u00e1n), o Recinto do Palacio Supremo (\u592a\u5fae\u57a3, T\u00e0i W\u0113i Yu\u00e1n) e o Recinto do Mercado Celestial (\u5929\u5e02\u57a3, Ti\u0101n Sh\u00ec Yu\u00e1n). O primeiro abrangue a maior parte da \u00e1rea do norte do ceo nocturno, mentres que a terceira est\u00e1 na \u00e1rea do sur. Cada recinto est\u00e1 separado por \u00abmuros\u00bb, que son asterismos.\nAs vinte e oito casas.\nAs vinte e oito casas agr\u00fapanse en Catro S\u00edmbolos, cada un asociado cunha direcci\u00f3n do comp\u00e1s e cont\u00e9n sete casas. Os nomes e estrelas determinantes son:\nNomenclatura.\nA cada estrela as\u00edgnaselle un asterismo e dentro deste, un n\u00famero. Polo tanto, cada estrela des\u00edgnase como \u00abnome do asterismo\u00bb m\u00e1is un \u00abn\u00famero\u00bb. A numeraci\u00f3n das estrelas non se basea na magnitude como na denominaci\u00f3n de Bayer, sen\u00f3n na posici\u00f3n no asterismo. Ademais algunhas estrelas te\u00f1en un nome tradicional, normalmente relacionado coa mitolox\u00eda ou a astronom\u00eda."}
{"id": "509940", "revid": "23204", "url": "https://gl.wikipedia.org/wiki?curid=509940", "title": "Comit\u00e9 Ol\u00edmpico Nacional Eritreo", "text": "O Comit\u00e9 Ol\u00edmpico Nacional Eritreo (c\u00f3digo do COI: ERI) \u00e9 o Comit\u00e9 Ol\u00edmpico Nacional que representa a Eritrea nos Xogos Ol\u00edmpicos. Foi creado en 1996 e reco\u00f1ecido polo COI en 1999.\nEritrea fixo o seu debut nos Xogos Ol\u00edmpicos de 2000 en Sydney, onde enviou tres deportistas para competir en probas de atletismo. Nos Xogos Ol\u00edmpicos de Inverno de 2018, o deportista Shannon-Ogbani Abeda representou o pa\u00eds en esqu\u00ed."}
{"id": "509946", "revid": "98629", "url": "https://gl.wikipedia.org/wiki?curid=509946", "title": "Zifio de Gervais", "text": "O zifio de Gervais, \"Mesoplodon bidens\", tam\u00e9n co\u00f1ecido na bibliograf\u00eda internacional como zifio europeo, \u00e9 unha especie de mam\u00edfero cet\u00e1ceo odontoceto da familia dos zif\u00edidos e subfamilia dos zifioideos, unha das quince integradas hoxe no x\u00e9nero \"Mesoplodon\".\nTaxonom\u00eda.\nDescrici\u00f3n.\nA especie foi descrita en 1855 polo paleont\u00f3logo e entom\u00f3logo franc\u00e9s Fran\u00e7ois Louis Paul Gervais, baixo o nome de \"Dioplodon europaeus\", na p\u00e1xina 320 da s\u00faa obra \"Histoire naturelle des Mamif\u00e8res. 2. Ordre des C\u00e9tac\u00e9s\". Par\u00eds: L. Curmer.\nEtimolox\u00edas.\nPara a do x\u00e9nero, v\u00e9xase \"Mesoplodon\".\nO ep\u00edteto espec\u00edfico, \"europaeus\", d\u00e9bese que Gervais describiu a especie nas costas europeas, concretamente, nas do Canal da Mancha en Inglaterra.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nHistoria do descubrimento.\nNalg\u00fan momento entre 1836 e 1841, un capit\u00e1n dun dos barcos do comerciante e armador franc\u00e9s Abel Vautier encontrou un grande animal flotando na entrada do Canal da Mancha, co corpo cuberto por un enxame de gaivotas. Cortoulle a cabeza e levouna a Caen, onde lla presentou a Vautier. Vautier, \u00e1 s\u00faa vez, mostrouna ao anatomista Deslongchamps. E o esp\u00e9cime dalgunha maneira abriuse cami\u00f1o at\u00e9 o cient\u00edfico franc\u00e9s Paul Gervais, quen o describiu como unha nova especie en 1855. Durante varias d\u00e9cadas, esta mant\u00edvose como o \u00fanico esp\u00e9cime co\u00f1ecido desta especie, e moitos ignoraron o seu estado espec\u00edfico e afirmaron que simplemente representaba unha forma aberrante de zifio de Sowerby adulto. A identidade da especie foi confirmada polo descubrimento de dous esp\u00e9cimes en Nova Jersey, un macho inmaturo capturado cerca de Atlantic City en 1889 e unha femia adulta encontrada varada en Long Branch en 1905.\nCaracter\u00edsticas.\nAs principais caracter\u00edsticas de \"Mesoplodon europaeus\" son:\nAmeazas.\nEsta especie, ao igual que outros zifios, \u00e9 prob\u00e1bel que sexa vulner\u00e1bel a ru\u00eddos antropox\u00e9nicos fortes, como os xerados polo sonar das mari\u00f1as e as exploraci\u00f3ns s\u00edsmicas. En particular, varios varamentos masivos at\u00edpicos de zifios, inclu\u00eddos os zifios de Gervais, asoci\u00e1ronse con actividades navais: de mediados a finais da d\u00e9cada de 1980 nas Illas Canarias, en marzo de 2000 nas Bahamas, e novamente en setembro de 2002 durante unha manobra naval da OTAN cun sonar de baixa frecuencia ao redor das Canarias.\nEvidencias de individuos varados de varias especies, inclu\u00edda \"Mesoplodon europaeus\", indican que tragaron obxectos de pl\u00e1stico desbotados, o que eventualmente pode conducir \u00e1 morte.\nA caza directa nunca se asociou con esta especie. Por\u00e9n, as pescar\u00edas con redes de enmalle e palangre en toda a \u00e1rea de distribuci\u00f3n da especie espertan a preocupaci\u00f3n de que \u00e9 prob\u00e1bel que se produzan capturas incidentais. Incluso niveis baixos de captura incidental poder\u00edan causar impactos neste grupo de cet\u00e1ceos.\nO impacto previsto do cambio clim\u00e1tico global no medio mari\u00f1o poden afectar a esta especie, a\u00ednda que a natureza dos impactos non est\u00e1 clara.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UINC) considera que hai pouca informaci\u00f3n sobre a abundancia da poboaci\u00f3n desta especie, e ningunha sobre a evoluci\u00f3n da s\u00faa tendencia. Non se cre que sexa pouco frecuente, pero \u00e9 potencialmente vulner\u00e1bel a ameazas de baixo nivel e non se pode descartar unha reduci\u00f3n global do 30 % en tres xeraci\u00f3ns. Por iso cualifica o status da especie como \"DD\" (datos insuficientes)."}
{"id": "509947", "revid": "72012", "url": "https://gl.wikipedia.org/wiki?curid=509947", "title": "Zifio europeo", "text": ""}
{"id": "509948", "revid": "89787", "url": "https://gl.wikipedia.org/wiki?curid=509948", "title": "Dialectos coreanos", "text": "Na pen\u00ednsula de Corea f\u00e1lanse varios dialectos coreanos. A pen\u00ednsula \u00e9 extremadamente monta\u00f1osa e o \"territorio\" de cada dialecto corresponde estreitamente aos l\u00edmites naturais entre as diferentes rexi\u00f3ns xeogr\u00e1ficas de Corea. A maior\u00eda dos dialectos reciben o nome dunha das oito provincias tradicionais de Corea. Un deles \u00e9 o suficientemente diferente dos demais como para ser considerado un idioma separado, a lingua jeju.\nZonas dialectais.\nNorte.\nRyukjin (Nordeste).\nF\u00e1lase na hist\u00f3rica rexi\u00f3n de Yukchin, que est\u00e1 situada na parte setentrional da provincia de Hamgyong do Norte, moi lonxe de P'yong'an, pero ten m\u00e1is en com\u00fan cos dialectos de P'yong'an que cos dialectos circundantes de Hamgyong. Como estivo illado dos grandes cambios do idioma coreano, conservou trazos distintivos do coreano medio. \u00c9 o \u00fanico idioma coreano tonal co\u00f1ecido.\nHamgyong (Nordeste).\nF\u00e1lase na rexi\u00f3n da provincia de Hamgyong (Kwanbuk e Kwannam), o extremo nordeste da provincia de Pyongan e a provincia de Ryanggang en Corea do Norte, as\u00ed como en Jilin, Heilongjiang do nordeste da China; Rusia e antigos membros da Uni\u00f3n Sovi\u00e9tica, ent\u00f3n destino da di\u00e1spora coreana, como Uzbekist\u00e1n e Casaquist\u00e1n. Conta con nove vogais: as oito do idioma est\u00e1ndar m\u00e1is \"\u00f6\".\nPyongan (Noroeste).\nF\u00e1lase en Pyongyang, as provincias de Pyongan e Chagang, e en Liaoning, China. Os sons son un pouco m\u00e1is pechados, coa vogal \uc5b4 soando case igual que \uc624 e a vogal \uc73c convert\u00e9ndose en \u3163.\nCentro.\nComunmente dividido ao longo dos l\u00edmites provinciais:\nSueste.\nNa provincia de Gyeongsang atop\u00e1monos co dialecto Gyeongsang, nas cidades de Busan, Ulsan e Daegu. Cont\u00e9n certas caracter\u00edsticas tonais semellantes ao coreano medio.\nSuroeste.\nNa provincia de Jeolla atop\u00e1monos co dialecto de Jeolla, na rexi\u00f3n de Honam. Unha das caracter\u00edsticas \u00e9 que, a diferenza das terminaci\u00f3ns -seyo (\uc138\uc694) e -seumnida (\uc2b5\ub2c8\ub2e4), \u00fasase -rau (\ub77c\uc6b0) e -jirau (\uc9c0\ub77c\uc6b0). Ademais, \u00e1 hora de pedir favores, eng\u00e1dese ao final -ing (\uc789).\nJeju.\nNa illa de Jeju atop\u00e1monos coa lingua jeju, agora en perigo de extinci\u00f3n. Ad\u00f3itase considerar un idioma independente.\nA linguaxe est\u00e1ndar.\nEn Corea do Sur, o Instituto Nacional do Idioma Coreano define o coreano est\u00e1ndar (\ud45c\uc900\uc5b4/\u6a19\u6e96\u8a9e/pyojun-eo) como \"a fala moderna de Se\u00fal amplamente utilizada polos que estudaron ben\" (\uad50\uc591\uc788\ub294 \uc0ac\ub78c\ub4e4\uc774 \ub450\ub8e8 \uc4f0\ub294 \ud604\ub300 \uc11c\uc6b8\ub9d0). Na pr\u00e1ctica, tende a non contar coas caracter\u00edsticas que se atopan exclusivamente en Se\u00fal.\nCorea do Norte estabeleceu que o dialecto de Pyongan, falado na capital de Pyongyang e arredores, deb\u00eda ser a base da lingua est\u00e1ndar de Corea do Norte (Munhwa\u014f); por\u00e9n, na pr\u00e1ctica, segue a ter as s\u00faas ra\u00edces no dialecto de Gyeonggi, que foi o est\u00e1ndar nacional durante s\u00e9culos.\nA\u00ednda habendo diferenzas entre o Norte e o Sur no idioma coreano, as d\u00faas normas seguen sendo amplamente intelixibles. Unha caracter\u00edstica notable dentro da diverxencia \u00e9 a falta de anglicismos do Norte e outros pr\u00e9stamos estranxeiros debido ao isolacionismo e a autosuficiencia: \u00fasanse no seu lugar palabras coreanas puras/inventadas."}
{"id": "509949", "revid": "785", "url": "https://gl.wikipedia.org/wiki?curid=509949", "title": "Club Deportivo Burela F\u00fatbol Sala Feminino", "text": "O Club Deportivo Burela F\u00fatbol Sala Feminino, co\u00f1ecido por motivos de patrocinio como Burela Pescados Rub\u00e9n, \u00e9 un equipo galego feminino de f\u00fatbol sala con sede en Burela. Dende 2009 xoga na Primeira Divisi\u00f3n, sendo o terceiro club m\u00e1is laureado da competici\u00f3n, con cinco t\u00edtulos.\nFundouse en 2008 en Foz como a secci\u00f3n feminina do CD Burela FS, comezando a competir na Segunda Divisi\u00f3n tras tomar os dereitos do Foz FSF e ascendendo a Primeira na s\u00faa primeira tempada. Conta no seu palmar\u00e9s con cinco t\u00edtulos de liga, seis Copas da Ra\u00ed\u00f1a e cinco Supercopas de Espa\u00f1a. \nHistoria.\nO equipo xurdiu en 2008, cando o CD Burela FS decidiu crear unha secci\u00f3n feminina. Tomou os dereitos do Foz FSF, polo que estableceu a s\u00faa sede en Foz, e disputou a tempada 2008/09 na Divisi\u00f3n de Prata. Logrou ese mesmo ano o ascenso despois de quedar en primeira posici\u00f3n no seu grupo, perdendo s\u00f3 1 dos 26 partidos. Ademais ga\u00f1ou a s\u00faa primeira Copa Galicia na s\u00faa primeira participaci\u00f3n.\nNo seu debut na Primeira Divisi\u00f3n, con Javier Pardeiro como adestrador, o Burela acabou sexto e clasificouse para a Copa de Espa\u00f1a, mentres que na tempada 2010/11 rematou cuarto. Nese momento o club cambiou a s\u00faa sede, instal\u00e1ndose en Burela, ao igual que o equipo masculino. \nTras rematar en terceira posici\u00f3n na tempada 2011/12, o club conseguiu o seu primeiro t\u00edtulo de liga ao ano seguinte, despois de perder s\u00f3 dous partidos durante a tempada. Redondeou a campa\u00f1a ga\u00f1ando tam\u00e9n a Copa de Espa\u00f1a, tras derrotar na final ao Atl\u00e9tico de Madrid Navalcarnero por 6-1. Tras a marcha de Pardeiro no ver\u00e1n de 2013, o equipo quedou subcampi\u00f3n de liga na tempada 2013/14 e terceiro na seguinte, ata que conquistou un novo t\u00edtulo de liga na 2015/16. Neses anos xogou ademais tres finais de Copa, perdendo as tres fronte ao Navalcarnero, t\u00f3nica que se rompeu en 2019, cando o Burela conseguiu vencer ao equipo madrile\u00f1o na quenda de penaltis e ga\u00f1ou a s\u00faa segunda Copa. \nNa tempada 2019/20 o club mari\u00f1\u00e1n comezou ga\u00f1ando a Copa das 4 Naci\u00f3ns, un torneo que enfrontou \u00e1s vencedoras das copas de Espa\u00f1a, Italia, Rusia e Ucra\u00edna; venceu logo na Supercopa de Espa\u00f1a contra o Futsi Navalcarnero cunha grande actuaci\u00f3n da nova fichaxe Jane Marqu\u00e9s; ga\u00f1ou a s\u00faa terceira liga, na primeira edici\u00f3n con playoffs, despois de vencer ao AD Alcorc\u00f3n FSF na final; e pechou a tempada coa conquista do seu terceiro t\u00edtulo de Copa tras derrotar na final ao Poio Pescamar FS por 1-0 cun gol de Elena Arag\u00f3n.\nNa tempada 2020/21 o equipo reafirmou o seu dominio absoluto no f\u00fatbol sala espa\u00f1ol, revalidando os tres t\u00edtulos. Comezou ga\u00f1ando a Supercopa de Espa\u00f1a por terceira vez, tras derrotar por 2-0 ao Poio Pescamar, e en maio conquistou a s\u00faa terceira Copa da Ra\u00ed\u00f1a consecutiva, ao vencer na final ao Torreblanca Melilla por 3-1, grazas a dous goles da brasileira Dany e a un en propia meta do equipo melillense. En xu\u00f1o logrou o seu cuarto t\u00edtulo de liga, derrotando na final ao Futsi Navalcarnero por 5-2, cun triplete de Ale de Paz.\nEn decembro de 2021 o Burela sumou un novo t\u00edtulo ao seu palmar\u00e9s: o Futsal Women's European Champions. A\u00ednda que de car\u00e1cter non oficial, enfrontou no Pazo dos Deportes de Lugo aos campi\u00f3ns de Espa\u00f1a, Italia, Portugal, Rusia e Ucra\u00edna. O equipo laranxa desf\u00edxose do MFC Normanochka ruso con d\u00faas goleadas por 5-0 cada unha, pasando \u00e1 final, onde se enfrontou ao Pescara italiano, ao que tam\u00e9n goleou, esta vez por 6-0, fac\u00e9ndose as\u00ed co t\u00edtulo. Xa en 2022, o Burela converteuse no \u00fanico equipo en ga\u00f1ar catro Copas da Ra\u00ed\u00f1a consecutivas, ao derrotar ao Futsi Navalcarnero na quenda de penaltis da final disputada no Paco Paz de Ourense.\nReco\u00f1ecementos.\nFoi reco\u00f1ecido nos Futsalplanet Awards do ano 2020 como o mellor club feminino do mundo."}
{"id": "509950", "revid": "72012", "url": "https://gl.wikipedia.org/wiki?curid=509950", "title": "Lauren Gardner", "text": "Lauren Marie Gardner, \u00e9 epidemi\u00f3loga e enxe\u00f1eira, codirectora do Centro de Ciencia e Enxe\u00f1er\u00eda de Sistemas de Hopkins. Dirixe o grupo que elaborou o mapa interactivo da Universidade Johns Hopkins, empregado para compartir informaci\u00f3n sobre a pandemia de COVID-19. En 2020 foi elixida pola revista Time como unha das 100 persoas m\u00e1is influ\u00edntes. \nTraxectoria.\nLauren Gardner estudou enxe\u00f1er\u00eda civil e arquitectura na Universidade de Texas en Austin e graduouse en 2006, realizando posteriormente un m\u00e1ster en 2008 e un doutoramento en 2011. Dende ent\u00f3n investiga o acoplamento de epidemias e rutas de tr\u00e1fico. En 2011 converteuse en profesora na Universidade de Nova Gales do Sur. Ao mesmo tempo, foi membro do Centro de Investigaci\u00f3n en Sa\u00fade P\u00fablica do Australian \"National Health and Medical Research Council\" (NHMRC) da Universidade de Melbourne. A partir de 2019 ensinou como profesora asociada no departamento de enxe\u00f1ar\u00eda civil e de sistemas da Universidade Johns Hopkins onde \u00e9 codirectora do Centro de ciencia e enxe\u00f1ar\u00eda de sistemas.\nGardner analizou, entre outras cousas, en 2019 dentro dos Estados Unidos onde son m\u00e1is probables as epidemias de xaramp\u00f3n e modelou o brote da epidemia do virus zika en Am\u00e9rica do Norte, Central e do Sur en 2015/2016 .\n\u00c9 a creadora do mapa interactivo da pandemia da COVID-19 da Universidade Johns Hopkins. Puxeron o mapa en li\u00f1a o 22 de xaneiro, e recibe aproximadamente 1.200 mill\u00f3ns de visitas ao d\u00eda. A principios de marzo de 2020, foi unha das expertas que declararon ante o Congreso sobre a pandemia.\nGardner explica as discrepancias entre o n\u00famero de casos, por exemplo do Instituto Robert Koch, que publica as cifras oficiais das autoridades sanitarias nacionais alem\u00e1s, polo feito de que est\u00e1n m\u00e1is actualizados e tam\u00e9n dependen de medios fiables e de instituci\u00f3ns sanitarias locais. \nV\u00e9xase tam\u00e9n.\nLigaz\u00f3ns externas.\n "}
{"id": "509951", "revid": "65337", "url": "https://gl.wikipedia.org/wiki?curid=509951", "title": "Moeda da Guerra Social (91-88 a. de C.)", "text": "A moeda da Guerra Social abrangue as emisi\u00f3ns monetarias emitidas polos aliados it\u00e1licos da confederaci\u00f3n m\u00e1rsica (marsos, pelignos, picenos, vestinos, samnitas, frentanos, marrucinos e lucanos) durante a co\u00f1ecida como Guerra Social (91-88 a. de C.) contra Roma.\nInspir\u00e1ndose no denario romano, a s\u00faa circulaci\u00f3n (e quizais tam\u00e9n a s\u00faa cu\u00f1axe) continuou mesmo despois de conclu\u00eddo o conflito, xunto cos modelos republicanos.\nEmisi\u00f3ns.\nTipolox\u00eda.\nAs emisi\u00f3ns monetarias producidas durante a Guerra Social consisten principalmente en moedas de prata correspondentes ao padr\u00f3n do denario romano, e atrib\u00faense aos obradoiros monetarios de Corfinium e Aesernia.\nEstas moedas enc\u00e1dranse nos anos cruciais da revolta contra Roma (90-89 a. de C.). \u00c9 probable que posteriormente se cu\u00f1asen moedas similares correspondentes ao mesmo padr\u00f3n, a\u00ednda que non hai testemu\u00f1os firmes que o acrediten. A s\u00faa circulaci\u00f3n era paralela \u00e1 dos denarios romanos, de igual peso e aliaxe. Ademais, alg\u00fans exemplares illados prove\u00f1en de contextos estratigr\u00e1ficos moito m\u00e1is recentes que a insurrecci\u00f3n contra Roma.\nDenario de prata.\nAlg\u00fans destes denarios representaba a Baco cunha coroa no anverso, en tanto que o reverso reproduc\u00eda a escena do touro it\u00e1lico corneando o lobo romano, con inscrici\u00f3ns en lingua osca en ambas as faces. \nOutra tipolox\u00eda de denarios consiste na personificaci\u00f3n de Italia no anverso e oito guerreiros asinando un pacto no reverso.\n\u00danico esatero de ouro.\nNa colecci\u00f3n de moedas do Gabinete de Medallas da Biblioteca Nacional de Francia hai tam\u00e9n un exemplar \u00fanico e ben conservado dun estatero de ouro cun peso de 8,43 gramos, correspondente ao padr\u00f3n \u00e1tico. A s\u00faa primeira aparici\u00f3n rem\u00f3ntase a 1827, a\u00ednda que Julius Friedl\u00e4nder informou da s\u00faa existencia en 1830:\nA autenticidade est\u00e1 cuestionada por parte dalg\u00fans autores. Julius Friedl\u00e4nder consid\u00e9raa xenu\u00edna na s\u00faa obra fundamental sobre a moeda osca, cun argumento baseado na perfecta precisi\u00f3n da lenda en comparaci\u00f3n co escaso co\u00f1ecemento do alfabeto e da lingua osca que se ti\u00f1a no momento en que a peza se deu a co\u00f1ecer, con anterioridade aos traballos de Klenze (1839), Mommsen (1845) e Lepsius (1841). A moeda, en particular, amosa unha distinci\u00f3n perfecta entre o \"i\" e o \"\u00ed\" acentuado (na escrita osca, consiste na adici\u00f3n dunha pequena li\u00f1a), unha diferenza que ningu\u00e9n co\u00f1ec\u00eda antes da obra de Klenze.\nOs argumentos en contra da autenticidade desta moeda prove\u00f1en de Secondina Lorenza Cesano e de Alberto Campana, que segue moi de preto a opini\u00f3n de Cesano.\nIconograf\u00eda e epigraf\u00eda.\nAlg\u00fans dos temas iconogr\u00e1ficos son orixinais, en tanto que outros foron tomados da tradici\u00f3n monetaria romana. Con todo, mesmo neste segundo caso, eses temas adquiriron novos matices e significados. Por exemplo, as cabezas dos anversos adoitaban ser unha personificaci\u00f3n de Italia representada como unha deusa con casco, que substitu\u00eda a cabeza de Roma, e \u00eda acompa\u00f1ada dunha lenda que reproduce o seu nome: , en alfabeto latino, ou (v\u00edteli\u00fa = Italia) en alfabeto osco (un \u00fanico exemplar, na Colecci\u00f3n De Blacas, que amosa o dobre \"\" [v\u00edtelli\u00fa]).\nAs inscrici\u00f3ns dalgunhas moedas estaban en caracteres oscos e as doutras en caracteres latinos. Con frecuencia, fac\u00edan menci\u00f3n dos nomes dos principais l\u00edderes da revolta: Quintus Poppaedius Silo, Gaius Papius Mutilus (co t\u00edtulo de \"Imperator\"), un desco\u00f1ecido Numerius Lucius, etc."}
{"id": "509952", "revid": "17467", "url": "https://gl.wikipedia.org/wiki?curid=509952", "title": "Teirake Kaini Kiribati", "text": ""}
{"id": "509964", "revid": "83328", "url": "https://gl.wikipedia.org/wiki?curid=509964", "title": "Ana Peleteiro Bri\u00f3n", "text": ""}
{"id": "509965", "revid": "839", "url": "https://gl.wikipedia.org/wiki?curid=509965", "title": "Sociedade de Mar\u00eda", "text": "Sociedade de Mar\u00eda pode referir a:"}
{"id": "509966", "revid": "98629", "url": "https://gl.wikipedia.org/wiki?curid=509966", "title": "His House", "text": "His House \u00e9 un filme brit\u00e1nico-estadounidense de 2020 escrito e dirixido por Remi Weekes. O gui\u00f3n bas\u00e9ase nunha historia orixinal de Felicity Evans e Toby Venables. Est\u00e1 protagonizado por Wunmi Mosaku, Sope Dirisu e Matt Smith. O filme conta a historia dunha parella de refuxiados do Sud\u00e1n do Sur que loitan por axustar a s\u00faa vida nunha casa de acollida dunha vila inglesa\nTivo a s\u00faa estrea produciuse no Festival de Cinema de Sundance o 27 de xaneiro de 2020. Estreouse o 30 de outubro de 2020 a trav\u00e9s de Netflix."}
{"id": "509967", "revid": "23204", "url": "https://gl.wikipedia.org/wiki?curid=509967", "title": "Curse of Chucky", "text": "Curse of Chucky \u00e9 un filme estadounidense de 2013 escrito e dirixido por Don Mancini, quen creou a franqu\u00eda e escribiu os primeiros sete filmes. Est\u00e1 protagonizado por Brad Dourif como Chucky e Fiona Dourif como Nica Pierce, as\u00ed como por Danielle Bisutti, A Martinez e Brennan Elliott. O filme recadou 3,8 mill\u00f3ns de d\u00f3lares en vendas en DVD."}
{"id": "509969", "revid": "98629", "url": "https://gl.wikipedia.org/wiki?curid=509969", "title": "Blood of Zeus", "text": "Blood of Zeus, anteriormente co\u00f1ecida como \"Gods &amp; Heroes\", \u00e9 unha serie estadounidense de animaci\u00f3n creada por Charley e Vlas Parlapanides para Netflix. Producido por Powerhouse Animation Studios, a serie estreouse o 27 de outubro de 2020 a trav\u00e9s de Netflix.\nSinopse.\nAmbientado no mundo da mitolox\u00eda grega, a serie conta a historia de Her\u00f3n, un semideus fillo de Zeus, que tenta salvar o Olimpo e a Terra."}
{"id": "509975", "revid": "75439", "url": "https://gl.wikipedia.org/wiki?curid=509975", "title": "A lei de Santos", "text": "A lei de Santos \u00e9 unha serie de televisi\u00f3n galega producida por Voz Audiovisual e emitida na Televisi\u00f3n de Galicia dende o 1 de novembro de 2020 en horario de m\u00e1xima audiencia. Est\u00e1 protagonizada por Monti Casti\u00f1eiras, no papel de Santos, un criminal bastante h\u00e1bil que adoita sa\u00edr impune dos seus delitos, que recibiu 3 medallas ao m\u00e9rito civil e acostuma ser o l\u00edder dos golpes ou \u201ctraballos nos que se mete\u201d. Esta serie deriva de \"Serramoura\". \nArgumento.\nA \u201cvinganza\u201d persoal de Santos ao seu mellor amigo que o inculpou nun roubo e lle roubou a moza, un problema econ\u00f3mico dunha cooperativa que acaba en asasinato e se relaciona coa historia de Santos por varias canles, unha trama de corrupci\u00f3n mafiosa que se desenvolve durante a serie desembocando dunha forma moi curiosa nun enfrontamento entre Santos e os mafiosos por casualidades do destino e o descubrimento da filla de Santos que se acaba metendo no resto das historias.\nLocalizaci\u00f3ns.\nA historia ten lugar no concello ficticio de Viladesantos. Os exteriores da serie foron gravados nos concellos coru\u00f1eses de Oza-Cesuras, Culleredo, Cerceda, Carral e Abegondo.\nTempadas.\nTempada 1.\nNa s\u00faa primeira tempada \"A Lei de Santos\" obtivo unha cota de pantalla media do 10% e alcanzou o 12,4%. A serie comezou a emitirse o 1 de novembro de 2020 e rematou o 13 de decembro de 2020. Esta tempada ten 7 episodios dunha duraci\u00f3n de 45 minutos cada un.\nTempada 2.\nA segunda tempada comezouse a emitir o 19 de setembro de 2021 e rematou a s\u00faa emisi\u00f3n o 31 de outubro. S\u00f3 se co\u00f1ece a cota de pantalla do episodio 5 da tempada 2, que foi dun 5,4%. Esta tempada tam\u00e9n ten 7 episodios e estes duran 45 minutos cada un.\nTempada 3.\nNunhas declaraci\u00f3ns, Monti Casti\u00f1eiras afirmou que \"A Lei de Santos\" estrear\u00eda a s\u00faa terceira parte con posterioridade \u00f3 d\u00eda dos Reis Magos de 2022.\nProduci\u00f3n.\nA produtora de \"A Lei de Santos\" \u00e9 Voz Audiovisual, que despois de rematar a serie Serramoura, e visto o tir\u00f3n do personaxe de Santos decidiron facerlle unha miniserie na que afondar na historia detr\u00e1s de Mario Pi\u00f1eiro.\nEquipo de produci\u00f3n.\nO equipo que empregou para producir a pel\u00edcula Voz Audiovisual contaba con Ozo Perozo como director, Lidia Fraga, Carlos Portela e Alberto Gunt\u00edn como equipo de guionistas, Paula Fern\u00e1ndez coma directora de produci\u00f3n, Fernanda Tabar\u00e9s e Alberto Gunt\u00edn (tam\u00e9n guionista) coma produtores executivos.\nRodaxe e localizaci\u00f3ns.\nNa rodaxe da serie empr\u00e9ganse todo tipo de planos e de recursos, pero os que m\u00e1is destacan pola s\u00faa abundancia son os planos medios (longos e curtos), os \"travellings\" de seguimento e os planos est\u00e1ticos nos que se aproveita o movemento interno para cambiar a forma do que vemos sen cambiar de plano. Un recurso moi curioso que se emprega \u00e1s veces son os planos \"voyeur\", para dar intimidade e ao mesmo tempo crear a sensaci\u00f3n de que vemos algo que non ver\u00eda pasar, empr\u00e9gase por exemplo no primeiro encontro sexual entre Rafael e Antonia que vemos. O punto de vista case sempre \u00e9 de 3\u00aa persoa mais nalgunha situaci\u00f3n excepcional vemos puntos de vista subxectivos, a angulaci\u00f3n da c\u00e1mara tam\u00e9n adoita ser normal m\u00e1is segundo a acci\u00f3n a requira pode ser picada ou contrapicada, \u00e1s veces este recurso tam\u00e9n se emprega para engadir dramatismo e forza \u00e1 acci\u00f3n.\nA historia moitas veces cando a cambia de \u201ctema\u201d recorre a planos de recurso para facer o cambio menos brusco e dar contexto do lugar ao espectador, por exemplo, se pasamos dun bar \u00e1 cooperativa, antes vemos un plano xeral do edificio da cooperativa cun tractor en marcha.\nA historia ten lugar no concello ficticio de Viladesantos. Os exteriores da serie foron gravados nos concellos coru\u00f1eses de Oza-Cesuras, Culleredo, Cerceda, Carral e Abegondo.\nRecepci\u00f3n.\nCr\u00edtica.\n\"A Lei de Santos\" causou unha moi boa impresi\u00f3n no p\u00fablico galego, sendo unha serie moi vista, \u00e9 que divertiu e entretivo a moita xente, as cr\u00edticas foron moi positivas, a pesar do seu humor que poder\u00eda ofender a moita xente, este trazo atrae moito a audiencia e a cr\u00edtica l\u00f3uvao, todo o mundo que falou deste spin-off de Serramoura f\u00edxoo en positivo, xa que sen d\u00fabida o equipo de \"A Lei de Santos\" fixo un moi bo traballo.\nPremios.\nCoa s\u00faa primeira tempada A Lei de Santos recibiu o nomeamento aos Mestre Mateo de dous dos seus protagonistas. Un para Lidia Veiga como a mellor actriz de soporte, polo seu papel como Ux\u00eda, e outro nomeamento para Monti Casti\u00f1eiras como mellor actor principal, polo seu papel como Mario Pi\u00f1eiro alias \u2018Santos\u2019. \nDistribuci\u00f3n.\nA distribuidora \u00e9 a TVG que retransmite a serie a trav\u00e9s da canle televisiva da propia TVG, tanto a nivel auton\u00f3mico, como a nivel internacional co seu canal internacional e a trav\u00e9s da p\u00e1xina crtvg.es onde se poden ver todos os cap\u00edtulos en streaming. Ver esta serie \u00e9 completamente gratu\u00edto xa sexa en directo na TVG ou en streaming na crtvg.es."}
{"id": "509976", "revid": "23204", "url": "https://gl.wikipedia.org/wiki?curid=509976", "title": "Seychelles nos Xogos Ol\u00edmpicos", "text": "As Seychelles participaron por vez primeira nos Xogos Ol\u00edmpicos en 1980, e dende ent\u00f3n enviou deportistas para participar na maior\u00eda das edici\u00f3ns dos Xogos Ol\u00edmpicos de Ver\u00e1n, perdendo s\u00f3 os Xogos de 1988, cando as Seychelles non responderon \u00e1 invitaci\u00f3n enviada polo COI. O pa\u00eds non participou nunca nos Xogos Ol\u00edmpicos de Inverno. Ning\u00fan deportista das Seychelles conseguiu ga\u00f1ar unha medalla ol\u00edmpica.\nO Comit\u00e9 Ol\u00edmpico Nacional das Seychelles foi creado en 1979 e reco\u00f1ecido polo Comit\u00e9 Ol\u00edmpico Internacional ese mesmo ano."}
{"id": "509978", "revid": "23204", "url": "https://gl.wikipedia.org/wiki?curid=509978", "title": "Asociaci\u00f3n Ol\u00edmpica e dos Xogos da Commonwealth das Seychelles", "text": "A Asociaci\u00f3n Ol\u00edmpica e dos Xogos da Commonwealth das Seychelles (en ; c\u00f3digo de COI: SEY) \u00e9 o Comit\u00e9 Ol\u00edmpico Nacional que representa \u00e1s Seychelles nos Xogos Ol\u00edmpicos, nos Xogos da Mocidade e nos Xogos Asi\u00e1ticos. Foi creado en 1979 e foi reco\u00f1ecido polo COI ese mesmo ano. O organismo tam\u00e9n \u00e9 respons\u00e1bel da representaci\u00f3n das Seychelles nos Xogos da Commonwealth."}
{"id": "509979", "revid": "23204", "url": "https://gl.wikipedia.org/wiki?curid=509979", "title": "Seychelles Olympic and Commonwealth Games Association", "text": ""}
{"id": "509980", "revid": "88215", "url": "https://gl.wikipedia.org/wiki?curid=509980", "title": "CD Burela FSF", "text": ""}
{"id": "509981", "revid": "23204", "url": "https://gl.wikipedia.org/wiki?curid=509981", "title": "Serra Leoa nos Xogos Ol\u00edmpicos", "text": "Serra Leoa participou por vez primeira nos Xogos Ol\u00edmpicos en 1968, e dende ent\u00f3n competiu na maior\u00eda das edici\u00f3n dos Xogos Ol\u00edmpicos de Ver\u00e1n, ag\u00e1s en 1972 e 1976. O pa\u00eds nunca participou nos Xogos Ol\u00edmpicos de Inverno e os seus deportistas nunca ga\u00f1aron unha medalla ol\u00edmpica."}
{"id": "509983", "revid": "23204", "url": "https://gl.wikipedia.org/wiki?curid=509983", "title": "Comit\u00e9 Ol\u00edmpico Nacional de Serra Leoa", "text": "O Comit\u00e9 Ol\u00edmpico Nacional de Serra Leoa (en ; c\u00f3digo do COI: SLE) \u00e9 o Comit\u00e9 Ol\u00edmpico Nacional que representa a Serra Leoa nos Xogos Ol\u00edmpicos. Foi creado e reco\u00f1ecido polo COI en 1964.\nSerra Leoa fixo o seu debut nos Xogos Ol\u00edmpicos de 1968 en Cidade de M\u00e9xico onde foi representado por tres atletas."}
{"id": "509984", "revid": "23204", "url": "https://gl.wikipedia.org/wiki?curid=509984", "title": "National Olympic Committee of Sierra Leone", "text": ""}
{"id": "509985", "revid": "23204", "url": "https://gl.wikipedia.org/wiki?curid=509985", "title": "Somalia nos Xogos Ol\u00edmpicos", "text": "Somalia participou por vez primeira nos Xogos Ol\u00edmpicos en 1972, e dende ent\u00f3n participou na maior\u00eda dos Xogos Ol\u00edmpicos de Ver\u00e1n. O pa\u00eds non competiu en 1976 e 1980 ao unirse a boicots. Tampouco participou en 1992 por da fame. Somalia nunca competiu nos Xogos Ol\u00edmpicos de Inverno e os seus deportistas nunca ga\u00f1aron unha medalla ol\u00edmpica."}
{"id": "509987", "revid": "23204", "url": "https://gl.wikipedia.org/wiki?curid=509987", "title": "Sud\u00e1n nos Xogos Ol\u00edmpicos", "text": "O Sud\u00e1n participou por vez primeira nos Xogos Ol\u00edmpicos en 1960, e dende ent\u00f3n competiu na maior\u00eda dos Xogos Ol\u00edmpicos de Ver\u00e1n. O pa\u00eds non asistiu aos Xogos de 1964 e boicoteou os de 1976 e 1980. O Sud\u00e1n nunca participou nos Xogos Ol\u00edmpicos de Inverno.\nIsmail Ahmed Ismail converteuse no primeiro deportista sudan\u00e9s en ga\u00f1ar unha medalla ol\u00edmpica, cando obtivo a prata na proba de 800 m nos Xogos de 2008 en Pequ\u00edn.\nO Comit\u00e9 Ol\u00edmpico Nacional do Sud\u00e1n foi creado en 1956 e reco\u00f1ecido polo Comit\u00e9 Ol\u00edmpico Internacional en 1959."}
{"id": "509989", "revid": "23204", "url": "https://gl.wikipedia.org/wiki?curid=509989", "title": "Impacto da pandemia de COVID-19 por sexo e x\u00e9nero", "text": "O impacto da pandemia de enfermidade por coronavirus de 2019-2020 por sexo e x\u00e9nero ref\u00edrese \u00e1 relaci\u00f3n da presenza da COVID-19 con homes e mulleres, no desenvolvemento dos roles de x\u00e9nero e a taxa por mortalidade variable en funci\u00f3n ao sexo, a\u00ednda que ambos sendo igualmente vulnerables. A mortalidade por mor da COVID-19 \u00e9 m\u00e1is alta en homes segundo alg\u00fans estudos realizados na China e Italia. Paralelamente, hai maior porcentaxe de profesionais da sa\u00fade, que son mulleres, e te\u00f1en maiores probabilidades de ser expostas ao virus. O peche de colexios, as corentenas e o acceso reducido \u00e1 sanidade debido \u00e1 Pandemia de COVID-19 pode afectar diferencialmente aos sexos e, posiblemente, exacerbar as disparidades existentes.\nDiferenzas de sexo en mortalidade.\nAs investigaci\u00f3ns mostraron que as enfermidades virais como o Ebola, VIH, gripe e o SARS afectan a homes e mulleres de maneira diferente. A data de abril de 2020, os homes morren m\u00e1is frecuentemente que as mulleres tras ser infectados pola COVID-19.O risco m\u00e1is alto \u00e9 de homes de cincuenta anos, cunha fenda entre homes e mulleres que s\u00f3 se pecha nos 90 anos. Na China, a taxa de mortalidade era do 2.8% para os homes e 1.7% para as mulleres. Desco\u00f1\u00e9cense as causas exactas desta diferenza por sexo, pero poder\u00eda ser por factores xen\u00e9ticos e conductuais. As diferenzas inmunol\u00f3xicas baseadas no sexo, unha menor prevalencia de fumadoras, e que os homes desenvolven condici\u00f3ns co-m\u00f3rbidas como a hipertensi\u00f3n a idades m\u00e1is temper\u00e1s que as mulleres, poder\u00edan contribu\u00edr \u00e1 maior mortalidade en homes. En Europa, o 57% das persoas infectadas son homes, e un 72% das persoas falecidas por COVID-19 son homes.\nImpacto en sa\u00fade.\nNas emerxencias de sa\u00fade p\u00fablica, as mulleres te\u00f1en un risco maior de malnutrici\u00f3n.\nMulleres como coidadoras.\nA evidencia de brotes pasados de enfermidades mostra que as mulleres te\u00f1en m\u00e1is probabilidades de ser as que coidan das persoas enfermas na familia, fac\u00e9ndoas m\u00e1is vulnerables \u00e1 infecci\u00f3n. Unha maior\u00eda de profesionais sanitarios, son mulleres. Est\u00e1n en primeira li\u00f1a para tratar a enfermidade, o que fai vulnerables \u00e1s mulleres \u00e1 exposici\u00f3n. O 90% de profesionais sanitarios da provincia chinesa de Hubei (onde se orixinou a enfermidade) son mulleres, e o 78% de profesionais sanitarios nos Estados Unidos son mulleres.\nSa\u00fade reprodutiva.\nDurante un brote, os recursos sanitarios desv\u00edanse para combater a enfermidade, o que resulta nunha despriorizaci\u00f3n da sa\u00fade reprodutiva das mulleres. Os cambios fisiol\u00f3xicos no embarazo orixinan nas mulleres un maior risco dalgunhas infecci\u00f3ns, a pesar de que falta evidencia sobre a COVID-19 en concreto. As mulleres te\u00f1en maior risco de desenvolver unha enfermidade grave cando as afecta o virus da gripe (pertencente \u00e1 mesma familia que a COVID-19), polo que \u00e9 importante protexer \u00e1s mulleres embarazadas da COVID-19. Houbo enfermeiras que denunciaron ter menor acceso a tampones e compresas mentres traballaban horas extra sen equipamento protector persoal adecuado durante a pandemia na China.\nAborto.\nO goberno da Arxentina estaba a planificar enviar un proxecto de lei ao Congreso da Naci\u00f3n logo de que Alberto Fern\u00e1ndez anunci\u00e1seo no seu discurso de apertura das sesi\u00f3ns lexislativas o primeiro de marzo. Con todo, debido \u00e1 crise posp\u00faxose a presentaci\u00f3n. O aborto s\u00e9guese practicando segundo os termos establecidos no protocolo ILE, a\u00ednda que algunhas provincias obstaculizan o seu acceso. O Ministerio das Mulleres habilitou unha li\u00f1a telef\u00f3nica onde as mulleres poden recibir asistencia e denunciar \u00e1s provincias onde se lles nega o acceso.\nEn Estados Unidos, o acceso ao aborto foi severamente restrinxido en varios estados, especialmente nos estados conservadores de Texas e Ohio.\nProbas cl\u00ednicas.\nAs mulleres est\u00e1n infrarrepresentadas nas probas cl\u00ednicas para vacinas e f\u00e1rmacos, polo que poder\u00edan ignorarse nos estudos cient\u00edficos as diferenzas de sexo nas respostas \u00e1 enfermidade.\nDisparidade de x\u00e9nero en liderado.\nHai unha disparidade de x\u00e9nero no liderado das respostas ao estalido da pandemia de COVID-19. As doce persoas do grupo de traballo do Coronavirus da Casa Branca son todos homes. O 72% dos xefes executivos de sanidade global globais son homes. Segundo ThinkGlobalHealth, \"os temas de igualdade s\u00f3 se integran significativamente nas respostas de emerxencias cando as mulleres e os grupos marxinalizados son capaces de participar na toma de decisi\u00f3ns\".\nImpacto socioecon\u00f3mico.\nAs mulleres constit\u00faen a maior parte dos traballadores informais e a tempo parcial ao redor do mundo. En per\u00edodos de incerteza, como durante unha pandemia, as mulleres te\u00f1en maior risco de perder o seu traballo e non poder volver traballar despois. A experiencia dunha corentena pode ser diferente para homes e mulleres, considerando as distintas necesidades f\u00edsicas, culturais, sanitarias e de seguridade de ambos.\nViolencia de x\u00e9nero.\nDebido \u00e1 maior tensi\u00f3n nunha casa durante unha pandemia, as nenas e as mulleres te\u00f1en probabilidades de experimentar un maior risco de violencia das s\u00faas parellas e de violencia dom\u00e9stica.En K\u00f3sovo produciuse un aumento do 17% da violencia de x\u00e9nero durante a pandemia. Durante os per\u00edodos de corentena, as mulleres que experimentan violencia te\u00f1en acceso limitado a servizos protectores. Nos Pa\u00edses Baixos, o n\u00famero das chamadas aos centros de abuso de menores aumentaron un 76% en febreiro de 2020 comparado co ano anterior."}
{"id": "509991", "revid": "23204", "url": "https://gl.wikipedia.org/wiki?curid=509991", "title": "Togo nos Xogos Ol\u00edmpicos", "text": "Togo participou por vez primeira nos Xogos Ol\u00edmpicos en 1972, e dende ent\u00f3n competiu na maior\u00eda dos Xogos Ol\u00edmpicos de Ver\u00e1n, ag\u00e1s en 1976 e 1980. O pa\u00eds ga\u00f1ou a s\u00faa primeira medalla ol\u00edmpica nos Xogos Ol\u00edmpicos de 2008, cando Benjamin Boukpeti ga\u00f1ou o bronce na proba K1 kayak sl\u00e1lom.\nTogo fixo o seu debut nos Xogos de Inverno en Sochi en 2014, onde enviou dous atletas para competir."}
{"id": "509993", "revid": "89787", "url": "https://gl.wikipedia.org/wiki?curid=509993", "title": "Rally de La Nuc\u00eda-Mediterr\u00e1neo", "text": "O Rally de La Nuc\u00eda-Mediterr\u00e1neo (oficialmente Rally de La Nuc\u00eda-Mediterr\u00e1neo - Trofeo Costa Blanca ) \u00e9 unha proba de rally que se celebra anualmente na localidade de La Nuc\u00eda, provincia de Alacant, organizado pola Asociaci\u00f3n Interclubs Automovilismo (AIA). \u00c9 puntuable para o Campionato de Espa\u00f1a de Rallys. Inicialmente disput\u00e1base en La Vila Joiosa e chamouse Rally Mediterr\u00e1neo ata o 2004, cando adoptou o nome de Rally La Vila Joiosa, cambiando en 2016 ao nome actual.\nHistoria.\nO piloto local Miguel \u00c1ngel Fuster \u00e9 o piloto con m\u00e1is vitorias, tras ga\u00f1ar cinco veces de xeito consecutivo entre 2007 e 2011 e outra vez m\u00e1is en 2018.\nEn 2012 a proba caeu do calendario nacional por motivos econ\u00f3micos, despois de once anos sendo puntuable para este. Catro m\u00e1is tarde, en 2016, volveu ao nacional co nome de Rally de La Nuc\u00eda-Mediterr\u00e1neo."}
{"id": "509995", "revid": "88215", "url": "https://gl.wikipedia.org/wiki?curid=509995", "title": "Rally La Vila Joiosa", "text": ""}
{"id": "509998", "revid": "1505", "url": "https://gl.wikipedia.org/wiki?curid=509998", "title": "Rally de La Nuc\u00eda-Mediterr\u00e1neo de 2020", "text": "O Rally de La Nuc\u00eda-Mediterr\u00e1neo de 2020 foi a 26\u00aa edici\u00f3n de dito rally e a cuarta proba da tempada 2020 do Campionato de Espa\u00f1a de Rallys, sendo ademais puntuable para o S\u00faper Campionato de Espa\u00f1a e o Campionato da Comunidade Valenciana. Disputouse na Comunidade Valenciana o 7 de novembro de 2020 e os vencedores foron os asturianos Jos\u00e9 Antonio Su\u00e1rez e Alberto Iglesias, a bordo dun \u0160koda Fabia Rally2."}
{"id": "509999", "revid": "89787", "url": "https://gl.wikipedia.org/wiki?curid=509999", "title": "N\u00edxer nos Xogos Ol\u00edmpicos", "text": "N\u00edxer participou por vez primeira nos Xogos Ol\u00edmpicos en 1964, e dende ent\u00f3n competiu na maior\u00eda das edici\u00f3ns dos Xogos Ol\u00edmpicos de Ver\u00e1n. O pa\u00eds non competiu en 1976 e 1980. N\u00edxer ga\u00f1ou d\u00faas medallas ol\u00edmpicas, a primeira en 1972, cando Issaka Daborg conseguiu o bronce en boxeo, e a segunda en 2016 cando Abdoul Razak Issoufou conseguiu a prata en taekwondo. O pa\u00eds nunca competiu nos Xogos Ol\u00edmpicos de Inverno."}
{"id": "510001", "revid": "89787", "url": "https://gl.wikipedia.org/wiki?curid=510001", "title": "Lingua miriwoong", "text": "O miriwoong \u00e9 unha lingua aborixe de Australia que segundo datos do censo de 2016, era falada por 156 persoas en Kununurra, Australia Occidental. Pertence \u00e1 familia ling\u00fc\u00edstica de linguas jarrakanas. Todos os falantes nativos son de idade avanzada e por iso se considera unha lingua en perigo de desaparecer. Por\u00e9n, as novas xeraci\u00f3ns adoitan estar familiarizadas con moito vocabulario miriwoong e util\u00edzano cando falan crioulo australiano ou ingl\u00e9s aborixe australiano. "}
{"id": "510002", "revid": "25871", "url": "https://gl.wikipedia.org/wiki?curid=510002", "title": "Lingua miriwung", "text": ""}
{"id": "510003", "revid": "5863", "url": "https://gl.wikipedia.org/wiki?curid=510003", "title": "Alberto N\u00fa\u00f1ez Feijo\u00f3", "text": ""}
{"id": "510004", "revid": "23204", "url": "https://gl.wikipedia.org/wiki?curid=510004", "title": "Comit\u00e9 Ol\u00edmpico Nacional e Deportivo Nixerino", "text": "O Comit\u00e9 Ol\u00edmpico Nacional e Deportivo Nixerino (en ) \u00e9 o comit\u00e9 ol\u00edmpico nacional de N\u00edxer. O comit\u00e9 de N\u00edxer foi fundado en 1964 e foi reco\u00f1ecido polo Comit\u00e9 Ol\u00edmpico Internacional ese mesmo ano."}
{"id": "510005", "revid": "23204", "url": "https://gl.wikipedia.org/wiki?curid=510005", "title": "Comit\u00e9 Olympique et Sportif National du Niger", "text": ""}
{"id": "510006", "revid": "23204", "url": "https://gl.wikipedia.org/wiki?curid=510006", "title": "Ghana nos Xogos Ol\u00edmpicos", "text": "Ghana participou por vez primeira nos Xogos Ol\u00edmpicos en 1952, sendo daquela co\u00f1ecido polo seu nome colonial de Costa de Ouro. O pa\u00eds participou na maior\u00eda das edici\u00f3ns dos Xogos de Ver\u00e1n, non participando en 1956, 1976 e 1980. Ghana participou nos Xogos Ol\u00edmpicos de Inverno por primeira vez en Vancouver en 2010.\nO Comit\u00e9 Ol\u00edmpico Nacional de Ghana foi creado en 1951 e foi reco\u00f1ecido polo Comit\u00e9 Ol\u00edmpico Internacional o ano seguinte."}
{"id": "510018", "revid": "5312", "url": "https://gl.wikipedia.org/wiki?curid=510018", "title": "Juventudes de Acci\u00f3n Popular", "text": "As Juventudes de Acci\u00f3n Popular (JAP) foron unha organizaci\u00f3n xuvenil espa\u00f1ola de ideolox\u00eda dereitista, primeiro do partido Acci\u00f3n Popular (AP) e, posteriormente, da Confederaci\u00f3n Espa\u00f1ola de Derechas Aut\u00f3nomas (CEDA). Os seus membros eran co\u00f1ecidos popularmente como os \u00abCamisas verdes\u00bb.\nHistoria.\nA organizaci\u00f3n foi orixinalmente fundada en febreiro de 1932 co nome de Juventudes de Acci\u00f3n Nacional (JAN), como rama xuvenil do partido Acci\u00f3n Nacional, que un ano despois foi renomeado como Acci\u00f3n Popular (AP); a partir dese momento as xuventudes adoptaron o seu nome definitivo. No seu manifesto fundacional as JAP declararon a guerra ao comunismo e \u00e1 masonar\u00eda, \u00abque al negar las tradiciones de Espa\u00f1a, niegan a Espa\u00f1a misma\u00bb.\nEse mesmo ano AP pasou a integrarse na Confederaci\u00f3n Espa\u00f1ola de Derechas Aut\u00f3nomas (CEDA), unha coalici\u00f3n pol\u00edtica de partidos que se creou para concorrer \u00e1s elecci\u00f3ns de 1933. As xuventudes converteronse na organizaci\u00f3n xuvenil da CEDA, destacando polo seu papel na mobilizaci\u00f3n e axitaci\u00f3n. Os excelentes resultados da CEDA nas elecci\u00f3ns de 1933 auparon ao seu l\u00edder, Jos\u00e9 Mar\u00eda Gil-Robles, convirt\u00e9ndoo no gran l\u00edder da dereita e tam\u00e9n do movemento xuvenil. O fundador das JAP e primeiro l\u00edder foi Jos\u00e9 Mar\u00eda Valiente Soriano, que nunha ocasi\u00f3n chegou a declarar que quer\u00eda \u00abforjar hombres nuevos, una juventud aut\u00e9ntica, alegre, optimista, espa\u00f1ola [...] no como esa otra, triste y \u00e1spera, avinagrada, atiborrada de novelas rusas e hija indigna de la an\u00e1rquica generaci\u00f3n del 98\u00bb. Despois de que Valiente fora expulsado da CEDA e as JAP en 1934, foi substitu\u00eddo por Jos\u00e9 Mar\u00eda P\u00e9rez de Laborda, o vicepresidente ata ese momento.\nO 22 de abril de 1934 organizaron un acto de concentraci\u00f3n, a s\u00faa primeira asemblea nacional, nas proximidades do Mosteiro de El Escorial, causando un grande impacto entre o p\u00fablico da \u00e9poca. O acto, que congregou a case asistentes, chegou a ser cualificado por Jos\u00e9 Antonio Primo de Rivera como un \u00abespect\u00e1culo fascista\u00bb. Logo dunha misa de campa\u00f1a na explanada do mosteiro aprobouse o regulamento da formaci\u00f3n, onde se mostraba unha aberta simpat\u00eda cara o antiparlamentarismo e a \"democracia org\u00e1nica\", e contendo asertos como o famoso \u00ablos jefes nunca se equivocan\u00bb. Pola s\u00faa banda Gil-Robles elixiu a un co\u00f1ecido oficial da Garda Civil, Lisardo Doval, para que dirixira o adestramiento militar dos escuadr\u00f3ns das JAP.\nDurante os anos do denominado \"Bienio conservador\" as JAP provocaron numerosos disturbios e altercados nas r\u00faas, creando un ambiente que fixera xustificable a instauraci\u00f3n dun r\u00e9xime autoritario. Por exemplo, nos primeiros meses de 1934 emprenderon unha campa\u00f1a de confrontaci\u00f3ns violentas contra membros da esquerda, nunha acci\u00f3n que non vira desde a instauraci\u00f3n da Segunda Rep\u00fablica en 1931. Por\u00e9n, hai que sinalar que no per\u00edodo da II Rep\u00fablica as organizaci\u00f3ns xuven\u00eds caracteriz\u00e1ronse polo seu car\u00e1cter violento. Neste sentido, unhas e outras organizaci\u00f3ns escapaban con frecuencia ao control dos seus respectivos partidos e coa s\u00faa actividade violenta contradic\u00edan abertamente a actividade destes no Parlamento. Empregaron o lema \u00abEspa\u00f1a, una; Espa\u00f1a, justa; Espa\u00f1a, imperio\u00bb. Durante a campa\u00f1a electoral de 1936 as JAP adoptaron lemas que eran semellantes \u00e1 linguaxe empreada por Hitler e Mussolini.\nA derrota da CEDA nas elecci\u00f3ns de febreiro de 1936 deixou \u00e1 coalici\u00f3n de dereitas inmersa nunha fonda crise. Moitos dos seus mozos v\u00edronse defraudados pola pol\u00edtica de Gil-Robles durante os anos anteriores, ao considerar que desperdiciara a ocasi\u00f3n de facerse co poder. Na primavera seguinte uns 15.000 membros abandonaron as JAP e pasaron a integrar as filas da Falange Espa\u00f1ola de Jos\u00e9 Antonio Primo de Rivera. O deputado conservador Ram\u00f3n Serrano Su\u00f1er, a pesar de formar parte do grupo parlamentario da CEDA, foi un dos que animou \u00e1s xuventudes cedistas a pasarse \u00e1s filas do partido fascista. Parad\u00f3xicamente, este movemento de militantes levou ao reforzamento da Falange, que nas elecci\u00f3ns de febreiro fracasara rotundamente e que tam\u00e9n estaba moi debilitada pola acci\u00f3n policial contra os seus locais ou polas detenci\u00f3ns de militantes. Pouco antes do golpe de Estado do 18 de xullo de 1936 as JAP a\u00ednda ti\u00f1an nas s\u00faas filas uns membros. As JAP deixaron de existir efectivamente en abril de 1937, logo da introduci\u00f3n do Decreto de Unificaci\u00f3n.\nCaracter\u00edsticas.\nOs membros das JAP levaban unha indumentaria composta por camisas verdes e empregaban un sa\u00fado que imitaba o sa\u00fado fascista ao elevar o brazo ata a metade para arriba. A ambig\u00fcidade do sa\u00fado casaba moi ben coa ambig\u00fcidade pol\u00edtica e ideol\u00f3xica da CEDA.\nBoa parte dos seus membros eran estudantes, mentres que outros moitos proced\u00edan dos sectores obreiros. Nos actos p\u00fablicos, as xuventudes mostraron unha clara inclinaci\u00f3n e influencia fascistas, inspirados polos movementos xuven\u00eds da Alema\u00f1a nazi e a Italia fascista. Defend\u00edan o emprego de m\u00e9todos autoritarios e en \u00faltima instancia, a instauraci\u00f3n dun estado corporativo. Para Hugh Thomas constitu\u00edan un \u00abgrupo excitado e impaciente de se\u00f1oritos\u00bb.\nPublicaci\u00f3ns.\nDurante a s\u00faa curta existencia as Juventudes de Acci\u00f3n Popular contaron con varios \u00f3rganos de expresi\u00f3n. Entre 1934 e 1936 editouse en Madrid a revista \"JAP\", que se publicou con car\u00e1cter semanal; constitu\u00edu a publicaci\u00f3n m\u00e1is importante de entre todos os \u00f3rganos das Juventudes de Acci\u00f3n Popular. Noutros puntos da xeograf\u00eda espa\u00f1ola tam\u00e9n se editaron publicaci\u00f3ns, con diferente duraci\u00f3n e importancia. En Palma de Mallorca editouse entre 1935 e 1936 o semanario \"Acci\u00f3n\", de escasa influencia. En \u00c1vila editouse entre 1933 e 1934 o \u00f3rgano xuvenil \"J.A.P.\", de publicaci\u00f3n quincenal. En M\u00e1laga as xuventudes editaron o semanario \"Adelante\"."}
{"id": "510036", "revid": "54334", "url": "https://gl.wikipedia.org/wiki?curid=510036", "title": "Sarah Guppy", "text": "Sarah Maria Beach, co\u00f1ecida como Sarah Guppy, nada en Birmingham o 5 de novembro de 1770 e finada o 24 de agosto de 1852, foi unha inventora brit\u00e1nica que contribu\u00edu ao dese\u00f1o da infraestrutura de Gran Breta\u00f1a. En 1811 foi a primeira muller que patentou unha ponte, que logo serviu para a construci\u00f3n da ponte colgante de Clifton en Bristol, e desenvolveu varios produtos de uso dom\u00e9stico. Foi unha pioneira na loita por que as mulleres puidesen asistir a clase, simplemente coa s\u00faa propia asistencia a clase e o seu esforzo persoal que deixou atr\u00e1s moitos prexu\u00edzos.\nTraxectoria.\nSarah Maria Beach patentou en marzo de 1811 a primeira das s\u00faas invenci\u00f3ns, \"\u00abNovo modo de constru\u00edr e erixir pontes e ferrocarr\u00eds sen arcos\u00bb\", un m\u00e9todo para facer pilotes seguros para pontes e as v\u00edas f\u00e9rreas.\nO enxe\u00f1eiro Thomas Telford pediulle permiso para usar o seu dese\u00f1o patentado para as fundaci\u00f3ns de pontes suspendidas, e concedeullo de forma gratu\u00edta para a ponte colgante sobre o estreito de Menai. Como amiga de Isambard Kingdom Brunel e a s\u00faa familia involucrouse no Great Western Railway, escribindo aos directores con ideas e dando o seu apoio.Tampouco tivo r\u00e9dito econ\u00f3mico cando Brunel utilizou o seu dese\u00f1o para a construci\u00f3n da ponte colgante de Clifton en Bristol. En 1841 escribiu unha carta recomendando plantar salgueiros e \u00e1lamos para estabilizar os terrapl\u00e9ns. Continuou ofrecendo consello t\u00e9cnico a pesar de que, como escribiu, \u00ab\u00e9 desagradable falar dun mesmo -pode parecer xactancioso especialmente nunha muller.\u00bb\nPatentes e publicaci\u00f3ns.\nComo as mulleres non pod\u00edan rexistrar as patentes co seu nome, deb\u00eda realizalo o seu esposo, polo cal, en nome da familia Guppy rexistr\u00e1ronse dez patentes na primeira metade do s\u00e9culo XIX, inclu\u00edndo un m\u00e9todo para manter aos barcos libres de crust\u00e1ceos que levou a un contrato do goberno por valor de \u00a3 40.000. Outras invenci\u00f3ns inclu\u00edron unha cama con equipo de exercicio incorporado, un dispositivo para un t\u00e9 ou caf\u00e9 que coci\u00f1ar\u00eda os ovos no vapor, un pequeno prato para manter o pan tostado e un dispositivo para \"melloras no calafateo de barcos, botes e outros buques\". Ademais inventou a camp\u00e1 extractora, o sistema de rociadores contra incendios e patentou un novo tipo de candelabro que permitiu que as candeas durasen m\u00e1is tempo.\nEscribiu \"The Cottagers and Labourers Friend\" e \"Dialogues for Children\" en dous volumes. As s\u00faas obras foron consideradas entretidas e instructivas para os nenos, e novamente non quixo obter lucro das s\u00faas publicaci\u00f3ns, as ganancias derivadas da s\u00faa venda destin\u00e1ronse a unha escola de caridade para nenas en Bristol.\nNotas.\n "}
{"id": "510037", "revid": "38080", "url": "https://gl.wikipedia.org/wiki?curid=510037", "title": "Maria Verg\u00e9s", "text": "Maria Verg\u00e9s P\u00e9rez, nada o 24 de maio de 1978, \u00e9 unha tradutora e pol\u00edtica aranesa, s\u00edndica de Ar\u00e1n dende o 29 de outubro de 2020.\nTraxectoria.\nEstudou enxe\u00f1er\u00eda t\u00e9cnica forestal na Universidade de Lleida. Entre 2004 e 2007 foi xerente da Asociaci\u00f3n Espa\u00f1ola de Concellos de Monta\u00f1a e de 2007 a 2011 foi directora de cultura e pol\u00edtica ling\u00fc\u00edstica do Consello Xeral de Ar\u00e1n. Nas elecci\u00f3ns municipais de 2011 foi como n\u00famero 3 na candidatura de Unitat d'Aran no concello de Vielha e Mijaran e permaneceu como concelleira ata outubro de 2020. Dende 2019 foi asemade vices\u00edndica primeira de Ar\u00e1n e conselleira de Cultura e Lingua e mais de Igualdade, Benestar e Sa\u00fade e tras a designaci\u00f3n de Paco Boya como secretario xeral para o Reto Demogr\u00e1fico polo goberno espa\u00f1ol converteuse na nova s\u00edndica de Ar\u00e1n o 29 de outubro de 2020.\nComo tradutora en 2007 verteu ao aran\u00e9s \"Solitud\" de V\u00edctor Catal\u00e0."}
{"id": "510038", "revid": "55340", "url": "https://gl.wikipedia.org/wiki?curid=510038", "title": "Maria Verg\u00e9s P\u00e9rez", "text": ""}
{"id": "510040", "revid": "5863", "url": "https://gl.wikipedia.org/wiki?curid=510040", "title": "Julio E. Abalde Alonso", "text": ""}
{"id": "510041", "revid": "109820", "url": "https://gl.wikipedia.org/wiki?curid=510041", "title": "S\u00faper Campionato de Espa\u00f1a de Rallys", "text": "O S\u00faper Campionato de Espa\u00f1a de Rallys (S-CER), tam\u00e9n co\u00f1ecido como Campionato de Espa\u00f1a Mixto de Rallys, \u00e9 un campionato de rally de \u00e1mbito nacional que se disputa en Espa\u00f1a desde 2019 e de car\u00e1cter mixto, \u00e9 dicir, combinando probas sobre asfalto (puntuables para a CERA) e probas sobre terra (puntuables para o CERT). Naceu por iniciativa da RFEDA para potenciar aos pilotos co fin de que dominen ambas as superficies, tradicionalmente en Espa\u00f1a m\u00e1is especialistas sobre o asfalto, especialmente de cara ao salto a competici\u00f3ns internacionais como o WRC.\nO calendario da primeira edici\u00f3n constou de oito probas, catro sobre cada superficie, mentres que a normativa \u00e9 independente: cada proba r\u00e9xese polo regulamento do certame correspondente. Disp\u00fatanse os campionatos de pilotos, copilotos, marcas e o trofeo para veh\u00edculos de d\u00faas rodas motrices para pilotos, copilotos e j\u00fanior. Obte\u00f1en puntos o quince primeiros clasificados de cada rally e para a clasificaci\u00f3n final t\u00e9\u00f1ense en conta os tres mellores resultados obtidos en rallys sobre asfalto e os tres mellores sobre terra.\nO madrile\u00f1o Pepe L\u00f3pez, a bordo dun Citro\u00ebn C3 R5 foi o ga\u00f1ador das d\u00faas primeiras edici\u00f3ns.\nHistoria.\nO calendario da primeira edici\u00f3n inclu\u00edu oito probas, catro delas de terra (Terras Altas de Lorca, Terra da Auga, Astorga e Granada) e catro de asfalto (Canarias, Ourense, Asturias e Madrid). Pepe L\u00f3pez foi o campi\u00f3n final a pesar de ter unha vitoria menos que Xevi Pons, que foi segundo (3 de L\u00f3pez, 4 de Pons).\nA tempada 2020 viuse alterada pola expansi\u00f3n da pandemia por coronavirus, que obrigou \u00e1 suspensi\u00f3n da maior\u00eda dos oito rallys do calendario inicial, tendo que inclu\u00edrse outras probas para facer un total de seis rallys no calendario final."}
{"id": "510042", "revid": "1131", "url": "https://gl.wikipedia.org/wiki?curid=510042", "title": "Leite Larsa", "text": ""}
{"id": "510044", "revid": "5863", "url": "https://gl.wikipedia.org/wiki?curid=510044", "title": "Carlos Caetano Bisca\u00ednho Fernandes", "text": ""}
{"id": "510045", "revid": "5863", "url": "https://gl.wikipedia.org/wiki?curid=510045", "title": "Carlos Vizca\u00edno Fern\u00e1ndez", "text": ""}
{"id": "510046", "revid": "88215", "url": "https://gl.wikipedia.org/wiki?curid=510046", "title": "S\u00faper Campionato de Espa\u00f1a de Rally", "text": ""}
{"id": "510047", "revid": "5863", "url": "https://gl.wikipedia.org/wiki?curid=510047", "title": "Carlos C. Bisca\u00ednho Fernandes", "text": ""}
{"id": "510048", "revid": "5863", "url": "https://gl.wikipedia.org/wiki?curid=510048", "title": "Carlos Caetano Bisca\u00edno Fernandes", "text": ""}
{"id": "510049", "revid": "5863", "url": "https://gl.wikipedia.org/wiki?curid=510049", "title": "Carlos Caetano Vizca\u00edno Fern\u00e1ndez", "text": ""}
{"id": "510050", "revid": "5863", "url": "https://gl.wikipedia.org/wiki?curid=510050", "title": "Carlos Cayetano Vizca\u00edno Fern\u00e1ndez", "text": ""}
{"id": "510051", "revid": "5863", "url": "https://gl.wikipedia.org/wiki?curid=510051", "title": "Carlos Cayetano Vizca\u00edno", "text": ""}
{"id": "510052", "revid": "5863", "url": "https://gl.wikipedia.org/wiki?curid=510052", "title": "A esperar por Godot", "text": ""}
{"id": "510053", "revid": "85894", "url": "https://gl.wikipedia.org/wiki?curid=510053", "title": "Fran G\u00f3mez Pallas", "text": "Francisco Jos\u00e9 G\u00f3mez Pallas, nado en Caracas o 18 de marzo de 1969, \u00e9 un piloto galego de motocr\u00f3s. \nDisputou en sete ocasi\u00f3ns o Rally Dakar.\nTraxectoria.\nNaceu na capital de Venezuela, fillo de emigrantes galegos, e al\u00ed aos 6 anos subiu por primeira vez a unha moto, unha Bernelli de 50cc. Aos 7 anos trasladouse coa s\u00faa familia a Galicia, instal\u00e1ndose primeiro en Ponteceso e finalmente en B\u00e9rtoa, Carballo.\nFoi campi\u00f3n galego de motocr\u00f3s na categor\u00eda de 80cc en 1985 e de 125cc en 1987, e subcampi\u00f3n de 250cc en 1991, 1992 e 1993, e correu ademais durante anos no Campionato de Espa\u00f1a. Dedicouse profesionalmente \u00e1 carpinter\u00eda met\u00e1lica, rexentando xunto a seu irm\u00e1n unha empresa deste eido en B\u00e9rtoa.\nNo ano 2000 correu por primeira vez o Rally Dakar, a bordo dunha Honda, conseguindo completalo no posto 88\u00ba. Durante os seguintes anos volveu disputar a carreira en varias ocasi\u00f3ns (2003, 2005, 2006, 2007 e 2009) conseguindo chegar \u00e1 meta en 2006 e 2009. Tras varios anos de ausencia volveu na edici\u00f3n de 2018, conseguindo completar o rally por cuarta vez."}
{"id": "510054", "revid": "5863", "url": "https://gl.wikipedia.org/wiki?curid=510054", "title": "Manolo Gonz\u00e1lez \u00c1lvarez", "text": ""}
{"id": "510055", "revid": "5863", "url": "https://gl.wikipedia.org/wiki?curid=510055", "title": "Ram\u00f3n Pinheiro Almuinha", "text": ""}
{"id": "510064", "revid": "5863", "url": "https://gl.wikipedia.org/wiki?curid=510064", "title": "Mercedes \u00c1lvarez Lires", "text": ""}
{"id": "510065", "revid": "5863", "url": "https://gl.wikipedia.org/wiki?curid=510065", "title": "Xurxo Mari\u00f1o Alfonso", "text": ""}
{"id": "510066", "revid": "785", "url": "https://gl.wikipedia.org/wiki?curid=510066", "title": "Pobo celta", "text": ""}
{"id": "510067", "revid": "785", "url": "https://gl.wikipedia.org/wiki?curid=510067", "title": "A. C.", "text": ""}
{"id": "510068", "revid": "785", "url": "https://gl.wikipedia.org/wiki?curid=510068", "title": "A. de C.", "text": ""}
{"id": "510069", "revid": "25871", "url": "https://gl.wikipedia.org/wiki?curid=510069", "title": "Relixi\u00f3n hindu\u00edsta", "text": ""}
{"id": "510070", "revid": "85894", "url": "https://gl.wikipedia.org/wiki?curid=510070", "title": "Mar\u00eda Teresa Ruiz Cantero", "text": "Mar\u00eda Teresa Ruiz Cantero, nada en Melilla, \u00e9 unha catedr\u00e1tica de Medicina Preventiva e Sa\u00fade P\u00fablica da Universidade de Alacante e investigadora, especializada en prevenci\u00f3n e sa\u00fade p\u00fablica con perspectiva de x\u00e9nero.\nTraxectoria.\nRuiz Cantero \u00e9 licenciada e doutora en Medicina e Cirurx\u00eda e m\u00e1ster en Sa\u00fade P\u00fablica. \u00c9 tam\u00e9n catedr\u00e1tica de Medicina Preventiva e Sa\u00fade P\u00fablica da Universidade de Alacante. Investigadora do Grupo de Determinantes Sociais da Sa\u00fade do Centro de Investigaci\u00f3n Biom\u00e9dica en Rede de Epidemiolog\u00eda e Sa\u00fade P\u00fablica (CIBERESP) desde os seus comezos en 2006.\nFoi profesora en Medicina at\u00e9 o ano 1997 na Universidade de Alacante. En 2019 publicou \"Perspectiva de x\u00e9nero en medicina\", un monogr\u00e1fico que analiza os diferentes nesgos de x\u00e9nero que interve\u00f1en tanto na investigaci\u00f3n como no diagn\u00f3stico das enfermidades e o seu posterior tratamento en distintas ramas da Medicina: cardiolox\u00eda, pneumolox\u00eda, pediatr\u00eda\u2026\nSegundo a catedr\u00e1tica, existe discriminaci\u00f3n nos diagn\u00f3sticos e tratamentos entre homes e mulleres, hai diferenzas moi claras entre os dous sexos na atenci\u00f3n sanitaria que evidenciou que, en xeral, hai unha maior demora na atenci\u00f3n sanitaria \u00e1s mulleres. \"\u201cExisten moitas diferenzas de x\u00e9nero nos ensaios cl\u00ednicos. As mulleres non est\u00e1n representadas\u201d.\" \"Estas diferenzas entre mulleres e homes tam\u00e9n se establecen\", segundo Ruiz Cantero, na expresi\u00f3n, percepci\u00f3n e valoraci\u00f3n da gravidade da dor."}
{"id": "510071", "revid": "23204", "url": "https://gl.wikipedia.org/wiki?curid=510071", "title": "Mar\u00eda Delgado Nadal", "text": "Mar\u00eda Delgado Nadal, nada en Zaragoza o 8 de outubro de 1997, \u00e9 unha deportista espa\u00f1ola que compite en nataci\u00f3n adaptada. Participa nas probas de bolboreta, libres e costas.\nTraxectoria.\nAos 10 anos comezou a facer atletismo e nataci\u00f3n, chegando a competir a nivel nacional en \u00e1mbolos dous deportes. Comezou nadando na Asociaci\u00f3n Deportiva Aragua. Posteriormente competiu para o equipo do colexio Corazonistas de Zaragoza. No presente forma parte do equipo de nataci\u00f3n do Stadium Casablanca, competindo en campionatos nacionais para nadadores sen discapacidade, adestrando no Centro de Alto Rendemento Deportivo situado en Madrid, grazas a unha bolsa do plan ADOP para deportistas de alto nivel discapacitados.\nEn outubro de 2016 conc\u00e9deuselle a medalla da Real Orde do M\u00e9rito Deportivo. Asemade, en febreiro de 2017 conc\u00e9deuselle o diploma ao M\u00e9rito Deportivo da cidade de Zaragoza.\nPalmar\u00e9s internacional.\nGa\u00f1ou d\u00faas medallas de bronce nos Xogos Paral\u00edmpicos de R\u00edo de Xaneiro 2016. Ademais, obtivo catro medallas no Campionato Mundial de Nataci\u00f3n Adaptada nos anos 2015 e 2019, e seis medallas no Campionato Europeo de Nataci\u00f3n Adaptada nos anos 2014 e 2018."}
{"id": "510072", "revid": "23204", "url": "https://gl.wikipedia.org/wiki?curid=510072", "title": "Rebeca Blanco", "text": "Rebeca Blanco Rotea, nada en Vigo en 1973, \u00e9 unha arque\u00f3loga e historiadora galega.\nTraxectoria.\nLicenciada en Xeograf\u00eda e Historia, na especialidade de Historia da Arte, pola Universidade de Santiago de Compostela en 1996, e doutora en Arqueolox\u00eda pola Universidade do Pa\u00eds Vasco en 2015. Traballa no estudo das construci\u00f3ns hist\u00f3ricas dende unha perspectiva arqueol\u00f3xica. \u00c9 profesora da Facultade de Xeograf\u00eda e Historia da USC e membro do Consello da Cultura Galega. Pertence ao Consello de Redacci\u00f3n da revista do CSIC \"Arqueolox\u00eda da Arquitectura\" e ao Consello Asesor da Revista do CSIC \"Cadernos de Arqueolox\u00eda e Patrimonio\" (CAPA). \nFoi a coordinadora do informe que v\u00e9n de presentar o Consello da Cultura Galega \"Enerx\u00eda e\u00f3lica e paisaxes culturais en Galicia\", sobre o impacto dos e\u00f3licos no patrimonio natural, paisax\u00edstico e cultural."}
{"id": "510073", "revid": "23204", "url": "https://gl.wikipedia.org/wiki?curid=510073", "title": "Tanzania nos Xogos Ol\u00edmpicos", "text": "Tanzania participou por vez primeira nos Xogos Ol\u00edmpicos en 1964, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n, ag\u00e1s en 1976, cando se uniu a un boicot xunto con outros pa\u00edses africanos pola participaci\u00f3n de Nova Zelandia (que daquela manti\u00f1a relaci\u00f3ns coa Sur\u00e1frica do apartheid). O pa\u00eds nunca participou nos Xogos Ol\u00edmpicos de Inverno.\nOs deportistas tanzanianos ga\u00f1aron un total de d\u00faas medallas, \u00e1mbalas d\u00faas en atletismo.\nO Comit\u00e9 Ol\u00edmpico Nacional de Tanzania foi creado en 1968 e foi reco\u00f1ecido polo Comit\u00e9 Ol\u00edmpico Internacional ese mesmo ano."}
{"id": "510075", "revid": "785", "url": "https://gl.wikipedia.org/wiki?curid=510075", "title": "Guerras c\u00e1ntabro-ast\u00farico-galaicas", "text": ""}
{"id": "510076", "revid": "23204", "url": "https://gl.wikipedia.org/wiki?curid=510076", "title": "Comit\u00e9 Ol\u00edmpico de Tanzania", "text": "O Comit\u00e9 Ol\u00edmpico de Tanzania (en ; co c\u00f3digo do COI: TAN) \u00e9 o Comit\u00e9 Ol\u00edmpico Nacional que representa a Tanzania nos Xogos Ol\u00edmpicos. Foi creado e reco\u00f1ecido polo COI en 1968.\nTanzania fixo o seu debut nos Xogos Ol\u00edmpicos de 1964 celebrados en Toquio onde foi representado por catro atletas."}
{"id": "510077", "revid": "23204", "url": "https://gl.wikipedia.org/wiki?curid=510077", "title": "Uganda nos Xogos Ol\u00edmpicos", "text": "Uganda participou por vez primeira nos Xogos Ol\u00edmpicos en 1956, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n, ag\u00e1s en 1976 cando se uniu a un boicot. Uganda nunca competiu nos Xogos Ol\u00edmpicos de Inverno.\nOs deportistas ugandeses ga\u00f1aron un total de once medallas, todas elas en atletismo e boxeo.\nO Comit\u00e9 Ol\u00edmpico Nacional de Uganda foi creado en 1950 e reco\u00f1ecido polo Comit\u00e9 Ol\u00edmpico Internacional en 1956."}
{"id": "510078", "revid": "785", "url": "https://gl.wikipedia.org/wiki?curid=510078", "title": "Primeiro milenio antes de Cristo", "text": ""}
{"id": "510079", "revid": "785", "url": "https://gl.wikipedia.org/wiki?curid=510079", "title": "I milenio a. de C.", "text": ""}
{"id": "510081", "revid": "785", "url": "https://gl.wikipedia.org/wiki?curid=510081", "title": "Primeiro milenio a. de C.", "text": ""}
{"id": "510082", "revid": "23204", "url": "https://gl.wikipedia.org/wiki?curid=510082", "title": "Tunisia nos Xogos Ol\u00edmpicos", "text": "Tunisia participou por vez primeira nos Xogos Ol\u00edmpicos en 1960, e dende competiu en cada edici\u00f3n dos Xogos Ol\u00edmpicos de Ver\u00e1n, ag\u00e1s en 1980 cando se uniu ao boicot liderado polos Estados Unidos de Am\u00e9rica. Tunisia nunca participou nos Xogos Ol\u00edmpicos de Inverno.\nO Comit\u00e9 Ol\u00edmpico Nacional de Tunisia foi creado en 1957."}
{"id": "510084", "revid": "98629", "url": "https://gl.wikipedia.org/wiki?curid=510084", "title": "Elsa Lanchester", "text": "Elsa Sullivan Lanchester, nada en Londres o 28 de outubro de 1902 e\u00a0finada nos \u00c1nxeles o 26 de decembro de 1986, foi unha actriz brit\u00e1nica cunha longa carreira no teatro, no cinema e na televisi\u00f3n. F\u00edxose c\u00e9lebre polo seu papel no filme \"Bride of Frankenstein\" (1935), en que interpretou a compa\u00f1eira do monstro.\nTraxectoria.\nInicios.\nElsa Lanchester naceu en Lewisham, Londres. Os seus pais, James \"Seamus\" Sullivan (1872\u20131945) e Edith \"Biddy\" Lanchester (1871\u20131966) eran considerados bohemios e rexeitaron legalizar a s\u00faa uni\u00f3n de calquera xeito convencional para satisfacer a sociedade conservadora da \u00e9poca. Eran ambos socialistas, de acordo coa entrevista de Lanchester na d\u00e9cada de 1970 para Dick Cavett. O irm\u00e1n m\u00e1is vello de Elsa, Waldo Sullivan Lanchester, nacido cinco anos antes, era un monicrequeiro, e ti\u00f1a a s\u00faa propia empresa de monicreques con sede en Malvern, Worcestershire e m\u00e1is tarde en Stratford-upon-Avon.\nEstudou danza en Par\u00eds con Isadora Duncan, de quen ela non gustaba. Cando a escola foi interrompida debido ao inicio da primeira guerra mundial, volveu ao Reino Unido. Naquel momento (ti\u00f1a preto de doce anos de idade), comezou a ensinar danza no estilo de Duncan dando clases para nenos no distrito de South London onde moraba, a trav\u00e9s do que ga\u00f1ou cartos extra que eran benvidos na s\u00faa casa.\nDespois da primeira guerra mundial, comezou no Children's Theatre, e m\u00e1is tarde no Cave of Harmony, un teatro en que se realizaban pezas modernas e espect\u00e1culos de cabar\u00e9. Al\u00ed reviviu vellas m\u00fasicas e baladas vitorianas, moitas das cales mantivo nas s\u00faas interpretaci\u00f3ns tituladas Riverside Nights. F\u00edxose suficientemente famosa para que a Columbia a convidase ao estudio de gravaci\u00f3n para facer discos de 78 rpm de catro das m\u00fasicas que ela cantaba nesas actuaci\u00f3ns: \"Please Sell No More Drink to My Father\" e \"He Didn't Oughter\" apareceron nun disco (gravado en 1926) e \"Don't Tell My Mother I'm Living in Sin\" e \"The Ladies Bar\" apareceron noutro (gravado en 1930).\nAs s\u00faas aparici\u00f3ns en cabar\u00e9s e teatros lev\u00e1rona a realizar un traballo m\u00e1is serio no escenario e foi nunha peza de Arnold Bennett chamada \"Mr. Prohack\" (1927) cando Lanchester co\u00f1eceu outro membro do elenco, Charles Laughton. Casaron dous anos despois e continuaron a actuar xuntos de cando en cando, tanto no escenario como na pantalla. Ela interpretou a s\u00faa filla na obra \"Payment Deferred\" (1931), a\u00ednda que non na versi\u00f3n do filme realizada en Hollywood. Lanchester e Laughton apareceron no Old Vic na temporada de 1933-34, interpretando Shakespeare, Chekhov e Wilde. En 1936 ela foi Peter Pan e Laughton o Capit\u00e1n Gancho na obra de J. M. Barrie no London Palladium. A s\u00faa \u00faltima aparici\u00f3n no escenario foi na obra \"The Party\" de Jane Arden (1958) no New Theatre, en Londres.\nCarreira cinematogr\u00e1fica.\nLanchester debutou no cinema con \"The Scarlet Woman\" (1925) e en 1928 apareceu en tres curtas mudas, escritas por H. G. Wells e dirixidas por Ivor Montagu (\"Bluebottles\", \"Daydreams\" e \"The Tonic\"), nos cales Laughton fixo pequenas aparici\u00f3ns. Tam\u00e9n apareceron xuntos no \"filme revue\" \"Comets\" (1930), cun elenco brit\u00e1nico de actores de teatro, musical e variedades. Nel cantaron o dueto \"The Ballad of Frankie and Johnnie\". Lanchester apareceu en varios outros filmes sonoros brit\u00e1nicos anteriores, inclu\u00edndo \"Potiphar's Wife\" (1931), protagonizado por Laurence Olivier.\nLanchester apareceu novamente na pantalla con Laughton como unha Ana de Cleves altamente c\u00f3mica, en \"The Private Life of Henry VIII\" (1933). Laughton estaba facendo filmes en Hollywood e Lanchester seguiuno, facendo pequenas aparici\u00f3ns en \"David Copperfield\" (1935) e \"Naughty Marietta\" (1935). Esas e as s\u00faas aparici\u00f3ns en filmes brit\u00e1nicos axud\u00e1rona a obter o papel do t\u00edtulo no filme \"Bride of Frankenstein\" (1935). Ela e Laughton volveron a Gran Breta\u00f1a para actuaren xuntos novamente en \"Rembrandt\" (1936) e m\u00e1is tarde en \"Vessel of Wrath\" (1938).\nPosteriormente, ambos volveron a Hollywood, onde el protagonizou \"The Hunchback of Notre Dame\" (1939), a pesar de que Lanchester non apareceu en ning\u00fan outro filme ata \"Ladies in Retirement\" (1941). Ela e Laughton actuaron como marido e muller (as s\u00faas personaxes cham\u00e1ronse Charles e Elsa Smith) en \"Tales of Manhattan\" (1942) e apareceron novamente no elenco de estrelas, principalmente brit\u00e1nico, de\u00a0\"Forever and a Day\" (1943). Ela recibiu o maior cach\u00e9 en \"Passport to Destiny\" (1944) por \u00fanica vez na s\u00faa carreira en Hollywood.\nLanchester desempe\u00f1ou papeis secundarios en \"The Spiral Staircase\" e \"The Razor's Edge\" (ambos de 1946). Apareceu como gobernanta en \"The Bishop's Wife\" (1947) con David Niven como o bispo, Loretta Young como a s\u00faa esposa, e Cary Grant como un anxo. Lanchester realizou un papel c\u00f3mico como artista no suspense \"The Big Clock\" (1948), que Laughton protagonizou como un megaloman\u00edaco magnate da prensa. Ela fixo unha participaci\u00f3n como pintora especializada en escenas de natividade no filme \"Come to the Stable\" (1949), polo cal foi candidata ao \u00d3scar \u00e1 mellor actriz secundaria (1949).\nDurante o final da d\u00e9cada de 1940 e 1950, apareceu en pequenos, mais altamente variados papeis secundarios en varios filmes, mentres aparec\u00eda simultaneamente no escenario do Turnabout Theatre en Hollywood. Al\u00ed, realizou un espect\u00e1culo de vodevil xunto cun de monicreques, cantando m\u00fasicas \"off-colors\" que m\u00e1is tarde gravou nun par de LPs.\nNa pantalla, apareceu ao lado de Danny Kaye en \"The Inspector General\" (1949), actuou como unha chantaxista no filme \"Mystery Street\" (1950) e foi a compa\u00f1eira de viaxe de Shelley Winters en \"Frenchie\" (1950). Tivo papeis secundarios no inicio da d\u00e9cada de 1950, inclu\u00edndo unha breve aparici\u00f3n de 2 minutos como muller barbada en \"3 Ring Circus\" (1954), a piques de ser barbeada por Jerry Lewis.\nUutro significativo e memor\u00e1bel papel foi novamente co seu marido en \"Testemu\u00f1a de cargo\" (1957), unha versi\u00f3n cinematogr\u00e1fica da obra de 1953 de Agatha Christie, pola que ambos recibiron candidaturas ao \u00d3scar (ela pola segunda vez como mellor actriz secundaria), se ben ning\u00fan ga\u00f1ou. Non obstante, recibiu o Globo de Ouro \u00e1 mellor actriz secundaria.\nLanchester interpretou unha bruxa en \"Bell, Book and Candle\" (1958) e apareceu en filmes como \"Mary Poppins\" (1964), \"That Darn Cat!\" (1965) e \"Blackbeard's Ghost\" (1968). Apareceu o 9 de abril de 1959 no programa da NBC \"The Ford Show, Starring Tennessee Ernie Ford\". Actuou en dous episodios do \"The Wonderful World of Disney\" tam\u00e9n da NBC. Al\u00e9n diso, tivo papeis convidados nun episodio de \"I Love Lucy\" en 1956 e en episodios de \"The Eleventh Hour\" da NBC (1964) e \"The Man from U.N.C.L.E.\" (1965).\nEn 1965-66 apareceu regularmente na televisi\u00f3n na sitcom de John Forsythe, \"The John Forsythe Show\", na NBC como Miss Culver, directora dunha academia privada de meni\u00f1as en San Francisco. Continuou a traballar na televisi\u00f3n no inicio da d\u00e9cada de 1970, aparecendo como unha personaxe recorrente en \"Nanny and the Profesor\", con Richard Long e Juliet Mills.\nLanchester continuou a facer aparici\u00f3ns ocasionais no cinema, cantando un dueto con Elvis Presley en \"Easy Come, Easy Go\" (1967) e interpretando a nai de \"Willard\" (1971), con Bruce Davison e Ernest Borgnine, que tivo \u00e9xito de p\u00fablico.\nFoi tam\u00e9n Jessica Marbles, unha detective baseada en Jane Marple de Agatha Christie, na parodia de misterio e asasinato de 1976, \"Murder by Death\". O seu \u00faltimo filme foi \"Die Laughing\" en 1980.\nCarreira musical.\nLanchester publicou tres discos LP na d\u00e9cada de 1950. Dous titul\u00e1ronse \"Songs for a Shuttered Parlour\" e \"Songs for a Smoke-Filled Room\" e eran vagamente sensuais e de dobre sentido, como a m\u00fasica sobre o \"reloxo\" do marido que non estaba a funcionar. Laughton forneceu introduci\u00f3ns faladas para cada n\u00famero e ata se xuntou a Lanchester cantando \"She Was Poor But She Was Honest\". O seu terceiro LP titulouse \"Cockney London\", e era unha selecci\u00f3n de vellas m\u00fasicas de Londres.\n\u00daltimos d\u00edas.\nPouco tempo despois da publicaci\u00f3n da s\u00faa autobiograf\u00eda, a sa\u00fade de Lanchester empeorou. En 30 meses sufriu dous derrames, torn\u00e1ndose totalmente incapacitada, confinada na cama, e precisando coidados constantes. En marzo de 1986, o Motion Picture and Television Fund recorreu para converterse en administrador de Lanchester e das s\u00faas propiedades, que foron avaliadas en 900\u00a0000 d\u00f3lares.\nElsa Lanchester morreu en Woodland Hills, California, o 26 de decembro de 1986, aos 84 anos, no Motion Picture Hospital, a causa dunha broncopneumon\u00eda. O seu corpo foi cremado en 5 de xaneiro de 1987, na Chapel of the Pines nos \u00c1nxeles e as s\u00faas cinzas espalladas polo oc\u00e9ano Pac\u00edfico.\nVida persoal.\nLanchester casou con Charles Laughton en 1929.\nEn 1938, Lanchester publicou un libro sobre a s\u00faa relaci\u00f3n con Laughton, \"Charles Laughton and I\". En marzo de 1983, Lanchester lanzou unha autobiograf\u00eda, titulada \"Elsa Lanchester Herself\". No libro alegaba que ela e Charles Laughton nunca tiveran fillos porque Laughton era homosexual. Maureen O'Hara, amiga e compa\u00f1eira de traballo de Laughton, negou que este for o motivo da falta de fillos da parella. Afirmou que Laughton lle dixera que a raz\u00f3n pola cal el e a s\u00faa esposa nunca tiveran fillos era por causa dun aborto mal realizado que Lanchester sufrira no inicio da s\u00faa carreira no burlesque. Lanchester admitiu na s\u00faa autobiograf\u00eda que tivera dous abortos na s\u00faa mocidade (un deles de Laughton), mais non est\u00e1 claro se o segundo a deixou incapaz de volver quedar embarazada. As d\u00faas mulleres non se gustaban. Lanchester dixo unha vez sobre O'Hara: \"Parece que a manteiga non se derreter\u00eda na boca dela ou en calquera outro lugar\".\nLanchester era atea."}
{"id": "510085", "revid": "5863", "url": "https://gl.wikipedia.org/wiki?curid=510085", "title": "Elena V\u00e1zquez Cend\u00f3n", "text": "Mar\u00eda Elena V\u00e1zquez Cend\u00f3n, nada en Ourense o 2 de marzo de 1966, \u00e9 unha matem\u00e1tica e profesora galega.\nTraxectoria.\nEstudou o Bacharelato no Instituto das Lagoas. Licenciada en Matem\u00e1ticas pola Universidade de Santiago de Compostela. Doutora pola mesma universidade coa tese \"Estudio de esquemas descentrados para su aplicaci\u00f3n a las leyes de conservaci\u00f3n con t\u00e9rminos fuente\" 1994, dirixida por Dr. Alfredo Berm\u00fadez de Castro L\u00f3pez-Varela.\n\u00c9 profesora de matem\u00e1tica aplicadada na Facultade de Matem\u00e1ticas da USC, foi vicerreitora da USC, e \u00e9 decana da Facultade de Matem\u00e1ticas dende 2017. \u00c9 membro do Consello da Cultura Galega. \n\u00c9 autora de numerosos artigos en revistas especializadas de matem\u00e1ticas e computaci\u00f3n.\nEn 2022 foi Premio Mar\u00eda Josefa Wonenburger para mulleres cient\u00edficas."}
{"id": "510089", "revid": "1888", "url": "https://gl.wikipedia.org/wiki?curid=510089", "title": "Mar\u00eda Elena V\u00e1zquez Cend\u00f3n", "text": ""}
{"id": "510090", "revid": "89787", "url": "https://gl.wikipedia.org/wiki?curid=510090", "title": "Namibia nos Xogos Ol\u00edmpicos", "text": "Namibia participou por vez primeira nos Xogos Ol\u00edmpicos en 1992, e dende competiu en cada edici\u00f3n dos Xogos Ol\u00edmpicos de Ver\u00e1n. O pa\u00eds nunca participou nos Xogos Ol\u00edmpicos de Inverno. Os deportistas namibios ga\u00f1aron un total de cinco medallas, todas elas de prata e conseguidas en atletismo.\nO Comit\u00e9 Ol\u00edmpico Nacional de Namibia foi creado en 1990 e foi reco\u00f1ecido oficialmente polo Comit\u00e9 Ol\u00edmpico Internacional en 1991."}
{"id": "510092", "revid": "5863", "url": "https://gl.wikipedia.org/wiki?curid=510092", "title": "Rebeca Blanco Rotea", "text": ""}
{"id": "510094", "revid": "85894", "url": "https://gl.wikipedia.org/wiki?curid=510094", "title": "Carme Vidal Laxe", "text": "Carme Vidal Laxe, nada en Fornelos de Montes en 1966, \u00e9 unha ensa\u00edsta e xornalista galega.\nTraxectoria.\nEstudou secundaria no IES Valle Incl\u00e1n de Pontevedra. \u00c9 licenciada en Filosof\u00eda e Ciencias da Educaci\u00f3n e Xornalismo na Universidade de Santiago. Foi redactora no semanario A Nosa Terra e formou parte do equipo de redacci\u00f3n de Sermos Galiza. Tam\u00e9n colabora en N\u00f3s Diario.\nFormou parte Comisi\u00f3n de Igualdade do Consello da Cultura Galega e presentou \"\u00c1lbum de Mulleres\". Tam\u00e9n foi secretaria da plataforma Galiza Cultura.\nEn 2014 foi premio da Asociaci\u00f3n de Escritoras e Escritores en Lingua Galega (AELG) \u00e1 mellor traxectoria no xornalismo cultural.\nObras.\nAutora de tres biograf\u00edas:"}
{"id": "510095", "revid": "5863", "url": "https://gl.wikipedia.org/wiki?curid=510095", "title": "Mar\u00eda Asunci\u00f3n Rodr\u00edguez Rodr\u00edguez", "text": ""}
{"id": "510096", "revid": "5863", "url": "https://gl.wikipedia.org/wiki?curid=510096", "title": "Ram\u00f3n Rozas Dom\u00ednguez", "text": ""}
{"id": "510097", "revid": "47401", "url": "https://gl.wikipedia.org/wiki?curid=510097", "title": "Harm\u00f3nica", "text": "A harm\u00f3nica ou filharm\u00f3nica, \u00e9 un instrumento de vento empregado en todo o mundo en moitos x\u00e9neros musicais, especialmente no blues, na m\u00fasica folk estadounidense, na m\u00fasica cl\u00e1sica, no jazz, na m\u00fasica country e no rock. A harm\u00f3nica t\u00f3case empregando a boca (beizos e lingua) para dirixir o aire dentro ou f\u00f3ra dun ou m\u00e1is buratos da pez. Tras cada burato hai unha c\u00e1mara que cont\u00e9n polo menos unha palleta.\nHistoria.\nAproximadamente en 3000 a.C. inventouse na China a arm\u00f3nica de cristal. A emperatriz Nyn-Kwa posu\u00eda un instrumento de palleta co\u00f1ecido como \"sheng\" (\u00abvoz sublime\u00bb).\nEn 1821, un reloxeiro alem\u00e1n de 16 anos chamado Christian Friedrich Ludwig Buschmann inventou unha especie de harm\u00f3nica de boca ao unir quince palletas de tubo empregadas para a afinaci\u00f3n dos \u00f3rganos). Deulle o nome de \"Mund-eoline\" (\u00abarpa e\u00f3lica de boca\u00bb). A idea foi recollida inmediatamene por outro reloxeiro alem\u00e1n, Christian Messner.\nEn 1822, Christian Buschmann agregou \u00e1 s\u00faa harm\u00f3nica un fol de coiro vertical para ter as mans libres para o seu traballo. Un construtor de instrumentos musicais, o vien\u00e9s Cyrillus Demian (1772-1847), tomou esta idea, desenvolveuna e en 1829 constru\u00edu o primeiro acorde\u00f3n. Buschmann perfeccionou a s\u00faa harm\u00f3nica como instrumento musical en 1827.\nEn 1830, un inventor de Bohemia, Richter, inventou o instrumento como se co\u00f1ece na actualidade con dez buratos, vinte palletas e alternancia de sopro e aspiraci\u00f3n. A s\u00faa escala diat\u00f3nica volveuse famosa como \u00abafinaci\u00f3n de Richter\u00bb. Trinta anos m\u00e1is tarde, a \u00abharm\u00f3nica de boca vienesa\u00bb chegou de novo a Alema\u00f1a e o reloxeiro de 24 anos Matthias Hohner mercou unha das creaci\u00f3ns de Buschmann e copiouna comercialmente no seu obradoiro dende o ano 1857. A s\u00faa localidade, Trossingen, converteuse no centro mundial de produci\u00f3n de harm\u00f3nicas. Durante a Alema\u00f1a nazi, os seus fillos abriron o Colexio de M\u00fasica do Estado (1935), que produciu m\u00e1is de 3000 mestres de harm\u00f3nica.\nA guerra de secesi\u00f3n aumentou a popularidade da harm\u00f3nica. Hohner xa enviara varias aos seus parentes nos Estados Unidos e os soldados consider\u00e1banas f\u00e1ciles de levar e de tocar. Contra 1900 a metade das harm\u00f3nicas fabricadas en Alema\u00f1a vend\u00edanse nos Estados Unidos."}
{"id": "510098", "revid": "5863", "url": "https://gl.wikipedia.org/wiki?curid=510098", "title": "Xos\u00e9 Manuel Pereiro S\u00e1nchez", "text": ""}
{"id": "510099", "revid": "5863", "url": "https://gl.wikipedia.org/wiki?curid=510099", "title": "Juan Jos\u00e9 Casares Long", "text": ""}
{"id": "510101", "revid": "5863", "url": "https://gl.wikipedia.org/wiki?curid=510101", "title": "Mercedes Exp\u00f3sito Garc\u00eda", "text": ""}
{"id": "510102", "revid": "5863", "url": "https://gl.wikipedia.org/wiki?curid=510102", "title": "Manuel Vilari\u00f1o Seco", "text": ""}
{"id": "510103", "revid": "5863", "url": "https://gl.wikipedia.org/wiki?curid=510103", "title": "Xes\u00fas Ant\u00f3n Fraga S\u00e1nchez", "text": ""}
{"id": "510104", "revid": "1888", "url": "https://gl.wikipedia.org/wiki?curid=510104", "title": "Jorge \u00c1lvarez Y\u00e1g\u00fcez", "text": "Jorge \u00c1lvarez Y\u00e1g\u00fcez, nado en Ourense en 1954, \u00e9 un fil\u00f3sofo e profesor galego.\nTraxectoria.\nDoutor en Filosof\u00eda pola Universidade Complutense de Madrid. Traballa en filosof\u00eda pol\u00edtica. Foi membro da secci\u00f3n de Pensamento do Consello da Cultura Galega. Colabora na revista estadounidense \"Pol\u00edtica Com\u00fan\"."}
{"id": "510105", "revid": "98629", "url": "https://gl.wikipedia.org/wiki?curid=510105", "title": "Nivedita", "text": "Nivedita, nada Margaret Elizabeth Noble en Dungannon o 28 de outubro de 1867 e finada en Darjeeling o 13 de outubro de 1911, foi unha profesora, escritora e activista social brit\u00e1nica disc\u00edpula de Vivekananda que promoveu a conciencia, nacional india e a s\u00faa unidade e liberdade.\nTraxectoria.\nNaceu na localidade de Dungannon do condado de Tyrone, no norte dunha Irlanda ent\u00f3n unida a Gran Breta\u00f1a. Seus pais foron Mary Isabel e Samuel Richmond Noble que se deron o nome da s\u00faa avoa paterna. A s\u00faa familia ti\u00f1a a s\u00faa orixe en escoceses aveci\u00f1ados en Irlanda dende hab\u00eda cinco s\u00e9culos e seu pai era un pastor protestante e a familia tivo seis fillos pero s\u00f3 Margaret (a m\u00e1is vella), May e Richmond sobreviviron. Cando Margaret ti\u00f1a un ano o pai trasladouse a Manchester para estudar teolox\u00eda e Margaret quedou ao coidado de seu av\u00f3 materno, Hamilton, en Irlanda ata que cando ti\u00f1a catro anos volveu vivir cos seus pais en Great Torrington en Devonshire.\nAo morrer seu pai en 1877 volveu coa s\u00faa nai e os seus dous irm\u00e1ns m\u00e1is novos \u00e1 casa de Hamilton en Irlanda. A nai fixera un curso de profesora infantil e converteuse en mestra e m\u00e1is tarde axudou a seu pai a levar unha pensi\u00f3n preto de Belfast e foi seu av\u00f3 quen lle inculcou o esp\u00edrito de liberdade e amor polo seu pa\u00eds. Margaret estudou coa s\u00faa irm\u00e1 May no Crossley Orphan Home and School de Halifax e tras rematar os estudos, con dezasete anos en 1884, comezou a dar clase nunha escola en Keswick ata que dous anos despois, en 1886 foi a Rugby para ensinar nun orfanato e o ano seguinte nunha escola na zona mineira de Wrexham, no norte de Gales e houbo casar cun mozo gal\u00e9s que morreu pouco despois de prometerse. En 1889, Margaret mudouse a Chester mentres s\u00faa irm\u00e1 May e o seu irm\u00e1n Richmond estaban a vivir en Liverpool. Logo, a s\u00faa nai, Mary xuntouse con eles e Margaret \u00eda \u00e1s veces a Liperpool para estar con eles.\nFamiliarizouse coas ideas do reformador educativo su\u00edzo Johann Heinrich Pestalozzi e coas do alem\u00e1n Friedrich Fr\u00f6bel. Tanto Pestalozzi e Froebel enfatizaban a importancia da educaci\u00f3n preescolar; a educaci\u00f3n hab\u00eda comezar por gratificar e cultivar a aptitude normal dos nenos polo exercicio, o xogo, a observaci\u00f3n, a imitaci\u00f3n e a construci\u00f3n. Un grupo de profesores en Gran Breta\u00f1a sentiuse atra\u00eddo por este novo m\u00e9todo de ensino e intentaron po\u00f1elo en pr\u00e1ctica. As\u00ed, Margaret f\u00edxose partidaria da \"Nova Educaci\u00f3n\" e formou parte do Sunday Club e o Liverpool Science Club,en 1891 estableceuse en Wimbledon e seguindo os novos m\u00e9todos colaborou na implantaci\u00f3n dunha nova escola en Londres. En 1892 inaugurou a s\u00faa propia escola independente en Kingsleygate, sen m\u00e9todos restritivos nin aprendizaxe formal, os alumnos aprend\u00edan mediante o xogo. Entre os profesores estaba Ebenezer Cooke, un pioneiro da educaci\u00f3n art\u00edstica. Asemade, publicou prolificamente e tornou oradora popular. Entrou en contacto coa elite cultural da \u00e9poca e con d\u00faas damas da nobreza, Lady Ripon e Lady Isabel Margesson fundou unha tertulia literaria que se acabou co\u00f1ecendo como Sesame Club, e al\u00ed xunt\u00e1banse escritores como Bernard Shaw ou Thomas Huxley, con discusi\u00f3ns sobre literatura, \u00e9tica, pol\u00edtica e outros temas semellantes.\nMargaret era partidaria do Home Rule en Irlanda e en 1892 cando se levou ao Parlamento brit\u00e1nico unha proposta para establecelo defendeuno con ardencia.\nRelixi\u00f3n.\nMargaret vi\u00f1a dunha familia fondamente relixiosa, aprendeu as doutrinas cristi\u00e1s dende moi nova, e o neno Xes\u00fas era o seu obxecto de culto e adoraci\u00f3n pero ao chegar \u00e1 vida adulta sufriu unha crise de fe ao considerar as ensinanzas cristi\u00e1s incompatibles coa verdade, e como esas d\u00fabidas tornaron m\u00e1is fortes a s\u00faa fe no cristianismo debilitouse e precisadada de atopar unha verdade optou polo estudo das ciencias naturais e tam\u00e9n do budismo.\nXuntanza con Swami Vivekananda.\nEn novembro de 1895 co\u00f1eceu ao gur\u00fa Swami Vivekananda, que vi\u00f1a de Am\u00e9rica para visitar Londres e quedou al\u00ed por tres meses, no decurso dunha xuntanza que realizaba na mansi\u00f3n dunha familia aristocr\u00e1tica para explicar a filosof\u00eda vedanta. Margaret \u00eda con moita curiosidade e interese e a experiencia fixo que reformulara a s\u00faa vida completamente, asistiu a varias conferencias m\u00e1is de Vivekananda e tras unha reuni\u00f3n con el en novembro de 1895 tomou a decisi\u00f3n de converterse nunha devota seguidora. \nO 25 de marzo de 1898 o seu gur\u00fa dedicouna a Deus e ao servizo da India. Vivekananda cr\u00eda que a educaci\u00f3n era o remedio \u00e1s desgrazas e miseria da sociedade india, especialmente no caso das mulleres e escolleuna para que educase as mulleres indias.\nNa India.\nEn resposta ao chamamento de Vivekananda viaxou \u00e1 India, deixando atr\u00e1s os seus amigos e familia, inclu\u00edda a s\u00faa nai. O seu nav\u00edo, o \"Mombasa\", chegou a Calcuta o 28 de xaneiro de 1898 e o 22 de febreiro visitou o templo de Dakshineshwar, o lugar onde Ramakrishna fixera o seu \"sadhana\".\nVivekananda iniciouna na cultura india e na s\u00faa xente. Explicoulle a s\u00faa historia, filosof\u00eda, literatura, a vida coti\u00e1, social, tradici\u00f3ns e tam\u00e9n a vida das grandes personalidades. Algunhas semanas m\u00e1is tarde, d\u00faas das s\u00faas disc\u00edpulas en Am\u00e9rica, Sara C. Bull e Josephine MacLeod chegaron tam\u00e9n \u00e1 India e coas d\u00faas Nivedita mantivo amizade ao longo da s\u00faa vida. O 11 de marzo de 1898 Swami Vivekananda organizou unha reuni\u00f3n p\u00fablica na cidade para presentar a irm\u00e1 Nivedita e Margaret expresou o seu desexo de servir \u00e1 India e \u00e1 s\u00faa xente. \nO 17 de marzo reuniuse con Sarada Devi, muller e consorte espiritual de Ramakrishna, que a abrazou e a saudou cari\u00f1osamente como \"khooki\" (neni\u00f1a en bengal\u00ed) Ata a s\u00faa morte en 1911, Nivedita permaneceu unha das s\u00faas m\u00e1is pr\u00f3ximas colaboradoras.\nBrahmacharya.\nO 25 de marzo de 1898 nos xard\u00edns de Nilambar Mukherjee Swami Vivekananda iniciouna formalmente no voto de \"Brahmacharya\" (abstinencia sexual) e deulle o nome de \"Nivedita\", a dedicada e a\u00ednda que Nivedita expresou o seu desexo de asumir o voto de \"Sannyasa\" (renuncia), Vivekananda non o aprobou.\nViaxes.\nNivedita viaxou intensamente pola India con Swami Vivekananda, Josephine Mcleod e Sara Bull. Tam\u00e9n foi aos Estados Unidos para obter axuda para a s\u00faa causa. O 11 de maio de 1898 foi con Vivekananda Sara Bull, Josephine MacLeod e Swami Turiyananda nunha viaxe polo Himalaia. Dende Nainital foi a Almora, e al\u00ed aprendeu a arte da meditaci\u00f3n e tam\u00e9n deu os primeiros pasos no co\u00f1ecemento do bengal\u00ed con Swami Swarupananda. Dende Almora foron para o val de Caxemira. En xullo de 1898 foi en peregrinaci\u00f3n a Amarnath con Swami Vivekananda. M\u00e1is tarde, en xullo de 1899 deixou a India rumbo a Londres e a fins de agosto partiu para aos Estados Unidos con Swami Vivekananda para recadar fondos e quedou en Ridgely Manor, no norte do estado de Nova York e en xullo de 1900 acompa\u00f1ou ao seu mestre ao Congreso da Historia das Relixi\u00f3ns en Par\u00eds. En setembro de 1900 foi a Gran Breta\u00f1a e en febreiro de 1902 volveu \u00e1 India. Recolleu algunhas das s\u00faas viaxes e experiencias co seu gur\u00fa no libro \"The Master as I Saw Him\" e mais en \"Notes on Some Wanderings with Swami Vivekananda\".\nEn Calcuta.\nO 13 de novembro de 1898 inaugurou unha escola para as rapazas m\u00e1is pobres en Calcuta e al\u00ed deulles clases de costura, regras elementais de hixiene, de enfermer\u00eda, ademais dos cursos regulares. Durante a epidemia de peste en Calcuta en 1899 Nivedita coidou dos enfermos, colaborou na limpeza da zona e motivou a moita xente nova a prestar servizo voluntario. Inseriu na prensa en lingua inglesa chamadas \u00e1 axuda e petici\u00f3ns de apoio financeiro para as s\u00faas actividades. \nFixo amizade con moitos intelectuais e artitas bengal\u00eds como Rabindranath Tagore, Jagadish Chandra Bose, Abala Bose ou Abanindranath Tagore. Ao primeiro, Nivedita, como os intelectuais contempor\u00e1neos de Europa era optimista sobre o goberno brit\u00e1nico na India. As\u00ed e todo, no curso da s\u00faa estad\u00eda, foi testemu\u00f1a do lado brutal dos brit\u00e1nicos, da represi\u00f3n e a opresi\u00f3n e mais a divisi\u00f3n entre a elite dominante e os gobernados, e conclu\u00edu que lle era preciso a India ga\u00f1ar a independencia para prosperar. Xa que logo, adoptou a causa da independencia india e mantivo unha relaci\u00f3n directa coas novas fornadas de revolucionarios de Bengala, inclu\u00edndo aqueles da organizaci\u00f3n secreta Anushilan Samity. En febreiro de 1902, Mahatma Gandhi visitouna en Calcuta. Logo da morte de Vivekananda en xullo de 1902 e sendo consciente do atranco que para a Misi\u00f3n Ramakrishna supu\u00f1an as s\u00faas actividades pol\u00edticas disociouse publicamente do movemento. Non obstante, seguiu a manter unha relaci\u00f3n cordial cos disc\u00edpulos do seu mestre, como Swami Brahmananda, Swami Premananda e Swami Saradananda, e mant\u00edvose moi pr\u00f3xima a Sarada Devi.\nEn 1905 o goberno brit\u00e1nico baixo Curzon iniciou a partici\u00f3n de Bengala, que foi un importante punto de inflexi\u00f3n no movemento de independencia india e Nivedita integrou o movemento swadeshique xurdiu como resposta a esta partici\u00f3n en 1906 e que ti\u00f1a como punto central o boicot dos produtos brit\u00e1nicos e o restablecemento da econom\u00eda e a produci\u00f3n dom\u00e9stica tradicional, en especial na realizaci\u00f3n da roupa nas casas e contribu\u00edu con apoio financeiro e lox\u00edstico e aproveitou os seus contactos para lograr informaci\u00f3n de axencias gobernamentais para apasarlla os revolucionarios. Na \u00e9poca escribiu en 21 xornais e publicaci\u00f3ns e deu numerosas conferencias sobre historia, cultura e educaci\u00f3n na India. En 1907 nun movemento de m\u00e1xima hostilidade por parte do goberno colonial indio volveu a Inglaterra e en 1910 realizou unha xira polos Estados Unidos para recadar cartos para os revolucionarios bengal\u00eds.\nObra.\nNivedita foi unha escritora prol\u00edfica e realizou amplas xira pola India para ditar conferencias, especialmente sobre a cultura e a relixi\u00f3n india. Entre as s\u00faas obras est\u00e1n \"The Web of Indian Life\" (1904) , no que buscou corrixir os moitos mitos que no mundo occidental exist\u00edan sobre a cultura e costumes indios, \"Kali the Mother\" (1900), \"The Master as I Saw Him\" (1910) sobre Swami Vivekananda, \"Notes of Some Wanderings with the Swami Vivekananda\" sobre as s\u00faas viaxes a Nainital, Almora e outros lugares con Swamiji, \"Cradle Tales of Hinduism\" (1907) sobre as historias dos Puranas, R\u0101m\u0101ya\u1e47a e Mahabharata, \"Studies from an Eastern Home\" (1913), \"Civil Ideal and Indian Nationality, Hints on National Education in India\", \"Glimpses of Famine and Flood in East Bengal\u20141906\".\nLegado.\nNivedita, vista no hindu\u00edsmo como a filla espiritual (\"manaskanya\") de Vivekananda, est\u00e1 considerada unha das mulleres con maior influencia na historia contempor\u00e1nea da India, o seu libro \"Kali, the Mother\" influenciou a Abanindranath Tagore, autor da pintura \"Bharat Mata\" e tam\u00e9n foi unha das principais influencias de Jagadish Chandra Bose, a quen apoiou e ao que procurou axuda financeira, as\u00ed como para a edici\u00f3n dos seus manuscritos. \nNumerosos centros de ensino na India levan o nome de Nivedita. En 1968 o servizo postal indio emitiu un selo postal na s\u00faa memoria. Tam\u00e9n leva o seu nome a ponte Nivedita preto de Dakhineswer en Calcuta."}
{"id": "510106", "revid": "5863", "url": "https://gl.wikipedia.org/wiki?curid=510106", "title": "Anxos Sobri\u00f1o P\u00e9rez", "text": ""}
{"id": "510107", "revid": "5863", "url": "https://gl.wikipedia.org/wiki?curid=510107", "title": "Xusto A. Rodr\u00edguez R\u00edo", "text": ""}
{"id": "510109", "revid": "5863", "url": "https://gl.wikipedia.org/wiki?curid=510109", "title": "Xusto Alexandre Rodr\u00edguez R\u00edo", "text": ""}
{"id": "510111", "revid": "1888", "url": "https://gl.wikipedia.org/wiki?curid=510111", "title": "Ascensi\u00f3n Cambr\u00f3n", "text": "Ascensi\u00f3n Cambr\u00f3n Infante, nada en C\u00f3rdoba en 1943 e residente na Coru\u00f1a desde 1976, \u00e9 unha fil\u00f3sofa e profesora espa\u00f1ola.\nTraxectoria.\nLicenciada en Filosof\u00eda e Ciencias da Educaci\u00f3n. Presentou en 1987 a s\u00faa tese de doutoramento \"El socialismo racional de Ram\u00f3n de la Sagra\". \u00c9 profesora em\u00e9rita de Filosof\u00eda do Dereito, Moral e Pol\u00edtica na Facultade de Dereito da Universidade da Coru\u00f1a. \u00c9 presidenta da Asociaci\u00f3n polo Dereito a unha Morte Digna de Galicia e foi membro da secci\u00f3n de Pensamento do Consello da Cultura Galega."}
{"id": "510124", "revid": "89787", "url": "https://gl.wikipedia.org/wiki?curid=510124", "title": "Viuda G\u00f3mez e hijos", "text": "\"Viuda G\u00f3mez e Hijos\" \u00e9 unha banda coru\u00f1esa. O seu son, puramente punk coma uns Dead Kennedys atl\u00e1nticos, pouco a pouco comezaron a facerse un nome dentro da escena galega. O nome est\u00e1 extra\u00eddo da revista El V\u00edbora, e concretamente de Una Historia de Max.\nTraxectoria.\nFormouse en 1982 con Manuel Carreja \"Puch\u00f3n\" voz, Jorge Fern\u00e1ndez \u00e1 guitarra, Ricardo Ramos \u00e1 bater\u00eda e Roberto Gonz\u00e1lez -Rigo- ao baixo. Puch\u00f3n e Rigo abandonaron o grupo a finais de 1984, entra Andr\u00e9s (baixo) e red\u00facese a un tr\u00edo. en 1984 os seus compo\u00f1entes eran Jorge Fern\u00e1ndez (voz e guitarra), Alberto (guitarra solista), Jos\u00e9 (baixo e coros) e Dani Punta (bater\u00eda e coros) que se ga\u00f1ou o alcume de El Puntas polo seu costume de cravar a bater\u00eda no chan, a s\u00faa presenza axudou a consolidar o son da banda. Pola banda pasaron outros m\u00fasicos como Carlos Clerins, Benito ou Jos\u00e9 Vi\u00f1as \"Men\".\nP\u00f3dese considerar como un dos mellores grupos que sa\u00edron da canteira coru\u00f1esa. Comezaron sendo eminentemente punk para despois coller m\u00e1is influencias.\nEn 1982 actuaron no Pavill\u00f3n da Coru\u00f1a. O ano seguinte en Betanzos e no Festival de Rock Ciudad de Coru\u00f1a. En 1984, tam\u00e9n participaron no Festival de Moa\u00f1a (Vigo) e no II Festival de Rock Ciudad de Coru\u00f1a o que os fai comezar a transcender e o seu nome circula polo boca a boca. En 1985 actuaron nos locais La Marimba e Piscis da Coru\u00f1a, as\u00ed como no Club N\u00e1utico da Coru\u00f1a e no Festival Nuevo Pop Sada.\nNo inverno de 1985, Andr\u00e9s abandonou o grupo e uniuse Jose (baixo) e, a principios de 1986, Alberto (guitarra) completou a formaci\u00f3n m\u00e1is consolidada.\nContin\u00faan as actuaci\u00f3ns en 1986, como o Festival Nuevo Pop de Vigo, o Northwest Pop-Rock Meeting (Pavill\u00f3n da Coru\u00f1a), de novo no Club N\u00e1utico da Coru\u00f1a e en locais coru\u00f1eses como a \"Calle 42\" ou o pub \"Via Crucis\".\nTardaron moitos anos en xestionar os seus esforzos, pero antes rexistraran polo menos un par de maquetas, o primeiro deles na mesma sala de ensaios cun Revox de d\u00faas pista. Dani nunha entrevista en La Voz de Galicia comentaba.\nO director e produtor Xavier Villaverde toma as s\u00faas canci\u00f3ns como punto de partida para o seu curto \"Viuda G\u00f3mez\" (1985), unha historia de incesto e parricidio de oito minutos na que incluso alg\u00fans dos membros da banda participan como actores. O curto ga\u00f1a importantes premios nacionais e internacionais e formou parte da s\u00faa segunda maqueta.\nEntre os concertos notables de 1987 incl\u00faese o que ofreceron na sala Hip\u00f3dromo de Santiago de Compostela.\nOs constantes cambios que sofre a formaci\u00f3n, unha tendencia na historia do grupo, xeran unha gran inestabilidade que reduce considerablemente a s\u00faa proxecci\u00f3n. No 87 foron rescatados por Rocky, o manager de Polansky y el Ardor, e lanzaron o mini-LP \"Completamente\" (La General / Fonomusic, 1987), cun son suavizado, acheg\u00e1ndose ao pop, alcanzando o seu maior \u00e9xito co corte \"Soluci\u00f3n suicida\". Nesta ocasi\u00f3n co\u00f1ecemos unha banda composta por Alberto Ramos (guitarra principal), Jorge Perdender (guitarra e voz), Jos\u00e9 Corral (baixo) e Dani Punta (bater\u00eda). Jorge Fern\u00e1ndez s\u00f3 asina catro canci\u00f3ns do disco, a metade con Dani Punta e o resto \u00e9 de todo o grupo ao un\u00edsono. A canci\u00f3n \"Soluci\u00f3n Suicida\", inclu\u00edda no \u00e1lbum, \u00e9 un pequeno himno local.\nO son de \"Completamente\" dista moito do que atopamos nas s\u00faas actuaci\u00f3ns iniciais. Cun son moito m\u00e1is relaxado e limpo; o punk de ritmo r\u00e1pido d\u00e1 paso a desenvolvementos m\u00e1is pr\u00f3ximos ao pop nos que a s\u00faa esencia \"punk\" se perde na procura dunha alta calidade de son e unha produci\u00f3n de luxo. \nAsinan un contrato de cinco anos coa independente La General, pero os continuos desacordos con ela acaban provocando a rescisi\u00f3n do contrato e precipitan dalg\u00fan xeito o final da banda. En 1990 a banda separouse. Como ocorreu cos seus veci\u00f1os de Radio Oc\u00e9ano, a banda non tivo un gran impacto e acabar\u00eda sendo esquecida. Sempre \u00e1 sombra de \"Soluci\u00f3n suicida\", ese corte que supuxo o seu ascenso e ca\u00edda, ese himno vampirizante. \nPouco despois Jorge Fern\u00e1ndez t\u00e9ntao de novo cun novo e breve grupo, Clan 69.\nCo paso dos anos, Viuda G\u00f3mez e Hijos reapareceu no 2008, co lanzamento da que foi a s\u00faa primeira maqueta nun disco que titularon 'La Viuda esta de vuelta'. Todo isto a trav\u00e9s do selo El Beasto Recordings, mantendo a esencia da gravaci\u00f3n orixinal, ru\u00eddo e suciedade en doses elevadas.\nEn 2011, o grupo autoproduciu unha recompilaci\u00f3n con practicamente todo o material gravado ao longo da s\u00faa historia, concretamente as sesi\u00f3ns que o grupo gravou antes de asinar polo selo Fonomusic e lanzar \u201cCompletamente\u201d (La General / Fonomusic, 1987). Vinte canci\u00f3ns recollidas no CD \"No somos viudas pobres, sino pobres viudas\" (Viuda G\u00f3mez e Hijos, 2011).\nHoubo tres sesi\u00f3ns de gravaci\u00f3n: unha no 82 producida por Dani Punta e Juli\u00e1n Hern\u00e1ndez (Siniestro Total), outra no 84 producida por Alberto Torrado (Siniestro Total, Os Resentidos) e a \u00faltima no 85 producida por Dani Punta. "}
{"id": "510125", "revid": "5863", "url": "https://gl.wikipedia.org/wiki?curid=510125", "title": "Ascensi\u00f3n Cambr\u00f3n Infante", "text": ""}
{"id": "510128", "revid": "1131", "url": "https://gl.wikipedia.org/wiki?curid=510128", "title": "Celia Pereira", "text": "Celia Pereira Porto, nada en Rotterdam o 20 de decembro de 1971, \u00e9 unha avogada e profesora galega.\nTraxectoria.\nLicenciada en Dereito con Premio Extraordinario de Licenciatura (1994). Doutora en Dereito pola Universidade da Coru\u00f1a (2000). Foi profesora de Filosof\u00eda do Dereito na Universidade da Coru\u00f1a at\u00e9 2005. Desde esa data exerce como avogada laboralista. \u00c9 presidenta da Fundaci\u00f3n Vicente Risco e membro da secci\u00f3n de Pensamento do Consello da Cultura Galega. Foi editora da traduci\u00f3n ao galego e prologuista de \"O meu pecado mortal. O voto feminino mais eu\", de Clara Campoamor. \nEn 2021 foi escollida acad\u00e9mica correspondente da Real Academia Galega."}
{"id": "510131", "revid": "1131", "url": "https://gl.wikipedia.org/wiki?curid=510131", "title": "Mosteiro do Couto", "text": ""}
{"id": "510134", "revid": "5863", "url": "https://gl.wikipedia.org/wiki?curid=510134", "title": "Celia Pereira Porto", "text": ""}
{"id": "510136", "revid": "1131", "url": "https://gl.wikipedia.org/wiki?curid=510136", "title": "Igrexa de Santa Mari\u00f1a de Gomariz", "text": ""}
{"id": "510138", "revid": "1131", "url": "https://gl.wikipedia.org/wiki?curid=510138", "title": "Universidade de Heidelberg", "text": "A Universidade Ruprecht Karl de Heidelberg (en ; tam\u00e9n co\u00f1ecida simplemente Universidade de Heidelberg), \u00e9 a universidade m\u00e1is antiga de Alema\u00f1a, creada no ano 1386 na cidade de Heidelberg, Baden-W\u00fcrttemberg. O seu nome en lat\u00edn \u00e9 \"Ruperto Carola Heidelbergensis\". O programa alem\u00e1n para o fomento de investigaci\u00f3n cient\u00edfica e actividades acad\u00e9micas de alto nivel, financiado con recursos federais e rexionais, levou a cabo en 2007, un \"concurso de excelencia\" entre os centros de estudos superiores do pa\u00eds. Resultaron ga\u00f1adoras seis universidades de todo o pa\u00eds entre as que se atopaba a de Heidelberg, sendo distinguida coa etiqueta de \"universidade de elite\". Cos seus sobresalientes logros na investigaci\u00f3n e o ensino sit\u00faase entre as mellores universidades do mundo.\n\u00c9 membro do Grupo Coimbra e do LERU.\nHistoria.\nA Universidade de Heidelberg foi fundada por Ruperto I, para ter no seu territorio facultades dedicadas ao estudo da filosof\u00eda, a teolox\u00eda, axurisprudencia e a medicina.\nO Cisma de Occidente en 1378, que separou a cristiandade europea en dous grupos host\u00eds, iniciouse coa elecci\u00f3n de dous papas trala morte do papa Gregorio XI nese ano. Un sucesor estaba no Papado de Avi\u00f1\u00f3n (elixido polos franceses) e o outro en Roma (elixido polos cardeais italianos). Os l\u00edderes seculares e espirituais alem\u00e1ns decant\u00e1ronse no seu apoio polo sucesor en Roma, o que produciu consecuencias para os estudantes e profesores alem\u00e1ns en Par\u00eds: perderon as s\u00faas asignaci\u00f3ns e tiveron que marchar. O Elector do Palatinado Ruperto I viu a oportunidade e iniciou un di\u00e1logo coa curia, que finalmente conduciu \u00e1 concesi\u00f3n da bula papal de fundaci\u00f3n, que pode ser considerado como a creaci\u00f3n da Universidade de Heidelberg. O 18 de outubro de 1386 celebrouse a apertura das portas da universidade. Como lema, Marsilio de Inghen, o primeiro reitor da universidade escolleu \"Semper apertus\": o libro da aprendizaxe est\u00e1 sempre aberto. Neses momentos Heidelberg pod\u00eda non ter m\u00e1is de 3500 habitantes e no primeiro ano de existencia da universidade ti\u00f1a uns 600 inscritos. A primeira clase impartiuse o 19 de outubro. As\u00ed, a Universidade de Heidelberg \u00e9 a universidade m\u00e1is antiga de Alema\u00f1a, a\u00ednda que non a primeira de fala alem\u00e1, xa que a Universidade de Viena se establecera en 1365.\nDurante a segunda metade do s\u00e9culo XVI a universidade pasou por un per\u00edodo florecente, e foi convertida nunha instituci\u00f3n calvinista durante o reinado do elector Lu\u00eds VI. Atraeu estudantes procedentes de todo o continente, desenvolv\u00e9ndose como un importante centro cultural e acad\u00e9mico de Europa. Con todo, co comezo da Guerra dos Trinta Anos en 1618, a riqueza intelectual e fiscal da universidade declinou. En 1622 a ent\u00f3n Bibliotheca Palatina, biblioteca da universidade, foi subtra\u00edda da Heiliggeistkirche (a colexiata da Universidade) e levada a Roma. Os esforzos para a reconstruci\u00f3n posterior foron derrotado polas tropas de Lu\u00eds XIV, que destru\u00edu Heidelberg en 1693 case por completo.\nAta o ano 1803 non se detivo a s\u00faa decadencia. Nese ano, a Universidade foi restablecida ao status propio da instituci\u00f3n por Carlos Federico de Baden e dende ent\u00f3n o seu nome at\u00f3pase asociado co de Ruperto I. O estudante m\u00e1is influente desa \u00e9poca foi Karl Drais, inventor dun veh\u00edculo de d\u00faas rodas co que comezou a mecanizaci\u00f3n e m\u00e1is tarde a motorizaci\u00f3n do transporte persoal. Durante a \u00faltima parte do s\u00e9culo XIX, a universidade acolleu un esp\u00edrito moi liberal e aberto de mente que foi especialmente impulsado por Max Weber, Ernst Troeltsch e un c\u00edrculo de colegas arredor deles. Na Rep\u00fablica de Weimar, foi reco\u00f1ecida como un centro de pensamento democr\u00e1tico, propiciado por profesores como Karl Jaspers, Gustav Radbruch, Martin Dibelius e Alfred Weber. Por\u00e9n, houbo forzas contrarias traballando dentro da universidade: o f\u00edsico nazi Philipp Lenard foi nomeado director do instituto de f\u00edsica durante ese tempo. Tralo asasinato de Walther Rathenau rexeitou p\u00f3r a medio mastro a bandeira nacional no instituto, o cal provocou conflitos cos estudantes comunistas.\nCoa institucionalizaci\u00f3n da Alema\u00f1a nazi, a Universidade de Heidelberg, do mesmo xeito que as demais universidades alem\u00e1s, apoiou os nazis e perdeu os seus profesores disidentes. Non obstante, trala segunda guerra mundial (1939-1945), a reconstruci\u00f3n foi r\u00e1pida, xa que a cidade se salvou na s\u00faa maior parte da destruci\u00f3n. Coa fundaci\u00f3n do \"Collegium Academicum\", Heidelberg foi o primeiro lugar de Alema\u00f1a onde se estableceu un gabinete de estudantes gobernado por eles mesmos, e que contin\u00faa a ser o \u00fanico. De novo, os estatutos obrigaban a universidade ao \"esp\u00edrito vivo da verdade, xustiza e humanismo\".\nDurante as d\u00e9cadas de 1960 e 1970, a universidade expandiuse en gran medida. Nos arredores da cidade, na \u00e1rea do Neuenheimer Feld, constru\u00eduse un gran campus de medicina e ciencias naturais. A universidade desenvolveuse lentamente, mais en \u00faltima instancia foi unha das c\u00e9lulas de base para as inquietudes pol\u00edticas entre os estudantes, coas consecuentes protestas estudant\u00eds.\nEn 1975, unha masiva intervenci\u00f3n da polic\u00eda arrestou o parlamento estudantil AStA ao completo. Despois diso, o Collegium Academicum, unha organizaci\u00f3n universitaria progresista anexa aos campus da universidade matriz, foi tomada por uns 700 oficiais de polic\u00eda e pechouse definitivamente.\nEn 2006 un de cada cinco habitantes da cidade era un estudante universitario.\nSedes.\nA maior parte dos edificios das facultades de humanidades e de artes at\u00f3panse situados na parte antiga da cidade, mentres que a maior parte dos edificios das facultades de ciencias naturais e medicina, inclu\u00eddos tres grandes hospitais universitarios, at\u00f3panse situados no Neuenheimer Feld."}
{"id": "510139", "revid": "23204", "url": "https://gl.wikipedia.org/wiki?curid=510139", "title": "Sur\u00e1frica nos Xogos Ol\u00edmpicos", "text": "Sur\u00e1frica participou por vez primeira nos Xogos Ol\u00edmpicos en 1904, e dende ent\u00f3n enviou deportistas para competir na maior\u00eda dos Xogos Ol\u00edmpicos de Ver\u00e1n. Despois da resoluci\u00f3n 1761 da Asemblea Xeral das Naci\u00f3ns Unidas realizada en 1962, a naci\u00f3n foi apartada dos Xogos como resposta pol\u00edtica ao apartheid.\nDespois das negociaci\u00f3ns para rematar en Sur\u00e1frica que comezaron en 1990, o pa\u00eds uniuse de novo ao movemento ol\u00edmpico. A Confederaci\u00f3n Deportiva e Comit\u00e9 Ol\u00edmpico Surafricano foi creada en 1991, e Sur\u00e1frica regresou aos Xogos en 1992. Sur\u00e1frica tam\u00e9n participou nos Xogos Ol\u00edmpicos de Inverno en 1960, e de novo dende 1994.\nOs deportistas surafricanos ga\u00f1aron un total de 89 medallas, con atletismo, boxeo e nataci\u00f3n como os deportes que m\u00e1is medallas lles reportaron."}
{"id": "510141", "revid": "5312", "url": "https://gl.wikipedia.org/wiki?curid=510141", "title": "Reloxo de peto", "text": "Denom\u00ednase reloxo de peto ao reloxo que polo seu pequeno tama\u00f1o se pode levar nun peto e, polo xeral, pos\u00fae unha cadea pendurante met\u00e1lica (de ouro, prata, n\u00edquel etc.) para suxeitalo chamada leontina. Outro dos elementos importantes \u00e9 o bisel, que \u00e9 o aro de metal onde vai inserido o cristal que protexe a esfera. Os reloxos de peto est\u00e1n en desuso dende o s\u00e9culo XX, pois foron substitu\u00eddos polo reloxo de pulseira; con todo, utilizalo \u00e9 visto por algunhas persoas como signo de elegancia, etiqueta e posesi\u00f3n de riquezas. Foron inventados en Francia a mediados do s\u00e9culo XV.\nHistoria.\nA construci\u00f3n do reloxo port\u00e1til ou de peto d\u00e9bese \u00e1 inclusi\u00f3n do resorte en espiral no mecanismo dos reloxos. Foron inventados en Francia a mediados do s\u00e9culo XV. Ao principio ti\u00f1an unha forma cil\u00edndrica, pero en N\u00faremberg constru\u00edronse con profusi\u00f3n e en forma ovoidea, polo que se lles chamaba \"ovos de N\u00faremberg\". Estes reloxos pronto foron co\u00f1ecidos por toda Europa e a s\u00faa invenci\u00f3n atrib\u00faese a Peter Henlein, nativo desa cidade alem\u00e1.\nTempo despois da s\u00faa aparici\u00f3n, constru\u00edronse exemplares de estra\u00f1as formas, con complicados movementos relativos \u00e1 astronom\u00eda e ao calendario. Na metade do s\u00e9culo XVI aparecen preciosos reloxos de peto coas caixas finamente talladas ou pintadas con esmalte, con formas de cruz, de caveira, de can, le\u00f3n, coello ou pomba, e tam\u00e9n se constru\u00edron reloxos astron\u00f3micos de peto. En precisi\u00f3n eran a\u00ednda deficientes, a\u00ednda que houbo melloras.\nOs reloxos de peto eran considerados mecanismos raros e custosos que soamente a clase alta da sociedade pod\u00eda adquirir. Os primeiros reloxeiros foron ferreiros, cerralleiros ou fundidores de can\u00f3ns, artes\u00e1ns expertos na elaboraci\u00f3n de metais. Pero, ao ser obxectos de luxo, constitu\u00edan e motivaban o frenes\u00ed pola decoraci\u00f3n suntuosa propia do Renacemento e do Barroco, polo que foi necesario que os reloxeiros posu\u00edsen a arte da ourivar\u00eda, pois a mi\u00fado utiliz\u00e1banse materiais preciosos.\nFoi ent\u00f3n cando en Francia, Alema\u00f1a, Italia e en moitos outros lugares, xurdiu unha clara distinci\u00f3n entre os construtores de grandes reloxos p\u00fablicos e os construtores de pequenos reloxos de parede e de peto.\nPara os s\u00e9culos XVI e XVII, os reloxos privados deixaron de ser unha rareza, mais s\u00f3 no s\u00e9culo XVIII desembocouse a produci\u00f3n en masa e con iso unha diminuci\u00f3n importante no prezo. No seu libro \"The Wealth of Nations\", Adam Smith declarou que: \"un reloxo de peto dos mellores, que a mediados do s\u00e9culo pasado (XVII) pod\u00eda adquirirse por vinte esterlinas, pod\u00eda adquirirse arestora posibelmente por vinte xilins\". Para 1784 xa hab\u00eda en Dubrovno (en Belar\u00fas) unha f\u00e1brica de produci\u00f3n de reloxos de parede e de peto, que foi trasladada a Kupavno, preto de Moscova en 1792.\nCando os centros reloxeiros de N\u00faremberg e Augsburgo entraron en crise, Londres e Xenebra ocuparon o seu lugar, e \u00e9 cara a 1580 cando aparece documentaci\u00f3n de reloxos de peto ingleses. Os primeiros reloxos ingleses foron reproduci\u00f3ns exactas e carentes de orixinalidade dos reloxos de peto franceses e alem\u00e1ns. En 1680 os reloxeiros Daniel Quare e Edward Barlow constru\u00edron dispositivos para reloxos de parede e de peto que daban as horas sempre que se premese un pulsador ou se tirase dun cordonci\u00f1o.\nFuncionamento.\nO escape de varela dupl\u00edcase aos reloxos de peto. O fuso ou conoide \u00e9 o dispositivo inventado para garantir uniformidade \u00e1 acci\u00f3n do resorte, cuxa enerx\u00eda dimin\u00fae a medida que se vai descargando. O conoide ten forma de tronco de cono cun acanalado en espiral polo que pasa un cordonci\u00f1o. Este cordonci\u00f1o vai atado ao tambor do resorte principal. Cando o resorte est\u00e1 enrolado ao m\u00e1ximo, act\u00faa mediante o cordonci\u00f1o sobre o conoide na parte onde o di\u00e1metro \u00e9 menor; cando o resorte est\u00e1 case descargado por completo, act\u00faa sobre a secci\u00f3n do conoide onde est\u00e1 o di\u00e1metro maior da pir\u00e1mide. Deste xeito, a forza impresa \u00e1s engrenaxes resulta uniforme.\nTecnolox\u00eda cultural.\nO reloxo de peto apareceu na \u00e9poca dunha revoluci\u00f3n cient\u00edfica. Naceu dunha concepci\u00f3n mecanicista do universo e da vida. Impulsou o levar unha vida m\u00e1is ordenada ao medir con maior precisi\u00f3n actividades que denantes non se med\u00edan ou se fac\u00eda cunha aproximaci\u00f3n vaga.\nDende os seus inicios, o reloxo de peto foi s\u00edmbolo de emulaci\u00f3n e prestixio. En 1481, o rei Lu\u00eds XI de Francia pagou 16 liras e dez soldos (de moeda tornesa) ao reloxeiro Jehan de Par\u00eds, por un reloxo port\u00e1til provisto de cuadrante que soa as horas. Mesmo mandou que aparecese pintado nun dos seus retratos oficiais.\nO reloxo de peto constitu\u00edu ademais unha excepci\u00f3n debido \u00e1s s\u00faas relaci\u00f3ns coa astronom\u00eda. Cos grandes descubrimentos astron\u00f3micos dos s\u00e9culos XVI e XVII e a grande expansi\u00f3n da navegaci\u00f3n, advertiuse da necesidade de dispo\u00f1er de reloxos de precisi\u00f3n port\u00e1t\u00eds e pequenos que determinasen a lonxitude e a posici\u00f3n exacta dos astros.\nO f\u00edsico ingl\u00e9s Derek John de Solla Price afirmou que \"deber\u00edase separar o reloxo da historia da medici\u00f3n do tempo, e relacionalo m\u00e1is ben coa m\u00e1is longa e antiga historia dos modelos astron\u00f3micos, coma o astrolabio e o equatorium\".\nNo cinema e a televisi\u00f3n, bambeando un reloxo de peto perante a faciana dun personaxe comunmente esp\u00e9rase inducir a hipnose. Estes reloxos tam\u00e9n se poden empregar para atopar o norte xeogr\u00e1fico."}
{"id": "510143", "revid": "55340", "url": "https://gl.wikipedia.org/wiki?curid=510143", "title": "Swami Vivekananda", "text": ""}
{"id": "510145", "revid": "89787", "url": "https://gl.wikipedia.org/wiki?curid=510145", "title": "Ivy League", "text": "A Ivy League (\"Liga da Hedra\"), tam\u00e9n co\u00f1ecida como The Ancient Eight (\"As Oito Antigas\") \u00e9 unha conferencia deportiva universitaria estadounidense que comprente oito universidades privadas do nord\u00e9s do pa\u00eds. A expresi\u00f3n Ivy League adoita empregarse tam\u00e9n f\u00f3ra do contexto deportivo para referirse \u00e1s oito universidades de elite con connotaci\u00f3ns de excelencia acad\u00e9mica, selecci\u00f3n nas admisi\u00f3ns e elitismo social. Os seus membros por orde alfab\u00e9tica son Universidade Brown, Universidade de Columbia, Universidade Cornell, Dartmouth College, Universidade Harvard, Universidade de Pensilvania, Universidade Princeton e Universidade Yale.\nA\u00ednda que a expresi\u00f3n xa se empregaba en 1933, s\u00f3 se fixo oficial despois da formaci\u00f3n da NCAA Division\u00a0I en 1954. Todos os membros ag\u00e1s Cornell fund\u00e1ronse durante a \u00e9poca colonial, polo que est\u00e1n inclu\u00eddas sete das nove universidades fundadas antes da Revoluci\u00f3n Americana. As outras d\u00faas, a Universidade Rutgers e o College of William &amp; Mary, son instituci\u00f3ns p\u00fablicas.\nOs centros da Ivy League vense como algunhas das universidades m\u00e1is prestixiosas do mundo. Todas est\u00e1n entre as dezasete primeiras da clasificaci\u00f3n da \"U.S. News &amp; World Report\" de 2020, catro delas entre as cinco primeiras. \"U.S. News\" nomeou algunha delas como a mellor universidade do pa\u00eds todos os anos dende 2001. Na clasificaci\u00f3n global de 2020 da \"U.S. News &amp; World Report\", tres delas estaban entre as dez mellores universidades do mundo (Harvard primeira, Columbia s\u00e9tima e Princeton oitava)."}
{"id": "510146", "revid": "23204", "url": "https://gl.wikipedia.org/wiki?curid=510146", "title": "Confederaci\u00f3n Deportiva e Comit\u00e9 Ol\u00edmpico Surafricano", "text": "A Confederaci\u00f3n Deportiva e Comit\u00e9 Ol\u00edmpico Surafricano (en ) \u00e9 o Comit\u00e9 Ol\u00edmpico Nacional (NOC) e o Comit\u00e9 Paral\u00edmpico Nacional de Sur\u00e1frica, e o organismo respons\u00e1bel da representaci\u00f3n de Sur\u00e1frica nos Xogos da Commonwealth. \u00c9 tam\u00e9n respons\u00e1bel dos deporte de alto rendemento no pa\u00eds e coordina varias federaci\u00f3ns de deportes internacionais."}
{"id": "510147", "revid": "23204", "url": "https://gl.wikipedia.org/wiki?curid=510147", "title": "Suid-Afrikaanse Sportkonfederasie en Olimpiese Komitee", "text": ""}
{"id": "510151", "revid": "89787", "url": "https://gl.wikipedia.org/wiki?curid=510151", "title": "Nixeria nos Xogos Ol\u00edmpicos", "text": "Nixeria participou por vez primeira nos Xogos Ol\u00edmpicos en 1952, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n, ag\u00e1s en 1976. O pa\u00eds competiu por vez primeira nos Xogos Ol\u00edmpicos de Inverno en 2018.\nO Comit\u00e9 Ol\u00edmpico de Nixeria foi creado en 1951."}
{"id": "510153", "revid": "88215", "url": "https://gl.wikipedia.org/wiki?curid=510153", "title": "Francisco G\u00f3mez Pallas", "text": ""}
{"id": "510154", "revid": "88215", "url": "https://gl.wikipedia.org/wiki?curid=510154", "title": "Francisco Jos\u00e9 G\u00f3mez Pallas", "text": ""}
{"id": "510155", "revid": "89787", "url": "https://gl.wikipedia.org/wiki?curid=510155", "title": "\u00c1frica L\u00f3pez Souto", "text": "\u00c1frica L\u00f3pez Souto, nada na Coru\u00f1a en 1966, \u00e9 unha fil\u00f3sofa e profesora galega.\nTraxectoria.\nDoutorouse en Filosof\u00eda en 1999 coa tese \"O individuo na filosof\u00eda de Michel Foucault\". Foi profesora de secundaria de Filosof\u00eda en Pontevedra, Mar\u00edn, Padr\u00f3n, Carballo e A Coru\u00f1a. Actualmente \u00e9 profesora e directora do IES Urbano Lugr\u00eds da Coru\u00f1a. Fixo a revisi\u00f3n tem\u00e1tico-filos\u00f3fica da traduci\u00f3n ao galego de \"O segundo sexo\", de Simone de Beauvoir Colabora na revista \"\u00c1gora\". \u00c9 membro da secci\u00f3n de Pensamento do Consello da Cultura Galega."}
{"id": "510158", "revid": "5863", "url": "https://gl.wikipedia.org/wiki?curid=510158", "title": "Sabela Ramos Garea", "text": ""}
{"id": "510160", "revid": "5863", "url": "https://gl.wikipedia.org/wiki?curid=510160", "title": "Sarah Maria Beach", "text": ""}
{"id": "510161", "revid": "98629", "url": "https://gl.wikipedia.org/wiki?curid=510161", "title": "Capitan\u00eda Xeneral de Filipinas", "text": "A Capitan\u00eda Xeneral de Filipinas tam\u00e9n co\u00f1ecida como Reino de Filipinas, era unha entidade territorial espa\u00f1ola, adscrita como entidade aut\u00f3noma do Vicerreinado de Nova Espa\u00f1a ata 1821, que foi establecida pola Monarqu\u00eda Espa\u00f1ola nas chamadas Indias Orientais, zonas de Asia e Ocean\u00eda, con capital en Manila.\nInclu\u00eda, ademais do arquip\u00e9lago filipino, Palau, a illa de Guam, as Marianas do Norte e os Estados Federados da Micronesia. O vicerreinado de Nova Espa\u00f1a, que ti\u00f1a a s\u00faa sede na Cidade de M\u00e9xico, exerc\u00eda sobre estes territorios poderes relacionados con asuntos econ\u00f3micos, xa que no resto o capit\u00e1n xeneral trataba directamente con El Rey e o Consello de Indias.\nA Capitan\u00eda xeneral durou ata o 12 de xu\u00f1o de 1898, cando os filipinos ao mando do xeneral Emilio Aguinaldo declararon a s\u00faa ef\u00e9mera independencia. O 10 de decembro de 1898, polo Tratado de Par\u00eds, en virtude do cal rematou a guerra hispano-estadounidense, Filipinas e Guam foron cedidas aos Estados Unidos. As Marianas, Carolinas e Palau foron vendidas ao Imperio alem\u00e1n polo Tratado xermano-espa\u00f1ol do 12 de febreiro de 1899.\nHistoria.\nDespois da conquista de Filipinas en 1565 por Miguel L\u00f3pez de Legazpi, as illas do arquip\u00e9lago recibiron primeiro a condici\u00f3n de gobernaci\u00f3n e m\u00e1is tarde de Capitan\u00eda Xeneral dependente do vicerreinado de Nova Espa\u00f1a en 1574. En 1584 creouse a Real Audiencia de Manila, que gobernaba a capitan\u00eda cando estaba vacante, o capit\u00e1n xeneral exerc\u00eda as funci\u00f3ns de gobernador e presidente da Real Corte (ata 1861).\nPor Real Orde do 17 de xullo de 1784 creouse a Intendencia de Manila para as causas do ex\u00e9rcito e do tesouro real, o xu\u00edz da Audiencia de Manila, Ciriaco Gonz\u00e1lez Carbajal, tendo que utilizar a Real Ordenanza de Intendentes de 1782 para o R\u00edo da Prata. A proposta de Carbajal, cre\u00e1ronse 4 concellos m\u00e1is o 24 de novembro de 1786 en Filipinas xunto cos seus respectivos correxidores, que eran: Ilocos, Camarines, Lloilo e Ceb\u00fa, pero estes concellos suprim\u00edronse pola Real Orde do 20 de novembro de 1787. Un mes antes, o 23 de outubro, o municipio de Manila uniuse \u00e1 capitan\u00eda xeneral. Foi novamente separada pola Real Orde do 25 de febreiro de 1819, reunida o 14 de setembro de 1824, separada o 27 de outubro de 1829, reunida a finais de 1842.\nAta o ano 1822, os capit\u00e1ns xenerais eran civ\u00eds, pero a partir dese ano sempre foron militares. Ao longo da segunda metade do s\u00e9culo XIX establec\u00e9ronse gobernos e comandancias militares, moi numerosos dado o elevado n\u00famero de illas e o tama\u00f1o do distrito. Despois de longas etapas de insurrecci\u00f3n por parte da poboaci\u00f3n local e da guerra cos Estados Unidos, o dominio espa\u00f1ol en Filipinas cesou en 1898.\nO per\u00edodo 1834 - 1874 representou un per\u00edodo de aut\u00e9nticos cambios en Filipinas, superando o seu atraso con respecto a Hispanoam\u00e9rica.\nA partir de 1868, s\u00e9ntese a influencia liberal e os filipinos sent\u00edronse marxinados ao non poder manter aos seus representantes nas Cortes, logrados na Constituci\u00f3n espa\u00f1ola de 1812.\nPer\u00edodo de madurez.\nCabrero sost\u00e9n que este esplendor filipino deb\u00edase a varias circunstancias:\nInfluencia da Constituci\u00f3n de 1812.\nUn proxecto, anterior \u00e1 un s\u00e9culo \u00e1 Commonwealth de Gran Breta\u00f1a, posibilitou a integraci\u00f3n da Capitan\u00eda Xeneral de Filipinas: en Asia, as illas Filipinas e as que dependen do seu goberno.\nCara a mediados do s\u00e9culo XVIII hab\u00eda 24 provincias, das cales 19 eran alcald\u00edas maiores e 5 eran correximentos:\nCorreximentos: \nAlcald\u00edas maiores:\nProvincias formadas posteriormente:\nS\u00e9culo XIX.\nCara a mediados do s\u00e9culo XIX exist\u00edan as seguintes provincias:\nA finais do s\u00e9culo XIX, Espa\u00f1a reclamaba e inclu\u00eda xa o Sultanato de Jol\u00f3 (Jol\u00f3) que \u00e1 s\u00faa vez comprend\u00eda Borneo do Norte ou Sabah; as reclamaci\u00f3ns en Micronesia estend\u00e9ronse a Palau, \u00e1s Illas Carolinas, \u00e1s Illas Marshall e, m\u00e1is difusamente, \u00e1s Illas Bonin e agora chamadas Illas Spratly.\n1837.\nUnha Real Orde do 31 de maio de 1837 determinou:\nManila.\nCaraga, Samar, Iloilo, Antique, Capiz, Albay, Camarines Sur, Tayabas, Cavite, Zamboanga, Marianas.\nMisamis, Mindoro, Nueva Ecija, Illa Negros, Camarines Norte, Tondo, Zambales, Bulacan, Pampanga, Bataan, Pangasinam, Llocos Sur, Ilocos Norte, Cagayan, Illas Batanes, Laguna, Batangas, Zeb\u00fa, Leyte, Calamianes.\nOrganizaci\u00f3n gobernamental.\nA finais do s\u00e9culo XIX, o goberno espa\u00f1ol do arquip\u00e9lago filipino era exclusivo do gobernador xeral, o \u00fanico e lex\u00edtimo representante do poder supremo do goberno do rei de Espa\u00f1a nestas Illas, e como tal xefe superior en todas as ordes da administraci\u00f3n p\u00fablica.\nEsta posici\u00f3n foi desempe\u00f1ada por un tenente xeneral do ex\u00e9rcito, de acordo coas leis especiais vixentes no arquip\u00e9lago, sendo asesorado por dous \u00f3rganos consultivos, que eran o Consello de autoridades e o Consello de administraci\u00f3n. Un xulgado local para asuntos contencioso-administrativos funcionaba, independentemente do Consello de Administraci\u00f3n, e baixo as ordes inmediatas do gobernador xeral, unha secretar\u00eda do goberno xeral. \nPara o despacho de asuntos relacionados coas ramas de Facenda, Goberno e Desenvolvemento, a Oficina Xeral do Goberno e a Direcci\u00f3n de Administraci\u00f3n Civil funcionaron como secretar\u00edas do Goberno Xeral.\nDistribuci\u00f3n do goberno.\nOs gobernos parciais eran civ\u00eds, ou civ\u00eds e pol\u00edtico-militares, ou simplemente militares, todos eles divididos en certas categor\u00edas ou clases, indicios de maior ou menor autoridade gobernamental. Das provincias de Luz\u00f3n, algunhas estaban gobernadas por autoridades civ\u00eds e outras por gobernadores militares con xurisdici\u00f3n civil. Xeralmente a categor\u00eda ou rango militar do gobernador correspond\u00eda \u00e1s facultades gobernamentais.\nOs gobernadores, ag\u00e1s o gobernador civil de Manila que ti\u00f1a a categor\u00eda de xefe de administraci\u00f3n de 1\u00aa clase, eran xefes de administraci\u00f3n da segunda e, nas s\u00faas respectivas provincias, os representantes do gobernador xeral das Illas, a primeira autoridade na orde xer\u00e1rquica e superior na administrativa e na econ\u00f3mica por ter baixo a s\u00faa inmediata dependencia as administraci\u00f3ns depositarias de Facenda e fondos locais e ordenar o pagamento de todas as obrigas consignadas nos orzamentos xerais, provinciais e municipais.\nGobernos pol\u00edtico-militares.\nOs gobernadores pol\u00edtico-militares ti\u00f1an os mesmos poderes que os civ\u00eds, ag\u00e1s economicamente, cuxa xesti\u00f3n era exclusiva dos administradores do Tesouro nas provincias, onde os gobernadores non eran, ao mesmo tempo, subdelegados do ramo. O mesmo ocorr\u00eda coscomandantes pol\u00edtico-militares nos gobernos de igual clase.\nColonizaci\u00f3n de Taiw\u00e1n.\nEnviouse unha expedici\u00f3n espa\u00f1ola desde Filipinas para conquistar Taiw\u00e1n (\"illa Formosa\") ao mando de Antonio Carre\u00f1o Vald\u00e9s. Desembarcaron no norte da illa (os holandeses establec\u00e9ranse no sur desde 1625) o 7 de maio de 1626. Fundouse o porto de \"La Sant\u00edsima Trinidad\" (actualmente Keelung), defendido por un forte chamado de San Salvador. Pouco despois fundouse un novo asentamento na cidade de Tamsui onde se constru\u00edu outro forte chamado Santo Domingo.\nOs espa\u00f1ois e os holandeses enfront\u00e1ronse repetidamente en Taiw\u00e1n, o debilitamento da presenza espa\u00f1ola fixo que abandonasen Tamsui en 1638, mentres que en 1642 unha frota holandesa conquistou \"La Sant\u00edsima Trinidad\" e expulsou aos espa\u00f1ois de Taiw\u00e1n. \nOrganizaci\u00f3n eclesi\u00e1stica.\nO 6 de febreiro de 1579 creouse a diocese de Manila como sufrag\u00e1nea da Arquidiocese de M\u00e9xico. O 14 de agosto de 1595 elevouse a Arquidiocese de Manila, sendo as s\u00faas sufrag\u00e1neass as tres dioceses creadas ese d\u00eda:\nO 27 de maio, 1865 creouse a Diocese de Jaro, tam\u00e9n sufrag\u00e1nea de Manila.\nGobernadores.\nO Gobernador Xeneral de Filipinas liderou esta colonia espa\u00f1ola ata o seu traspaso aos Estados Unidos de Am\u00e9rica. O gobernador tam\u00e9n posu\u00eda o t\u00edtulo de Capit\u00e1n Xeneral, rango militar outorgado polas Cortes espa\u00f1olas. Estes gobernantes controlaron as illas Filipinas e o resto das Indias Orientais espa\u00f1olas desde a posici\u00f3n estrat\u00e9xica de Manila desde 1565 ata 1821, cando deixaron de formar parte do vicerreinado de Nova Espa\u00f1a. e convert\u00e9ronse nunha capitan\u00eda illada ata 1898, subsistindo ata 1899 cos arquip\u00e9lagos das Carolinas, Marianas e Palau.\nEtnias filipinas.\nOs ind\u00edxenas eran ositas desprazados aos lugares m\u00e1is boscosos polos inmigrantes Malaio-polinesios. Dos malaios musulm\u00e1ns do sur proceden os \"moros\". Do contacto cos espa\u00f1ois form\u00e1ronse os \"mestizos\". A poboaci\u00f3n estranxeira eran os chineses, que monopolizaban o comercio, os crioulos e os espa\u00f1ois.\nIndustria e comercio.\nO primeiro mapa de Filipinas deb\u00e9mosllo a Pascual Enrile y Alcedo e o resultado deste traballo cartogr\u00e1fico foi o comezo dun amplo programa de obras p\u00fablicas, co obxectivo de illar aos comerciantes chineses.\nEducaci\u00f3n e cultura.\nEn 1849, Narciso Claver\u00eda fixo o primeiro censo preciso do arquip\u00e9lago, forzando \u00e1 poboaci\u00f3n a adoptar un \u00fanico nome e apelido. As listas fix\u00e9ronse con nomes xeogr\u00e1ficos e apelidos espa\u00f1ois, logrando a castelanizaci\u00f3n dos apelidos.\nManila.\nManila foi a capital da Ocean\u00eda espa\u00f1ola. En 1830, perdidas as provincias de ultramar da Am\u00e9rica continental, inclu\u00eddo M\u00e9xico (o punto de conexi\u00f3n entre Espa\u00f1a e o remoto arquip\u00e9lago filipino). As primeiras correntes separatistas filipinas coinciden con isto.\nTomada polos americanos en 1898, Manila continuou mantendo un forte car\u00e1cter hispano durante as d\u00faas primeiras d\u00e9cadas do s\u00e9culo XX. Os Estados Unidos, nun esforzo sectario, decidiron o progresivo e r\u00e1pido desmantelamento de todas as instituci\u00f3ns culturais espa\u00f1olas, en particular a educaci\u00f3n escolar e a oficialidade da lingua espa\u00f1ola.\nLingua espa\u00f1ola.\nEn 2006, estim\u00e1base que hab\u00eda 3.180.000 falantes do espa\u00f1ol en Filipinas. A maior\u00eda dos filipinos levan nomes de orixe hispano. Como noutros pa\u00edses de fala hispana, os filipinos te\u00f1en dous apelidos, coa notable diferenza de que o apelido materno prima sobre o paterno."}
{"id": "510165", "revid": "1888", "url": "https://gl.wikipedia.org/wiki?curid=510165", "title": "Joaqu\u00edn Pintos Amado", "text": ""}
{"id": "510166", "revid": "785", "url": "https://gl.wikipedia.org/wiki?curid=510166", "title": "Federalismo galego", "text": ""}
{"id": "510167", "revid": "23204", "url": "https://gl.wikipedia.org/wiki?curid=510167", "title": "Capitan\u00eda Xeneral das Filipinas", "text": ""}
{"id": "510168", "revid": "23204", "url": "https://gl.wikipedia.org/wiki?curid=510168", "title": "Comit\u00e9 Ol\u00edmpico de Nixeria", "text": "O Comit\u00e9 Ol\u00edmpico de Nixeria \u00e9 o Comit\u00e9 Ol\u00edmpico Nacional de Nixeria, respons\u00e1bel da coordinaci\u00f3n dos deportistas nixerianos nos Xogos Ol\u00edmpicos. \u00c9 tam\u00e9n o organismo respons\u00e1bel da representaci\u00f3n de Nixeria nos Xogos da Commonwealth."}
{"id": "510169", "revid": "89787", "url": "https://gl.wikipedia.org/wiki?curid=510169", "title": "Marrocos nos Xogos Ol\u00edmpicos", "text": "Marrocos participou por vez primeira nos Xogos Ol\u00edmpicos en 1960, e dende ent\u00f3n competiu en cada edici\u00f3n dos Xogos Ol\u00edmpicos de Ver\u00e1n, ag\u00e1s en 1980, cando se uniu ao boicot liderado polos Estados Unidos. Marrocos tam\u00e9n boicoteou os Xogos de 1976, retirando os seus deportistas logo de ter enviado inicialmente unha delegaci\u00f3n. S\u00f3 un representante marroqu\u00ed tivo tempo para competir antes da retirada do seu pa\u00eds: Abderahim Najim.\nMarrocos tam\u00e9n participou nos Xogos Ol\u00edmpicos de Inverno en sete ocasi\u00f3ns dende 1968.\nO Comit\u00e9 Ol\u00edmpico Nacional de Marrocos foi creado en 1959."}
{"id": "510171", "revid": "65337", "url": "https://gl.wikipedia.org/wiki?curid=510171", "title": "Gazeta", "text": "Gazeta (voz veneciana; en italiano; \"gazzetta\"; en v\u00e9neto de Venecia: \"gaxeta\"), foi a denominaci\u00f3n que se lle deu popularmente a unha moeda cu\u00f1ada na Rep\u00fablica de Venecia e na s\u00faa zona de influencia no Mediterr\u00e1neo, inicialmente en prata e posteriormente en bill\u00f3n e en cobre, co valor de dous soldos.\nEtimolox\u00eda.\nA orixe da denominaci\u00f3n xera controversia. Tradicionalmente entendeuse que o nome da moeda pasou a designar tam\u00e9n un popular folleto informativo que comezou a editarse en Venecia cara a 1563, polo feito de ter este o prezo de dous soldos (unha \"gazeta\"). A partir dese momento, o termo \"gazeta\" (posteriormente adaptado como \"gazzetta\") pasar\u00eda a designar en italiano calquera xornal lixeiro de papel e de a\u00ed estender\u00edase a outros idiomas da nosa contorna (gal: \"gaceta\"; pt: \"gazeta\"; es: \"gaceta\"; ca: \"gaseta\"). Neste caso, ap\u00fantase a que a etimolox\u00eda da denominaci\u00f3n da moeda puidese estar na palabra latina medieval \"g\u0101za\" (\"tesouro\") ou na do grego \"\u03c7\u03b1\u03bb\u03ba\u03cc\u03c2\" (\"khalk\u00f3s\", \u201ccobre ou aliaxe de cobre\u201d).\nPara outros autores, a relaci\u00f3n ser\u00eda a inversa: o feito de que a \"gaxeta\" ou \"gazeta\" (o folleto) valese dous soldos foi o que fixo que esa denominaci\u00f3n comezase a aplic\u00e1rselle tam\u00e9n \u00e1 moeda dese valor.\nHistoria.\nA \"gazeta\" foi introducida en 1539 polo dux Pietro Lando (1539-1548). No momento da s\u00faa creaci\u00f3n, ti\u00f1a unha lei de 948 mil\u00e9simas de prata e un peso de 0,24 gramos, e con estas caracter\u00edsticas m\u00e9tricas seguiu cu\u00f1\u00e1ndose ata 1559, xunto cos m\u00faltiplos de 2, de 3 e de 4 unidades.. No norte de Italia foi moi imitada ata mediados do s\u00e9culo XVII.\nOs seus anversos estaban caracterizados pola presenza dunha alegor\u00eda da Xustiza sedente, en tanto que os reversos amosaban o le\u00f3n de San Marcos, s\u00edmbolo de Venecia.\nA partir do s\u00e9culo XVII comezaron a cu\u00f1arse en cobre, tanto a unidade como os seus m\u00faltiplos. Entre outras, a \"gazeta\" emitiuse en Candia cara a 1632 e tam\u00e9n durante a guerra contra os Otom\u00e1ns (1646-1650). A \"gazeta\" cu\u00f1ada en Zadar amosa as lendas ou .\nA \"gazeta\" emitiuse tam\u00e9n nos s\u00e9culos XVII e XVIII para a s\u00faa circulaci\u00f3n nos territorios coloniais venecianos en Creta, en Dalmacia e en Albania, as\u00ed como nas Illas X\u00f3nicas e outras illas do Levante.\nA gazeta das Illas X\u00f3nicas.\nO uso da \"gazeta\" nas Illas X\u00f3nicas mant\u00edvose mesmo ata o s\u00e9culo XIX. Al\u00ed cu\u00f1\u00e1ronse moedas aut\u00f3nomas con valor de 1, de 5 e de 10 unidades en 1801, e mantiv\u00e9ronse en uso ata 1819, cando foron substitu\u00eddas no inicio da \u00e9poca de influencia brit\u00e1nica."}
{"id": "510172", "revid": "65337", "url": "https://gl.wikipedia.org/wiki?curid=510172", "title": "Gazetta", "text": ""}
{"id": "510173", "revid": "65337", "url": "https://gl.wikipedia.org/wiki?curid=510173", "title": "Gazzetta", "text": ""}
{"id": "510174", "revid": "1131", "url": "https://gl.wikipedia.org/wiki?curid=510174", "title": "Torre de Firbeda", "text": ""}
{"id": "510175", "revid": "785", "url": "https://gl.wikipedia.org/wiki?curid=510175", "title": "Doma e castraci\u00f3n de Galicia", "text": ""}
{"id": "510176", "revid": "5863", "url": "https://gl.wikipedia.org/wiki?curid=510176", "title": "Lu\u00eds Garc\u00eda Soto", "text": ""}
{"id": "510177", "revid": "59564", "url": "https://gl.wikipedia.org/wiki?curid=510177", "title": "Marcos Lorenzo Gallego", "text": "Marcos Lorenzo Gallego, nado na Coru\u00f1a en 1970, \u00e9 un economista e antrop\u00f3logo galego.\nTraxectoria.\nLicenciado en Econ\u00f3micas pola Universidade de Santiago de Compostela (1995), \u00e9 doutor en Antropolox\u00eda Social (1997), m\u00e1ster en Cooperaci\u00f3n Internacional, xesti\u00f3n de ONG's e voluntariado (1999) e posgrao en xesti\u00f3n cultural (2006). Fundador e director da empresa e-Burbulla S.A., foi asesor cultural do Concello de Ferrol (2007-2009), e xerente da Asociaci\u00f3n de Actores e Actrices de Galicia. Coordinou proxectos europeos para a Fundaci\u00f3n Galicia Emigraci\u00f3n e fundou a empresa de consultar\u00eda Cidadan\u00eda S. Coop. Galega. \u00c9 membro da secci\u00f3n de Lingua, Literatura e Comunicaci\u00f3n do Consello da Cultura Galega. Dende xu\u00f1o de 2020 \u00e9 t\u00e9cnico en xesti\u00f3n cultural do Concello de Ferrol."}
{"id": "510178", "revid": "785", "url": "https://gl.wikipedia.org/wiki?curid=510178", "title": "Doma e castraci\u00f3n de Galiza", "text": ""}
{"id": "510180", "revid": "19415", "url": "https://gl.wikipedia.org/wiki?curid=510180", "title": "Seattle Kraken", "text": "O Seattle Kraken \u00e9 un futuro equipo de h\u00f3ckey sobre xeo da cidade de Seattle, no estado de Washington (Estados Unidos). O equipo competir\u00e1 na Pacific Division National Hockey League (NHL) a partir da tempada 2021-22."}
{"id": "510182", "revid": "111999", "url": "https://gl.wikipedia.org/wiki?curid=510182", "title": "Lista de episodios de One Piece (4\u00aa tempada - Arabasta)", "text": "Esta lista incl\u00fae a cuarta tempada da serie de TV anime \" One Piece \", producida por Toei Animation, dirixida por K\u014dnosuke Uda e extra\u00edda de hom\u00f3nimo manga de Eiichir\u014d Oda.\nA cuarta tempada tit\u00falase Arabasta (\u30a2 \u30e9 \u30d0 \u30b9 \u30bf \u4e0a \u9678 \u7bc7 Arabasuta: gali\u00f1a j\u014driku?) e agrupa os episodios do 93 ao 130, a historia transcorre na illa de Arabasta onde os protagonistas ve\u00f1en a axudar a Nefertari Bibi a salvar o seu reino das obras barrocas. Os 38 episodios emit\u00edronse no Xap\u00f3n en Fuji TV desde o 16 de decembro de 2001 ata o 27 de outubro de 2002. En cambio en galego a serie trae episodios do 93 ao 104 transmitidos do 12 de xaneiro ao 30 de marzo na TVG2.\nEpisodios.\n! width=\"20\" style=\"background-color: #228B22;\" |#\n!! style=\"background-color: #228B22;\"| T\u00edtulo en galego\n!! style=\"background-color: #228B22;\" width=\"150\"|Data de emisi\u00f3n no Xap\u00f3n\n!! style=\"background-color: #228B22;\" width=\"155\"|Data de emisi\u00f3n en Galicia"}
{"id": "510183", "revid": "23204", "url": "https://gl.wikipedia.org/wiki?curid=510183", "title": "Comit\u00e9 Ol\u00edmpico Nacional de Marrocos", "text": "O Comit\u00e9 Ol\u00edmpico Nacional de Marrocos (en ; abreviado como CNOM) \u00e9 unha organizaci\u00f3n sen \u00e1nimo de lucro respons\u00e1bel da representaci\u00f3n de Marrocos nos Xogos Ol\u00edmpicos. Foi formado en 1959 e reco\u00f1ecido polo Comit\u00e9 Ol\u00edmpico Internacional (COI) ese mesmo ano."}
{"id": "510184", "revid": "65337", "url": "https://gl.wikipedia.org/wiki?curid=510184", "title": "Gazeta das Illas X\u00f3nicas", "text": "A gazeta das Illas X\u00f3nicas foi a moeda de cobre emitida nestas illas do Mediterr\u00e1neo en 1801 durante os protectorados ruso e do Imperio Otom\u00e1n, e que mantivo a s\u00faa circulaci\u00f3n ata 1819.\nHistoria.\nAntecedente: a gazeta veneciana.\nA \"gazeta\" foi unha moeda da Rep\u00fablica Veneciana nacida a mediados do s\u00e9culo XVI e de ampla difusi\u00f3n polo Mediterr\u00e1neo. Ademais da usada na metr\u00f3pole, emit\u00edrase xa desde o s\u00e9culo XVII para a s\u00faa circulaci\u00f3n en diversos territorios coloniais venecianos, como Creta, Dalmacia ou Albania, e tam\u00e9n para as Illas X\u00f3nicas. \nNeste \u00faltimo caso, as moedas coloniais emitidas en Venecia no s\u00e9culo XVIII para as Illas X\u00f3nicas amosaban nos anversos o tradicional le\u00f3n de San Marcos, s\u00edmbolo da Rep\u00fablica Veneciana, e no reverso a inscrici\u00f3n (Corf\u00fa, Cefalonia, Zante).\nA gazeta das Illas X\u00f3nicas.\nXa no inicio do s\u00e9culo XIX, a gazeta substitu\u00edu nas Illas X\u00f3nicas a lira veneciana, mantendo o valor orixinario da gazeta veneciana: 1 gazeta = 2 soldos. Despois da \u00e9poca do protectorado, mant\u00edvose en circulaci\u00f3n durante a existencia da Rep\u00fablica das Sete Illas. Finalmente, logo do inicio da soberan\u00eda brit\u00e1nica sobre as illas, as gazetas foron contramarcadas co seu valor en kurus turcos para manterse na circulaci\u00f3n, antes de ser substitu\u00eddas polos \u00f3bolos en 1819, como moeda dos Estados Unidos das Illas X\u00f3nicas.\nA gazeta das Illas X\u00f3nicas foi cu\u00f1ada en Garitsa (Corf\u00fa) unicamente en 1801. A serie consistiu nos valores de unha, cinco e dez gazetas, cunha mesma tipolox\u00eda e lendas: como motivo do anverso ret\u00f3mase o le\u00f3n das emisi\u00f3ns coloniais venecianas, cun escudo e unhas setas, rodeado pola lenda en grego (\"Estado das Sete Illas\"), e no reverso unicamente a indicaci\u00f3n do valor e a data, en tres li\u00f1as. No caso dos valores de cinco e de dez gazetas, hai exemplares coa indicaci\u00f3n de valor en grego () e outros coa palabra en italiano (). "}
{"id": "510185", "revid": "65337", "url": "https://gl.wikipedia.org/wiki?curid=510185", "title": "Gazeta x\u00f3nica", "text": ""}
{"id": "510186", "revid": "65337", "url": "https://gl.wikipedia.org/wiki?curid=510186", "title": "Gazeta da Rep\u00fablica das Sete Illas", "text": ""}
{"id": "510187", "revid": "839", "url": "https://gl.wikipedia.org/wiki?curid=510187", "title": "Exequias", "text": ""}
{"id": "510188", "revid": "23204", "url": "https://gl.wikipedia.org/wiki?curid=510188", "title": "Etiop\u00eda nos Xogos Ol\u00edmpicos", "text": "Etiop\u00eda participou por vez primeira nos Xogos Ol\u00edmpicos en 1956, e dende ent\u00f3n participou na maior\u00eda das edici\u00f3ns dos Xogos Ol\u00edmpicos de Ver\u00e1n, ag\u00e1s en 1976, 1984 e 1988. Etiop\u00eda tam\u00e9n participou nos Xogos Ol\u00edmpicos de Inverno por vez primeira nos Xogos de 2006 en Tur\u00edn.\nOs deportistas et\u00edopes ga\u00f1aron un total de 58 medallas, todas elas en probas de atletismo."}
{"id": "510191", "revid": "32797", "url": "https://gl.wikipedia.org/wiki?curid=510191", "title": "Museos de Mequinenza", "text": ""}
{"id": "510192", "revid": "22570", "url": "https://gl.wikipedia.org/wiki?curid=510192", "title": "Pascual Rey Castro", "text": "Pascual Rey Castro, nado en Ferrol cara a 1873 e finado en Madrid en febreiro de 1935, foi un fot\u00f3grafo galego.\nTraxectoria.\nIniciouse na fotograf\u00eda como afeccionado, cos consellos de Andr\u00e9s Avelino Comerma Batalla. Iniciou as s\u00faas colaboraci\u00f3ns coa prensa participando no concurso do semanario \"Revista Moderna\" e en 1898 publicou d\u00faas fotograf\u00edas na revista \"El Mundo Naval Ilustrado\". En abril dese ano expuxo os seus retratos e en xu\u00f1o obtivo o primeiro premio do certame da \"Revista Moderna\". O ano seguinte obtivo unha menci\u00f3n honor\u00edfica no concurso de fotograf\u00edas organizado por \"La Ilustraci\u00f3n Espa\u00f1ola y Americana\" e o 30 de agosto abriu o seu gabinete fotogr\u00e1fico na r\u00faa Real de Ferrol. En 1905 foi nomeado delegado na provincia da Coru\u00f1a na Exposici\u00f3n Nacional de Fotograf\u00eda en Madrid, e en 1908 obtivo a medalla de ouro e diploma na Exposici\u00f3n do Traballo e Progreso. Foi colaborador gr\u00e1fico de \"Vida Gallega\" e \"ABC\". En 1915 vendeu o seu gabinete fotogr\u00e1fico.\nPresentouse \u00e1s elecci\u00f3ns municipais en 1909, pero non sa\u00edu elixido. Foi elixido vogal do Partido Democr\u00e1tico ferrol\u00e1n en 1911.\nVida persoal.\nCasou con Carmen Arias Garc\u00eda en 1898 e foi pai de Pascual Rey Arias.\nReco\u00f1ecementos.\nFoi nomeado Cabaleiro da Orde de Isabel a Cat\u00f3lica en 1905."}
{"id": "510194", "revid": "23204", "url": "https://gl.wikipedia.org/wiki?curid=510194", "title": "Comit\u00e9 Ol\u00edmpico Et\u00edope", "text": "O Comit\u00e9 Ol\u00edmpico Et\u00edope (c\u00f3digo do COI: ETH) \u00e9 o Comit\u00e9 Ol\u00edmpico Nacional que representa a Etiop\u00eda. Foi creado en 1948 e reco\u00f1ecido polo Comit\u00e9 Ol\u00edmpico Internacional en 1954. A organizaci\u00f3n tam\u00e9n \u00e9 membro da Asociaci\u00f3n de Comit\u00e9s Ol\u00edmpicos Nacionais de \u00c1frica. Ten a s\u00faa sede na capital do pa\u00eds, Ad\u00eds Abeba."}
{"id": "510195", "revid": "23204", "url": "https://gl.wikipedia.org/wiki?curid=510195", "title": "Arxentina nos Xogos Ol\u00edmpicos", "text": "A Arxentina participou por vez primeira nos Xogos Ol\u00edmpicos en 1900. O pa\u00eds competiu na maior\u00eda dos Xogos de Ver\u00e1n, ag\u00e1s en 1904, 1912 e 1980, participando neste \u00falitmo nun boicot liderado polos Estados Unidos de Am\u00e9rica aos Xogos de Moscova. Participou nos Xogos de Inverno en 1928, 1948, 1952, e de maneira continua dende 1960.\nOs deportistas arxentinos ga\u00f1aron un total de 77 medallas nos Xogos Ol\u00edmpicos de Ver\u00e1n. 24 das medallas pertencen a probas de boxeo, sendo a Arxentina o pa\u00eds que m\u00e1is medallas ga\u00f1ou neste deporte. O pa\u00eds non conseguiu ga\u00f1ar unha medalla nos Xogos de Inverno."}
{"id": "510198", "revid": "23204", "url": "https://gl.wikipedia.org/wiki?curid=510198", "title": "Comit\u00e9 Ol\u00edmpico Arxentino", "text": "O Comit\u00e9 Ol\u00edmpico Arxentino ou COA (en ) \u00e9 o Comit\u00e9 Ol\u00edmpico Nacional que representa os deportistas arxentinos no Comit\u00e9 Ol\u00edmpico Internacional (COI), nos Xogos Panamericanos e nos Xogos Suramericanos.\nTen a s\u00faa sede na capital do pa\u00eds, Bos Aires.\nHistoria.\nO Comit\u00e9 Ol\u00edmpico Arxentino foi creado polo presidente do pa\u00eds Marcelo Torcuato de Alvear en 1923, e foi reco\u00f1ecido oficialmente polo Comit\u00e9 Ol\u00edmpico Internacional ese mesmo ano."}
{"id": "510200", "revid": "98629", "url": "https://gl.wikipedia.org/wiki?curid=510200", "title": "A Igrexa greco-cat\u00f3lica no Imperio Ruso", "text": "A presenza da Igrexa greco-cat\u00f3lica no Imperio Ruso ten a s\u00faa orixe logo das sucesivas partici\u00f3ns de Polonia, cando a maior\u00eda das estruturas da metr\u00f3pole greco-cat\u00f3lica de K\u00ediv-Galicia e toda a Rus pasaron a estar baixo dominio ruso. Antes da primeira partici\u00f3n a metr\u00f3pole estaba organizada en oito dioceses: K\u00ediv, Lutsk, Lviv, Polack, Przemy\u015bl, Che\u0142m, Pinsk-Tura\u016d e Volodymyr-Brest. En total, os greco-cat\u00f3licos ti\u00f1an 9.452 templos; arredor do 60% destes edificios pasaron a estar en territorio ruso logo das partici\u00f3ns.\nOs gobernantes rusos tiveron unha actitude negativa respecto aos greco-cat\u00f3licos, consider\u00e1ndoos como ortodoxos que, baixo coacci\u00f3n, aceptaran a xurisdici\u00f3n papal, e que renunciar\u00edan \u00e1 Uni\u00f3n de Brest \u00e1 menor oportunidade. Durante o goberno de Catarina II se realizou unha actividade importante para a conversi\u00f3n dos greco-cat\u00f3licos de Belar\u00fas e Lituania \u00e1 ortodoxia. Logo da pausa que supuxeron os reinados de Paulo I e Alexandre I, o tsar Nicolao I retomou a loita contra a Uni\u00f3n. A supresi\u00f3n administrativa da Igrexa greco-cat\u00f3lica foi precedida por unha longa campa\u00f1a para asemellar os seus ritos aos da Igrexa ortodoxa rusa, que foi coordinada polo bispo Yosyf Semashko. En 1839 o s\u00ednodo de Polack proclamou a abolici\u00f3n da Uni\u00f3n en Lituania e Belar\u00fas; s\u00f3 sobreviviu a eparqu\u00eda de Che\u0142m, posteriormente suprimida en 1875. As autoridades empregaron medidas coercitivas contra a poboaci\u00f3n para forzar a s\u00faa conversi\u00f3n; en lugares como Pratulin e Drel\u00f3w houbo varias v\u00edtimas mortais entre os greco-cat\u00f3licos. Malia o reco\u00f1ecemento administrativo de todos os greco-cat\u00f3licos como ortodoxos, arredor de 100.000 persoas nunca obedeceron as ordes tsaristas, boicoteando as parroquias da Igrexa ortodoxa rusa.\nEsta pol\u00edtica contraria \u00e1 Uni\u00f3n por parte dos sucesivos tsares estaba relacionada coa pol\u00edtica de rusificaci\u00f3n das terras capturadas como resultado das partici\u00f3ns de Polonia.\nA pol\u00edtica dos tsares.\nReinado de Catarina II.\nInmediatamente logo da anexi\u00f3n ao Imperio Ruso dos territorios onde os greco-cat\u00f3licos constitu\u00edan a maior\u00eda da poboaci\u00f3n, a tsarina Catarina II declarou a s\u00faa tolerancia cara a poboaci\u00f3n cat\u00f3lica de \"ambos os dous ritos\", e asegurou que a s\u00faa situaci\u00f3n non variar\u00eda en comparaci\u00f3n coa que viviran na Rep\u00fablica das D\u00faas Naci\u00f3ns. Por\u00e9n, na realidade, o goberno ruso tratou aos greco-cat\u00f3licos como rusos ortodoxos que se viran obrigados cambiar de relixi\u00f3n, e que s\u00f3 era cuesti\u00f3n de tempo a s\u00faa conversi\u00f3n \u00e1 ortodoxia. O 2 de setembro de 1780 Catarina II enviou un rescrito ao gobernador de Polotsk e Mogilev Chernyshev, no que permit\u00eda que o clero ortodoxo se apoderara das igrexas greco-cat\u00f3licas se a fregues\u00eda o desexaba. Chernyshev e o bispo ortodoxo de Mogilev Georgii Konisskii aplicaron unha interpretaci\u00f3n bastante ampla do rescrito, o que levou \u00e1 entrada na Igrexa ortodoxa rusa de 112.573 fieis, 35 sacerdotes, e 95 igrexas parroquiais; todas estas actuaci\u00f3ns foron realizadas malia as protestas da xerarqu\u00eda greco-cat\u00f3lica. Ao mesmo tempo, Catarina II promoveu o nomeamento dun bispo auxiliar para a eparqu\u00eda de K\u00ediv, Viktor Sadkovskii, quen \u00eda repetir as acci\u00f3ns do bispo de Mogilev nos territorios da Ucra\u00edna do Dni\u00e9per, Volinia e Podolia. Despois da segunda partici\u00f3n de Polonia, Sadkovskii pasou a ser o bispo ortodoxo de Minsk. Unha das s\u00faas primeiras acci\u00f3ns foi publicar unha carta pastoral na que informaba que todos os greco-cat\u00f3licos que desexaran pasar \u00e1 ortodoxa tan s\u00f3 deb\u00edan informarlle, e que o metropolita Teodosii Rostotskyi unicamente ti\u00f1a que tomar nota da conversi\u00f3n. A propia Catarina II apoiou xenerosamente as actividades do bispo Sadkovskii e dos seus sacerdotes. En outubro de 1794 o xerarca informou ao S\u00ednodo da Igrexa ortodoxa rusa da adquisici\u00f3n de 721 parroquias greco-cat\u00f3licas, e ao ano seguinte doutras 1607 adicionais. En contraposici\u00f3n, as estat\u00edsticas de 1802 recollidas polo bispo greco-cat\u00f3lico Mykhailo Levytskyi, indican que naquel momento os greco-cat\u00f3licos s\u00f3 conservaban 176 igrexas.\nCatarina II tam\u00e9n utilizou aos greco-cat\u00f3licos como moeda de cambio nas s\u00faas negociaci\u00f3ns coa Santa S\u00e9 relacionadas coa aprobaci\u00f3n dos cambios feitos pola tsarina na estrutura administrativa da Igrexa latina en Rusia. A conversi\u00f3n de arredor de 100.000 persoas entre os anos 1780 e 1783 forzou \u00e1 Igrexa cat\u00f3lica a aceptar os cambios, coa esperanza de deter o proceso de destruci\u00f3n da Uni\u00f3n.\nA estrutura administrativa da Igrexa ortodoxa rusa foi desenvolvida a expensas dos greco-cat\u00f3licos. En 1806, das estruturas greco-cat\u00f3licas en territorio ruso, s\u00f3 quedaba a arquieparqu\u00eda de Polack dirixida polo bispo Iraklij Liso\u016dski, quen era de total confianza da tsarina. A eparqu\u00eda ortodoxa rusa de Podolia-Bratslav foi estabelecida principalmente a costa dos centros tomados dos greco-cat\u00f3licos. As propiedades dos bispos greco-cat\u00f3licos foron tomadas polo estado, e parcialmente asignadas a remuneraci\u00f3ns para os militares e funcionarios distinguidos na difusi\u00f3n da ortodoxia.\nReinado de Paulo I.\nLogo da chegada de Paulo I ao poder, a actitude das autoridades respecto aos greco-cat\u00f3licos mudou. O novo tsar era reticente a eles (malia ser favorable ao catolicismo latino), pero a s\u00faa pol\u00edtica foi de contradicir programaticamente as acci\u00f3ns da s\u00faa nai. Paulo I aceptou a restauraci\u00f3n das tres dioceses greco-cat\u00f3licas e ordenou que parasen as actividades proselitistas da xerarqu\u00eda ortodoxa. Os greco-cat\u00f3licos pasaron a estar subordinados ao Colexio do Clero encabezado polo arcebispo de Mogilev.\nReinado de Alexandre I.\nAlexandre I mantivo unha pol\u00edtica tolerante cara aos greco-cat\u00f3licos. Durante o seu reinado, se estima que 1.398.478 fieis, 91 mosteiros, e 1.388 parroquias permaneceron como cat\u00f3licos bizantinos. Ao mesmo tempo, durante a \u00e9poca de Paulo I e Alexandre I, aproximadamente 200.000 fieis pasaron \u00e1 Igrexa latina, como forma de protexerse da conversi\u00f3n forzada \u00e1 ortodoxia. Este movemento foi recibido con protestas por parte dos bispos greco-cat\u00f3licos.\nCo prop\u00f3sito de deter a vaga de transici\u00f3ns ao rito latino, Alexandre I creou unha secci\u00f3n greco-cat\u00f3lica no Colexio Eclesi\u00e1stico Cat\u00f3lico en 1804, nomeando ao bispo Jazafat Bulhak como o seu presidente. Isto foi apoiado pola xerarqu\u00eda greco-cat\u00f3lica, xa que o percibiu como unha oportuinidade para evitar a latinizaci\u00f3n do rito. En 1805 o Colexio foi dividido en d\u00edas secci\u00f3ns, e Iraklij Liso\u016dski pasou a dirixir a secci\u00f3n greco-cat\u00f3lica; cr\u00eda na posibilidade dunha unificaci\u00f3n completa das igrexas, polo que levou a cabo unha reforma lit\u00farxica durante a s\u00faa administraci\u00f3n, eliminando elementos introducidos no culto por influencia latina, e introducindo outros t\u00edpicos da Igrexa ortodoxa rusa.\nReinado de Nicolao I.\nDende o comezo do seu reinado, Nicolao I levou a cabo varias acci\u00f3ns decisivas para loitar contra a Igrexa greco-cat\u00f3lica. O 11 de agosto de 1829 recibiu en audiencia ao seus representantes, e declarou que a s\u00faa intenci\u00f3n era a de \"organizar\" a Igrexa greco-cat\u00f3lica, e eliminar todas as influencias latinas nela. Por\u00e9n, o goberno ruso non aboliu a Uni\u00f3n de forma inmediata, mais desenvolveu un plan a longo prazo baseado na asunci\u00f3n de que a maior similitude entre o ritual greco-cat\u00f3lico e o ortodoxo levar\u00eda a unha uni\u00f3n natural entre ambas as d\u00faas Igrexas. O principal impulsor e executor deste enfoque foi o bispo de Mscis\u0142a\u016d Yosyf Semashko. Cautivado pola ortodoxia rusa, que co\u00f1ecera en San Petersburgo, se consideraba el mesmo ruso, e preparou un plan para debilitar a Uni\u00f3n; o bispo presentou o plan ao tsar, e obtivo a s\u00faa aprobaci\u00f3n. \nDe acordo co proxecto de Semashko, en 1828 as funci\u00f3ns das secci\u00f3ns latina e grega do Colexio Eclesi\u00e1stico foron totalmente separadas, creando na pr\u00e1ctica un Colexio Greco-Cat\u00f3lico dirixido por Jazafat Bulhak. Posteriormente foi reestruturada a administraci\u00f3n da Igrexa greco-cat\u00f3lica, divid\u00edndoa entre unha arquidiocese belarusa (dirixida por Bulhak) e unha diocese lituana, dirixida polo propio Semashko. Logo do Alzamento de Novembro, as autoridades rusas aboliron a metade dos 95 mosteiros basilianos que segu\u00edan a existir; nesta ocasi\u00f3n foi cando a Igrexa ortodoxa tomou a Laura de Pochaiv. En 1835 prohibiuse aos cat\u00f3licos pasar do rito bizantino ao rito romano.\nEn 1834 as autoridades rusas comezaron unha intensa campa\u00f1a de cambios lit\u00farxicos na Igrexa greco-cat\u00f3lica. Os libros lit\u00farxicos en uso polos greco-cat\u00f3licos foron substitu\u00eddos por edici\u00f3ns rusas, e das igrexas se eliminaron bancos e \u00f3rganos, alleos \u00e1 tradici\u00f3n ortodoxa, as\u00ed como as imaxes de santos cat\u00f3licos non reco\u00f1ecidos pola Igrexa ortodoxa rusa. A partir de 1837 todos os asuntos relativos ao funcionamento da Igrexa greco-cat\u00f3lica pasaron a estar suxeitos do S\u00ednodo da Igrexa ortodoxa rusa.\nLogo do pasamento de Jazafat Bulhak en 1838, o episcopado greco-cat\u00f3lico do Imperio Ruso pasou a estar composto s\u00f3 por partidarios da disoluci\u00f3n da Igrexa greco-cat\u00f3lica na Igrexa ortodoxa rusa (o propio Yosyf Semashko, Antonij Zubko e Vasi\u013a Lu\u017eynski). O 12 de febreiro de 1839 foi finalmente aprobada a disoluci\u00f3n da Igrexa greco-cat\u00f3lica no s\u00ednodo de Polack. Despois destes acontecementos, a \u00fanica instituci\u00f3n greco-cat\u00f3lica existente baixo goberno ruso pasou a ser a eparqu\u00eda de Che\u0142m.\nReinado de Alexandre II.\nOs pasos para eliminar a \u00faltima eparqu\u00eda greco-cat\u00f3lica do Imperio Ruso comezaron logo do Alzamento de Xaneiro e foron parte dunha campa\u00f1a m\u00e1is ampla de rusificaci\u00f3n do pa\u00eds de Che\u0142m. A adopci\u00f3n da ortodoxia por parte dos greco-cat\u00f3licos era ao mesmo tempo unha forma de absorbelos na cultura e naci\u00f3n rusas. Os principais impulsores desta soluci\u00f3n foron o secretario de estado para Polonia, Nikolai Miliutin, e o director xeral para asuntos internos e o clero do Reino de Polonia, Vladimir Cherkasskii. A intenci\u00f3n era seguir o mesmo procedemento utilizado antes do s\u00ednodo de Polack, sen ter en conta que na rexi\u00f3n de Che\u0142m a adherencia ao catolicismo de rito bizantino era moito maior entre a poboaci\u00f3n que nas terras de Belar\u00fas e Lituania.\nEn 1864 as autoridades tsaristas disolveron os mosteiros basilianos de Lublin, Che\u0142m, Bia\u0142a Podlaska e Zamo\u015b\u0107, trasladando aos monxes a un convento en Varsovia. En 1866 foi abolido o dereito de padroado, dando \u00e1 nobreza polaca control sobre o clero parroquial. O clero greco-cat\u00f3lico comezou a recibir salarios do goberno. As autoridades rusas comezaron tam\u00e9n a recrutar sacerdotes greco-cat\u00f3licos de Galicia dispostos a traballar na rexi\u00f3n de Che\u0142m, con posturas rus\u00f3filas e involucrados en eliminar elementos latinos do rito greco-cat\u00f3lico. Ademais, prohibiuse aos greco-cat\u00f3licos pasar ao rito latino. A pesar de que parte da xerarqu\u00eda ortodoxa (entre eles o arcebispo Ioannikii Gorskii) se opo\u00f1\u00eda \u00e1 supresi\u00f3n da Uni\u00f3n a trav\u00e9s da represi\u00f3n, favoreciendo un traballo a longo prazo entre a poboaci\u00f3n, o goberno tsarista decidiu de forma inmediata abolit a Igrexa greco-cat\u00f3lica. De acordo cun comit\u00e9 segredo, o administrador da eparqu\u00eda de Che\u0142m Markell Popel ordenou que os actos de culto foran celebrados segundo o rito sinodal da Igrexa ortodoxa rusa. Isto resultou en protestas dos greco-cat\u00f3licos, suprimidas en Drel\u00f3w e Pratulin por medios militares, que causaron varias mortes (m\u00e1rtires de Drel\u00f3w e m\u00e1rtires de Pratulin). En 1875 foi proclamada a liquidaci\u00f3n completa da Uni\u00f3n de Brest na rexi\u00f3n de Che\u0142m, e a uni\u00f3n da eparqu\u00eda \u00e1 Igrexa ortodoxa rusa. Arredor de 29.000 persoas non aceptaron esta decisi\u00f3n, e un grupo maior, oficialmente ortodoxos, seguiron a se considerar greco-cat\u00f3licos. O bispo ortodoxo de Che\u0142m en 1905, Evlogii Georgievskii, estimaba o seu n\u00famero en 100.000 persoas. Describindo a situci\u00f3n relixiosa da rexi\u00f3n, escribiu:\nNo territorio da antiga eparqu\u00eda de Che\u0142m todos os s\u00edmbolos da Uni\u00f3n foron eliminados, identificados cun dominio estranxeiro en terra \"eternamente rusa\" (rutena). As iconas percibidas como non can\u00f3nicas, e os libros e utensilios lit\u00farxicos greco-cat\u00f3licos foron destru\u00eddos; as cruces de termo e figuras, consideradas como \"demostraci\u00f3ns externas de fe caracteristicamente latinas\" foron eliminadas. Tam\u00e9n fix\u00e9ronse cambios na arquitectura das igrexas, fac\u00e9ndoas m\u00e1is similares \u00e1s igrexas constru\u00eddas en Rusia."}
{"id": "510204", "revid": "88215", "url": "https://gl.wikipedia.org/wiki?curid=510204", "title": "Ram\u00f3n L\u00f3pez Su\u00e1rez", "text": ""}
{"id": "510205", "revid": "102241", "url": "https://gl.wikipedia.org/wiki?curid=510205", "title": "Lingua jeju", "text": "O jeju (en Jeju-eo: \"Jeju-mal\") \u00e9 unha lingua core\u00e1nica tradicionalmente falada na illa de Jeju, en Corea do Sur. Malia que a mi\u00fado \u00e9 clasificada como un dialecto jeju (en ) da lingua coreana, a variedade \u00e9 considerada unha lingua polo goberno local e cada vez esta teor\u00eda ten m\u00e1is pulo entre os acad\u00e9micos surcoreanos e internacionais. O jeju non \u00e9 mutuamente intelixible cos dialectos coreanos de Corea do Sur."}
{"id": "510206", "revid": "23204", "url": "https://gl.wikipedia.org/wiki?curid=510206", "title": "Turkmenist\u00e1n nos Xogos Ol\u00edmpicos", "text": "Turkmenist\u00e1n participou por vez primeira nos Xogos Ol\u00edmpicos en 1996, e dende ent\u00f3n competiu en cada edici\u00f3n dos Xogos de Ver\u00e1n. O pa\u00eds nunca competiu nos Xogos Ol\u00edmpicos de Inverno e \u00e9 o \u00fanico estado post-sovi\u00e9tico que nunca o fixo. Os deportistas de Turkmenist\u00e1n competiron anteriormente co equipo da Uni\u00f3n Sovi\u00e9tica at\u00e9 1988, e como parte do Equipo Unificado en 1992. O 27 de xullo de 2021, Turkmenist\u00e1n conseguiu a s\u00faa primeira medalla ol\u00edmpica nos Xogos Ol\u00edmpicos de Toquio, cando Polina Guryeva ga\u00f1ou unha medalla de prata en halterofilia na proba feminina de 59 kg.\nO Comit\u00e9 Ol\u00edmpico Nacional de Turkmenist\u00e1n foi creado en 1990."}
{"id": "510210", "revid": "23204", "url": "https://gl.wikipedia.org/wiki?curid=510210", "title": "Comit\u00e9 Ol\u00edmpico Nacional de Turkmenist\u00e1n", "text": "O Comit\u00e9 Ol\u00edmpico Nacional de Turkmenist\u00e1n (c\u00f3digo do COI: TKM) \u00e9 o Comit\u00e9 Ol\u00edmpico Nacional que representa a Turkmenist\u00e1n. \u00c9 liderado polo \npropio Presidente de Turkmenist\u00e1n, Gurbanguly Berdimuhamedow.\nHistoria.\nO comit\u00e9 foi creado en 1990 e foi reco\u00f1ecido oficialmente polo Comit\u00e9 Ol\u00edmpico Internacional en 1993."}
{"id": "510211", "revid": "23204", "url": "https://gl.wikipedia.org/wiki?curid=510211", "title": "Lei da gravitaci\u00f3n universal", "text": "A lei da gravitaci\u00f3n universal afirma que, se dous corpos pos\u00faen masa, ambos est\u00e1n sometidos a unha forza de atracci\u00f3n mutua proporcional \u00e1s s\u00faas masas e inversamente proporcional ao cadrado da distancia que separa os seus centros de gravidade. Esta lei foi formulada polo f\u00edsico ingl\u00e9s Isaac Newton na s\u00faa obra \"Philosophiae Naturalis Principia Mathematica\", publicada en 1687, que describe a lei da gravitaci\u00f3n universal e as leis de Newton, as tres leis dos corpos en movemento que se asentaron como fundamento da mec\u00e1nica cl\u00e1sica.\nA gravidade \u00e9 unha forza fundamental de atracci\u00f3n que act\u00faa entre todos os obxectos por causa das s\u00faas masas, iso \u00e9, a cantidade de materia de que est\u00e1n constitu\u00eddos. A gravidade mant\u00e9n os obxectos celestes unidos e ligados, como os gases quentes contidos polo Sol e os planetas, confinados \u00e1s s\u00faas \u00f3rbitas. A gravidade da L\u00faa causa as mareas oce\u00e1nicas na Terra. A causa da gravitaci\u00f3n, os obxectos sobre a Terra son atra\u00eddos cara ao seu centro.\nHistoria.\nA\u00ednda que os efectos da gravidade sexan f\u00e1ciles de notar, a procura dunha explicaci\u00f3n para a forza gravitacional ocupou o ser humano durante s\u00e9culos. O fil\u00f3sofo grego Arist\u00f3teles emprendeu unha das primeiras tentativas de explicar como e por que os obxectos cen en direcci\u00f3n \u00e1 Terra. Entre as s\u00faas conclusi\u00f3ns, estaba a idea de que os obxectos pesados caen m\u00e1is r\u00e1pido que os leves. A pesar de que alg\u00fans se opuxesen a esa concepci\u00f3n, foi comunmente aceptada ata o fin do s\u00e9culo XVII, cando as descubertas do cient\u00edfico italiano Galileo Galilei ga\u00f1aron aceptaci\u00f3n. De acordo con Galileo, todos os obxectos ca\u00edan coa mesma aceleraci\u00f3n, a menos que a resistencia do ar ou algunha outra forza os frease.\nOs antigos astr\u00f3nomos gregos estudaran os movementos dos planetas e da L\u00faa. Entre tanto, o paradigma aceptado hoxe foi determinado por Isaac Newton, f\u00edsico e matem\u00e1tico ingl\u00e9s, baseado en estudos e descubertas feitas polos f\u00edsicos que ata ent\u00f3n investigaban o cami\u00f1o da gravitaci\u00f3n. Como o mesmo Newton dixo, chegou \u00e1s s\u00faas conclusi\u00f3ns porque estaba \"apoiado en ombreiros de xigantes\". No inicio do s\u00e9culo XVII, Newton baseou a s\u00faa explicaci\u00f3n en coidadosas observaci\u00f3ns dos movementos planetarios feitas por Tycho Brahe e por Johannes Kepler. Estudou o mecanismo que fac\u00eda que a L\u00faa xirase arredor da Terra e estudando os principios elaborados por Galileo Galilei e por Kepler, conseguiu elaborar unha teor\u00eda que dic\u00eda que todos os corpos que posu\u00edan masa sufrir\u00edan atracci\u00f3n entre si. Newton nos \"Principia\" menciona como referencias varios pioneiros que incl\u00faen a Bullialdus, que suxeriu sen demostralo que exist\u00edan unha forza dende o Sol que era proporcional ao cadrado da distancia, e Borelli, que suxeriu, tam\u00e9n sen demostraci\u00f3n, que hab\u00eda unha tendencia centr\u00edfuga no movemento dos planetas que estaba a ser contrarrestada por outra forza dirixida cara ao Sol. D. T. Whiteside escribiu que a inspiraci\u00f3n de Newton veu principalmente de Borelli, xa que gardaba unha copia do libro do italiano na s\u00faa biblioteca.\nA partir das leis de Kepler, Newton mostrou que tipos de forzas se precisan manter os planetas nas s\u00faas \u00f3rbitas. Calculou como deber\u00eda a forza ser na superficie da Terra. Esa forza probou ser a mesma que d\u00e1 \u00e1 masa a s\u00faa aceleraci\u00f3n.\nConta unha lenda que cando ti\u00f1a vinte e tres anos, Newton viu unha maz\u00e1 caer dunha \u00e1rbore e comprendeu que a mesma forza que a fac\u00eda caer manti\u00f1a a L\u00faa na s\u00faa \u00f3rbita arredor da Terra.\nCorpos de simetria esf\u00e9rica e a gravitaci\u00f3n.\nAs part\u00edculas dos corpos que pos\u00faen unha distribuci\u00f3n de masa simetricamente esf\u00e9rica, como estrelas, l\u00faas e planetas, tenden a se aproximar ao centro de masa. As\u00ed, un acumulado de po c\u00f3smico ao aglutinarse, as part\u00edculas comezan a se aproximar de xeito uniforme, pois canto m\u00e1is acumuladas, m\u00e1is forza te\u00f1en para comprimilas. Por iso os corpos xeralmente asumen unha forma esf\u00e9rica, visto que, cando a s\u00faa masa \u00e9 pequena ese efecto \u00e9 bastante baixo e os corpos poden ter alteraci\u00f3ns nos seus formatos.\nFormulaci\u00f3n da lei da gravitaci\u00f3n universal.\nA lei da gravitaci\u00f3n universal indica que d\u00faas part\u00edculas calquera do Universo se atraen gravitacionalmente por medio dunha forza que \u00e9 directamente proporcional ao produto das s\u00faas masas e inversamente proporcional ao cadrado da distancia que as separa.\nSe os corpos non son de part\u00edculas ou non poden considerarse puntos materiais, a distancia establecida entre elas debe ser medida en relaci\u00f3n ao centro da s\u00faa masa, ou sexa, puntos onde se pode supo\u00f1er que est\u00e1 concentrada toda a masa do corpo ou o sistema de corpos.\nonde\nA constante gravitacional universal foi medida anos m\u00e1is tarde por Henry Cavendish. O descubrimento da lei de gravitaci\u00f3n universal deuse en 1685 como resultado dunha serie de estudos e traballos iniciados moito antes.\nO establecemento dunha lei de gravitaci\u00f3n que unifica todos os fen\u00f3menos terrestres e celestes de atracci\u00f3n entre os corpos, tivo enorme importancia para a evoluci\u00f3n da ciencia moderna.\nProblema de Kepler.\nO problema de Kepler \u00e9 un caso especial do problema dos dous corpos, en que os dous corpos interact\u00faan por unha forza central que var\u00eda proporcionalmente ao inverso do cadrado da distancia. Ese problema res\u00famese en empregar a segunda lei de Newton para escribir as ecuaci\u00f3ns de movemento do sistema, descubrindo a s\u00faa traxectoria no espazo. Isto \u00e9:\nSistema polar de coordenadas.\nUn sistema de coordenadas axeitado para resolver o problema \u00e9 o sistema de coordenadas polares, de coordenadas formula_5 e formula_6, que se relacionan coas coordenadas cartesianas formula_7 e formula_8 do seguinte xeito:\nPara resolver o problema, \u00e9 necesario saber como se escribe a aceleraci\u00f3n formula_11 en coordenadas polares, isto \u00e9, como combinaci\u00f3n linear dos vectores unitarios formula_12 e formula_13. Como formula_14, abonda derivar d\u00faas veces o vector posici\u00f3n formula_15 en relaci\u00f3n co tempo para atopar a aceleraci\u00f3n. En coordenadas polares:\nDerivando a expresi\u00f3n, pola regra do produto:\nPara atopar formula_18 prec\u00edsase recorrer \u00e1s seguintes relaci\u00f3ns:\nDe a\u00ed conclu\u00eduse que formula_21 e, polo tanto:\nDerivando outra vez e empregando a relaci\u00f3n formula_23:\nResoluci\u00f3n da segunda lei de Newton.\nPola segunda lei de Newton:\nCancelando a masa formula_26 de ambos os membros da ecuaci\u00f3n e escribindo formula_27 en coordenadas polares, obtense a seguinte ecuaci\u00f3n vectorial:\nOrixinando d\u00faas ecuaci\u00f3ns escalares do movemento:\nMultiplicando formula_32 por formula_34, n\u00f3tase que existe conservaci\u00f3n do momento angular formula_35:\nEliminando formula_38 en formula_30 mediante formula_32 pola relaci\u00f3n formula_41, obtense:\nDevandita ecuaci\u00f3n diferencial de formula_5 en funci\u00f3n de formula_44 pode modificarse de xeito que formula_5 sexa unha funci\u00f3n de formula_6 modificando a segunda derivada temporal mediante a regra da cadea:\nResulta, ent\u00f3n a seguinte ecuaci\u00f3n para a funci\u00f3n formula_49:\nPara resolver formula_51, def\u00ednese a funci\u00f3n formula_53 e, consecuentemente, as s\u00faas derivadas en relaci\u00f3n a formula_6:\nSubstitu\u00edndo esas novas relaci\u00f3ns en formula_51:\nResultando, finalmente, na ecuaci\u00f3n do oscilador harm\u00f4nico:\nCunha soluci\u00f3n xeral que se pode escribir como:\nEn que formula_62 e formula_63 son constantes arbitrarias. \u00c9 conveniente escribir formula_64, en que formula_65 \u00e9 a nova constante, denominada excentricidade. As\u00ed, formula_49 resulta ser:"}
{"id": "510212", "revid": "47401", "url": "https://gl.wikipedia.org/wiki?curid=510212", "title": "Lei de gravitaci\u00f3n universal", "text": ""}
{"id": "510213", "revid": "47401", "url": "https://gl.wikipedia.org/wiki?curid=510213", "title": "Constante gravitacional", "text": ""}
{"id": "510217", "revid": "85894", "url": "https://gl.wikipedia.org/wiki?curid=510217", "title": "Fernando P\u00e9rez Font\u00e1n", "text": "Fernando P\u00e9rez Font\u00e1n, nado na Coru\u00f1a en 1879 e finado en Burgos o 13 de outubro de 1918, foi un xu\u00edz e escritor galego.\nTraxectoria.\nLicenciado en Dereito pola Universidade de Santiago de Compostela. Exerceu como avogado na Coru\u00f1a e obtivo praza nas oposici\u00f3ns para empregados administrativos da Compa\u00f1\u00eda Arrendataria de Tabacos en 1903. Foi vicesecretario da Audiencia de Alacant, secretario da Audiencia de Castell\u00f3 de la Plana, Xu\u00edz de primeira instancia en Murias de Paredes e Vilafranca do Bierzo. Xu\u00edz de primeira instancia de Becerre\u00e1 (1911), e A Ca\u00f1iza (1911). En 1914 foi nomeado xu\u00edz de primeira instancia de Mondo\u00f1edo. Nese outono foi enviado como xu\u00edz especial a Viveiro para atender delitos electorais derivados das elecci\u00f3ns a deputado en Cortes de xullo, polos que chega a procesar a case cen persoas, entre elas Jos\u00e9 Santiago Seijo. En xullo de 1916 procesou a C\u00e9sar Gonz\u00e1lez-Seco Romero, deputado provincial e director do peri\u00f3dico Mondo\u00f1edo por uns artigos presuntamente inxuriosos. En agosto de 1918 foi nomeado xu\u00edz de primeira instancia de Burgos. Finou en Burgos en outubro dese ano pola pandemia de gripe. Colaborou no peri\u00f3dico \"El Foro Espa\u00f1ol\". \nVida persoal.\nCasou con Avelina D\u00edez de Ure, que tam\u00e9n finou de gripe aos poucos d\u00edas da morte do seu home."}
{"id": "510219", "revid": "23204", "url": "https://gl.wikipedia.org/wiki?curid=510219", "title": "$pringfield (Or, How I Learned to Stop Worrying and Love Legalized Gambling)", "text": "\"$pringfield (Or, How I Learned to Stop Worrying and Love Legalized Gambling)\", tam\u00e9n co\u00f1ecido como \"$pringfield\", \u00e9 o d\u00e9cimo episodio da quinta tempada de \"The Simpsons\". Emitiuse orixinalmente na canle Fox dos Estados Unidos o 16 de decembro de 1993. No episodio, Springfield legaliza o xogo para revitalizar a s\u00faa econom\u00eda. Burns abre un casino onde Homer \u00e9 contratado como un repartidor de blackjack. Marge desenvolve unha adicci\u00f3n aos xogos de azar, Bart abre un casino na s\u00faa casa \u00e1rbore e o aspecto e o estado mental de Burns deterioran nunha parodia de Howard Hughes.\nO episodio foi escrito por Bill Oakley e Josh Weinstein, e dirixido por Wes Archer. Os invitados de Gerry Cooney e Robert Goulet interpret\u00e1ronse a si mesmos. O episodio incl\u00fae referencias culturais \u00e1s pel\u00edculas \"Tel\u00e9fono vermello, voamos cara a Moscova\", \"The Wizard of Oz\", \"Rain Man\" e \"\". Desde a s\u00faa emisi\u00f3n, o episodio recibiu valoraci\u00f3ns na s\u00faa maior\u00eda positivas de cr\u00edticos de televisi\u00f3n. Adquiriu unha puntuaci\u00f3n de Nielsen de 11,7 e foi o programa m\u00e1is valorado da cadea Fox a semana que se emitiu.\nTrama.\nNa casa do concello, o alcalde Quimby presenta suxesti\u00f3ns sobre como mellorar a diminuci\u00f3n da econom\u00eda de Springfield. O director Skinner suxire que a cidade legalice o xogo para rexuvenecer a s\u00faa econom\u00eda; a todos, inclu\u00edda a frecuente naysayer Marge, g\u00fastalle a idea. Burns e o alcalde Quimby traballan xuntos para constru\u00edr un casino, onde Homer \u00e9 contratado como un repartidor de blackjack. Burns dese\u00f1a o propio casino, coa s\u00faa semellanza no corpo dunha serea adornando o seu letreiro de neon.\n\u00c1 espera de que remate a quenda de Homer, Marge atopa unha moeda no chan do casino e \u00fasaa para xogar a unha m\u00e1quina comecartos. Cando ga\u00f1a, v\u00f3lvese inmediatamente adicta ao xogo. Bart \u00e9 demasiado novo para xogar no Casino de Burns, polo que comeza o seu propio casino na s\u00faa casa da \u00e1rbore, enganando a Robert Goulet para que act\u00fae al\u00ed. Burns faise a\u00ednda m\u00e1is rico co seu casino, pero o seu aspecto e estado mental empeoran, fac\u00e9ndoo parecer a Howard Hughes. Desenvolve paranoia e un profundo medo aos xermes microsc\u00f3picos, ouri\u00f1a en botes e leva caixas de papel en lugar de zapatos nos p\u00e9s.\nMarge pasa todo o tempo no casino e descoida \u00e1 s\u00faa familia. Ela non se decata cando Maggie se afasta das m\u00e1quinas comecartos e case \u00e9 atacada por un tigre branco do acto circense de Gunter e Ernst. Esqu\u00e9cese de axudar a Lisa a facer un traxe para o seu concurso de xeograf\u00eda, obrig\u00e1ndoa a levar un mal dese\u00f1ado polo seu pai. Homer irrompe no casino buscando a Marge. As c\u00e1maras de seguridade capturan o seu furor, provocando que Burns o degradase ao seu antigo traballo na central. Despois de darse conta do moito que bota de menos a planta, Burns decide volver a ela. Cando Homer se enfronta a Marge polo seu comportamento, d\u00e1se conta de que ten un problema de xogo.\nLisa ga\u00f1a un premio especial no concurso de xeograf\u00eda porque o mal dese\u00f1o de vestiario de Homer fai que os xu\u00edces pensen que o fixo soa. Ralph recibe o mesmo premio polo seu traxe primitivo: unha nota pegada \u00e1 camisa na que se le \"Idaho\"."}
{"id": "510223", "revid": "5617970", "url": "https://gl.wikipedia.org/wiki?curid=510223", "title": "$pringfield (or, How I Learned to Stop Worrying and Love Legalized Gambling)", "text": ""}
{"id": "510226", "revid": "54334", "url": "https://gl.wikipedia.org/wiki?curid=510226", "title": "Mulleres matem\u00e1ticas", "text": ""}
{"id": "510229", "revid": "785", "url": "https://gl.wikipedia.org/wiki?curid=510229", "title": "Reino dos visigodos", "text": ""}
{"id": "510230", "revid": "785", "url": "https://gl.wikipedia.org/wiki?curid=510230", "title": "Centralizado", "text": ""}
{"id": "510232", "revid": "23204", "url": "https://gl.wikipedia.org/wiki?curid=510232", "title": "Ferrol, Virxinia", "text": "Ferrol \u00e9 unha entidade local inframunicipal do condado de Augusta, Virxinia, nos Estados Unidos, pr\u00f3xima a Staunton.\nLugares pr\u00f3ximos.\nMonte Elliott Springs (2,0 km), Augusta Springs (3 km), Chapin (4,5 km), Summerdean (4,5 km), North Mountain (5,8 km), McKinley (7,4 km), Trimbles Mill (6,5 km), Estaline (8,1 km), Buffalo Gap (9,6 km), Middlebrook (8,9 km), Swoope (8,8 km), Christian (9,6 km), Fordwick (8,7 km), Craigsville (9,2 km), Little Baltimore (11,9 km)."}
{"id": "510233", "revid": "23204", "url": "https://gl.wikipedia.org/wiki?curid=510233", "title": "Camboxa nos Xogos Ol\u00edmpicos", "text": "Camboxa competiu por vez primeira nos Xogos Ol\u00edmpicos en 1956. O pa\u00eds nunca ga\u00f1ou unha medalla ol\u00edmpica e tampouco participou nos Xogos Ol\u00edmpicos de Inverno. Camboxa participou nos Xogos Ol\u00edmpicos de 1956 celebrados en Melbourne, Australia, mais competiu fisicamente en Estocolmo, Suecia, xa que s\u00f3 competiron na proba de h\u00edpica que se realizou en Suecia por mor de regulaci\u00f3ns de corentena dos animais.\nCamboxa non competiu nos Xogos Ol\u00edmpicos durante 24 anos despois dos Xogos Ol\u00edmpicos de 1972 polo r\u00e9xime dos Khmer vermellos, mais finalmente regresou nos Xogos Ol\u00edmpicos de 1996. Dende ent\u00f3n competiron en cada edici\u00f3n dos Xogos Ol\u00edmpicos de Ver\u00e1n."}
{"id": "510234", "revid": "7523", "url": "https://gl.wikipedia.org/wiki?curid=510234", "title": "Gary Mc Ghee", "text": ""}
{"id": "510245", "revid": "15490", "url": "https://gl.wikipedia.org/wiki?curid=510245", "title": "Graccurris", "text": "Graccurris, Gracurris, Gracuris ou Graecuris, foi unha cidade romana que se corresponde coa actual Alfaro (A Rioxa) e foi fundada por Tiberio Sempronio Graco no 179\u00a0a.\u00a0C. sobre unha cidade ou poboado ar\u00e9vaco, celtibero ou vasc\u00f3n, chamado Ilurce ou Ilurc\u00eds, para asentar a feridos romanos e ind\u00edxenas habidos durante a s\u00faa campa\u00f1a contra os Celtiberos. O poboado e a posterior cidade romana est\u00e1n asentadas sobre as denominadas \"Eras de la c\u00e1rcel\" (poboado antigo) e \"Eras de San Mart\u00edn\" (expansi\u00f3n da cidade romana), un conxunto de socalcos fluviais na proximidade do r\u00edo Alhama.\nHistoria.\nOs vestixios arqueol\u00f3xicos demostran que debeu estar ocupada dende final do Bronce. Durante o per\u00edodo de conquista, foi unha fiel aliada de Roma a\u00ednda que durante as guerras civ\u00eds entre Caio Mario e Sila, pas\u00e1rase ao bando popular dirixido por Quinto Sertorio. Cando este foi vencido, pasou a engrosar a clientela de Pompeio na pen\u00ednsula.\nFoi convertida en municipio romano baixo Xulio C\u00e9sar ou Augusto, asignada \u00e1 provincia \"Hispania Citerior\" \"Tarraconensis\", pertencendo dentro dela ao \"Conventus\" \"iuridicus Caesaraugustanus\".\nNo Itinerario de Antonino aparece como \"mansio\" ou punto intermedio de hospedar\u00eda na v\u00eda que comunicaba Tarraco con \"Asturica Augusta\", entre \"Barbariana\" e \"Balsione\".\nActualmente, cons\u00e9rvanse os restos desta cidade romana no xacemento das Eras de San Mart\u00edn en Alfaro e, cons\u00e9rvase tam\u00e9n, un ninfeo do s\u00e9culo I nas beiras do r\u00edo Alhama. \nNa \u00e9poca do emperador Tiberio, foi elevada \u00e1 categor\u00eda de \"municipium\" e comezou a cu\u00f1ar moeda, ases e semises de bronce, co busto do emperador no anverso e un touro mitrado no reverso dos ases e a cabeza do touro mitrado no dos semises.\nTam\u00e9n se atoparon restos de asentamentos medievais dos s\u00e9culos IX e X."}
{"id": "510248", "revid": "23204", "url": "https://gl.wikipedia.org/wiki?curid=510248", "title": "Comit\u00e9 Ol\u00edmpico Nacional de Camboxa", "text": "O Comit\u00e9 Ol\u00edmpico Nacional de Camboxa (en ; co c\u00f3digo do COI: CAM) \u00e9 o Comit\u00e9 Ol\u00edmpico Nacional que representa a Camboxa nos Xogos Ol\u00edmpicos. O comit\u00e9 foi creado en 1983, mais non foi reco\u00f1ecido polo Comit\u00e9 Ol\u00edmpico Internacional at\u00e9 1994."}
{"id": "510249", "revid": "23204", "url": "https://gl.wikipedia.org/wiki?curid=510249", "title": "Brunei nos Xogos Ol\u00edmpicos", "text": "Brunei participou por vez primeira nos Xogos Ol\u00edmpicos en 1988, mais sen contar con deportistas. O pa\u00eds non participou nas edici\u00f3ns de 1992 e 2008. Brunei nunca participou nos Xogos Ol\u00edmpicos de Inverno, e nunca ga\u00f1ou unha medalla ol\u00edmpica. Nos Xogos Ol\u00edmpicos de 2008, Brunei ti\u00f1a pensado orixinalmente participar, mais a delegaci\u00f3n foi expulsada o d\u00eda da cerimonia ao non conseguir rexistrar ning\u00fan dos seus deportistas co Comit\u00e9 Ol\u00edmpico Internacional.\nO Comit\u00e9 Ol\u00edmpico Nacional de Brunei foi creado en 1984 e foi reco\u00f1ecido polo Comit\u00e9 Ol\u00edmpico Internacional ese mesmo ano."}
{"id": "510250", "revid": "15490", "url": "https://gl.wikipedia.org/wiki?curid=510250", "title": "Gracurris", "text": ""}
{"id": "510251", "revid": "15490", "url": "https://gl.wikipedia.org/wiki?curid=510251", "title": "Gracuris", "text": ""}
{"id": "510252", "revid": "15490", "url": "https://gl.wikipedia.org/wiki?curid=510252", "title": "Graecuris", "text": ""}
{"id": "510255", "revid": "23204", "url": "https://gl.wikipedia.org/wiki?curid=510255", "title": "Consello Ol\u00edmpico Nacional de Brunei", "text": "O Consello Ol\u00edmpico Nacional de Brunei (en ; co c\u00f3digo do COI: BRU) \u00e9 o Comit\u00e9 Ol\u00edmpico Nacional que representa a Brunei. \u00c9 tam\u00e9n o organismo respons\u00e1bel da representaci\u00f3n de Brunei nos Xogos da Commonwealth.\nBrunei \u00e9 un dos tres pa\u00edses do mundo que nunca enviou unha muller deportistas para competir nos Xogos Ol\u00edmpicos de Ver\u00e1n."}
{"id": "510256", "revid": "23204", "url": "https://gl.wikipedia.org/wiki?curid=510256", "title": "Majlis Olimpik Kebangsaan Negara Brunei Darussalam", "text": ""}
{"id": "510257", "revid": "23204", "url": "https://gl.wikipedia.org/wiki?curid=510257", "title": "Wikimedista do ano", "text": "O Wikimedista do ano \u00e9 un reco\u00f1ecemento anual que honra aos editores de Wikipedia, e doutros proxectos de Wikimedia, por teren conseguidos logros importantes dentro do movemento Wikimedia. O premio foi estabelecido en agosto de 2011 polo fundador de Wikipedia, Jimmy Wales, quen escolle os premios e h\u00f3nraos en Wikimania, unha conferencia anual da Fundaci\u00f3n Wikimedia, ag\u00e1s en 2020, 2021 e 2022 cando os destinatarios foron anunciados en reuni\u00f3ns en li\u00f1a por mor da pandemia de COVID-19. Entre os anos 2011 e 2017 o premio foi nomeado Wikipedista do ano.\nEn 2011, o primeiro t\u00edtulo de Wikimedista do ano foille concedido a Rauan Kenzhekhanuly, un emprendedor casaco, polo \"seu traballo en constru\u00edr unha s\u00f3lida Wikipedia en lingua casaca\". O ano seguinte, foi galardoado un editor de Wikipedia identificado como \"Demmy\" por crear un bot que traduciu arredor de 15\u00a0000 artigos curtos en ingl\u00e9s ao yoruba, unha lingua falada en Nixeria. En 2013 R\u00e9mi Mathis de Wikim\u00e9dia France e da Wikipedia en franc\u00e9s foi nomeado polo seu papel nun controvertido artigo, e en 2014, o premio foille concedido postumamente a un activista ucra\u00edno, Ihor Kostenko, quen promociouno activamente a Wikipedia en ucra\u00edno en redes e p\u00e1xinas sociais antes de ser asasinado nunha protesta. Wales nomeou un ga\u00f1ador sen revelar a s\u00faa identidade en 2015, e agarda poder contar a s\u00faa historia alg\u00fan d\u00eda. En 2016, entregouse o primeiro premio de maneira conxunta, sendo outorgado a Emily Temple-Wood e Rosie Stephenson-Goodknight polos seus esforzos en combater o acoso en Wikipedia e incrementar a presenza da muller. Outros ga\u00f1adores foron Felix Nartey, Farhad Fatkullin, Emna Mizouni e Sandister Tei. \nAl\u00e9n do premio principal, Susanna Mkrtchyan e Satdeep Gill foron os primeiros en recibir menci\u00f3ns de honra no ano 2015. Dende 2015, entreg\u00e1ronse sete menci\u00f3ns de honra. O premio foi ampliado en 2021 con categor\u00edas adicionais, inclu\u00edndo \"Colaborador Multimedia do ano\", \"Acabado de chegar do ano\", \"Colaborador t\u00e9cnico do ano\" e \"Laureado de Wikimedia\".\nAcabado de chegar do ano.\nO premio ao Acabado de chegar do ano foi presentado por primeira vez en 2021.\nLaureado Wikimedia (anteriormente homenaxeado polo 20\u00ba aniversario).\nO premio polo 20\u00ba aniversario foi entregado por primeira vez en 2021. En 2022, o premio pasou a chamarse como Laureado Wikimedia.\nColaborador Tecnol\u00f3xico do ano (anteriormente Innovador Tecnol\u00f3xico).\nO premio Innovador Tecnol\u00f3xico presentouse por primeira vez en 2021. A distinci\u00f3n pasou a chamarse Colaborador Tecnol\u00f3xico do ano en 2022.\nColaborador Multimedia do ano (anteriormente Rich Media).\nO premio Rich Media presentouse por primeira vez en 2021. A distinci\u00f3n pasou a chamarse Colaborador Multimedia do ano en 2022."}
{"id": "510258", "revid": "23204", "url": "https://gl.wikipedia.org/wiki?curid=510258", "title": "Wikipedista do ano", "text": ""}
{"id": "510274", "revid": "72012", "url": "https://gl.wikipedia.org/wiki?curid=510274", "title": "Mesoplodon mirus", "text": ""}
{"id": "510276", "revid": "89787", "url": "https://gl.wikipedia.org/wiki?curid=510276", "title": "Ferrol, Filipinas", "text": "Ferrol \u00e9 un municipio da provincia de Romblon, nas Illas Filipinas. Consonte o censo de 2015, a s\u00faa poboaci\u00f3n \u00e9 de 6.964 habitantes.\u200a\nHistoria.\nA cidade filipina de Ferrol fundouse en 1850, daquela como un barrio do municipio de Odiongan, na \u00e9poca colonial espa\u00f1ola. Os espa\u00f1ois descubriron ese lugar a uns 10 quil\u00f3metros ao suroeste logo dunha persecuci\u00f3n a unha expedici\u00f3n de piratas musulm\u00e1ns que atacaran Odiongan, e bautizaron o lugar ao observaren a s\u00faa semellanza coa ba\u00eda de Ferrol, en Galicia.\nEn 1978, co fin de consolidar os barrios de Odiongan de fala onhan nun municipio propio, o congresista Nemesio Ganan Jr. elaborou un proxecto de lei presentado no Congreso de Filipinas a partir do cal se constitu\u00edu o municipio de Ferrol, que abrangue tam\u00e9n os barrios de Agnocnoc, Bunsoran, Hinagoman, Tubigon e Claro M. Recto. O 11 de xu\u00f1o de 1978, Ferrol constitu\u00eduse oficialmente no municipio n\u00famero 16 da provincia de Romblon, en virtude do Decreto presidencial 1.492, asinado polo presidente Ferdinand Marcos.\nXeograf\u00eda.\nFerrol sit\u00faase na illa Tablas. Limita ao norte con Odiongan, ao oeste co estreito de Tablas, ao leste con Santa Mar\u00eda e ao sur con Looc. Ten unha superficie de 26,72 km2.\nBarrios (\"barangays\").\nFerrol est\u00e1 dividido administrativamente en seis barrios ou \"barangays\": Agnonoc (614 habitantes), Bunsoran (894), Claro M. Recto (660), Poblacion (1.852), Hinaguman (1.125) e Tubigon (1.819).\nDemograf\u00eda.\nConsonte o censo de 2015, a s\u00faa poboaci\u00f3n \u00e9 de 6.964 persoas. A lingua onhan, xunto co tagalo, o hiligaynon e o ingl\u00e9s, son as linguas habitualmente usadas nos negocios e no comercio.\nGoberno local.\nJovencio \"Jun\" Mayor, Jr. e Antonio Compas, do PDP-Laban, son o alcalde e o vicealcalde de Ferrol desde o 30 de xu\u00f1o de 2019.\nEconom\u00eda.\nFerrol ten o maior nivel de produci\u00f3n vexetal da provincia de Romblon. A gandar\u00eda e a produci\u00f3n de arroz tam\u00e9n est\u00e1n presentes nas zonas costeiras, principalmente destinadas ao consumo dom\u00e9stico e cultivadas a pequena escala. Outras das actividades econ\u00f3micas son o cultivo de copra e a piscicultura, a pequena industria, o comercio retallista e o turismo. \nA cooperativa \"Tablas Island Electric\" submin\u00edstralle electricidade ao 41,78 % de Ferrol. Canto \u00e1s comunicaci\u00f3ns, na zona de Ferrol est\u00e1n dispo\u00f1ibles os servizos de telefon\u00eda fixa e m\u00f3bil de PLDT, Smart e Globe. \nA cidade est\u00e1 conectada con Odiongan e con outros municipios pr\u00f3ximos pola estrada de circunvalaci\u00f3n de Tablas. Os \"jeepneys\" e os triciclos son unha forma habitual de desprazamento por estrada. Pola s\u00faa banda, o porto de Barangay Agnocnoc \u00e9 utilizado tanto para a actividade pesqueira como para os desprazamentos entre as illas da provincia.\nTurismo.\nEntre as praias pr\u00f3ximas a Ferrol destacan as de Binucot, Atabay e Guin-awayan. Outro atractivo tur\u00edstico son as covas de Mabaho e de Burobintana. \nP\u00f3dese acceder \u00e1 cidade en barco a trav\u00e9s de Odiongan desde as localidades de Batangas e desde Roxas, en Mindoro Oriental. Tam\u00e9n se pode acceder a trav\u00e9s do aeroporto de Tugdan, da cidade de Alcantara, onde a compa\u00f1\u00eda Cebu Pacific opera con voos desde Manila catro veces por semana."}
