{"id": "413173", "revid": "23204", "url": "https://gl.wikipedia.org/wiki?curid=413173", "title": "Cr\u00edtica \u00f3 capitalismo", "text": "O capitalismo foi criticado dende moitas perspectivas durante a s\u00faa historia. As cr\u00edticas var\u00edan dende xente a quen lles desagrada os principios do capitalismo na s\u00faa integridade at\u00e9 aqueles que discrepan cos resultados particulares do capitalismo. Entre os que desexan substitu\u00edr o capitalismo cun m\u00e9todo diferente de distribu\u00edr os bens, p\u00f3dese facer unha distinci\u00f3n entre aqueles que cren que o capitalismo s\u00f3 pode ser superado cunha revoluci\u00f3n (por exemplo, a revoluci\u00f3n socialista) e aqueles que cren que o cambio pode vir paseni\u00f1o por medio do reformismo (por exemplo, a democracia social). Algunhas cr\u00edticas reco\u00f1ecen m\u00e9ritos no capitalismo e buscan equilibrar o capitalismo con algunha forma de control social, tipicamente a trav\u00e9s de regulaci\u00f3n gobernamental (por exemplo, o Partido Laborista do Reino Unido).\nHistoria.\nAs cr\u00edticas orix\u00ednanse pouco despois do xurdimento do capitalismo moderno. Segundo as cr\u00edticas contempor\u00e1neas, a r\u00e1pida industrializaci\u00f3n trala revoluci\u00f3n industrial creou condici\u00f3ns laborais consideradas inxustas, inclu\u00edndo 14 horas de traballo diario, explotaci\u00f3n infantil e asentamentos informais. Algunhas novelas populares xurdiron durante este tempo tendo unha visi\u00f3n pesimista da revoluci\u00f3n industrial, como \u00e9 o caso dalgunhas escritas por Charles Dickens. Os economistas modernos optimistas argumentaban que as condici\u00f3ns foran a\u00ednda peores con anterioridade e que a evidencia emp\u00edrica mostraba que mesmo a revoluci\u00f3n industrial temper\u00e1 incrementou a media dos est\u00e1ndares de vida e a expectativa de vida. Os economistas modernos m\u00e1is pesimistas argumentaron que as condici\u00f3ns non melloraron ou s\u00f3 o fixeron lentamente despois de 1840.\nAlg\u00fans pensadores temper\u00e1ns socialistas rexeitaron o capitalismo por completo, tentando crear comunidades socialistas libres das inxustizas percibidas como propias do capitalismo temper\u00e1n. Entre estes \"socialistas ut\u00f3picos\" atop\u00e1base Charles Fourier e Robert Owen. Outros pensadores socialistas arg\u00fc\u00edan que o socialismo non pod\u00eda ser posto en funcionamento antes de que as forzas hist\u00f3ricas creasen as condici\u00f3ns axeitadas e viron a revoluci\u00f3n industrial como un novo sistema que pod\u00eda potencialmente producir suficientes bens para a poboaci\u00f3n humana enteira, pero que era obstaculizado polo seu m\u00e9todo ineficiente de distribu\u00edr bens. En 1848, Karl Marx e Friedrich Engels publicaron o Manifesto Comunista, un panfleto que bosquexou unha cr\u00edtica pol\u00edtica e econ\u00f3mica do capitalismo, baseada na filosof\u00eda do materialismo hist\u00f3rico. Dende ent\u00f3n, o seu manifesto converteuse nun dos libros m\u00e1is influentes. Un coet\u00e1neo de Marx, o mutualista Pierre-Joseph Proudhon foi un dos primeiros en chamalo anarquista."}
{"id": "413174", "revid": "23204", "url": "https://gl.wikipedia.org/wiki?curid=413174", "title": "Cr\u00edtica do capitalismo", "text": ""}
{"id": "413175", "revid": "23204", "url": "https://gl.wikipedia.org/wiki?curid=413175", "title": "Cr\u00edtica ao capitalismo", "text": ""}
{"id": "413176", "revid": "89787", "url": "https://gl.wikipedia.org/wiki?curid=413176", "title": "Feminismo negro", "text": "O feminismo negro \u00e9 unha corrente de pensamento dentro do feminismo que defende que o sexismo, a opresi\u00f3n de clases e o racismo est\u00e1n estreitamente relacionados. A maneira en que estes conceptos se relacionan entre si recibe o nome de interseccionalidade.\nTeor\u00eda da interseccionalidade.\nO termo 'interseccionalidade' foi cu\u00f1ado por primeira vez pola xurista Kimberl\u00e9 Crenshaw en 1989. No seu traballo, Crenshaw sost\u00e9n que a experiencia de ser unha muller negra non pode ser entendida de xeito independente en termos de ser negra ou de ser muller, sen\u00f3n que debe ser inclu\u00edda no debate a s\u00faa interdependencia. O feminismo no seu n\u00facleo \u00e9 un movemento para abolir as desigualdades que enfrontan as mulleres. O Colectivo \"Combahee River\" argumentou en 1974 que a liberaci\u00f3n das mulleres negras implica a liberdade para todas as persoas, xa que supor\u00eda o fin do racismo, o sexismo e a opresi\u00f3n de clases. Trace Rose dixo que \"a instalaci\u00f3n de v\u00eddeo dunha soa canle co monitor de televisi\u00f3n volveu \u00f3 seu car\u00f3n, en branco e negro, os sons, as dimensi\u00f3ns variables\".\nHistoria do feminismo negro.\nO feminismo negro popularizouse na d\u00e9cada de 1960 como resposta \u00f3\u00a0movemento polos dereitos civ\u00eds, o cal exclu\u00eda \u00e1s mulleres dos postos de poder, e o racismo percibido dende o movemento feminista. Durante as d\u00e9cadas de 1970 e de 1980, as feministas negras formaron varios grupos dende onde abordaban o papel das mulleres negras no nacionalismo negro, a liberaci\u00f3n gai e a segunda onda do feminismo. Na d\u00e9cada de 1990, a pol\u00e9mica do caso de Anita Hill puxo o foco de atenci\u00f3n no feminismo negro. As teor\u00edas feministas negras chegaron a un p\u00fablico m\u00e1is amplo na d\u00e9cada de 2010, grazas \u00f3 apoio dos medios de comunicaci\u00f3n.\nAs defensoras do feminismo negro argumentan que as mulleres negras est\u00e1n situadas dentro dunhas estruturas de poder dunha forma fundamentalmente diferente \u00e1s mulleres brancas. Nos \u00faltimos anos, a distinci\u00f3n do feminismo negro deu a luz \u00e1 etiqueta de \"feminismo branco\", utilizada para criticar as feministas que non reco\u00f1ecen os problemas da interseccionalidade. Os cr\u00edticos do feminismo negro soste\u00f1en que as divisi\u00f3ns raciais debilitan a forza do movemento feminista global.\nEntre as teor\u00edas que se desenvolveron a partir do feminismo negro atopamos o \"mullerismo\" de Alice Walker e un revisionismo hist\u00f3rico que centra a s\u00faa atenci\u00f3n nas mulleres negras. Angela Davis, bell hooks, Kimberl\u00e9 Williams Crenshaw, e Patricia Hill Collins xurdiron como l\u00edderes acad\u00e9micas do feminismo negro, mentres que outras mulleres famosas, en particular Beyonc\u00e9, alentaron a discusi\u00f3n do feminismo negro nos medios de comunicaci\u00f3n."}
{"id": "413177", "revid": "89787", "url": "https://gl.wikipedia.org/wiki?curid=413177", "title": "Feminismo poscolonial", "text": "O feminismo poscolonial \u00e9 unha forma de feminismo que se desenvolveu como resposta \u00f3 feito que o feminismo parec\u00eda centrarse s\u00f3 nas experiencias de mulleres das culturas occidentais. Busca dar conta da maneira en que o racismo, a pol\u00edtica econ\u00f3mica de longa duraci\u00f3n, e os efectos culturais do colonialismo afectan a mulleres non-brancas, non-occidentais no mundo poscolonial.\nOrix\u00ednase como unha cr\u00edtica \u00e1s te\u00f3ricas feministas dos pa\u00edses desenvolvidos. A cr\u00edtica sinala as tendencias universalizadoras da corrente feminista principal e argumenta que as mulleres que viven en pa\u00edses non occidentais son vistas de maneira terxiversada.\nO feminismo poscolonial argumenta que \u00f3 empregar o termo \u00abmuller\u00bb como grupo universal, as mulleres son ent\u00f3n s\u00f3 definidas polo seu x\u00e9nero e non por clase social, raza, etnicidade ou preferencia sexual. As feministas poscoloniais tam\u00e9n traballan para achegar as ideas do indixenismo e outros movementos feministas do terceiro mundo na corrente principal do feminismo occidental. O \"feminismo do terceiro mundo\" sost\u00e9n a idea de que o feminismo en pa\u00edses deste espazo xeopol\u00edtico non \u00e9 importado do primeiro mundo, sen\u00f3n orixinado de ideolox\u00edas e factores socioculturais internos."}
{"id": "413180", "revid": "1888", "url": "https://gl.wikipedia.org/wiki?curid=413180", "title": "Brais Gonz\u00e1lez Arribas", "text": ""}
{"id": "413181", "revid": "25871", "url": "https://gl.wikipedia.org/wiki?curid=413181", "title": "Mar de Vigo (\u00e1lbum de SonDeSeu)", "text": "Mar de Vigo \u00e9 o primeiro \u00e1lbum de estudio da orquestra folk galega SonDeSeu. Componse de oito temas e foi publicado no ano 2003."}
{"id": "413183", "revid": "25871", "url": "https://gl.wikipedia.org/wiki?curid=413183", "title": "Trastempo", "text": "Trastempo \u00e9 o segundo \u00e1lbum de estudio da orquestra folk galega SonDeSeu. Componse de doce temas e foi publicado no ano 2007."}
{"id": "413184", "revid": "25871", "url": "https://gl.wikipedia.org/wiki?curid=413184", "title": "Barlovento (\u00e1lbum de SonDeSeu)", "text": "Barlovento \u00e9 o terceiro \u00e1lbum de estudio da orquestra folk galega SonDeSeu. Componse de once temas e foi publicado no ano 2010. A maior\u00eda das canci\u00f3ns son tradicionais e foron arranxadas por Rodrigo Roman\u00ed para a orquestra, ag\u00e1s \"Tradiculata\" e \"Nadal de Caroi e Reis de Rinlo\" (arranxadas por Anxo Pintos) e \"O galo de Leirado\" (arranxada por Xaqu\u00edn Xesteira).\nTam\u00e9n contou coa participaci\u00f3n da artista convidada Rosa Cedr\u00f3n, que puxo voz ao seu tema \"Romance de Mirabella\"."}
{"id": "413185", "revid": "82922", "url": "https://gl.wikipedia.org/wiki?curid=413185", "title": "Danzas Brancas (SonDeSeu)", "text": "Danzas Brancas \u00e9 o cuarto \u00e1lbum de estudio da orquestra folk galega SonDeSeu. Componse de nove temas e foi publicado no ano 2013. A maior\u00eda das canci\u00f3ns son tradicionais e foron arranxadas por Rodrigo Roman\u00ed para a orquestra, ag\u00e1s \"Insua\" (arranxada por Xos\u00e9 Liz), \"O Rillachavos\" (arranxada por Xaqu\u00edn Xesteira), \"O Mandil\" (arranxada por Quico Comesa\u00f1a) e \"Sil lenzo\" (composta por Anxo Pintos).\nTam\u00e9n contou coa participaci\u00f3n do trikitilari vasco Kepa Junkera, que tocou no tema \"Rumbas de Marcial e Barciademera\"."}
{"id": "413186", "revid": "22570", "url": "https://gl.wikipedia.org/wiki?curid=413186", "title": "Show, don't tell", "text": "Show, don't tell (\"Mostrar, non contar\") \u00e9 unha expresi\u00f3n de t\u00e9cnica narrativa de procedencia anglosaxoa.\n\u00dasase como unha recomendaci\u00f3n para os escritores que fan uso excesivo de explicaci\u00f3ns e comentarios en detrimento da acci\u00f3n e os di\u00e1logos. Se o escritor utiliza a acci\u00f3n e o di\u00e1logo para presentar un personaxe, a trama ha ser m\u00e1is interesante para o lector. Este \u00faltimo debe sentir coma se vise a escena\u00a0desenvolv\u00e9ndose\u00a0perante el e, en consecuencia, chegar \u00e1 s\u00faa propia interpretaci\u00f3n, sen interferencia ostensible do\u00a0autor.\nUn dos primeiros exemplos de tal suxesti\u00f3n v\u00e9n de Henry James. No prefacio da edici\u00f3n de Nova York da s\u00faa obra\u00a0\"Daisy Miller\", deixou unha marxinalia a pluma para non esquecerse de \"\u00a1Dramatizar, dramatizar!\".\nA importancia deste recurso narrativo na ficci\u00f3n contempor\u00e1nea \u00e9 salientado pola cr\u00edtica:Fredric Jameson apunta tres indicaci\u00f3ns t\u00e9cnicas que vencellan a novela coas anteditas modificaci\u00f3ns na subxectividade e nas relaci\u00f3ns de clase desde a segunda metade do s\u00e9culo XX; p\u00f3dense resumir as\u00ed: escribir sobre o que se co\u00f1ece, amosar en troques de contar, atopar unha voz propia.\u00a0Ao aplicar a regra de \"amosar, non contar\", o escritor fai moito m\u00e1is que dicir ao lector algo sobre un personaxe, presenta o personaxe a trav\u00e9s do que este di e fai. P\u00f3dese \"mostrar\" de diversas formas: escribindo escenas; describindo as acci\u00f3ns dos personaxes; presentando o personaxe a trav\u00e9s do di\u00e1logo; mediante as sensaci\u00f3ns do personaxe, cando sexa posible.\nAmosar \u00e9 dramatizar unha escena nunha historia, facendo que o lector esqueza que est\u00e1 a ler, axud\u00e1ndoo a descubrir os personaxes, facendo a escritura m\u00e1is interesante."}
{"id": "413187", "revid": "56817", "url": "https://gl.wikipedia.org/wiki?curid=413187", "title": "Beiral\u00faa", "text": "Beiral\u00faa \u00e9 o quinto \u00e1lbum de estudio da orquestra folk galega SonDeSeu. Componse de dezasete temas m\u00e1is un bonus track, e foi publicado en maio de 2018.\nTam\u00e9n contou coa participaci\u00f3n de varios m\u00fasicos convidados: Susana Seivane, Rosa Cedr\u00f3n, To\u00f1o Dom\u00ednguez, Treixadura e o Cuarteto de Vento Metal Ribeira de Piqu\u00edn. Este \u00e1lbum conta coa particularidade de recoller unha obra particularmente creada por Anxo Pintos para a candidatura das illas C\u00edes a Patrimonio da Humanidade, titulada \"San Marti\u00f1o\". Esta suite foi composta para o espect\u00e1culo \"O Canto das Illas\" e consta de 10 motivos (dende a pista 8 at\u00e9 a 17) inspirados na fauna e contorna da illa de San Marti\u00f1o, a m\u00e1is meridional das tres que conforman o arquip\u00e9lago de C\u00edes."}
{"id": "413188", "revid": "839", "url": "https://gl.wikipedia.org/wiki?curid=413188", "title": "Fredric Jameson", "text": "Fredric Jameson, nado en Cleveland (Ohio) o 14 de abril de 1934, \u00e9 un cr\u00edtico e te\u00f3rico literario de ideolox\u00eda marxista.\nTraxectoria.\nDespois de licenciarse no Haverford College en 1954, trasladouse a Europa por un breve per\u00edodo, estudou en Aix en Provence, M\u00fanic e Berl\u00edn, onde se puxo ao tanto das \u00faltimas tendencias en filosof\u00eda continental, inclu\u00eddo o estructuralismo. Ao ano seguinte, volveu aos Estados Unidos para facer o doutoramento na Universidade de Yale, baixo a direcci\u00f3n de Erich Auerbach.\nObtivo reco\u00f1ecemento pola s\u00faa an\u00e1lise das tendencias da cultura contempor\u00e1nea, especialmente despois de publicar o libro \"Postmodernism, or the cultural logic of late capitalism\" ('O posmodernismo ou a l\u00f3xica cultural do tardocapitalismo', Durham: Universidade de Duke, 1991). Jameson considera o posmodernismo como a claudicaci\u00f3n de cultura contra a presi\u00f3n do capitalismo organizado, pensamento que vencella coa s\u00faa teor\u00eda da posmodernidade."}
{"id": "413189", "revid": "98629", "url": "https://gl.wikipedia.org/wiki?curid=413189", "title": "Xene home\u00f3tico", "text": "En biolox\u00eda evolutiva do desenvolvemento, os xenes home\u00f3ticos son xenes que regulan o desenvolvemento de estruturas anat\u00f3micas en varios organismos como os equinodermos, insectos, mam\u00edferos e plantas. Esta regulaci\u00f3n faise por medio da programaci\u00f3n de varios factores de transcrici\u00f3n polos xenes home\u00f3ticos, e estes factores afectan a diversos xenes por medio de v\u00edas xen\u00e9ticas regulatorias. Os xenes Hox son un importante exemplo de xenes home\u00f3ticos, pero hai tam\u00e9n outros tipos de xenes home\u00f3ticos.\nAs mutaci\u00f3ns en xenes home\u00f3ticos causan o desprazamento de partes do corpo, como o crecemento de antenas na parte posterior da mosca en lugar de na cabeza. As mutaci\u00f3ns que orixinan esas localizaci\u00f3ns ect\u00f3picas son xeralmente letais.\nTipos.\nHai varios subconxuntos de xenes home\u00f3ticos. Entre eles est\u00e1n moitos dos xenes Hox e ParaHox que son importantes para a segmentaci\u00f3n. Os xenes Hox enc\u00f3ntranse en animais bilaterais, como \"Drosophila\" (nos cales se descubriron primeiramente) e en humanos. Os xenes Hox son un subconxunto dos xenes homeobox. Os xenes Hox adoitan estar conservados entre as especies, polo que alg\u00fans dos xenes Hox de \"Drosophila\" son hom\u00f3logos dos que te\u00f1en os humanos. En xeral, os xenes Hox xogan un papel na regulaci\u00f3n da expresi\u00f3n de xenes e axudan ao desenvolvemento e \u00e1 asignaci\u00f3n de estruturas espec\u00edficas durante o crecemento embrionario. Isto pode ir desde a segmentaci\u00f3n en \"Drosophila\" ao desenvolvemento do sistema nervioso central en vertebrados.\nTam\u00e9n incl\u00faen os xenes que conte\u00f1en a MADS-box implicados no modelo ABC de desenvolvemento das flores. Ademais de nas plantas produtoras de flores, o motivo MADS-box est\u00e1 tam\u00e9n presente noutros organismos como insectos, l\u00e9vedos e mam\u00edferos. Te\u00f1en varias funci\u00f3ns dependendo do organismo inclu\u00edndo o desenvolvemento das flores, a transcrici\u00f3n de protooncoxenes, e a regulaci\u00f3n de xenes en c\u00e9lulas espec\u00edficas (como as c\u00e9lulas musculares).\nMalia que con frecuencia poden verse os termos xene home\u00f3tico e xene Hox usados indistintamente, en realidade non todos os xenes home\u00f3ticos son xenes Hox; os xenes MADS-box son tam\u00e9n home\u00f3ticos, pero non son xenes Hox.\n\"Drosophila melanogaster\".\nUn dos organismos modelo mellor estudados en relaci\u00f3n cos xenes home\u00f3ticos \u00e9 a mosca do vinagre \"Drosophila melanogaster\". Os seus xenes home\u00f3ticos aparecen no complexo Antennapedia (ANT-C) ou no Bithorax (BX-C) descubertos por Edward B. Lewis. Cada un destes complexos interv\u00e9n nunha \u00e1rea diferente do desenvolvemento. O complexo antenapedia consta de cinco xenes, inclu\u00edndo Proboscipedia, e est\u00e1 implicado no desenvolvemento da parte frontal do embri\u00f3n, formando os segmentos da cabeza e o t\u00f3rax. O complexo bithorax consta de tres xenes principais e est\u00e1 implicado no desenvolvemento da parte traseira do embri\u00f3n, concretamente o abdome e os segmentos posteriores do t\u00f3rax.\nDurante o desenvolvemento (que empeza no blastoderma embrionario), estes xenes expr\u00e9sanse de forma constante para asignarlles estruturas e papeis a diferentes segmentos do corpo da mosca. Para \"Drosophila\", estes xenes poden ser analizados usando a base de datos Flybase.\nInvestigaci\u00f3n.\nOs xenes home\u00f3ticos foron moi investigados en diferentes organismos, o que serviu para ter unha comprensi\u00f3n b\u00e1sica de como as mol\u00e9culas funcionan nas mutaci\u00f3ns ou de como eses xenes afectan ao corpo humano. Cambiar os niveis de expresi\u00f3n dos xenes home\u00f3ticos pode ter un impacto negativo no organismo. Por exemplo, nun estudo, un fitoplasma pat\u00f3xeno causou que os xenes home\u00f3ticos nunha planta con flor fosen regulados \u00e1 alza ou \u00e1 baixa significativamente. Isto orixinaba graves cambios fenot\u00edpicos como o ananismo, defectos nos pistilos, hipopigmentaci\u00f3n, e o desenvolvemento de estruturas similares a follas na maior\u00eda dos \u00f3rganos florais. Noutro estudo, atopouse que o xene home\u00f3tico \"Cdx2\" act\u00faa como un supresor de tumores. Nos niveis normais de expresi\u00f3n, este xene impide a tumorox\u00e9nese e o cancro colorrectal cando se exp\u00f3n a carcin\u00f3xenos; por\u00e9n, cando \"Cdx2\" non se expresaba ben, os carcin\u00f3xenos causaban o desenvolvemento do tumor. Estes estudos, xunto con moitos outros, mostran importancia dos xenes home\u00f3ticos incluso despois do desenvolvemento."}
{"id": "413190", "revid": "56817", "url": "https://gl.wikipedia.org/wiki?curid=413190", "title": "Mar de Vigo", "text": "Mar de Vigo \u00e9 o nome dado antigamente \u00e1 r\u00eda de Vigo. Pode referirse a:"}
{"id": "413193", "revid": "1131", "url": "https://gl.wikipedia.org/wiki?curid=413193", "title": "As Pereiras", "text": ""}
{"id": "413194", "revid": "63181", "url": "https://gl.wikipedia.org/wiki?curid=413194", "title": "Kuortane", "text": "Kuortane (en sueco \"Lappo\") \u00e9 un municipio de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 3.655 habitantes. A superficie do termo municipal \u00e9 de 484,88 km2, dos cales 22,72\u00a0km2 son auga. O concello ten unha densidade de poboaci\u00f3n de 7,91 hab./km\u00b2.c\nLimita cos municipios de Alaj\u00e4rvi, Alavus, Lapua e Sein\u00e4joki, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s.\nKuortane \u00e9 o lugar de nacemento do c\u00e9lebre arquitecto finland\u00e9s Alvar Aalto."}
{"id": "413195", "revid": "1131", "url": "https://gl.wikipedia.org/wiki?curid=413195", "title": "Vilanu\u00f1e", "text": ""}
{"id": "413196", "revid": "98629", "url": "https://gl.wikipedia.org/wiki?curid=413196", "title": "Xenopus", "text": "Xenopus (do grego \u03be\u03b5\u03bd\u03bf\u03c2, \"xenos\", 'estra\u00f1o', \u03c0\u03bf\u03c5\u03c2, \"pous\", 'p\u00e9') \u00e9 un x\u00e9nero de ras de vida moi acu\u00e1tica nativas da \u00c1frica subsahariana. Describ\u00edronse polo momento 20 especies dentro deste x\u00e9nero. As d\u00faas especies mellor co\u00f1ecidas son \"Xenopus laevis\" e \"Xenopus tropicalis\", que son frecuentemente estudados como organismos modelo para a biolox\u00eda do desenvolvemento, biolox\u00eda celular, toxicolox\u00eda, neurociencia e como modelo de doenzas humanas e defectos conx\u00e9nitos.\nO x\u00e9nero \u00e9 tam\u00e9n co\u00f1ecido pola s\u00faa poliploid\u00eda, e algunhas especies te\u00f1en 12 xogos de cromosomas.\nCaracter\u00edsticas.\nDescrici\u00f3n.\nTodas as especies de \"Xenopus\" te\u00f1en corpos aplanados, algo ovoides e hidrodin\u00e1micos, cunha pel moi escorregadiza debido ao seu recubrimento de moco protector. A pel desta ra \u00e9 lisa, pero cunha li\u00f1a lateral sensorial que ten unha aparencia de li\u00f1a. Estas ras son todas excelentes nadadoras e te\u00f1en as dedas dos p\u00e9s completamente palmadas e potentes, a\u00ednda que os dedos das mans carecen de membrana interdixital. Tres das dedas de cada p\u00e9 te\u00f1en unhas garras ben visibles.\nOs ollos destas ras est\u00e1n na parte superior da cabeza, mirando cara a adiante. As pupilas son circulares. Non te\u00f1en p\u00e1lpebras m\u00f3biles, nin lingua m\u00f3bil (a lingua est\u00e1 completamente pegada ao solo da boca), nin membrana timp\u00e1nica (igual que ocorre en \"Pipa pipa\").\nA diferenza da maior\u00eda dos anfibios, carecen de haptoglobina no seu sangue.\nComportamento.\nAs especies de \"Xenopus\" son totalmente acu\u00e1ticas, a\u00ednda que se observou que migran a terra para chegar a corpos de auga pr\u00f3ximos durante os tempos de seca ou con chuvia forte. At\u00f3panse xeralmente en lagos, r\u00edos, pantanos, pozas de regatos, e encoros feitos polo home.\nAs ras adultas son predadoras e preeiras, e como non poden sacar a lingua, utilizan os seus pequenos brazos para axudarse durante a alimentaci\u00f3n. Como tam\u00e9n carecen de saco vocal, emiten clics (breves pulsos de son) baixo a auga (de novo igual que \"Pipa pipa\"). Os machos establecen unha xerarqu\u00eda de dominancia social na cal hai un macho que \u00e9 o que ten principalmente o dereito de facer chamadas de advertencia. As femias de moitas especies producen unha chamada de liberaci\u00f3n, e as femias de \"Xenopus laevis\" producen unha chamada adicional cando son sexualmente receptivas e est\u00e1n preparadas para po\u00f1er ovos. As especies de \"Xenopus\" son tam\u00e9n activas durante as horas de lusco-fusco.\nDurante a estaci\u00f3n de apareamento, os machos desenvolven almofadi\u00f1as nupciais con forma de crista e cor negra nos dedos para facilitar o agarre da femia. O abrazo de apareamento (amplexo) \u00e9 inguinal, xa que agarran a femia pola cintura.\nOrganismo modelo para a investigaci\u00f3n m\u00e9dica.\nComo moitos outros anuros, util\u00edzanse a mi\u00fado no laboratorio como suxeitos de investigaci\u00f3n.\nOs embri\u00f3ns de \"Xenopus\" e os seus ovos son un sistema modelo popular para unha ampla variedade de estudos biol\u00f3xicos. Este animal util\u00edzase debido \u00e1 s\u00faa poderosa combinaci\u00f3n da facilidade do seu uso experimental e as s\u00faas m\u00e1is estreitas relaci\u00f3ns evolutivas cos humanos, polo menos comparado con outros moitos organismos modelo.\n\"Xenopus\" leva sendo unha importante ferramenta para estudos in vivo en biolox\u00eda molecular, celular e do desenvolvemento de animais vertebrados. Por\u00e9n, a ampla duraci\u00f3n do uso de \"Xenopus\" en investigaci\u00f3n nace do feito adicional de que os extractos libres de c\u00e9lula feitos a partir de \"Xenopus\" son un excelente sistema in vitro para estudos de aspectos fundamentais de biolox\u00eda celular e molecular. As\u00ed, \"Xenopus\" \u00e9 o \u00fanico sistema modelo de vertebrado que permite un alto rendemento de an\u00e1lises \"in vivo\" da funci\u00f3n x\u00e9nica e bioqu\u00edmica de alto rendemento. Ademais, os ovocitos de \"Xenopus\" son un sistema l\u00edder para estudos da fisiolox\u00eda das canles de transporte i\u00f3nico. \"Xenopus\" \u00e9 tam\u00e9n un sistema \u00fanico para an\u00e1lises de evoluci\u00f3n de xenomas e a duplicaci\u00f3n xen\u00f3mica completa en vertebrados, xa que as diferentes especies de \"Xenopus\" forman unha serie de ploid\u00eda formada por hibridaci\u00f3n interespec\u00edfica.\nXenbase \u00e9 o base de datos de organismo modelo tanto para \"Xenopus laevis\" coma para \"Xenopus tropicalis\".\nInvestigaci\u00f3n de xenes humanos de enfermidades.\nTodos os modos de investigaci\u00f3n de \"Xenopus\" (embri\u00f3ns, extractos libres de c\u00e9lulas e ovocitos) son utilizados comunmente en estudos directos de xenes de doenzas humanas e para estudar a ciencia b\u00e1sica que subxace no inicio e progresi\u00f3n do cancro. Os embri\u00f3ns de \"Xenopus\" para estudos \"in vivo\" da funci\u00f3n de xenes de enfermidades humanas: os embri\u00f3ns de \"Xenopus\" son grandes e doados de manipular, e ademais, poden obterse miles de embri\u00f3ns nun s\u00f3 d\u00eda. De feito, \"Xenopus\" foi o primeiro animal vertebrado para o cal se desenvolveron m\u00e9todos que permit\u00edan unha r\u00e1pida an\u00e1lise da funci\u00f3n x\u00e9nica usando a alteraci\u00f3n da expresi\u00f3n (por inxecci\u00f3n de ARNm ). A inxecci\u00f3n de ARNm de \"Xenopus\" levou \u00e1 clonaci\u00f3n do interfer\u00f3n. Ademais, o uso de oligonucle\u00f3tidos morfolino antisentido para realizar knockdowns de xenes en embri\u00f3ns de vertebrados, que \u00e9 agora amplamente usado, foi desenvolvido primeiro por Janet Heasman usando \"Xenopus\".\nNos \u00faltimos anos estes enfoques foron moi importantes en estudos de xenes de doenzas humanas. O mecanismo de acci\u00f3n de varios xenes mutados nos trastornos de ril qu\u00edstico humano (por exemplo a nefronoftise) foron amplamente estudados en embri\u00f3ns de \"Xenopus\", o que serviu para aclarar a ligaz\u00f3n entre estes trastornos, a ciliox\u00e9nese e a sinalizaci\u00f3n Wnt. Os embri\u00f3ns de \"Xenopus\" proporcionaron tam\u00e9n unha r\u00e1pida forma de probar e validar novos xenes de enfermidades que se foron descubrindo. Por exemplo, os estudos en \"Xenopus\" confirmaron e diluciaron o papel de \"PYCR1\" na cute laxa con caracter\u00edsticas proxeroides.\n\"Xenopus\" transx\u00e9nico para o estudo da regulaci\u00f3n transcricional de xenes de enfermidades humanas: Os embri\u00f3ns de \"Xenopus\" desenv\u00f3lvense rapidamente, as\u00ed a transx\u00e9nese en \"Xenopus\" \u00e9 un m\u00e9todo r\u00e1pido e efectivo para analizar secuencias xen\u00f3micas reguladoras. Nun estudo recente, revelouse que as mutaci\u00f3ns no locus \"SMAD7\" estaban asociadas co cancro colorrectal humano. Un dato interesante \u00e9 que as mutaci\u00f3ns se encontran en secuencias conservadas pero non codificantes, o que suxire que estas mutaci\u00f3ns exercen un impacto sobre os padr\u00f3ns de transcrici\u00f3n de \"SMAD7\". Para comprobar estas hip\u00f3teses, os autores usaron a tranx\u00e9nese de \"Xenopus\", e revelaron que esta rexi\u00f3n xen\u00f3mica orixinaba a expresi\u00f3n da GFP no intestino posterior. Ademais, os transx\u00e9nicos feitos coa versi\u00f3n mutante desta rexi\u00f3n mostraban unha expresi\u00f3n substancialmente menor no intestino posterior.\nExtractos libres de c\u00e9lulas de \"Xenopus\" para estudos bioqu\u00edmicos de prote\u00ednas codificados por xenes humanos de enfermidades: unha vantaxe \u00fanica do sistema de \"Xenopus\" \u00e9 que os extractos citos\u00f3licos conte\u00f1en tanto prote\u00ednas solubles citopl\u00e1smicas coma nucleares (inclu\u00edndo prote\u00ednas cromat\u00ednicas). Isto est\u00e1 en contraste cos extractos celulares preparados a partir de c\u00e9lulas som\u00e1ticas con compartimentos celulares xa diferenciados. Os extractos de ovos de \"Xenopus\" proporcionaron moita informaci\u00f3n sobre a biolox\u00eda b\u00e1sica das c\u00e9lulas, especialmente sobre a divisi\u00f3n celular e as transacci\u00f3ns de ADN asociadas con ela (v\u00e9xase m\u00e1is abaixo).\nOs estudos feitos en extractos de ovos de \"Xenopus\" tam\u00e9n serviron para dilucidar os mecanismos de acci\u00f3n de xenes de enfermidades humanas asociadas con inestabilidade xen\u00e9tica e elevado risco de cancro, como a ataxia telanxiectasia, cancro de ovario e de mama de \"BRCA1\" herdado, s\u00edndrome de rotura de Nijmegen \"Nbs1\", s\u00edndrome de Rothmund-Thomson \"RecQL4\", oncoxene \"c-Myc\" e prote\u00ednas FANC (de anemia de Fanconi).\nOvocitos de \"Xenopus\" para estudos de expresi\u00f3n x\u00e9nica e actividade de canles i\u00f3nicas relacionadas cos doenzas humanas: Outra vantaxe de \"Xenopus\" \u00e9 a capacidade de ensaiar de forma r\u00e1pida e doada a actividade de canles e prote\u00ednas de transporte usando a expresi\u00f3n en ovocitos. Esta aplicaci\u00f3n foi moi \u00fatil para a comprensi\u00f3n de enfermidades humanas, como os estudos relacionados coa transmisi\u00f3n do tripanosoma, epilepsia con ataxia e xordeira neurosensorial, arritmia card\u00edaca catastr\u00f3fica (s\u00edndrome da QT longa), e leucoencefalopat\u00eda megaloencef\u00e1lica.\nA edici\u00f3n de xenes polo sistema CRISPR/CAS foi demostrada recentemente en \"Xenopus tropicalis\" e \"Xenopus laevis\". Esta t\u00e9cnica est\u00e1 utiliz\u00e1ndose para facer cribados dos efectos de xenes de enfermidades humanas en \"Xenopus\" e o sistema \u00e9 suficientemente eficiente para estudar os efectos nos mesmos embri\u00f3ns que foron manipulados.\nInvestigaci\u00f3n de procesos biol\u00f3xicos fundamentais.\nTransduci\u00f3n de sinais: Os embri\u00f3ns e extractos libres de c\u00e9lulas de \"Xenopus\" son amplamente usados para a investigaci\u00f3n b\u00e1sica en transduci\u00f3n de sinais. Nos \u00faltimos anos, os embri\u00f3ns de \"Xenopus\" proporcionaron informaci\u00f3n sobre os mecanismos do TGF-beta e a transduci\u00f3n de sinais Wnt. Por exemplo, os embri\u00f3ns de \"Xenopus\" foron utilizados para identificar os encimas que controlan a ubiquitinaci\u00f3n de Smad4, e para demostrar as ligaz\u00f3ns directas entre as v\u00edas de sinalizaci\u00f3n da superfamilia do TGF-beta e outras redes importantes, como a v\u00eda da quinase MAP e a v\u00eda Wnt. Ademais, os novos m\u00e9todos que usaban extractos de ovos revelaron novas e importantes dianas do complexo de destruci\u00f3n Wnt/GSK3.\nDivisi\u00f3n celular: Os extractos de ovos de \"Xenopus\" permitiron o estudo de moitos eventos celulares complicados in vitro. Como o citosol dos ovos pode soportar ciclos sucesivos entre a mitose e a interfase in vitro, foi esencial para diversos estudos da divisi\u00f3n celular. Por exemplo, encontrouse primeiro que a pequena GTPase Ran regulaba o transporte nuclear na interfase, pero os extractos de ovos de \"Xenopus\" revelaron un papel fundamental exercido pola GTPase Ran na mitose independentemente do seu papel no transporte nuclear na interfase. De xeito similar, os extractos libres de c\u00e9lulas utiliz\u00e1ronse como modelo de ensamblaxe da envoltura nuclear a partir da cromatina, o que revelou a funci\u00f3n da GTPase Ran na regulaci\u00f3n da reensamblaxe da envoltura nuclear despois da mitose. M\u00e1is recentemente, usando extractos de ovos de \"Xenopus\", era posible demostrar a funci\u00f3n espec\u00edfica da mitose da lamina B nuclear na regulaci\u00f3n da morfox\u00e9nese do fuso e para identificar novas prote\u00ednas que median a uni\u00f3n do cinetocoro aos microt\u00fabulos.\nDesenvolvemento embrionario: Os embri\u00f3ns de \"Xenopus\" foron amplamente usados na biolox\u00eda do desenvolvemento. Un sumario dos recentes avances feitos por medio de investigaci\u00f3ns en \"Xenopus\" en anos recentes incl\u00fae:\nReplicaci\u00f3n do ADN: os extractos libres de c\u00e9lulas de \"Xenopus\" tam\u00e9n soportan estudos da ensamblaxe sincronizada e a activaci\u00f3n das orixes da replicaci\u00f3n do ADN. Foron instrumentais para caracterizar a funci\u00f3n bioqu\u00edmica do complexo prerreplicativo, inclu\u00edndo as proteinas MCM.\nResposta aos danos no ADN: os extractos libres de c\u00e9lulas foron esenciais para desvelar as v\u00edas de sinalizaci\u00f3n que se activan en resposta a roturas de dobre febra no ADN (ATM), detenci\u00f3n da forcada de replicaci\u00f3n (ATR) ou ligaz\u00f3ns cruzadas entre febras do ADN (prote\u00ednas FA e ATR). Especialmente, varios mecanismos e compo\u00f1entes destas v\u00edas de transduci\u00f3n de sinais foron identificados primeiramente en \"Xenopus\".\nApoptose: os ovocitos de \"Xenopus\" proporcionan un modelo axeitado para estudos bioqu\u00edmicos da apoptose. Recentemente, os ovocitos foron utilizados para estudar os mecanismos bioqu\u00edmicos da activaci\u00f3n da caspase-2; un dato importante \u00e9 que este mecanismo est\u00e1 conservado nos mam\u00edferos.\nMedicina rexenerativa: en anos recentes, o tremendo interese na biolox\u00eda do desenvolvemento acrecentouse pola promesa de aplicala \u00e1 medicina rexenerativa. \"Xenopus\" xogou tam\u00e9n un papel aqu\u00ed. Por exemplo, a expresi\u00f3n de sete factores de transcrici\u00f3n en c\u00e9lulas pluripotentes de \"Xenopus\" fixeron que estas c\u00e9lulas puidesen desenvolverse en ollos funcionais cando se implantaban en embri\u00f3ns de \"Xenopus\", proporcionando informaci\u00f3n sobre a reparaci\u00f3n da dexeneraci\u00f3n ou dano retinal. Nun estudo completamente diferente, os embri\u00f3ns de \"Xenopus\" foron utilizados para estudar os efectos da tensi\u00f3n dos tecidos na morfox\u00e9nese, un aspecto que \u00e9 esencial para a enxe\u00f1ar\u00eda de tecidos in vitro.\nFisiolox\u00eda: o batido direccional dos cilios de c\u00e9lulas multiciliadas \u00e9 esencial para o desenvolvemento e homeostase no sistema nervioso central, as v\u00edas a\u00e9reas e o oviduto. As c\u00e9lulas multiciliadas da epiderme de \"Xenopus\" desenvolv\u00e9ronse recentemente como o primeiro banco de probas in vivo para estudos con c\u00e9lulas vivas de ditos tecidos ciliados, e estes estudos proporcionaron moitos datos sobre o control molecular e biomec\u00e1nico do batido direccional.\nCribados de pequenas mol\u00e9culas para desenvolver novas terapias.\nDebido \u00e1 enorme cantidade de material que se obt\u00e9n doadamente, todas as modalidades de investigaci\u00f3n en \"Xenopus\" est\u00e1n agora sendo utilizadas para cribados baseados en pequenas mol\u00e9culas.\nA xen\u00e9tica qu\u00edmica de crecemento vascular en c\u00e1gados de \"Xenopus\": Dada a importancia da neovascularizaci\u00f3n na progresi\u00f3n do cancro, os embri\u00f3ns de \"Xenopus\" foron utilizados recentemente para identificar novas pequenas mol\u00e9culas inhibidoras do crecemento dos vasos sangu\u00edneos. Os compostos identificados en \"Xenopus\" foron efectivos en ratos. Os embri\u00f3ns de ras foron moi importantes nun estudo que utilizou principios evolutivos para identificar un novo axente perturbador vascular que pode ter un potencial quimioterap\u00e9utico.\nProbas in vivo de potenciais perturbadores end\u00f3crinos en embri\u00f3ns transx\u00e9nicos de \"Xenopus\": un ensaio de alto rendemento para a perturbaci\u00f3n tiroide foi desenvolvido recentemente usando embri\u00f3ns transx\u00e9nicos de \"Xenopus\".\nCribados de pequenas mol\u00e9culas en extractos de ovos de \"Xenopus\": os extractos de ovos proporcionan r\u00e1pidas an\u00e1lises de procesos de biolox\u00eda molecular e poden ser cribados rapidamente. Este enfoque foi utilizado para identificar novos inhibidores de degradaci\u00f3n de prote\u00ednas mediados polo proteasoma e encimas de reparaci\u00f3n do ADN.\nEstudos xen\u00e9ticos.\nA\u00ednda que \"Xenopus laevis\" \u00e9 a especie m\u00e1is comunmente utilizada en estudos de biolox\u00eda do desenvolvemento, os estudos xen\u00e9ticos, especialmente os estudos xen\u00e9ticos avanzados, poden ser complicados polo seu xenoma pseudotetraploide. \"Xenopus tropicalis\" proporciona un modelo m\u00e1is simple para estudos xen\u00e9ticos, ao ter un xenoma diploide.\nT\u00e9cnicas de knockdown da expresi\u00f3n xen\u00e9tica.\nA expresi\u00f3n dos xenes pode ser reducida por diversos medios, por exemplo usando oligonucle\u00f3tidos antisentido dirixidos a mol\u00e9culas de ARNm espec\u00edficas. Os oligonucle\u00f3tidos de ADN complementarios de mol\u00e9culas de ARNm espec\u00edficas adoitan ser modificados quimicamente para mellorar a s\u00faa estabilidade in vivo. As modificaci\u00f3ns qu\u00edmicas usadas para este prop\u00f3sito incl\u00faen o uso de fosforotioato, 2'-O-metil, morfolino, MEA fosforamidato e DEED fosforamidato.\nOligonucle\u00f3tidos morfolino.\nOs oligos morfolino (ou Morpholino) util\u00edzanse tanto en \"X. laevis\" coma en \"X. tropicalis\" para probar a funci\u00f3n dunha prote\u00edna observando os resultados de eliminar a actividade da prote\u00edna. Por exemplo, cribouse desta forma un conxunto de xenes de \"X. tropicalis\".\nOs oligos morfolino (MOs) son oligos curtos antisentido feitos de nucle\u00f3tidos modificados. Os MOs poden realizar un knockdown da expresi\u00f3n x\u00e9nica ao inhibiren a traduci\u00f3n do ARNm, bloqueando o empalme de ARN, ou inhibindo a actividade e maduraci\u00f3n dos miARN. Os MOs demostraron ser efectivos como ferramentas para o knockdown en experimentos de biolox\u00eda do desenvolvemento e reactivos que bloquean o ARN para o cultivo de c\u00e9lulas. Os MOs non degradan os seus ARN diana, pero en vez diso act\u00faan v\u00eda un mecanismo de bloqueo est\u00e9rico de maneira independente de RNAseH. Permanecen estables en c\u00e9lulas e non inducen respostas inmunes. A microinxecci\u00f3n de MOs en embri\u00f3ns temper\u00e1ns de \"Xenopus\" poden suprimir a expresi\u00f3n x\u00e9nica de maneira dirixida.\nComo en todas as estratexias antisentido, diferentes MOs poden ter diferente eficacia, e poden causar efectos non espec\u00edficos f\u00f3ra da diana. A mi\u00fado, varios MOs necesitan ser probados para encontrar unha secuencia diana efectiva. Util\u00edzanse controis rigorosos para demostrar a especificidade, como os seguintes:\nXenbase proprociona un cat\u00e1logo no que se poden buscar uns 2000 MOs que foron usados especificamente en investigaci\u00f3n con \"Xenopus\". P\u00f3dese buscar nos datos por secuencia, s\u00edmbolo do xene e varios sin\u00f3nimos (como se utilizan en diferentes publicaci\u00f3ns). Xenbase mapea os MOs dos \u00faltimos xenomas de \"Xenopus\" obtidos en GBrowse, pred\u00edn os impactos 'f\u00f3ra de diana', e te\u00f1en unha listaxe de toda a literatura de \"Xenopus\" na cal se publicou o morfolino."}
{"id": "413205", "revid": "1822", "url": "https://gl.wikipedia.org/wiki?curid=413205", "title": "Haloxenaci\u00f3n de Hell-Volhard-Zelinsky", "text": "A haloxenaci\u00f3n de Hell-Volhard-Zelinsky, \u00e9 unha reacci\u00f3n que permite haloxenar na posici\u00f3n alfa dos \u00e1cidos carbox\u00edlicos. Esta reacci\u00f3n toma nome dos qu\u00edmicos alem\u00e1ns Carl Magnus von Hell, Jacob Volhard e do ruso Nikol\u00e1i Zelinski. Como reactivo, \u00fasase bromo molecular (Br2) catalizado mediante f\u00f3sforo (P), estes forman tribromuro de f\u00f3sforo que \u00e9 a especie catalizadora.\nMecanismo.\nEsta reacci\u00f3n consta de catro etapas:\nAplicaci\u00f3n en s\u00edntese de \u03b1-amino\u00e1cidos.\nEsta reacci\u00f3n pode ser usada na s\u00edntese de \u03b1-amino\u00e1cidos, entre outros compostos, actuando sobre o produto final de reacci\u00f3n con amon\u00edaco (NH3) mediante unha reacci\u00f3n de substituci\u00f3n nucle\u00f3fila bimolecular (SN2), libreando unha mol\u00e9cula de bromuro de hidr\u00f3xeno (HBr).\nAqu\u00ed podemos ver a obtenci\u00f3n de Alanina, mais obtense unha mestura enantiom\u00e9rica de \"R\" e \"S\" alanina, polo que \u00e9 un m\u00e9todo pouco eficaz para este fin."}
{"id": "413207", "revid": "89787", "url": "https://gl.wikipedia.org/wiki?curid=413207", "title": "Rosemary Hennessy", "text": "Rosemary Hennessy, nada o 2 de marzo de 1950, \u00e9 unha profesora de ingl\u00e9s e directora do centro para o estudo das mulleres, x\u00e9nero e sexualidade na\u00a0Universidade Rice. Forma parte da facultade de Rice dende 2006.\nEscribiu extensivamente sobre\u00a0feminismo materialista.\nEducaci\u00f3n.\nRecibiu o seu Ph.D\u00a0en ingl\u00e9s pola\u00a0Universidade de Siracusa, o seu M.A.\u00a0en ingl\u00e9s pola\u00a0Universidade Temple, e o seu B.A.\u00a0en ingl\u00e9s pola\u00a0Universidade de Pensilvania."}
{"id": "413208", "revid": "98629", "url": "https://gl.wikipedia.org/wiki?curid=413208", "title": "Gran Premio de Australia de 1996", "text": "O Gran Premio de Australia de 1996 foi unha carreira de motor de F\u00f3rmula Un celebrada o 10 de marzo de 1996 en Melbourne. Foi a primeira vez que se celebrou esta carreira en Melbourne, substitu\u00edndo ao Circu\u00edto urbano de Adelaide como anfitri\u00f3n do Gran Premio de Australia. A rolda do Campionato do Mundo de Australia volv\u00eda a unha sede anterior do Gran Premio de Australia, a\u00ednda que nun circu\u00edto moi diferente, nos arredores do Lago de Albert Park, anfitri\u00f3n dos Grandes Premios de Australia de 1953 e 1956. Esta foi a carreira de debut do futuro campi\u00f3n mundial Jacques Villeneuve.\nInformes.\nAntecedentes.\nFoi o segundo gran premio consecutivo celebrado en Australia, a carreira anterior fora a conclusi\u00f3n da tempada de F\u00f3rmula Un poucos meses antes En Adelaide.\nEstaba programado que Taki Inoue correra co equipo Minardi como piloto de pago, pero non conseguiu os cartos antes da carreira e foi substitu\u00eddo por Giancarlo Fisichella. Marlboro expresou interese en que Fisichella correra desde o inicio da tempada.\nA carreira foi a primeira en usar o novo sistema de inicio de carreira, a\u00ednda usado hoxe na F\u00f3rmula 1. substitu\u00edndo o vello sistema de luz vermella a verde. Co novo sistema, cinco luces vermellas enc\u00e9ndense nun intervalo dun segundo, comezando despois de que o \u00faltimo piloto chege \u00e1 s\u00faa caixa na grella. Ha\u00ed unha pausa pre-determinada, e ent\u00f3n as cinco luces ap\u00e1ganse simultaneamente. Esta foi tam\u00e9n a primeira carreira en ter unha sesi\u00f3n cualificadora o s\u00e1bado pola tarde; a sesi\u00f3n de venres retirouse en 1996.\nCualificaci\u00f3n.\nJacques Villeneuve, no seu debut na F\u00f3rmula 1, logrou a pole position.\nAmbos Forti non iniciaron a carreira debido \u00e1 nova regra do 107% para cualificar, que dice que calquera coche que clasificase un 107% m\u00e1is lento que o tempo da pole (1:38.837 nesta carreira) quedar\u00eda exclu\u00eddo. Por certo, que o equipo lograra o seu mellor resultado 7\u00ba na anterior carreira no fin da tempada no Gran Premio de Australia de 1995\nA medida foi introducida para asegurar que os equipos fosen o suficientemente r\u00e1pidos como para correr e non ser s\u00f3 unha especie de chicanas m\u00f3biles.\nCarreira.\nA primeira fila foi para Williams con Damon Hill e o debutante Jacques Villeneuve nos coches Rothmans azuis e brancos.\nNa primeira curva, Irvine foi presionado por Hill e o que significou que perdeu o seu impulso e foi superado polos dous Ferraris antes de entrar na terceira curva. Detr\u00e1s de Hill, Alesi cruzouse diante de Hakkinen e Barrichello para reclamar a curva e comezou unha reacci\u00f3n en cadea de fortes freadas, xa que os pilotos intentaron evitar chocar uns contra outros. Foi ben ata que tocoulle a Coulthard. O McLaren de s\u00fapeto virou \u00e1 esquerda e cruzou a pista cara ao lado do Sauber de Herbert. Herbert intentou evitar o coche e frenou fortemente pero detr\u00e1s del Martin Brundle non puido controlar o seu coche. O piloto de Jordan intentou parar, pero contactou coa parte traseira de Herbert e Coulthard, e sa\u00edu voando para aterrar na trampa de area da curva 3 onde o coche rompeu en dous, facendo que a carreira fose reiniciada. Brundle sa\u00edu ileso. O McLaren de David Coulthard e o Sauber de Johnny Herbert, tam\u00e9n resultaron danados.\nPosteriormente Brundle trompeou logo dun pequeno contacto con Pedro Diniz no reinicio. Schumacher fixo un bo traballo para seguir adiante, pero nunca pareceu un candidato para o liderado. Nun patr\u00f3n de carreira a d\u00faas paradas, Schumacher perdeu medio minuto coa s\u00faa parada, a\u00ednda que permaneceu no terceiro lugar ata a volta 28 cando un problema cos freos deixouno fora. Iso deixou a Irvine, que anteriormente sobrevivira a unha colisi\u00f3n na sexta volta co Benetton de Jean Alesi, en terceiro lugar.\nA carreira estivo marcada polo dominio de Jacques Villeneuve, que liderou a maior parte da carreira pero o seu debut nas carreiras viuse estragado por unha fuga de aceite ao final da carreira. Hill atrapou e pasou a Villeneuve.\nHill logrou a s\u00faa 14\u00aa vitoria nun Gran Premio, igualando ao seu pai Graham no n\u00famero total de vitorias. Ao final, o podio foi Hill-Villeneuve-Irvine."}
{"id": "413209", "revid": "56817", "url": "https://gl.wikipedia.org/wiki?curid=413209", "title": "Movemento polos dereitos civ\u00eds nos Estados Unidos", "text": "O Movemento polos dereitos civ\u00eds nos Estados Unidos foi unha loita longa, e principalmente non-violenta, para estender o acceso pleno \u00f3s dereitos civ\u00eds e a igualdade ante a lei \u00f3s grupos que non os te\u00f1en, sobre todo \u00f3s cidad\u00e1ns negros. Foron numerosos movementos a prol doutros grupos nos Estados Unidos\u00a0a trav\u00e9s do tempo, pero xeralmente \u00fasase o termo para referirse \u00e1s loitas que tomaron lugar entre 1955 e 1968 para rematar coa discriminaci\u00f3n contra os afroamericanos e rematar coa segregaci\u00f3n racial, especialmente no sur dos Estados Unidos.\nAdoita considerarse que este per\u00edodo comeza co boicot de autobuses de Montgomery en 1955 e remata co asasinato de Martin Luther King en 1968, a\u00ednda que o movemento polos dereitos civ\u00eds nos Estados Unidos segue de moitas formas at\u00e9 os nosos d\u00edas."}
{"id": "413210", "revid": "23204", "url": "https://gl.wikipedia.org/wiki?curid=413210", "title": "Movemento afroamericano polos dereitos civ\u00eds", "text": ""}
{"id": "413211", "revid": "865", "url": "https://gl.wikipedia.org/wiki?curid=413211", "title": "Sara Ahmed", "text": "Sara Ahmed, nada en Salford (Inglaterra) o 30 de agosto de 1969, \u00e9 unha acad\u00e9mica brit\u00e1nica-australiana cuxa \u00e1rea de estudo c\u00e9ntrase na intersecci\u00f3n da teor\u00eda feminista, a teor\u00eda queer, a teor\u00eda da cr\u00edtica \u00e1 raza e o poscolonialismo.\nTraxectoria.\nO seu pai \u00e9 paquistan\u00ed e a s\u00faa nai inglesa, e migraron a Australia na d\u00e9cada de 1970. Relacionados con estas experiencias est\u00e1n os seus temas de investigaci\u00f3n, entre os que se atopan a migraci\u00f3n e a identidade. Realiza os seus primeiros estudos na Universidade de Adelaida e o seu doutoramento no Centro de Teor\u00eda Cr\u00edtica e Cultural da Universidade de Cardiff."}
{"id": "413212", "revid": "89787", "url": "https://gl.wikipedia.org/wiki?curid=413212", "title": "Mullerismo", "text": "O mullerismo \u00e9 unha teor\u00eda social profundamente enraizada na opresi\u00f3n racial e de x\u00e9nero das mulleres negras. Existen distintas interpretaci\u00f3ns sobre o que o termo significa e os esforzos para achegar unha definici\u00f3n concisa e abranguente s\u00f3 tiveron un \u00e9xito marxinal. A ambig\u00fcidade dentro da teor\u00eda permite a expansi\u00f3n continua dos seus principios b\u00e1sicos.\nNa s\u00faa esencia, o mullerismo \u00e9 unha perspectiva de mudanza social baseada nos problemas coti\u00e1ns e experiencias das mulleres negras e doutras mulleres demograficamente minoritarias, mais de forma m\u00e1is ampla procura m\u00e9todos para erradicar as desigualdades non s\u00f3 para as mulleres negras, sen\u00f3n para todas as persoas."}
{"id": "413213", "revid": "35560", "url": "https://gl.wikipedia.org/wiki?curid=413213", "title": "Congreso dos Estados Unidos de Am\u00e9rica", "text": "O Congreso dos Estados Unidos (en ) \u00e9 o depositario do poder lexislativo dos\u00a0Estados Unidos. \u00c9 un \u00f3rgano bicameral, composto pola C\u00e1mara de Representantes e o Senado.\nA C\u00e1mara de Representantes ten 435 membros que representan un distrito congresual \u00f3 que serven por un bienio. Os postos div\u00eddense en funci\u00f3n da poboaci\u00f3n de cada estado. No presente, o seu n\u00famero non medra, a\u00ednda que nos inicios, correspond\u00eda un representante por cada 30.000 persoas.\nEn troques, cada estado conta con dous Senadores, sen importar a s\u00faa poboaci\u00f3n. Hai 100 senadores, que serven polo menos un sexenio. Tanto os representantes como os senadores son hoxe d\u00eda elixidos polo pobo, a\u00ednda que nalg\u00fans estados o gobernador pode p\u00f3r un substituto no caso de que o posto dalg\u00fan senador do seu estado estea vacante.\nAmbas as c\u00e1maras re\u00fanense no edificio do Capitolio, en Washington, D.C.\nHistoria.\nO Congreso dos Estados Unidos deriva do Primeiro Congreso Continental, unha reuni\u00f3n de representantes de doce das dezasete colonias de Gran Breta\u00f1a en Norteam\u00e9rica, no outono de 1774. O 4 de xullo de 1776, o Segundo Congreso Continental declarou as Trece Colonias do leste da costa de Norteam\u00e9rica (dende Xeorxia at\u00e9 Massachusetts do Norte ou Maine), refer\u00edndose a si mesmos como \"Os Estados Unidos de Am\u00e9rica\". Baixo os Artigos da Confederaci\u00f3n, o Congreso era un \u00f3rgano unicameral onde cada estado ti\u00f1a igual representaci\u00f3n, e no cal cada estado poder\u00eda p\u00f3r vetos en case todas as acci\u00f3ns. A falta de efectividade deste goberno federal fixo que o Congreso convocase unha Convenci\u00f3n, que se celebrou en 1787. Esta ti\u00f1a como obxecto revisar os Artigos da Confederaci\u00f3n, terminou escribindo unha nova constituci\u00f3n."}
{"id": "413214", "revid": "23204", "url": "https://gl.wikipedia.org/wiki?curid=413214", "title": "Congreso dos Estados Unidos", "text": ""}
{"id": "413216", "revid": "23204", "url": "https://gl.wikipedia.org/wiki?curid=413216", "title": "Construtivismo social", "text": "O construtivismo social \u00e9 unha teor\u00eda que suxire que o co\u00f1ecemento cient\u00edfico non constit\u00fae un \"corpus\" neutro de datos independente das pr\u00e1cticas culturais e os valores, sen\u00f3n que se orixina no seo da sociedade, co que iso leva.\nPolo tanto, os datos e as pr\u00e1cticas da ciencia son, ou ben construci\u00f3ns sociais na s\u00faa totalidade (construtivismo duro) ou ben o son en parte (construtivismo brando).\nNa pr\u00e1ctica, o construtivismo social inter\u00e9sase polo traballo no laboratorio, as publicaci\u00f3ns cient\u00edficas e os fluxos de informaci\u00f3n en tanto que procesos deben estudarse dende unha perspectiva sociol\u00f3xica e non s\u00f3 en termos puramente cient\u00edficos."}
{"id": "413218", "revid": "25871", "url": "https://gl.wikipedia.org/wiki?curid=413218", "title": "Shirley Chisholm", "text": "Shirley Anita St. Hill Chisholm, nada o\u00a030 de novembro de 1924 e finada o 1 de xaneiro de 2005,\u00a0foi unha pol\u00edtica, educadora e escritora estadounidense que en 1968 foi a primeira muller afroamericana elixida para o Congreso dos Estados Unidos e representou o 12.\u00ba distrito congresional do estado de Nova York na C\u00e1mara de Representantes durante sete mandatos de 1969 a 1983. Tam\u00e9n foi a primeira afroamericana en buscar a candidatura presidencial \u00f3 interior dun dos grandes partidos dos Estados Unidos e a primeira muller en competir pola candidatura presidencial do Partido Dem\u00f3crata. Foi elixida para formar parte do National Women's Hall of Fame en 1982; ademais, en 2015, o presidente Barack Obama concedeulle de maneira p\u00f3stuma a Medalla Presidencial da Liberdade, considerada o m\u00e1is alta honra civil dos Estados Unidos."}
{"id": "413219", "revid": "23204", "url": "https://gl.wikipedia.org/wiki?curid=413219", "title": "Shirley Anita St. Hill Chisholm", "text": ""}
{"id": "413226", "revid": "1131", "url": "https://gl.wikipedia.org/wiki?curid=413226", "title": "Cosmos Arena", "text": "O Cosmos Arena \u00e9 un estadio de f\u00fatbol ruso da cidade de Samara. Ten capacidade para 44.918 espectadores, e \u00e9 o fogar do FC Krylia Sovetov Samara da Liga Premier de Rusia. En 2018, albergar\u00e1 seis partidos do Mundial de F\u00fatbol Rusia 2018."}
{"id": "413227", "revid": "23204", "url": "https://gl.wikipedia.org/wiki?curid=413227", "title": "Gran Premio do Brasil de 1996", "text": "O Gran Premio do Brasil de 1996 foi unha carreira de F\u00f3rmula 1 disputada o 31 de marzo de 1996 no Aut\u00f3dromo Jos\u00e9 Carlos Pace, S\u00e3o Paulo, Brasil baixo a choiva. Seis equipos diferentes obtiveron puntos, con Damon Hill repetindo vitoria logo da primeira rolda da tempada.\nA dous pilotos locais, Marques e Diniz, anul\u00e1ronlle os seus tempos de cualificaci\u00f3n, respectivamente, un por se empurrado para arrincar e o outro por non pasar a pesaxe. Tiveron que comezar no fondo da grella.\nJohnny Herbert comezou desde o pit lane logo de cambiar ao coche de reserva debido a problemas el\u00e9ctricos.\nDamon Hill, que gostaba de conducir baixo a choiva, tomou o liderado e ga\u00f1ou a carreira baixo estas dif\u00edciles condici\u00f3ns cunha c\u00f3moda marxe de 17 segundos. S\u00e3o Paulo viu a 15\u00aa vitoria nun GP de Damon Hill e superou o r\u00e9cord establecido polo seu pai Graham Hill, que ga\u00f1ou 14 carreiras.\nAs principais batallas na carreira segu\u00edan entre Barrichello e Alesi, Alesi e Villeneuve, Schumacher e Frentzen e Schumacher e Barrichello.\nBarrichello, quen clasificou segundo, perdeu terreo con Villeneuve e Alesi na primeira volta, pero mant\u00edvose pegado \u00e1 parte traseira do Benetton e intentou superar a Alesi tres veces nas primeiras etapas da carreira, superouno na primeira curva pero tivo que abrirse na sa\u00edda deixando que Alesi recuperase o posto.\nAo cabo dun tempo, Alesi recuperouse e comezou a atacar a Villeneuve polo 2\u00ba lugar. Despois dunha dura batalla, Villeneuve eventualmente sucumbiu \u00e1 presi\u00f3n e trompeou. Aproxim\u00e1ndose a media distancia, Alesi fixo unha breve excursi\u00f3n f\u00f3ra da pista que permitiu finalmente a Barrichello ocupar o segundo lugar. Desafortunadamente para o brasileiro, tivo que facer o que se supo\u00f1\u00eda a que era a s\u00faa \u00fanica parada de combustible na volta 35, cando a pista a\u00ednda estaba moi mollada para cambiar a pneum\u00e1ticos lisos. Alesi, por outra banda, non tivo que entrar a boxes ata a volta 42, momento no que a pista estaba suficientemente seca para cambiar aos pneum\u00e1ticos lisos. Isto forzou a Barrichello a facer unha parada non programada para cambiar a slicks, quedando por atr\u00e1s de Alesi.\nPara agravar a s\u00faa desgraza, Barrichello fixo o cambio demasiado tarde, tres voltas m\u00e1is tarde que Schumacher, o que significou que tam\u00e9n caeu detr\u00e1s do alem\u00e1n cando finalmente fixo a s\u00faa parada. Cun coche claramente m\u00e1is r\u00e1pido, Barrichello comezou a acosar a Schumacher polo \u00faltimo posto do podio. Con todo, o alem\u00e1n non cedeu e, eventualmente, freou demasiado tarde e trompeou na grava ao final da recta posterior.\nCon pouco tempo entre Melbourne e S\u00e3o Paulo, o Ferrari a\u00ednda estaba subdesenvolvido e Schumacher non mostrou o rendemento que posteriormente demostrar\u00eda en Barcelona, \u200b\u200bpor exemplo. Nos seus primeiros d\u00edas en Ferrari, Schumacher usou as carreiras como sesi\u00f3ns de proba.\nGerhard Berger tivo que estacionar o seu Benetton nos boxes despois de 27 voltas. O austr\u00edaco tivo dificultades durante a cualificaci\u00f3n que non puido explicar. Como a carreira comezou baixo a chuvia, Berger tivo que conducir con coidado porque nunca antes pilotara o Benetton baixo a choiva. Non demasiado insatisfeito co seu rendemento, Berger experimentou cortes debido a problemas hidr\u00e1ulicos que empeoraron e finalmente forzaron ao coche a retirarse.\nTanto Martin Brundle como David Coulthard non chegaron \u00e1 meta nas d\u00faas primeiras carreiras desta tempada."}
{"id": "413229", "revid": "89787", "url": "https://gl.wikipedia.org/wiki?curid=413229", "title": "Pamela Abbot", "text": "Pamela Abbott, nada o\u00a027 de xu\u00f1o de 1947, \u00e9 unha acad\u00e9mica en sociolox\u00eda, x\u00e9nero e estudos de desenvolvemento. \u00c9 unha profesora de honra na Universidade de Aberdeen, e directora do centro para o desenvolvemento global.\nAbbott lidera o proxecto de investigaci\u00f3n financiado polo goberno escoc\u00e9s \"Fostering a Social Practice Approach to Adult Literacies for Improving People\u2019s Quality of Life in Western Rwanda\".\nNas s\u00faas escrituras sobre perspectivas feministas en sociolox\u00eda, Abbott reta unha consideraci\u00f3n limitada de asuntos de x\u00e9nero dentro da sociolox\u00eda dominante, e defende un reconceptuializaci\u00f3n e unha achega\u00a0interdisciplinaria\u00a0para o cuestionamento dos supostos fundamentais na disciplina.\nOs principais focos de interese investigador de Abbott son a calidade de vida e as transici\u00f3ns socioecon\u00f3micas nas sociedades aue experimentaron a\u00a0primavera \u00e1rabe."}
{"id": "413231", "revid": "89787", "url": "https://gl.wikipedia.org/wiki?curid=413231", "title": "Mundial de F\u00fatbol de 2018 - Grupo A", "text": "O Grupo A da Copa do Mundo de F\u00fatbol de 2018, realizada en Rusia, estivo composto por catro equipos que se enfrontaron entre si nun total de seis encontros: a anfitrioa , xunto con , e . Ao termo dos mesmos os dous con maior cantidade de puntos clasificaranse para a seguinte fase, e as outras d\u00faas selecci\u00f3ns quedar\u00e1n eliminadas.\nParticipantes.\nO Grupo A est\u00e1 composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "413247", "revid": "5863", "url": "https://gl.wikipedia.org/wiki?curid=413247", "title": "Feijoo Barreiro", "text": ""}
{"id": "413248", "revid": "5863", "url": "https://gl.wikipedia.org/wiki?curid=413248", "title": "P. Feijoo Barreiro", "text": ""}
{"id": "413249", "revid": "89787", "url": "https://gl.wikipedia.org/wiki?curid=413249", "title": "Muharrem \u0130nce", "text": "Muharrem \u0130nce, nado o 4 de maio de 1964 en Elmal\u0131k, \u00e9 un pol\u00edtico\u00a0turco, candidato \u00e1 presidencia de Turqu\u00eda polo Partido Republicano Popular (CHP) nas elecci\u00f3ns de 2018.\nTraxectoria.\nNaceu na aldea de Elmal\u0131k na provincia de Yalova, fillo de \u015eerif e Zekiye \u0130nce, seus av\u00f3s paternos proced\u00edan de\u00a0Tesal\u00f3nica\u00a0na\u00a0Macedonia\u00a0grega, mentres seus av\u00f3s maternos vi\u00f1an de\u00a0Rize, localidade situada\u00a0nas beiras do\u00a0Mar Negro, en\u00a0Anatolia. Formouse en maxisterio, na rama de ciencias, na Universidade\u00a0Bal\u0131kesir e m\u00e1is tarde traballou como profesor de f\u00edsica e foi director de escola. Logo foi xefe de prensa do club de f\u00fatbol Yalovaspor e presidente da Asociaci\u00f3n de Pensamento Atat\u00fcrkista, unha organizaci\u00f3n\u00a0secular que defende as ideas de Mustafa Kemal Atat\u00fcrk, o fundador da moderna Turqu\u00eda. Est\u00e1 casado e ten un fillo..\nPol\u00edtica.\nPrincipiou como deputado pola s\u00faa provincia natal en\u00a02002 resultando reelixido sucesivamente en 2007, 2011 e 2015 nas listas do Partido Republicano Popular. Actuou como vicepresidente do grupo parlamentario do CHP durante d\u00faas lexislaturas; a elecci\u00f3n dos l\u00edderes do\u00a0grupo parlamentario\u00a0Kemal K\u0131l\u0131\u00e7daro\u011flu e Hakk\u0131 Suha Ben como l\u00edder do partido e segundo respectivamente, posibilitou a candidatura de \u0130nce para dirixir o grupo, consegu\u00edndoo con 58 votos, reelixido en 2011 e 2013, renunciou en agosto de 2014, substitu\u00eddo por\u00a0Levent G\u00f6k.. Meses antes, o 30 de marzo de 2014, o seu partido ga\u00f1ara en\u00a0Yalova. As\u00ed e todo, as elecci\u00f3ns tiveron que se repetir e \u0130nce desempe\u00f1ou un papel crucial no proceso de elecci\u00f3n do candidato do CHP, Vefa Salman, que fixo ga\u00f1ar de novo ao CHP. O 18 de agosto de 2014, \u0130nce anunciou a s\u00faa candidatura \u00e1 presidencia do CHP, pero perdeu no congreso extraordinario do partido\u00a0de setembro de 2014. \nConvertido nun dos principais opositores ao goberno de\u00a0Recep Tayyip Erdo\u011fan, e sobre todo co\u00f1ecido polos seus discursos\u00a0que gozan de popularidade en Internet.\nDe novo enfrontouse con K\u0131l\u0131\u00e7daro\u011flu no congreso de\u00a0febreiro de 2018, perdendo de novo. Recibiu 447 votos dos delegados mentres K\u0131l\u0131\u00e7daro\u011flu logrou 790.\nElixido candidato do\u00a0CHP o 3 de maio de 2018 para as elecci\u00f3ns presidenciais\u00a0para as elecci\u00f3ns presidenciais.\u00a0Ao d\u00eda seguinte, o l\u00edder do partido Kemal K\u0131l\u0131\u00e7daro\u011flu proclamouno formalmente CHP. O lema da campa\u00f1a foi\u00a0\"T\u00fcrkiye' ye g\u00fcvence Muharrem \u0130nce\" (\"Muharrem \u0130nce, unha garant\u00eda para a Turqu\u00eda\"), inic\u00edandose a precampa\u00f1a cun mitin electoral na capital da s\u00faa provincia natal, Yalova o 5 de maio."}
{"id": "413251", "revid": "839", "url": "https://gl.wikipedia.org/wiki?curid=413251", "title": "Stefka Kostadinova", "text": "Stefka Georgieva Kostadinova () nada en Plovdiv o 25 de marzo de 1965 \u00e9 unha atleta b\u00falgara que competiu en salto de altura. O seu r\u00e9cord de 2,09 metros est\u00e1 vixente dende 1987. Foi campioa ol\u00edmpica en 1996, d\u00faas veces campioa do mundo e cinco veces campioa do mundo en pista cuberta. Dende 2005 \u00e9 a presidenta do Comit\u00e9 Ol\u00edmpico B\u00falgaro."}
{"id": "413253", "revid": "785", "url": "https://gl.wikipedia.org/wiki?curid=413253", "title": "Rold\u00e1n", "text": "Rold\u00e1n, tam\u00e9n chamado Rol\u00e1n \u2015forma galega do nome, habitual no galego medieval\u2015 (en franc\u00e9s, \"Roland\"; en fr\u00e1ncico, \"Hr\u014d\u00feiland\"; en catal\u00e1n \"Rotll\u00e0\"; en \u00e9uscaro \"Errolan\"; en italiano \"Orlando\" ou \"Rolando\") foi un comandante hist\u00f3rico dos francos ao servizo da Marca Bretoa. Morreu na batalla de Roncesvales a mans dos vasc\u00f3ns o 15 de agosto de 778. A s\u00faa vida foi motivo de lendas literarias, notablemente na materia de Francia. Segundo a lenda, Rold\u00e1n era sobri\u00f1o de Carlomagno como o suposto fillo da s\u00faa irm\u00e1, Gisela.\nLenda.\nA lenda bordou a s\u00faa historia co relato do nobre cristi\u00e1n morto polas forzas sarracenas, que forma parte da tem\u00e1tica da materia de Francia. A historia de Rold\u00e1n n\u00e1rrase no \"Cantar de Rold\u00e1n\", poema cunha data exacta de composici\u00f3n a\u00ednda non determinada, a pesar de que adoita datarse entre 1086 e 1104. Al\u00ed, Rold\u00e1n est\u00e1 armado cun corno e unha espada chamada Durandarte. No cantar salienta unha notable defensa do cristianismo das cruzadas.\nEn \"Orlando\", de Virginia Woolf, pode apreciarse a tradici\u00f3n posterior da popularidade da personaxe en verso italiano, sobre todo no s\u00e9culo XVI, que leva \u00e1 \u00e9pica \"Orlando furioso\", de Ludovico Ariosto, como continuaci\u00f3n de \"Orlando innamorato\", de Matteo Maria Boiardo. En lingua castel\u00e1 a obra m\u00e1is importante en que aparece Rold\u00e1n \u00e9 o poema \u00e9pico \"El Bernardo\", escrito por Bernardo de Balbuena.\nEsta personaxe estivo arrodeada dende hai s\u00e9culos por unha aura mitol\u00f3xica. Por iso, p\u00f3dense atopar entre Roncesvales e Mezkiritz os \"pasos de Rold\u00e1n\", na costa fronte a Hendaia as \"rochas de Rold\u00e1n\", a \"Brecha de Rold\u00e1n\", abertura p\u00e9trea no Parque Nacional de Ordesa y Monte Perdido, ou o denominado \u00abPierrond\u00e1n\u00bb, suposta pegada do p\u00e9 de Rold\u00e1n en Fuencalderas (Arag\u00f3n). Tam\u00e9n no Parque Natural de la Sierra y Ca\u00f1ones de Guara, no pre-Pireneo oscense, est\u00e1 o salto de Rold\u00e1n, d\u00faas penas que segundo a lenda Rold\u00e1n tivo que saltar para escapar dos seus perseguidores no seu regreso a Francia, morrendo o cabalo na xesta e tendo que continuar a p\u00e9, ata chegar a Ordesa.\nEn Galiza.\nEn Galiza, Rold\u00e1n ten unha gran difusi\u00f3n popular e \u00e9 recolleito no \"Dicionario dos seres m\u00edticos galegos\".\nNa parroquia de Camb\u00e1s (Aranga) existe un afloramento rochoso onda a ermida de San Vitorio que ten gravada unha gran pegada, a cal recibe o nome de Pisada de Rold\u00e1n. C\u00f3ntase que a deixou ao baixar do cabalo naquel lugar sagrado. Outras versi\u00f3ns din que pisou no penedo e achancou, quer at\u00e9 a Pena Ferreira, monte afastado na mesma parroquia, quer at\u00e9 Os Vilares (Guitiriz), onde haber\u00eda outra pegada semellante. Precisamente nesta parroquia guitiricense, no lugar da Pena Fachada, existe tam\u00e9n a Pena de Rold\u00e1n. Segundo a tradici\u00f3n, Rold\u00e1n fixo varios cortes na rocha coa s\u00faa espada, deixou as pegadas do cabalo no alto e a s\u00faa voz p\u00f3dese ouvir cara \u00e1 noiti\u00f1a. As pegadas do cabalo rex\u00edstranse tam\u00e9n en Valdeorras, no penedo dunha monta\u00f1a. O lugar foi denominado o Salto de Rold\u00e1n, pois dise que ficaron marcadas ao saltar at\u00e9 al\u00ed desde o cumio doutra monta\u00f1a. Igualmente, no concello de Ribeira aparecen varias veces tanto o prodixioso salto como as devanditas pegadas. Estas \u00faltimas figuran nunha pena do castro do Monte da Cid\u00e1 e rel\u00e1tase, xustamente, que o personaxe se plantou dun pulo nas Pedras da Lagoa, na lagoa de Carregal, onde volven aparecer. Unha lenda diferente asociada a esta lagoa expl\u00edcanos que a presenza das impresi\u00f3ns p\u00e9treas d\u00e9bense a cando Rold\u00e1n detivo o sol durante unha hora antes da noite para as\u00ed poder vencer os inimigos. Sexa como for, desde al\u00ed disque atravesou doutro chimpo a ba\u00eda de Corrubedo para deixar de novo as s\u00faas marcas no conxunto rochoso chamado Outeiro de Santiago. No entanto, no \u00faltimo caso a referencia recolleita \u00e9 ao cabalo do Ap\u00f3stolo Santiago. \u00c1s pegadas do cabalo de Santiago al\u00fadese noutros casos como o do cumio da Moa, no monte Pindo, ou o do Campo de Ourique, onda o comezo do r\u00edo Salas, preto do antigo Couto Mixto.\nNo Barco de Valdeorras hai unha lenda na cal Rold\u00e1n deu co seu cabalo un enorme chimpo para saltar un caudaloso r\u00edo e chegar ao castelo en que uns mouros ti\u00f1an capturadas tres princesas. Os mouros fuxiron mais converteron as princesas en tres grandes penedos de seixo branco que a\u00ednda perduran. Unha variante desta lenda f\u00e1lanos de que no lugar de Puxares (Vilanu\u00edde, Quiroga) hab\u00eda tres irm\u00e1s costureiras moi fermosas das cales se namorou Rold\u00e1n. Ao querer este levalas para Francia, dix\u00e9ronlle que iso ocorrer\u00eda cando o r\u00edo Xares lles pasase por diante da casa, cousa que aconteceu ao d\u00eda seguinte, polo que as irm\u00e1s fuxiron cara a Valdeorras. Alcanzadas en Valencia do Sil pediron a axuda do demo: \u00abAntes pedras de seixo ca escravas de Rold\u00e1n!\u00bb. Noutras versi\u00f3ns, atribu\u00eddas \u00e1s veces ao Ap\u00f3stolo Santiago, saltou co cabalo o r\u00edo Sil por faceren burla del d\u00faas lavandeiras, as cales ficaron tornadas nas d\u00faas penas brancas que se poden ver nalquel lugar; ou transformou en pedra d\u00faas mouras que persegu\u00eda dacabalo por non se deteren. Deste xeito, nas terras de Aranga dise que, cando Rold\u00e1n pasaba por al\u00ed, persegu\u00eda no cabalo d\u00faas irm\u00e1s mouras que non daba atrapado, polo cal cunha maldici\u00f3n petrificounas no lugar que hoxe se chama Penas de Entr\u00e1mbalas Irm\u00e1s.\nConforme unha das variantes da lenda da illa de S\u00e1lvora, ap\u00f3s realizar unha peregrinaci\u00f3n a Compostela, Rold\u00e1n acabou chegando \u00e1 illa e co\u00f1ecendo al\u00ed unha serea, de xeito que tivo un fillo con ela e deu orixe \u00e1 li\u00f1axe dos Mari\u00f1o. Este mito fundacional docum\u00e9ntanse pola primeira vez no \"Livro de Linhagens\" de Pedro Afonso \u2015fillo de Din\u00eds de Portugal\u2015, que data da primeira metade do s\u00e9culo XIV; por\u00e9n, \u00e9 posible que o texto fose conformado polo galego Paio G\u00f3mez Chari\u00f1o no s\u00e9culo anterior. A historia difundiuse con \u00e9xito a trav\u00e9s da tradici\u00f3n oral, sobre todo na beiramar. Tam\u00e9n se conta que nas noites de tempestade se pode ouvir nos arredores da illa o estridente son producido polo olifante de Rold\u00e1n, que advirte os mari\u00f1eiros do perigo que supo\u00f1en as rochas da zona. No outro extremo do territorio de fala e cultura galegas as referencias son \u00e1 espada de Rold\u00e1n, pois de acordo coa tradici\u00f3n berciana esta xace preto da antiga explotaci\u00f3n romana das M\u00e9dulas, isto \u00e9, no fondo do lago Somido. Mais tam\u00e9n no inmediato lago Bols\u00edn manif\u00e9stanse de novo as pegadas cabalares; neste caso, e segundo asegura a lenda, as ferraduras do cabalo de Rold\u00e1n p\u00f3dense observar no leito das augas. Est\u00e1n presentes como o efecto fabuloso producido ap\u00f3s cabaleiro e cabalgadura atravesaren o lago ao galope.\nA importancia da figura de Rold\u00e1n \u00e9 constatada polo feito de que no s\u00e9culo XVI o cabido da catedral compostel\u00e1, al\u00e9n de celebrar misas por Carlomagno, penduraba perante o altar mor, entre outros trofeos, o \u00abcorno ou olifante de Rold\u00e1n\u00bb. Outro feito significativo \u00e9 que, na mesma centuria, era frecuente p\u00f3r o nome de Rold\u00e1n aos var\u00f3ns acabados de nacer, acci\u00f3n que era censurada polo bispo de Ourense nunha carta pastoral dirixida aos sacerdotes da s\u00faa diocese congregados no s\u00ednodo de 1543-4. O nome de Rold\u00e1n, ademais, pasou igualmente tanto \u00e1 fraseolox\u00eda popular como \u00e1 toponimia. Deste xeito, na xa mencionada localidade de Valencia do Sil (onde tam\u00e9n se rexistra unha lenda de Rold\u00e1n e a costureira) rec\u00f3llese a frase \"Ai, Rold\u00e1n, Rold\u00e1n, e pensar que todas as vacas son t\u00faas\u2026\" co significado de \u2018hai que ver, que cousas pasan\u2026\u2019. A menci\u00f3n das vacas permite relacionar o noso heroe con outros persoeiros m\u00edticos que se viron implicados na posesi\u00f3n ou roubo de gado, como \u00e9 o caso, por exemplo, de Xeri\u00f3n, H\u00e9rcules, Cuchulain ou a mesma ra\u00ed\u00f1a Lupa. Pola banda topon\u00edmica, docum\u00e9ntanse no incompleto Proxecto Toponimia de Galicia at\u00e9 seis formaci\u00f3ns rochosas que reciben o nome do heroe franco e que contan con lenda asociada, entre as que se incl\u00fae a xa referida da parroquia dos Vilares. A documentaci\u00f3n hist\u00f3rica tam\u00e9n achega m\u00e1is top\u00f3nimos cos mesmos nomes: Pena de Rold\u00e1n, Pedra de Rold\u00e1n e Pena de Rol\u00e1n. Existe tam\u00e9n a Rega de Rol\u00e1n, en Santo Estevo de Anllo, onde, segundo a tradici\u00f3n, nunha das penas ti\u00f1a unha moura o seu agocho para gardar o xab\u00f3n e a almof\u00eda. Finalmente, al\u00e9n do anterior, p\u00f3dese mencionar que at\u00e9 mediados do s\u00e9culo XX no lugar de Nerga (O Morrazo) disfraz\u00e1banse no entroido do personaxe de Rold\u00e1n."}
{"id": "413254", "revid": "5863", "url": "https://gl.wikipedia.org/wiki?curid=413254", "title": "Le Chanson de Roland", "text": ""}
{"id": "413255", "revid": "63181", "url": "https://gl.wikipedia.org/wiki?curid=413255", "title": "Kristinestad", "text": "Kristinestad (en fin\u00e9s \"Kristiinankaupunki\") \u00e9 unha cidade de Finlandia situada na rexi\u00f3n de Ostrobotnia. En 2017 a s\u00faa poboaci\u00f3n era de 6.671 habitantes. A superficie do termo municipal \u00e9 de 1.678,98 km2, dos cales 996,45\u00a0km2 son auga. O concello ten unha densidade de poboaci\u00f3n de 9,77 hab./km\u00b2.\nLimita cos municipios de Isojoki, Karijoki e Teuva na rexi\u00f3n veci\u00f1a de Ostrobotnia do Sur, Merikarvia na da Satakunta, e N\u00e4rpes na s\u00faa mesma rexi\u00f3n.\nO concello \u00e9 biling\u00fce con maior\u00eda de poboaci\u00f3n de fala sueca e minor\u00eda finesa."}
{"id": "413256", "revid": "23204", "url": "https://gl.wikipedia.org/wiki?curid=413256", "title": "Gran Premio da Arxentina de 1996", "text": "O Gran Premio da Arxentina de 1996 foi unha carreira de automobilismo de F\u00f3rmula Un celebrada o 7 de abril de 1996 no Aut\u00f3dromo Oscar Alfredo G\u00e1lvez de Bos Aires, Arxentina. A pesar de sufrir unha intoxicaci\u00f3n alimentaria, Damon Hill logrou tres vitorias de tres, xunto a Jacques Villeneuve, que axudou a Williams a completar o segundo dobrete da tempada. Jos Verstappen logrou o seu \u00fanico punto da tempada, Andrea Montermini a s\u00faa \u00fanica llegada a meta da tempada.\nPedro Diniz estivo involucrado en dous grandes incidentes durante a carreira. Primeiro, chocou con Luca Badoer, cuxo Forti envorcou e aterrou boca abaixo na grava, obrigando aos comisarios a sacar o coche de seguridade. Os comisarios de pista foron fortemente criticados polo seu atraso no auxilio para sacar a Badoer do coche. Finalmente, o italiano viuse obrigado a arrastrarse por debaixo do Forti (a explicaci\u00f3n posteriormente dada polos comisarios foi de que un infrecuente atraso do coche de seguridade esperando a o l\u00edder da carreira causara confusi\u00f3n na pista). Diniz logrou continuar e fixo unha parada en boxes mentres o coche de seguridade estaba preparado para controlar a carreira, s\u00f3 para retirarse cando regresou \u00e1 pista e o seu Ligier estoupou en chamas, porque unha v\u00e1lvula de seguridade do tanque de combustible quedara aberta, como resultado o coche de seguridade quedou f\u00f3ra por tres voltas m\u00e1is."}
{"id": "413257", "revid": "1131", "url": "https://gl.wikipedia.org/wiki?curid=413257", "title": "Valverde del Majano", "text": "Valverde del Majano \u00e9 un concello da comunidade aut\u00f3noma de Castela e Le\u00f3n, na provincia de Segovia.\nXeograf\u00eda.\nSituado a algo m\u00e1is de 12\u00a0km ao oeste da capital segoviana, limita \u00f3 norte cos concellos de Garcill\u00e1n, Los Huertos, Hontanares de Eresma e Valseca, \u00f3 sur con Abades e Segovia, \u00f3 leste con Valseca e Segovia e \u00f3 oeste con Garcil\u00e1n, Mart\u00edn Miguel e Abades.\nDemograf\u00eda.\nSegundo o Instituto Nacional de Estad\u00edstica, no ano 2017 ti\u00f1a 1064 habitantes, 540 homes e 524 mulleres (1027 no 2010 e 501 no 2000).\nEconom\u00eda.\nPol\u00edgono industrial Nicomedes Garc\u00eda.\nPol\u00edtica e goberno.\nO alcalde \u00e9, dende o ano 2015, o socialista Javier Luc\u00eda Marug\u00e1n."}
{"id": "413259", "revid": "89787", "url": "https://gl.wikipedia.org/wiki?curid=413259", "title": "Polychaos dubium", "text": "Polychaos dubium \u00e9 un microorganismo ameboide de auga doce e unha das especies de eucariotas unicelulares de maior tama\u00f1o. Como outros amebozoos, \"P. dubium\" m\u00f3vese por medio de proxecci\u00f3ns temporais chamadas pseud\u00f3podos. \"P. dubium\" ten un dos tama\u00f1os xen\u00f3micos m\u00e1is grandes de todos os organismos co\u00f1ecidos, a\u00ednda que nun estudo de 2004 sin\u00e1lase que este feito debe tratarse con precauci\u00f3n mentres non se comprobe con t\u00e9cnicas modernas.\n\"Polychaos dubium\" era co\u00f1ecido anterioremnte como Amoeba dubia. O autor que nomeou a especie reco\u00f1eceu posteriormente que era unha especie diferente das do x\u00e9nero \"Amoeba\", e designouno como especie tipo do x\u00e9nero \"Polychaos\". A diferenza das especies de \"Amoeba\", \"P. dubium\" carece de cristas lonxitudinais nos seus pseud\u00f3podos.\nCaracter\u00edsticas f\u00edsicas.\nUnhas poucas caracter\u00edsticas serven para distinguir \"Polychaos dubium\" doutras especies de \"Polychaos\". Os cristais que flotan no citoplasma te\u00f1en forma de bipir\u00e1mides planas, placas planas ou parecen plaquetas agrupadas. O n\u00facleo \u00e9 elipsoide, ten gr\u00e1nulos preto da membrana, e carece dun endosoma. A c\u00e9lula xeralmente ten moitos pseud\u00f3podos (\u00e9 polipodial), e o endoplasma e ectoplasma do citoplasma son claros.\nDurante a locomoci\u00f3n r\u00e1pida, \"P. dubium\" pode facerse monopodial, presentando un s\u00f3 pseud\u00f3podo,\npero como media adoita ter 12 pseud\u00f3podos.\n\"Polychaos dubium\" ten un dos xenomas m\u00e1is grandes co\u00f1ecidos nun organismo, constando de 670 miles de mill\u00f3ns de pares de bases ou 670 Gbp,\nque \u00e9 unhas 200 veces maior que o xenoma humano (de 3,2 Gbp). Por\u00e9n, os autores dun estudo de 2004 suxiren que se debe tratar esta medida con precauci\u00f3n, porque foi obtida antes da chegada dos m\u00e9todos xen\u00f3micos modernos.\nEcolox\u00eda e \u00e1rea de distribuci\u00f3n.\n\"P. dubium\" habita en augas doces e \u00e9 herb\u00edvoro, e come algas. Esp\u00e9cimes desta especie foron recollidos en Norteam\u00e9rica e norte de Europa."}
{"id": "413260", "revid": "27155", "url": "https://gl.wikipedia.org/wiki?curid=413260", "title": "Amoeba dubia", "text": ""}
{"id": "413261", "revid": "1410", "url": "https://gl.wikipedia.org/wiki?curid=413261", "title": "Gran Premio de Europa de 1996", "text": "O Gran Premio de Europa de 1996 (oficialmente o XLI Gran Premio de Europa) foi unha carreira de motor de F\u00f3rmula Un celebrada o 28 de abril de 1996 no circu\u00edto de N\u00fcrburgring, N\u00fcrburg, Alema\u00f1a. Foi a cuarta carreira da tempada de F\u00f3rmula Un de . Jacques Villeneuve logrou a s\u00faa primeira vitoria na F\u00f3rmula 1 na s\u00faa cuarta carreira na F\u00f3rmula Un.\nAmbos Benetton comezaron moi lentos, debido a que os freos se lles bloquearon. Berger foi forzado a entrar en boxes a por pneum\u00e1ticos novos despois de facer un plano, mentres que Alesi rematou a volta 1 no 13\u00ba posto e trompeou mentres intentaba recuperarse.\nOs Tyrrells foron desclasificados por diferentes infracci\u00f3ns. Salo terminou d\u00e9cimo pero o seu coche foi descualificado logo da carreira por ter un peso insuficiente, mentres que Katayama terminou d\u00e9cimo sexto pero foi descualificado por recibir un empurr\u00f3n ilegal na volta de quecemento."}
{"id": "413262", "revid": "22570", "url": "https://gl.wikipedia.org/wiki?curid=413262", "title": "Gran Premio de San Marino de 1996", "text": "O Gran Premio de San Marino de 1996 foi unha carreira de motor de F\u00f3rmula Un celebrada o 5 de maio de 1996 no Aut\u00f3dromo Enzo e Dino Ferrari, Imola, Emilia-Romagna, Italia. Foi a quinta carreira da tempada de F\u00f3rmula Un de . A carreira de 63 voltas foi ga\u00f1ada por Damon Hill pilotando para o equipo Williams despois de comezar desde a segunda posici\u00f3n. Michael Schumacher terminou segundo pilotando un Ferrari, malia que o seu freo dianteiro dereito se agarrou \u00e1 metade da volta final, con Gerhard Berger en terceiro lugar para o equipo de Benetton. Jacques Villeneuve retirouse preto do final da carreira tras ser golpeado por Jean Alesi."}
{"id": "413265", "revid": "98629", "url": "https://gl.wikipedia.org/wiki?curid=413265", "title": "Gran Premio de Espa\u00f1a de 1996", "text": "O Gran Premio de Espa\u00f1a de 1996 foi unha carreira de motor de F\u00f3rmula Un celebrada o 2 de xu\u00f1o de 1996 no Circu\u00edto de Catalu\u00f1a, Barcelona. Foi a s\u00e9tima carreira da tempada de F\u00f3rmula Un de .\nEsta carreira, a primeira vitoria de Ferrari con Michael Schumacher, \u00e9 xeralmente considerada como unha das s\u00faas mellores. Baixo unha choiva torrencial, desenvolveu unha pilotaxe impo\u00f1ente e \u00e9 un excelente exemplo de por que ga\u00f1ou o alcumo de \"Regenmeister\" (\"Mestre da chuvia\"), a pesar do seu accidente inicial e non forzado nun mollado Gran Premio de M\u00f3naco d\u00faas semanas antes.\nMika Salo foi descualificado por segunda vez esta tempada, por cambiar de autom\u00f3bil despois de que a pista estivese baixo as ordes do director de carreira.\nDamon Hill comezara a carreira desde a pole position, pero caeu a oitavo despois de trompear d\u00faas veces nas primeiras voltas, antes de que outro trompo con toque na parede do pit na volta 12 o fixera abandonar a carreira. Schumacher recuperouse dunha mala sa\u00edda para tomar o liderado de Villeneuve na volta 13 e, a partir de ent\u00f3n, dominou a carreira, superando en tres segundos por volta ao resto dos participantes.\nRubens Barrichello, que marchaba en segundo lugar despois de que Jacques Villeneuve e Alesi fixeron as s\u00faas paradas en boxes, tivo unha boa actuaci\u00f3n nesta carreira, pero viuse forzado a retirarse a falta de 20 voltas tras un problema de embrague. Na volta anterior, Gerhard Berger se retirara co seu Benetton logo de trompear cando marchaba cuarto lugar ao intentar dobrar ao Ligier de Pedro Diniz.\nDespois dunha carreira sen incidentes, Heinz-Harald Frentzen terminou na cuarta posici\u00f3n, mentres que Mika H\u00e4kkinen quedou quinto despois de sobrevivir a un trompo na fase final da carreira. Jos Verstappen, quinto tras as retiradas de Barrichello e Berger, estrelouse contra a barreira de pneum\u00e1ticos cando quedaban 12 voltas, garantindo a Diniz o seu primeiro punto na F\u00f3rmula Un, xa que s\u00f3 quedaron seis pilotos na carreira. Sen m\u00e1is retiradas, Diniz levou o seu coche a meta no sexto lugar, tras pilotar a un ritmo m\u00e1is cauteloso que o viu perder d\u00faas voltas respecto aos pilotos ga\u00f1adores ao final."}
{"id": "413266", "revid": "89787", "url": "https://gl.wikipedia.org/wiki?curid=413266", "title": "Charles White", "text": "Charles White, nado en Manchester o 4 de outubro de 1728 e finado en Sale o 20 de febreiro de 1813, foi un m\u00e9dico ingl\u00e9s, cofundador do Manchester Royal Infirmary, con Joseph Bancroft, un industrial local. Foi un cirurxi\u00e1n capaz e innovador, que tam\u00e9n realizou significativas contribuci\u00f3ns no campo da obstetricia.\nMantivo gardado na s\u00faa casa en Sale, o corpo momificado dunha das s\u00faas pacientes durante 55 anos, probablemente, polo menos en parte, porque ela ti\u00f1a un medo patol\u00f3xico a ser enterrada viva.\nTraxectoria.\nFoi o \u00fanico fillo de Thomas White, un cirurxi\u00e1n e parteiro, e a s\u00faa esposa Rosamond. Despois de ser educado polo reverendo Radcliffe Russell, uniuse \u00e1 pr\u00e1ctica do seu pai como aprendiz, aproximadamente en 1742. Posteriormente estudou Medicina en Londres co obstetra William Hunter, para despois completar os seus estudos en Edimburgo e volver traballar xunto ao seu pai como cirurxi\u00e1n e parteiro.\nA partir da d\u00e9cada de 1750 White foi alcanzando un maior reco\u00f1ecemento como un cirurxi\u00e1n capaz e innovador. En 1760 presentou unha investigaci\u00f3n ante a \"Royal Society\", na que describ\u00eda o seu exitoso tratamento para un brazo fracturado, reunindo os extremos do \u00f3so roto. En 1762 foi elixido membro da Royal Society e presentou outra investigaci\u00f3n sobre o emprego de compresas para deter o sangrado. Ese mesmo ano converteuse en membro do Real Colexio de Cirurxi\u00e1ns de Inglaterra.\nAdemais foi reco\u00f1ecido no campo da obstetricia. No seu libro \"Treatise on the Management of Pregnant and Lying-in Women\" (1773) recomendaba que as mulleres desen a luz naturalmente e que non se deb\u00eda intervir activamente ata que os ombreiros do beb\u00e9 fosen expulsados. Tam\u00e9n recomendaba que as mulleres deixasen a cama canto antes despois do parto e extremar a limpeza e a ventilaci\u00f3n.\nDefendeu a pol\u00e9mica teor\u00eda de que \"Todos os organismos est\u00e1n organizados nunha cadea est\u00e1tica de ser, cambiando por medio de pequenas gradaci\u00f3ns de plantas a animais e destes a persoas\". Argumentaba que as razas \"non brancas\" eran inferiores e m\u00e1is pr\u00f3ximas ao primitivo debido ao seu pigmentaci\u00f3n e que as mulleres se parec\u00edan a estas razas, porque os seus corpos revelaban \u00e1reas de pigmentaci\u00f3n m\u00e1is escura: \"a ar\u00e9ola ao redor da mamila, a pube e o bordo do ano\", o que era m\u00e1is notable nas mulleres embarazadas.\nEn 1752 foi cofundador da Manchester Royal Infirmary co industrial local Joseph Bancroft e desempe\u00f1ouse al\u00ed como cirurxi\u00e1n honorario at\u00e9 1790.\nVida persoal.\nCasou en 1757 con Ana Bradshaw, cuxo pai tivera un cargo p\u00fablico no condado de Lancaster. Tiveron oito fillos. En 1803 sufriu un ataque de oftalmite, que conduciu \u00e1 s\u00faa cegueira uns anos m\u00e1is tarde. Morreu o 20 de febreiro de 1813 na s\u00faa casa en Sale.\nA momia de Manchester.\nFoi o m\u00e9dico da familia Beswick e estaba presente no enterro de John, cando un dos doentes notou que as p\u00e1lpebras deste mov\u00edanse, xusto cando \u00edan pechar o seu cadaleito; White confirmou que John a\u00ednda estaba vivo. O suposto cad\u00e1ver recobrou o co\u00f1ecemento uns d\u00edas m\u00e1is tarde e viviu durante moitos anos.\nO incidente causou que a irm\u00e1 de John, Hanna Beswick, sufrise de medo patol\u00f3xico a ser enterrada viva. Tras a morte de Hanna en 1758, White embalsamouna, a\u00ednda que se suxeriu que as instruci\u00f3ns dela eran ser mantida sen enterrar ata que fose obvio que estaba morta. O corpo momificado foi conservado nunha habitaci\u00f3n da casa do m\u00e9dico, onde foi almacenado nunha vella caixa de reloxo. Cando finou en 1813, a momia foi doada ao Museo da Sociedade de Historia Natural de Manchester, onde se deu a co\u00f1ecer como a momia de Manchester ou a momia de Birchin Bower. O corpo, que se exhib\u00eda no vest\u00edbulo, foi descrito por un visitante en 1844 como \"uno dos obxectos m\u00e1is notables do museo\".\nA momia foi transferida \u00e1 Universidade de Manchester en 1867 e posteriormente co permiso do Bispo, Hanna foi enterrada nunha tumba non marcada no Cemiterio Harpurhey, o 22 de xullo de 1868."}
{"id": "413268", "revid": "7802", "url": "https://gl.wikipedia.org/wiki?curid=413268", "title": "Piers Gaveston, 1\u00ba conde de Cornualles", "text": ""}
{"id": "413269", "revid": "98629", "url": "https://gl.wikipedia.org/wiki?curid=413269", "title": "Balas sobre Broadway", "text": "Balas sobre Broadway (en ) \u00e9 un filme estadounidense de 1994, dirixido por Woody Allen e protagonizado por un elenco coral que incl\u00fae a John Cusack, Dianne Wiest, Chazz Palminteri e Jennifer Tilly.\nO filme foi candidato a sete premios Oscar, inclu\u00edndo a Allen e o seu guionista Douglas McGrath ao mellor gui\u00f3n orixinal, Allen ao mellor director e Tilly e Palminteri como actriz e actor secundario, respectivamente. Wiest ga\u00f1ou o Oscar \u00e1 mellor actriz secundaria pola s\u00faa interpretaci\u00f3n, segunda vez que ga\u00f1aba o premio dirixida por Allen.\nFoi emitido na TVG en 1998.\nArgumento.\nEn 1928, David Shayne \u00e9 un dramaturgo novo e idealista que acaba de chegar a Broadway. Para conseguir financiamento para a s\u00faa obra, \"God of Our Fathers\", acepta contratar a Olive Neal, moza dun g\u00e1nster. Ela \u00e9 esixente e carece de talento, mais Cheech, o escolta do g\u00e1nster, resulta ser un xenio que chega constantemente con ideas excelentes para revisar a obra.\nMentres os actores preparan, Shayne vese superado reclamando o escrito por Cheech como propio, enganando a s\u00faa parella Ellen coa sedutora e alcoh\u00f3lica protagonista Helen Sinclair e enfrontando que o seu protagonista, un comedor compulsivo, comece un romance con Olive."}
{"id": "413270", "revid": "47401", "url": "https://gl.wikipedia.org/wiki?curid=413270", "title": "Bullets over Broadway", "text": ""}
{"id": "413271", "revid": "89787", "url": "https://gl.wikipedia.org/wiki?curid=413271", "title": "Gilbert e Sullivan", "text": "Gilbert e Sullivan \u00e9 a forma habitual como se co\u00f1ece a colaboraci\u00f3n art\u00edstica entre o libretista W. S. Gilbert (1836-1911) e o compositor Arthur Sullivan (1842-1900), en plena \u00e9poca vitoriana. Xuntos escribiron catorce operetas entre 1871 e 1896, das que \"H.M.S. Pinafore\", \"The Pirates of Penzance\" e \"The Mikado\" son as m\u00e1is co\u00f1ecidas.\nTraxectoria.\nGilbert e Sullivan co\u00f1ec\u00e9ronse en 1869. Dous anos m\u00e1is tarde, Gilbert e Sullivan escribiron a s\u00faa primeira obra xuntos. Foi o produtor Richard D'Oyly Carte quen os reuniu e fomentou a s\u00faa colaboraci\u00f3n. En 1881 constru\u00edu o teatro Savoy para presentar a s\u00faa obra conxunta \u2014que chegou a ser co\u00f1ecida coa expresi\u00f3n \"\u00f3peras do Savoy\"\u2014 e fundou a compa\u00f1\u00eda de \u00f3pera D'Oyly Carte, que interpretou e divulgou as s\u00faas obras durante case un s\u00e9culo.\nA relaci\u00f3n de traballo de Gilbert e Sullivan \u00e1s veces era tensa, en parte debido a que cada un v\u00eda a s\u00faa obra sometida \u00e1 do outro e en parte porque ti\u00f1as personalidades opostas: Gilbert era susceptible, mentres que Sullivan evitaba o conflito. Ademais, Gilbert inclu\u00eda nos seus libretos situaci\u00f3ns do mundo posto do rev\u00e9s, coa orde social totalmente alterada; ao cabo do tempo, estes temas entraban en conflito coa arela de Sullivan de realismo e contenci\u00f3n emocional. Tam\u00e9n entraban en conflito a s\u00e1tira pol\u00edtica que Gilbert fac\u00eda dos ricos e poderosos aos que, polo contrario, Sullivan buscaba como mecenas.\nDespois de \"Ruddigore\", Sullivan pediu desfacer a colaboraci\u00f3n, dicindo que atopaba as tramas de Gilbert repetitivas e que as operetas non lle resultaban satisfactorias. Por\u00e9n, a relaci\u00f3n de traballo continuou. Durante a produci\u00f3n de \"The Gondoliers\" produciuse unha discusi\u00f3n co produtor respecto aos custos, e Sullivan p\u00faxose do lado deste, que estaba a constru\u00edr un teatro en Londres para a produci\u00f3n de novas \u00f3peras en ingl\u00e9s, con \"Ivanhoe\", de Sullivan como obra inaugural. Gilbert e Sullivan comezaron a traballar con outras persoas. En 1891, tras moitos intentos fracasados de reconciliaci\u00f3n entre a parella e o seu produtor, Richard D'Oyly Carte, o editor musical de Gilbert e Sullivan, Tom Chappell, mediou entre dous dos seus artistas m\u00e1is proveitosos e tivo \u00e9xito.\nLogo do fracaso da obra \"The Grand Duke\" (1896), non viron motivo para continuar a colaborar. Sullivan, xa enfermo, faleceu catro anos despois.\nCaracter\u00edsticas.\nGilbert, autor dos libretos, creou \"mundos ao rev\u00e9s\", en ingl\u00e9s \"topsy-turvy\", para estas \u00f3peras, onde cada situaci\u00f3n absurva \u00e9 levada \u00e1 s\u00faa conclusi\u00f3n l\u00f3xica: facas relacion\u00e1ndose con lords brit\u00e1nicos, flirtear \u00e9 un crime que merece a pena capital, os gondoleiros ascenden \u00e1 monarqu\u00eda e os piratas resultan ser nobres descarreirados. Sullivan, sete anos m\u00e1is novo que Gilbert, compu\u00f1a a m\u00fasica, contribu\u00edndo con melod\u00edas memorables que pod\u00eda transmitir tanto humor como \"pathos\"."}
{"id": "413272", "revid": "47401", "url": "https://gl.wikipedia.org/wiki?curid=413272", "title": "Gilbert and Sullivan", "text": ""}
{"id": "413280", "revid": "98629", "url": "https://gl.wikipedia.org/wiki?curid=413280", "title": "Esgrafiado", "text": "O esgrafiado (do italiano \"sgraffito\") \u00e9 unha t\u00e9cnica ornamental arquitect\u00f3nica de revestimento que se executa sobre unha superficie, superpondo d\u00faas ou m\u00e1is capas de materia, retirando parte da camada superficial e deixando ao descuberto zonas da camada inferior, provocando contraste polas distintas cores e, en ocasi\u00f3ns, tam\u00e9n pola textura diferente.\nHistoria.\nO esgrafiado at\u00f3pase protexendo e decorando obras desde a antig\u00fcidade, empregado en culturas diversas, destacando na arquitectura como revestimento de muros, na cer\u00e1mica, escultura e pintura. A arte mud\u00e9xar e o Renacemento italiano son dous focos de expansi\u00f3n da t\u00e9cnica como decoraci\u00f3n mural, das que se conservan abondosas mostras na Pen\u00ednsula Ib\u00e9rica (Barcelona, Segovia, Salamanca, Estremadura ou \u00c9vora).\nPresenza en Galicia.\nEn Galicia, chegou o esgrafiado por Seabra (Zamora) e Braganza (Portugal), destacando no Bolo e Trives, co florecemento na Ribeira Sacra e prolongaci\u00f3n na Ulloa, tam\u00e9n cara a Lugo Centro, con mostras espalladas polo Deza e Tabeir\u00f3s-Terra de Montes, e desde O Carballi\u00f1o at\u00e9 Ver\u00edn, por toda a provincia de Ourense.\nSobresae a riqueza das construci\u00f3ns decoradas con cal na Ribeira Sacra, segundo o inventario realizado en 1992 e 1993, sendo cuantificadas en m\u00e1is dun milleiro as mostras conservadas. \nEn Galicia comeza a aplicarse o termo esgrafiado desde 1995, sinalando as ornamentaci\u00f3ns m\u00e1is preparadas e complexas, a sumar ao co\u00f1ecido como cintado ou encintado, denominaci\u00f3n cl\u00e1sica nos estudos de arquitectura galega (na realidade o encintado \u00e9 unha t\u00e9cnica diferenciada, presente igualmente por toda a Pen\u00ednsula Ib\u00e9rica, que s\u00f3 marca e resalta as xuntas dos bloques que conforman o muro).\nNa especificidade das decoraci\u00f3ns na Ribeira Sacra, entre os motivos, destacan os trazados curvos co desenvolvemento da v\u00edrgula ou gota, procedente do G\u00f3tico tard\u00edo e rastreada nos itinerarios peninsulares. E a hip\u00f3tese dunha continuidade da est\u00e9tica e formas mud\u00e9xares, con base na voz mourisca, recollida nas ribeiras do Mi\u00f1o e do Sil na d\u00e9cada final do s\u00e9culo XX.\nEn 2017 o Consorcio de Turismo da Ribeira Sacra apostou por inclu\u00edr os esgrafiados en itinerarios culturais, promovendo investigaci\u00f3ns patrimoniais coa publicaci\u00f3n do libro \"Esgrafiados na Ribeira Sacra. De tradici\u00f3n cultural a recurso tur\u00edstico,\" divulgaci\u00f3n e restauraci\u00f3ns no Campo (Taboada), e Montefurado (Quiroga), e a experimentaci\u00f3n unida ao muralismo contempor\u00e1neo -obra de Cestola na Cachola- e desde a t\u00e9cnica tradicional, en edificaci\u00f3ns na praza da Torre, en Castro Caldelas, e en San Lourenzo de Barxacova (Parada de Sil).\nMar L\u00f3pez Sotelo, asociada de Apatrigal, fotografiou desde 2017 cerca de mil esgrafiados, que recolleu en 2021 na s\u00faa obra \"\u201cEsgrafiados en la Ribeira Sacra y el Camino de Santiago. Obras de arte y simbolismo en las paredes\u201d.\" \nNo ano 2022, de novo o Consorcio de Turismo da Ribeira Sacra, impulsa a rehabilitaci\u00f3n de decoraci\u00f3ns con cal en Naz (Sober), Pant\u00f3n de Arriba (Pant\u00f3n), Seoane Vello (Montederramo) e na igrexa de Rozavales (Monforte de Lemos). Ademais encarga a realizaci\u00f3n de obras novas en Rair\u00f3s (A Pobra do Broll\u00f3n), Gonzar (Portomar\u00edn) e recupera, completado con mural, outra fachada na Pena (Paradela)."}
{"id": "413281", "revid": "98629", "url": "https://gl.wikipedia.org/wiki?curid=413281", "title": "Robert Kardashian", "text": "Robert George Kardashian, nado nos \u00c1nxeles o 22 de febreiro de 1944 e finado na mesma cidade o 30 de setembro de 2003, foi un avogado estadounidense, co\u00f1ecido como un dos avogados e amigo de O. J. Simpson, durante o xu\u00edzo no que o ex xogador foi acusado de dous homicidios en 1995. \u00c9 pai de Kourtney Mary Kardashian, Kimberly Noel Kardashian, Khlo\u00e9 Alexandra Kardashian e Robert Arthur Kardashian, produto do seu matrimonio con Kris Houghton.\nTraxectoria.\nRobert era de ascendencia armenio-estadounidense. Provi\u00f1a dunha familia de clase alta dos \u00c1nxeles, (California), dedicada aos sectores c\u00e1rnico e l\u00e1cteo. Kardashian obtivo o seu Juris Doutor da Universidade de San Diego e practicou durante unha d\u00e9cada; despois diso, entrou nos negocios. Cando presentou o caso de O. J. Simpson en 1995, pasaran m\u00e1is de 20 anos desde que Kardashian comezara a exercer a avogac\u00eda.\nCaso O. J. Simpson.\nKardashian e Simpson co\u00f1ec\u00e9ronse a comezos de 1970 e fix\u00e9ronse amigos pr\u00f3ximos. Kardashian deixou que a s\u00faa licenza para exercer a avogac\u00eda estivese inactiva durante tres anos antes do caso Simpson. Reactivou a s\u00faa licenza no seu equipo legal. Sentou xunto a Simpson ao longo do xu\u00edzo.\nSimpson quedou na casa de Kardashian durante os d\u00edas seguintes ao asasinato de Nicole Brown Simpson e Ronald Goldman. Kardashian foi visto levando a bolsa de pezas de vestir que Simpson levou postas desde Chicago. Os fiscais especularon que a bolsa pod\u00eda conter a roupa con sangue de Simpson ou a arma do crime. Simpson entregouse \u00e1s 11 da ma\u00f1\u00e1 o 17 de xu\u00f1o de 1994, e Kardashian leu unha carta escrita por Simpson para os medios, interpretada por moitos como unha carta de suicidio.\nMorte.\nKardashian morreu o 30 de setembro de 2003, debido a un cancro de es\u00f3fago. Ti\u00f1a 59 anos de idade no momento da s\u00faa morte. Ademais da s\u00faa esposa, ex-esposa, e fillos, sobrev\u00edvenlle a s\u00faa nai e irm\u00e1ns."}
{"id": "413282", "revid": "89787", "url": "https://gl.wikipedia.org/wiki?curid=413282", "title": "Hospital Provincial de Pontevedra", "text": "O Hospital Provincial de Pontevedra, \u00e9 un hospital de titularidade p\u00fablica e un edificio que entrou en servizo no ano 1897. Pertence ao Complexo Hospitalario Universitario de Pontevedra (CHOP) e est\u00e1 situado na r\u00faa Doutor Loureiro Crespo no barrio da Eiri\u00f1a.\nHistoria.\nAs orixes do Hospital Provincial rem\u00f3ntanse ao hospital de Pontevedra fundado en 1439 por disposici\u00f3n testamentaria de Teresa P\u00e9rez Fiota, chamado Hospital do Corpo de Deus. Os Irm\u00e1ns de San Xo\u00e1n de Deus rexent\u00e1rono co nome de Hospital Corpus Christi ata o s\u00e9culo XIX.\nTras a desamortizaci\u00f3n de Mendiz\u00e1bal en 1849, o hospital (situado no bloque da r\u00faa Real e a praza de Curros Enr\u00edquez) pasou a ser propiedade do concello de Pontevedra. Debido \u00e1 deterioraci\u00f3n do edificio e co fin de recadar fondos para completar a construci\u00f3n dun novo hospital, o concello decidiu demolelo e constru\u00edr o novo hospital nun soar da estrada de Ourense (actual r\u00faa Doutor Loureiro Crespo).\nO Hospital Provincial de Pontevedra foi promovido polo m\u00e9dico \u00c1ngel Cobi\u00e1n Areal, alcalde da cidade entre 1891 e 1893. A decisi\u00f3n de crear este hospital foi tomada polo concello en 1890. O proxecto de construci\u00f3n encargouse ao enxe\u00f1eiro de cami\u00f1os Le\u00f3n Domercq Alz\u00faa, responsable da xefatura provincial de obras p\u00fablicas e da comisi\u00f3n de obras do porto, e foi dirixido polo arquitecto Siro Borrajo Montenegro. As obras comezaron o 1 de marzo de 1894. O novo edificio inaugurouse o 14 de decembro de 1897. Unha das primeiras radiograf\u00edas en Galicia realizouse nel en 1897, dous anos despois do descubrimento dos raios X en 1895.\nO hospital pasou a ser propiedade da Deputaci\u00f3n Provincial de Pontevedra en 1928. En 1936, o hospital utilizouse principalmente como hospital de guerra. A partir de ent\u00f3n, realiz\u00e1ronse sucesivas ampliaci\u00f3ns e constru\u00edronse novos edificios. En 1996, o hospital foi transferido ao Servizo Galego de Sa\u00fade (SERGAS) e a s\u00faa xesti\u00f3n foi asumida pola Xunta de Galicia.\nArquitectura.\nTr\u00e1tase dun grande edificio, orixinalmente en forma de H e de d\u00faas plantas, con engadidos posteriores. Na actualidade, o edificio orixinal ten tres plantas e o complexo conta con engadidos posteriores de diferentes \u00e9pocas do s\u00e9culo XX.\nO edificio orixinal de Le\u00f3n Domercq e Siro Borrajo ti\u00f1a unha planta baixa, un primeiro piso e un soto. \u00c9 un edificio macizo de cachotar\u00eda de granito con m\u00faltiples vans con marcos sinxelos en todas as fachadas. Os muros est\u00e1n recebados en branco con morteiro de cal, deixando s\u00f3 visible o granito nos marcos de xanelas e portas.\nA entrada principal ten un corpo central sa\u00ednte sobre o que destaca unha torre (engadida ao edificio orixinal) con tellado en forma de agulla, en cuxas catro paredes hai catro reloxos. O antigo Hospital de San Xo\u00e1n de Deus, que foi substitu\u00eddo polo Hospital Provincial, tam\u00e9n ti\u00f1a un reloxo, que se instalou na torre norte da Igrexa da Virxe Peregrina cando se demoleu o edificio para constru\u00edr o novo hospital.\nA entrada principal do hospital est\u00e1 presidida por unha ampla escaleira central de acceso ao edificio, en cuxo primeiro relanzo at\u00f3pase a estatua dedicada a Manuel Barreiro Cabanelas (gran benefactor do hospital), realizada en 1942 polo escultor Francisco Asorey.\nFoi un dos primeiros hospitais en dispo\u00f1er de raios X, calefacci\u00f3n e electricidade."}
{"id": "413283", "revid": "15490", "url": "https://gl.wikipedia.org/wiki?curid=413283", "title": "La pedrera", "text": ""}
{"id": "413284", "revid": "1505", "url": "https://gl.wikipedia.org/wiki?curid=413284", "title": "Nike", "text": "Nike pode referirse a:"}
{"id": "413285", "revid": "1576", "url": "https://gl.wikipedia.org/wiki?curid=413285", "title": "Margarida de Francia (ra\u00ed\u00f1a de Inglaterra)", "text": "Margarida de Francia, nada en Par\u00eds\u00a0en 1279 e finada no castelo de Marlborough, Wiltshire 14 de febreiro de 1318, foi a menor do tres fillos Filipe III o Atrevido, rei de Francia, con Mar\u00eda de Brabante, a s\u00faa segunda esposa. Foi a ra\u00ed\u00f1a consorte de Inglaterra como a tralo seu matrimonio co rei Eduardo I de Inglaterra."}
{"id": "413286", "revid": "89787", "url": "https://gl.wikipedia.org/wiki?curid=413286", "title": "Mundial de F\u00fatbol de 2018 - Grupo B", "text": "O Grupo B da Copa do Mundo de F\u00fatbol de 2018, realizada en Rusia, estivo composto por catro equipos que se enfrontaron entre si nun total de seis encontros: a campioa de Europa dous anos antes , xunto con , e . Ao termo dos mesmos os dous con maior cantidade de puntos clasificaranse para a seguinte fase, e as outras d\u00faas selecci\u00f3ns quedar\u00e1n eliminadas.\nParticipantes.\nO Grupo B est\u00e1 composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "413287", "revid": "89787", "url": "https://gl.wikipedia.org/wiki?curid=413287", "title": "Mundial de F\u00fatbol de 2018 - Grupo C", "text": "O Grupo C da Copa do Mundo de F\u00fatbol de 2018, realizada en Rusia, est\u00e1 composto por catro equipos que se enfrontar\u00e1n entre si nun total de seis encontros: , , e . Ao termo dos mesmos os dous con maior cantidade de puntos clasificaranse para a seguinte fase, e as outras d\u00faas selecci\u00f3ns quedar\u00e1n eliminadas.\nParticipantes.\nO Grupo C est\u00e1 composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "413292", "revid": "55340", "url": "https://gl.wikipedia.org/wiki?curid=413292", "title": "Muharrem Ince", "text": ""}
{"id": "413293", "revid": "89787", "url": "https://gl.wikipedia.org/wiki?curid=413293", "title": "Manuel de Eguilior y Llaguno", "text": "Manuel de Eguilior y Llaguno, nado en Limpias, Cantabria, o 3 de abril de 1842 e finado en Madrid, o 31 de marzo de 1931, foi un avogado e pol\u00edtico espa\u00f1ol. Entre outros cargos, foi ministro de Facenda durante a rexencia de Mar\u00eda Cristina de Habsburgo-Lorena, e ministro de Instruci\u00f3n P\u00fablica e Belas Artes e, de novo, de Facenda, outra vez, no reinado de Afonso XIII.\nTraxectoria.\nDe familia acomodada, estudou dereito na Universidade de Madrid, onde exerceu como avogado e casou con Carmen Avial Llorens. Tras entrar no Partido Liberal, comezou a s\u00faa carreira pol\u00edtica como deputado por Laredo, Santander, en 1881, renovando a acta de deputado pola provincia nas sucesivas lexislaturas habidas at\u00e9 1898.\nFoi Ministro de Facenda entre o 21 de xaneiro e o 5 de xullo de 1890, e repetiu cargo neste ministerior durante o reinado de Afonso XIII no goberno presidido por Sagasta entre o 15 de novembro e 6 de decembro de 1902. Posteriormente ocupou a carteira de ministro de Instruci\u00f3n P\u00fablica e Belas Artes, entre o 31 de outubro e o1 de decembro de 1905 nun goberno presidida por Eugenio Montero R\u00edos.\nTam\u00e9n foi gobernador do Banco de Espa\u00f1a entre outubro de 1897 e marzo de 1899, e posteriormente, entre xaneiro e xullo de 1916.\nNo Real Decreto do 10 de outubro de 1905 (despachado o 20 de decembro) recibiu o t\u00edtulo de \"conde de Albox\" pola s\u00faa participaci\u00f3n, en calidade de comisario real, en tarefas de reconstruci\u00f3n da rexi\u00f3n de Almer\u00eda despois do diluvio que sufriu en 1891.\nO 15 de abril de 1898 foi nomeado senador vitalicio (actas de sesi\u00f3ns do Senado do 22 de abril), pola ra\u00ed\u00f1a rexente."}
{"id": "413296", "revid": "89787", "url": "https://gl.wikipedia.org/wiki?curid=413296", "title": "Dorothy Dandridge", "text": "Dorothy Jean Dandridge, nada en Cleveland o 9 de novembro de 1922 e finada en West Hollywood o 8 de setembro de 1965, foi unha actriz, cantante e bailarina estadounidense. Foi a primeira actriz afroamericana candiata ao Oscar \u00e1 mellor actriz. Foi cantante en locais como o Cotton Club e Apollo Theatre, formando parte tam\u00e9n de The Dandridge Sisters e participando nunha serie de filmes, xeralmente sen estar acreditada. Foi ademais a primeira muller negra que apareceu na portada da revista \"Life\" e en presentarse no Waldorf-Astoria Hotel.\nCarreira.\nInicios.\nDorothy Dandridge naceu en Cleveland, Ohio, e 1922, filla do aspirante a estrela Ruby Dandridge (1900-1987) e Cyril Dandridge (1895-1989). O seu pai, construtor de mobles e ministro baptista, separouse da s\u00faa nai pouco despois do seu nacemento. Ruby creou un espect\u00e1culo de danza para as s\u00faas d\u00faas fillas, Vivian e Dorothy, co nome de \"The Wonder Children\", coa axencia de Geneva Williams. As irm\u00e1s viaxaron polo sur dos Estados Unidos durane cinco anos case sen interrupci\u00f3n e indo \u00e1 escola en raras ocasi\u00f3ns, mentres que Ruby traballaba actuando en Cleveland.\nNos anos da Gran Depresi\u00f3n, o traballo para as irm\u00e1s Dandridge praxticamente desapareceu, igual que para moitos artistas do circu\u00edto. Ruby mudouse ent\u00f3n a Hollywood, onde atopou traballo nunha empresa que atend\u00eda radios e estudios. Co cambio de cidade, Dorothy puido cursar o ensino medio na escola McKinley Junior High School.\nThe Wonder Children foi ent\u00f3n renomeada como The Dandridge Sisters en 1934, inclu\u00edndo no grupo a s\u00faa colega de escola Etta James. The Dandridge Sisters continuaron a actuar durante anos, mesmo en grandes clubs como o Cotton Club e o Apollo Theater. O seu primeiro papel no cinema foi nunha comedia chamada \"Teacher's Beau\", en 1935. Como integrante do tr\u00edo, participou en \"The Big Broadcast of 1936\" (1936), con Bill \"Bojangles\" Robinson, \"A Day at the Races\" cos irm\u00e1ns Marx e \"It Can't Last Forever\" cos Jackson Brothers, ambos en 1937. Mesmo sendo pequenas participaci\u00f3ns, Dorothy comezou a ga\u00f1ar reco\u00f1ecemento mentres continuaba a actuar en clubs do pa\u00eds.\nO seu primeiro papel acreditado co seu nome foi \"Four Shall Die\" (1940), onde era unha asasina, a\u00ednda que o papel tivo pouco impacto na s\u00faa carreira. Fixo pequenas interpretaci\u00f3ns en \"Lady from Louisiana\", co John Wayne e \"Sundown\", con Gene Tierney, ambos en 1941 e no musical do mesmo ano, \"Sun Valley Serenade\" para a 20th Century Fox. Esta foi a primeira vez que actuou con Nicholas Brothers.\nDurante toda a d\u00e9cada de 1940, fixo pequenos papeis en filmes e musicais, a maior\u00eda de pouca importancia na s\u00faa carreira. Os seus atributos f\u00edsicos e gran beleza eran amplamente discutidos en revistas e polos directores dos estudios.\nEn decembro de 1952, un axente da Metro-Goldwyn-Mayer asistiu a unha actuaci\u00f3n de Dorothy e recomendouna ao produtor Dore Schary, que a escolleu para o papel de Jane Richards, en \"Bright Road\", o seu primeiro papel destacado, onde foi reco\u00f1ecida como unha \"actriz emotiva e marabillosa\". A\u00ednda continuaba a traballar en clubs despois das rodaxes e apareceu en diversos programas de variedades na televisi\u00f3n, inclu\u00edndo o programa de Ed Sullivan \"Toast of the Town\".\n\"Carmen Jones\".\nEn 1953, a 20th Century Fox comezou unha busca nacional para escoller o elenco da adaptaci\u00f3n do musical de \u00e9xito de Broadway, \"Carmen Jones\", derivado da opera de Bizet, \"Carmen\", adaptada para o escenario e ambientado na comunidade negra despois da segunda guerra mundial. Ao principio, o director Otto Preminger non considerou a Dandridge para o papel principal, achando a s\u00faa aparencia sofisticada de m\u00e1is. Con grande audacia, Dandridge reinventou a s\u00faa aparencia coa axuda de maquilladores e enfrontouse a Preminger no seu despacho. Este escolleuna rapidamente e completou o elenco, xunto con Harry Belafonte, Pearl Bailey, Brock Peters, Diahann Carroll, Madame Sul-Te-Wan (sen acreditar), Olga James e Joe Adams.\nMesmo sendo co\u00f1ecida polo seu talento como cantante, o estudio quer\u00eda que ela cantase co ton das \u00f3peras tradicionais. Ent\u00f3n a s\u00faa voz foi dobrada por Marilyn Horne. \"Carmen Jones\" recibiu cr\u00edticas positivas e foi un \u00e9xito de p\u00fablica, con 70 mil d\u00f3lares na primeira semana e m\u00e1is 50 mil despois. A s\u00faa interpretaci\u00f3n sedutora elevouna ao status de sex symbol, ademais de darlle cr\u00edticas positivas. O 1 de novembro de 1954, Dandridge converteuse na primeira muller de raza negra na portada da revista \"Life\".\nO filme foi un \u00e9xito en todo o mundo, recadando m\u00e1is de 10 mill\u00f3ns de d\u00f3lares e converteuse nun dos filmes m\u00e1is lucrativos do ano. Dandridge foi candidata ao Oscar \u00e1 mellor actriz, primeira actriz negra nesa categor\u00eda, compartindo candidatura con Audrey Hepburn, Judy Garland, Jane Wyman e a ga\u00f1adora Grace Kelly.\nO 15 de febreiro de 1955, asinou un contrato para tres filmes coa 20th Century Fox, ao mando do propio director do estudio, Darryl F. Zanuck. O seu obxectivo principal para Dandridge era convertela nunha icona negra da pantalla.\nMorte.\nO 8 de setembro de 1965, Dandridge falou por tel\u00e9fono coa s\u00faa amiga e ex-cu\u00f1ada Geraldine \"Geri\" Branton. Ela \u00eda para Nova York o d\u00eda seguinte para preparar o seu compromiso co Basin Street East. Varias horas despois da conversa con Branton, Dandridge foi atopada morta polo seu empresario, Earl Mills, con s\u00f3 42 anos, por causas desco\u00f1ecidas. Non obstante, alg\u00fans bi\u00f3grafos afirman que sufriu unha embolia pulmonar ou dunha sobredose accidental de imipramina, antidepresivo tric\u00edclico. O 12 de setembro de 1965 realizouse un funeral privado capelipa das Flores. Foi cremada e as s\u00faas cinzas foron sepultadas no Mausoleo da Liberdade, no Forest Lawn Memorial Park, en Glendale, California.\nLegado.\nPasaron moitos anos antes de que a industria do entretemento reco\u00f1ecese o legado de Dandridge. Dende a d\u00e9cada de 1980, actrices como Cicely Tyson, Jada Pinkett Smith, Halle Berry, Janet Jackson, Whitney Houston, Kimberly Elise, Loretta Devine, Tasha Smith e Angela Bassett reco\u00f1eceron as contribuci\u00f3ns de Dandridge ao papel dos afroamericanos no cinema.\nNo filme de 1995 \"To Wong Foo, Thanks for Everything! Julie Newmar\", Wesley Snipes interpreta a \"Noxeema Jackson\", unha drag queen co sono de interpretar a Dorothy Dandridge nun filme sobre a s\u00faa vida, xa que a admira e sabe todo sobre a s\u00faa carreira.\nEn 1999, Halle Berry interpretou o papel protagonista de Dandridge no filme de HBO \"Introducing Dorothy Dandridge\", que tam\u00e9n produciu, e polo que ga\u00f1ou o Emmy, o Globo de Ouro e o Screen Actors Guild Award. Cando Berry ga\u00f1ou o Oscar \u00e1 mellor actriz pola s\u00faa interpretaci\u00f3n en \"Monster's Ball\", dedicou o \"momento [a] Dorothy Dandridge, Lena Horne, Diahann Carroll\". Dandridge e Berry eran de Cleveland e de feito naceron no mesmo hospital.\nPolas s\u00faas contribuci\u00f3ns \u00e1 industria, recibiu unha estrela no Paseo da Fama de Hollywood, no 6721 Hollywood Boulevard. Dorothy Dandridge \u00e9 a figura m\u00e1is prominente no gran mural de famosos pintado na parede exterior do Hollywood High School.\nExiste unha estatua de Dandridge en Hollywood-La Brea Boulevard nos \u00c1nxeles, dese\u00f1ada por Catherine Hardwicke, constru\u00edda para honrar as l\u00edderes multi\u00e9tnicas do cinema, inclu\u00edndo Mae West, Dolores del R\u00edo e Anna May Wong.\nA cantante Janelle Mon\u00e1e interpreta a canci\u00f3n titulada \"Dorothy Dandridge Eyes\" no seu \u00e1lbum \"The Electric Lady\", con Esperanza Spalding.\nUnha personaxe do filme de 1969 \"The Lost Man\" afirma que se chama a ela mesma como Dandridge, citando que 'eu am\u00e1baa [...] foi unha traxedia terrible cando ela morreu'.\nEn febreiro de 2016 o episodio da serie \"Black-ish\" titulado \"Sink or Swim\", Dre ref\u00edrese a Beyonc\u00e9 como a \"Dorothy Dandridge\" do noso tempo."}
{"id": "413299", "revid": "80180", "url": "https://gl.wikipedia.org/wiki?curid=413299", "title": "CD Maristas Palencia", "text": ""}
{"id": "413302", "revid": "15490", "url": "https://gl.wikipedia.org/wiki?curid=413302", "title": "Carlos Bouso\u00f1o", "text": "Carlos Bouso\u00f1o Prieto, nado en Boal, Principado de Asturias, o 9 de maio de 1923 e finado en Madrid o 24 de outubro de 2015, foi un poeta e cr\u00edtico literario espa\u00f1ol."}
{"id": "413304", "revid": "98629", "url": "https://gl.wikipedia.org/wiki?curid=413304", "title": "Gran Premio do Canad\u00e1 de 1996", "text": "O Gran Premio do Canad\u00e1 de 1996 (oficialmente o 1996 Formula 1 Grand Prix du Canada) foi unha carreira de motor de F\u00f3rmula Un celebrada o 16 de xu\u00f1o de 1996 no Circu\u00edto Gilles Villeneuve, Montreal. Foi a oitava carreira da tempada de F\u00f3rmula Un de . A carreira ga\u00f1ouna Damon Hill por diante do heroe local Jacques Villeneuve, fillo de Gilles.\nMichael Schumacher comezou desde a parte traseira da grella, xa que o seu equipo a\u00ednda estaba traballando no seu coche cando o resto partiu na volta de quecemento. Isto foi o comezo dunha serie de problemas mec\u00e1nicos para o dobre campi\u00f3n do mundo.\nPor segunda carreira sucesiva, Gerhard Berger trompeou cando intentaba pasar ao seu compa\u00f1eiro de equipo Jean Alesi na volta 43. Alesi continuou no terceiro lugar, mentres que detr\u00e1s Martin Brundle, quedou cuarto despois da sa\u00edda de Berger, tivo que entrar a cambiar o morro tras unha colisi\u00f3n co Minardi de Pedro Lamy cando Lamy inadvertidamente golpeou a \u00e1 dianteira de Brundle mentres intentaba volver a formar parte da carreira despois dun trompo na volta 45, deixando a Brundle no s\u00e9timo posto e entregando cuarto lugar para o McLaren de David Coulthard. Brundle finalmente recuperou o sexto lugar detr\u00e1s de Mika H\u00e4kkinen no outro McLaren logo de pasar a Johnny Herbert cortes\u00eda dunha parada m\u00e1is r\u00e1pida en boxes."}
{"id": "413305", "revid": "1131", "url": "https://gl.wikipedia.org/wiki?curid=413305", "title": "Rafael de Balb\u00edn Lucas", "text": "Rafael de Balb\u00edn Lucas, nado en Alca\u00f1ices (provincia de Zamora) o 5 de marzo de 1910 e finado o 27 de xaneiro de 1978 en Madrid, foi un catedr\u00e1tico universitario e escritor espa\u00f1ol en lingua castel\u00e1, especialista na obra de Gustavo Adolfo B\u00e9cquer.\nTraxectoria.\nLicenciado en Dereito pola Universidade de Valencia e en Filosof\u00eda e Letras pola Universidade de Zaragoza, foi catedr\u00e1tico de Lingua e Literatura espa\u00f1olas na Universidade de Oviedo e de gram\u00e1tica xeral e de cr\u00edtica literaria na Universidade Central de Madrid. Foi, primeiro secretario e despois director, do Instituto Miguel de Cervantes do Consello Superior de Investigaci\u00f3ns Cient\u00edficas.\nObra.\nSelecci\u00f3n:"}
{"id": "413307", "revid": "5863", "url": "https://gl.wikipedia.org/wiki?curid=413307", "title": "Rafael de Balb\u00edn", "text": ""}
{"id": "413308", "revid": "5863", "url": "https://gl.wikipedia.org/wiki?curid=413308", "title": "De Balb\u00edn Lucas", "text": ""}
{"id": "413309", "revid": "5863", "url": "https://gl.wikipedia.org/wiki?curid=413309", "title": "Balb\u00edn Lucas", "text": ""}
{"id": "413310", "revid": "63181", "url": "https://gl.wikipedia.org/wiki?curid=413310", "title": "N\u00e4rpes", "text": "N\u00e4rpes (en fin\u00e9s \"N\u00e4rpi\u00f6\") \u00e9 unha cidade de Finlandia situada na rexi\u00f3n de Ostrobotnia. En 2017 a s\u00faa poboaci\u00f3n era de 9.502 habitantes. A superficie do termo municipal \u00e9 de 2.334,14 km2, dos cales 1.348,68\u00a0km2 son auga. O concello ten unha densidade de poboaci\u00f3n de 9,72 hab./km\u00b2.\nLimita cos municipios de Kaskinen, Korsn\u00e4s, Kristinestad, Malax, Kurikka e Teuva, estes dous \u00faltimos na rexi\u00f3n veci\u00f1a de Ostrobotnia do Sur.\nO concello \u00e9 biling\u00fce con maior\u00eda de poboaci\u00f3n de fala sueca e minor\u00eda finesa.\nCidades irmandadas.\nN\u00e4rpes est\u00e1 irmandada con::"}
{"id": "413314", "revid": "5863", "url": "https://gl.wikipedia.org/wiki?curid=413314", "title": "Dani Carvajal", "text": "Daniel Carvajal Ramos, nado en Legan\u00e9s o 11 de xaneiro de 1992, co\u00f1ecido deportivamente como Dani Carvajal, \u00e9 un futbolista espa\u00f1ol que xoga como lateral dereito no Real Madrid da Liga Santander.\nTraxectoria.\nFormado como futbolista na canteira do Real Madrid desde a categor\u00eda alev\u00edn at\u00e9 o seu equipo filial, foi traspasado a tempada 2012/13 ao Bayer Leverkusen, onde fixo o seu debut como profesional, sendo inclu\u00eddo no once ideal da Bundesliga. Na tempada seguinte 2013/14, foi recomprado para o primeiro equipo do Real Madrid, fac\u00e9ndose desde a s\u00faa chegada, coa titularidade no lateral dereito.\n\u00c9 internacional absoluto coa desde 2014. Previamente, pasou polas categor\u00edas inferiores da selecci\u00f3n nacional, proclam\u00e1ndose campi\u00f3n de Europa sub-19 en 2011 e sub-21 en 2013."}
{"id": "413315", "revid": "89787", "url": "https://gl.wikipedia.org/wiki?curid=413315", "title": "Selecci\u00f3n de f\u00fatbol de Bulgaria", "text": "A selecci\u00f3n de f\u00fatbol de Bulgaria (en b\u00falgaro: \u041d\u0430\u0446\u0438\u043e\u043d\u0430\u043b\u0435\u043d \u043e\u0442\u0431\u043e\u0440 \u043f\u043e \u0444\u0443\u0442\u0431\u043e\u043b \u043d\u0430 \u0411\u044a\u043b\u0433\u0430\u0440\u0438\u044f, \"Natsionalen otbor po futbol na B\u016dlgariya\") \u00e9 o equipo representativo do pa\u00eds nas competici\u00f3ns oficiais internacionais deste deporte. A s\u00faa organizaci\u00f3n est\u00e1 a cargo da Uni\u00f3n de F\u00fatbol de Bulgaria (\u0411\u044a\u043b\u0433\u0430\u0440\u0441\u043a\u0438 \u0424\u0443\u0442\u0431\u043e\u043b\u0435\u043d \u0421\u044a\u044e\u0437, \"Balgarski Futbolen Sayuz\"), pertencente \u00e1 UEFA. O seu maior \u00e9xito \u00e9 o cuarto lugar conseguido no Mundial de F\u00fatbol de 1994 nos Estados Unidos.\nHistoria.\nA selecci\u00f3n b\u00falgara rexistrou sete participaci\u00f3ns na Copa do Mundo. Debutou no Mundial de 1962 en Chile, onde foi eliminada en primeira rolda, situaci\u00f3n que se repetiu en 1966, 1970 e 1974.\nNo edici\u00f3n de 1986 logrou por primeira vez superar a primeira fase, ao clasificarse como terceira no seu grupo, tras empatar con Italia e Corea do Sur, e caer derrotada fronte \u00e1 Arxentina. En oitavos de final quedou eliminada ante M\u00e9xico, o equipo anfitri\u00f3n.\nNo Mundial de 1994, con Dimitar Penev como seleccionador, o equipo realizou a mellor actuaci\u00f3n da s\u00faa historia nun Mundial, conseguindo alcanzar as semifinais do certame disputado nos Estados Unidos. Cun equipo no que destacaban futbolistas como Hristo Stoichkov, Yordan Lechkov, Krasimir Balakov ou Emil Kostadinov, o equipo venceu na primeira fase a Grecia e \u00e1 Arxentina, e perdeu contra Nixeria, produc\u00edndose un triplo empate no Grupo B. Nos oitavos de final derrotou a M\u00e9xico e nos cuartos de final \u00e1 Alema\u00f1a capitaneada por Lothar Matth\u00e4us, que era a vixente campioa nese ent\u00f3n. O equipo b\u00falgaro perdeu finalmente en semifinais ante Italia por un marcador de 2 a 1 nun partido con pol\u00e9mica.\nAdemais participou en d\u00faas Eurocopas, nos anos 1996 e 2004, sen conseguir pasar da primeira fase en ningunha delas."}
{"id": "413316", "revid": "23204", "url": "https://gl.wikipedia.org/wiki?curid=413316", "title": "Industrias Guerra", "text": "Industrias Guerra \u00e9 unha empresa galega fundada en Vila de Cruces adicada ao dese\u00f1o e fabricaci\u00f3n de equipamento forestal e naval.\nHistoria e caracter\u00edsticas.\nNas s\u00faas orixes era un obradoiro de maquinaria agr\u00edcola, reparaci\u00f3n e venda de tractores de segunda man. Tam\u00e9n fac\u00eda pequenas centrais hidorel\u00e9ctricas. Na d\u00e9cada de 1960 desligouse e pasou a chamarse Hitraf. A empresa foi fundada baixo o nome de Talleres Guerra. En 1981 pasouse a chamar Industrias Guerra, S.A. adic\u00e1ndose ao dese\u00f1o, fabricaci\u00f3n e montaxe de guindastres e remolques. Ten certificaci\u00f3ns ISO 9001 por Lloyd's Register."}
{"id": "413317", "revid": "1131", "url": "https://gl.wikipedia.org/wiki?curid=413317", "title": "Castro das Insuas", "text": "Castro das Insuas ou castro da Insua \u00e9 un poboado castrexo situado na pen\u00ednsula das Insuas, en Boebre (Pontedeume).\n\u00c9 un castro costeiro situado nunha pen\u00ednsula no lugar da Barreira, na parroquia de Boebre. Est\u00e1 defendido por un \u00fanico parapeto no istmo que o une \u00e1 terra. No seu lado oeste est\u00e1 arrasado polo mar, e no leste os labores agr\u00edcolas desmontaron parte do parapeto defensivo. En 2011 a Asociaci\u00f3n cultural Ard\u00f3briga liderou unha prospecci\u00f3n arqueol\u00f3xica, realiz\u00e1ndose achados de distintas \u00e9pocas: desde cer\u00e1mica castrexa ata l\u00e1pidas sepulcrais e \u00f3sos humanos correspondentes \u00e1 \u00e9poca na que se achaban al\u00ed o cemiterio e a igrexa da parroquia de Boebre."}
{"id": "413319", "revid": "23204", "url": "https://gl.wikipedia.org/wiki?curid=413319", "title": "Indixenismo", "text": "O indixenismo \u00e9 unha corrente cultural, antropol\u00f3xica concentrada no estudo e valoraci\u00f3n das culturas ind\u00edxenas, e o cuestionamento dos mecanismos de discriminaci\u00f3n e etnocentrismo en prexu\u00edzo dos pobos orixinarios.\nO indixenismo enfronta a discriminaci\u00f3n. P\u00f3dese falar dunha historia dentro do indixenismo a partir do serm\u00f3n de decembro de 1511 de Antonio de Montesinos. Dende ent\u00f3n o indixenismo tomou corpo co paso do tempo e \u00e9 l\u00edcito falar de indixenismo dende a \u00e9poca da administraci\u00f3n colonial espa\u00f1ola, con modalidades diversas, a\u00ednda que durante o s\u00e9culo XIX nos novos estados independentes latinoamericanos a preocupaci\u00f3n indixenista perdeu terreo.\nEn 1940, tralo Primeiro Congreso Indixenista Interamericano, o indixenismo converteuse na pol\u00edtica oficial dos estados de Am\u00e9rica, de maneira que o conxunto de ideas e actividades concretas que realizaron os estados latinoamericanos en relaci\u00f3n coas poboaci\u00f3ns ind\u00edxenas tiveron o nome xen\u00e9rico de indixenismo.\nTam\u00e9n, por outra banda, existen correntes \"anarcoindixenistas\" que defenden o indixenismo f\u00f3ra da pol\u00edtica estatal, \u00e9 dicir, a trav\u00e9s do anarquismo.\nO termo ga\u00f1ou importancia nas \u00faltimas d\u00e9cadas do s\u00e9culo XX para referirse a algunhas organizaci\u00f3ns sociais e pol\u00edticas en Am\u00e9rica Latina."}
{"id": "413322", "revid": "22570", "url": "https://gl.wikipedia.org/wiki?curid=413322", "title": "Marcos Rodr\u00edguez Pantoja", "text": "Marcos Rodr\u00edguez Pantoja, nado en A\u00f1ora (provincia de C\u00f3rdoba) o 7 de xu\u00f1o de 1946, \u00e9 co\u00f1ecido por ser un dos poucos casos documentados de nenos salvaxes espa\u00f1ois.\nTraxectoria.\nEmigrou cos seus pais a Madrid, onde a s\u00faa nai morreu dando a luz ao seu cuarto fillo, que morreu pouco despois, tendo Marcos 3 anos. O seu pai volveu casar con outra muller, que xa ti\u00f1a un fillo dun matrimonio anterior. A s\u00faa madrasta someteuno a maltrato crueis, mentres estaba ao mando, probablemente, dar en gran parte motivos da s\u00faa decisi\u00f3n posterior de non volver \u00e1 sociedade. Nos anos cincuenta instal\u00e1ronse en Fuencaliente (Cidade Real), na Serra Morena, onde se dedicaron \u00e1 fabricaci\u00f3n de carb\u00f3n.\nEn 1954, con Marcos Rodr\u00edguez sete anos, e despois dunha vida de abusos, foi vendido ou entregado a un facendeiro local que o deu a un pastor, para servir como un rel\u00e9 e foi \u00e1 morte daquel, que vivira con el nunha cova, cando o neno foi abandonado no medio da natureza. En 1965, tras once anos vivindo en completo illamento dos seres humanos e a \u00fanica compa\u00f1\u00eda dos lobos, foi atopado pola Garda Civil, que o trasladou a Fuencaliente amordazado, mentres ouveaba e parec\u00eda un lobo. A polic\u00eda non presentou cargos contra o pai, que na \u00e9poca a\u00ednda estaba vivo, e reco\u00f1ecendo o seu \u00fanico fillo reprendido por perder o seu abrigo.\nPosteriormente, as monxas do hospital e un cura ensinoulle, unha vez m\u00e1is, o uso da fala, como vestirse, cami\u00f1ar erecto, comer con cubertos e foi internado no Hospital Convalescent Fundaci\u00f3n Vallejo en Madrid, para ser reintroducida como adulto na vida na sociedade. Foi enviado a Mallorca onde viviu nun albergue pagando co seu traballo.\nFixo o servizo militar e dedicouse a traballar como pastor e na industria da hostalar\u00eda. El sufriu numerosos golpes e decepci\u00f3ns, cando ignorou o funcionamento da sociedade e o significado dos cartos. Despois de vivir en Fuengirola (M\u00e1laga) e mesmo empeza a vivir nunha cova, trasladouse a unha aldea do interior de Ourense, Rante, onde foi recibido por Manuel Barandela Losada, un xubilado policial, a quen chamou de \"xefe\" e considerou a s\u00faa familia, ata a s\u00faa morte\nActualmente, \u00e9 patrocinado por unha familia holandesa, sendo normalmente invitado polos concellos, asociaci\u00f3ns e diversas organizaci\u00f3ns para dar charlas nas que narra a s\u00faa experiencia extraordinaria. Ademais, foi entrevistado en numerosos programas de televisi\u00f3n.\nTraballos sobre a s\u00faa vida.\nO dramaturgo Kevin Lewis escribiu un xogo infantil inspirado na vida de Marcos Rodr\u00edguez, titulado \"Marcos\". O seu caso foi obxecto da tese de doutoramento do antrop\u00f3logo que o entrevistou e foi filmada en 2010, titulada \"Entrelobos\" e dirixida por Gerardo Olivares.\nO mencionado escritor Gabriel Janer Manila escribiu un traballo clasificado como un mozo adulto titulado \"Yo jugu\u00e9 con lobos\", na editorial La Galera."}
{"id": "413323", "revid": "22570", "url": "https://gl.wikipedia.org/wiki?curid=413323", "title": "Pinto &amp; Chinto", "text": "Pinto &amp; Chinto \u00e9 un d\u00fao de humoristas gr\u00e1ficos galego, formado polo debuxante David Pintor e o guionista Carlos L\u00f3pez.\nTraxectoria.\nDavid Pintor (nado na Coru\u00f1a en 1975) e Carlos L\u00f3pez (nado en Boimorto en 1967) comezaron a traballar xuntos en 1993 e dende ent\u00f3n traballaron en varios xornais, salientando \"La Voz de Galicia\". En 2001, comezaron a creaci\u00f3n de obras para literatura infantil. Te\u00f1en publicados m\u00e1is de 20 libros e recibiron varios premios da cr\u00edtica, como o Premio Merl\u00edn, Premio Ra\u00ed\u00f1a Lupa, Premio Mart\u00edn Sarmiento, Premio Pura e Dora V\u00e1zquez, selecci\u00f3n na Feira Internacional de Bolo\u00f1a en 2007, 2010, 2011 e 2013, na Bienal Internacional de Bratislava, e premio especial do xurado no Festival do Libro Infantil de Corea Nami Island."}
{"id": "413324", "revid": "111586", "url": "https://gl.wikipedia.org/wiki?curid=413324", "title": "Helen Garner", "text": "Para a cr\u00edtica literaria, v\u00e9xase Helen Gardner.\nHelen Garner, nada en 1942 en Geelong (Australia), \u00e9 unha escritora australiana.\nTraxectoria.\nEstudou na Universidade de Melbourne, deu clases no ensino secundario ata 1972 e traballou como redactora."}
{"id": "413325", "revid": "89787", "url": "https://gl.wikipedia.org/wiki?curid=413325", "title": "US-Bangla Airlines", "text": "US-Bangla Airlines \u00e9 unha aeroli\u00f1a de Bangladesh con sede en Dacca e baseada no aeroporto Hazrat Shahjalal. A compa\u00f1\u00eda \u00e9 unha subsidiaria de US-Bangla Group, unha empresa conxunta estadounidense-bangladesh\u00ed.\nHistoria.\nUS-Bangla Airlines comezou a operar o 17 de xullo de 2014. Inicialmente a aeroli\u00f1a lanzou dous destinos dom\u00e9sticos dende o seu centro de conexi\u00f3ns en Dacca: Chittagong e Jessore. Os voos cara Cox's Bazar dende Dacca lanz\u00e1ronse en agosto, e en setembro comezaron os servizos a Saidpur.\nEn xullo de 2016 a aeroli\u00f1a anunciou plans para incorporar os seus primeiros dous avi\u00f3ns Boeing 737-800 en setembro dese mesmo ano e posteriormente lanzar novas rutas internacionais cara Singapur, Dubai, Calcuta, Kuala Lumpur, Bangkok, Mascate e Cant\u00f3n.\nFrota.\nEn marzo de 2018 a frota de US-Bangla Airlines estaba formada polos seguintes avi\u00f3ns:"}
{"id": "413326", "revid": "72012", "url": "https://gl.wikipedia.org/wiki?curid=413326", "title": "Ideolox\u00eda punk", "text": "A ideolox\u00eda punk, dende o seu inicio tivo ideas apartidarias e a liberdade para crer ou non nun deus ou relixi\u00f3n calquera. Por\u00e9n, por mor do tempo de existencia, o seu car\u00e1cter cosmopolita e amplo, ocorreron distorsi\u00f3ns de todas as formas, en diversos pa\u00edses, dando \u00f3 movemento punk unha cara parecida mais totalmente particularizada en cada pa\u00eds.\nPor se asemellar en diversos aspectos co anarquismo (posteriormente, a principio o movemento punk era apol\u00edtico), punks e anarquistas pasaron a colaborar entre si e moitas veces participando das acci\u00f3ns.\nPasaron ent\u00f3n a existir moitos punks que tam\u00e9n eran realmente anarquistas, e posteriormente xurdiu o anarcopunk.\u00a0Este ga\u00f1ou un novo rumbo con redirecionamento a unha nova militancia pol\u00edtica, con discursos e acci\u00f3ns m\u00e1is activas, op\u00f3ndose \u00f3s\u00a0medios\u00a0tradicionais, \u00f3\u00a0Estado, \u00e1s instituci\u00f3ns relixiosas e grandes corporaci\u00f3ns capitalistas.\nComo a maior parte dos movementos populares, o movemento punk ten case tantas facianas como n\u00famero de adeptos, mais en xeral sustentan valores como axuda mutua, anti-autoritarismo, anti-fascismo, anti-conservadorismo, anti-liberalismo, anti-globalizaci\u00f3n, anti-gentrification, anti-consumismo, descolonizaci\u00f3n, anti-racismo, anti-sexismo, igualdade de x\u00e9nero, igualdade de racial, libre pensamento e non conformidade.\nExiste un n\u00famero extremamente pequeno de punks de ideolox\u00eda conservadora."}
{"id": "413328", "revid": "98629", "url": "https://gl.wikipedia.org/wiki?curid=413328", "title": "N\u00e5nting m\u00e5ste g\u00e5 s\u00f6nder", "text": "N\u00e5nting m\u00e5ste g\u00e5 s\u00f6nder \u00e9 un filme sueco dirixido por Ester Martin Bergsmark. Bas\u00e9ase na obra de Eli Lev\u00e9n \"Du \u00e4r r\u00f6tterna som sover vid mina f\u00f6tter och h\u00e5ller jorden p\u00e5 plats\" (2010) e est\u00e1 protagonizado por Saga Becker, Iggy Malmborg e Shima Niavarani."}
{"id": "413336", "revid": "98629", "url": "https://gl.wikipedia.org/wiki?curid=413336", "title": "Emmeline Pethick-Lawrence", "text": "Emmeline Pethick-Lawrence,\u00a0tam\u00e9n co\u00f1ecida como\u00a0Lady Pethick-Lawrence, nada o\u00a021 de outubro de 1867 en Bristol e finada o 11 de marzo de 1954, foi unha activista brit\u00e1nica polos dereitos das mulleres.\nTraxectoria.\nO seu pai foi un empresario. Foi a segunda de 13 fillos, asistiu a un internado aos 8 anos. De 1891 a 1895 traballou como \"irm\u00e1 do pobo\" para a Misi\u00f3n Metodista de Londres occidental en Cleveland Hall, cerca de Fitzroy Square.\nAxudou a Mary Neal a xestionar o club de nenas na misi\u00f3n. No outono de 1895 deixou a misi\u00f3n xunto a Mary Neal para fundar o \"Esp\u00e9rance Club\", un club de nenas que non estaba suxeito \u00e1s limitaci\u00f3ns da misi\u00f3n e pod\u00edan experimentar coa danza e o teatro.\nPethick tam\u00e9n fundou Maison Esp\u00e9rance, unha cooperativa t\u00e9xtil cun salario m\u00ednimo, unha xornada de oito horas e unha axenda de vacaci\u00f3ns.\nCasou con Frederick Lawrence en 1901, e a parella adoptou o apelido conxunto Pethick-Lawrence. Foi membro da \"Suffrage Society\" e al\u00ed co\u00f1eceu a Emmeline Pankhurst, en 1906. Exerceu o cargo de tesoureira da Uni\u00f3n Social e Pol\u00edtica das Mulleres \"(\"Women's Social and Political Union - WSPU\")\" e recadou \u00a3134,000 ao longo de seis anos.\nPethick-Lawrence editou a publicaci\u00f3n \"Votes for Women\" co seu esposo en 1907. A parella foi arrestada e enviada a prisi\u00f3n en 1912 baixo o cargo de conspiraci\u00f3n logo de mobilizaci\u00f3ns nas que se romperon xanelas, a\u00ednda que se manifestaran en contra desas acci\u00f3ns. Logo da s\u00faa liberaci\u00f3n, foron expulsados da WSPU por Emmeline Pankhurst e a s\u00faa filla, Christabel debido aos crecentes desacordos acerca da utilizaci\u00f3n de t\u00e1cticas m\u00e1is radicais \u00e1s que os Pethick-Lawrences se opu\u00f1an. Un\u00edronse ent\u00f3n ao \"United Suffragists.\" Emmeline asistiu ao Congreso Internacional de Mulleres na Haia, en 1915. Foi candidata polo Partido Laborista en 1918.\nEn 1938 Pethick-Lawrence publicou as s\u00faas memorias, facendo particular \u00e9nfase na s\u00faa visi\u00f3n acerca da radicalizaci\u00f3n do movemento sufraxista na v\u00e9spera da primeira guerra mundial.\nEn 1945 converteuse en Lady Pethick-Lawrence cando o seu marido accedeu ao t\u00edtulo de bar\u00f3n."}
{"id": "413337", "revid": "98629", "url": "https://gl.wikipedia.org/wiki?curid=413337", "title": "The Cave of the Yellow Dog", "text": "The Cave of the Yellow Dog (en ) \u00e9 un filme xermano-mongol escrito e dirixido por Byambasuren Davaa. O filme foi escollido como candidato de Mongolia para o \u00d3scar \u00f3 mellor filme en lingua non inglesa. Ga\u00f1ou o Deutscher Filmpreis de 2006 o mello filme de nenos."}
{"id": "413338", "revid": "7523", "url": "https://gl.wikipedia.org/wiki?curid=413338", "title": "Daniel Carvajal Ramos", "text": ""}
{"id": "413339", "revid": "83328", "url": "https://gl.wikipedia.org/wiki?curid=413339", "title": "Byambasuren Davaa", "text": "Byambasuren Davaa, nada como\u00a0Davaagiin Byambas\u00fcren (en\u00a0; nada en 1971 en Ul\u00e1n B\u00e1tor), \u00e9 unha directora de cinema mongol que reside en\u00a0Alema\u00f1a.\nEntre 1995 e 1998 estudou na Academia de Filme en Ul\u00e1n B\u00e1tor. En 1998 empezou a traballar como moderadora e o axudante de director na\u00a0Mongolian National Broadcaster. En 2000 trasladouse a M\u00fanic, Alema\u00f1a, para estudar ciencias da comunicaci\u00f3n e cine na\u00a0Universidade de Televisi\u00f3n e Cinema de M\u00fanic.\nEn 2005, foi nomeado o seu filme \"The Story of the Weeping Camel\" \u00f3s Oscar na categor\u00eda de mellor documental da 77\u00aa edici\u00f3n dos Oscar."}
{"id": "413340", "revid": "23204", "url": "https://gl.wikipedia.org/wiki?curid=413340", "title": "Davaagiin Byambas\u00fcren", "text": ""}
{"id": "413346", "revid": "895", "url": "https://gl.wikipedia.org/wiki?curid=413346", "title": "Ribeira Sacra (\u00e1lbum)", "text": "Ribeira Sacra \u00e9 un \u00e1lbum do grupo de folk galego Luar na Lubre. Foi publicado o 1 de xu\u00f1o de 2018, baixo o selo Warner Music. Foi gravado nos estudios Bruar da Coru\u00f1a. \nO \u00e1lbum foi presentado en formado digipack, inclu\u00edndo un DVD cunha reportaxe sobre a gravaci\u00f3n do disco nas contornas naturais da Ribeira Sacra.\nO primeiro tema do \u00e1lbum, \"Os tafenos de gaurra\" ten a letra en barallete, a fala dos afiadores da Ribeira Sacra ourens\u00e1."}
{"id": "413348", "revid": "89787", "url": "https://gl.wikipedia.org/wiki?curid=413348", "title": "Mundial de F\u00fatbol de 2018 - Grupo D", "text": "O Grupo D da Copa do Mundo de F\u00fatbol de 2018, realizada en Rusia, est\u00e1 composto por catro equipos que se enfrontar\u00e1n entre si nun total de seis encontros: , , e . Ao termo dos mesmos os dous con maior cantidade de puntos clasificaranse para a seguinte fase, e as outras d\u00faas selecci\u00f3ns quedar\u00e1n eliminadas.\nParticipantes.\nO Grupo D est\u00e1 composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "413349", "revid": "89787", "url": "https://gl.wikipedia.org/wiki?curid=413349", "title": "Mundial de F\u00fatbol de 2018 - Grupo E", "text": "O Grupo E da Copa do Mundo de F\u00fatbol de 2018, realizada en Rusia, est\u00e1 composto por catro equipos que se enfrontar\u00e1n entre si nun total de seis encontros: , , e . Ao termo dos mesmos os dous con maior cantidade de puntos clasificaranse para a seguinte fase, e as outras d\u00faas selecci\u00f3ns quedar\u00e1n eliminadas.\nParticipantes.\nO Grupo E est\u00e1 composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "413356", "revid": "56817", "url": "https://gl.wikipedia.org/wiki?curid=413356", "title": "Denisse Lozano", "text": "Denisse Lozano Hermida, nada en Vilalba en 1991, \u00e9 unha investigadora audiovisual galega.\nTraxectoria.\nEstudou Comunicaci\u00f3n Audiovisual na Universidade de Santiago de Compostela. Ga\u00f1ou d\u00faas veces consecutivas, na edici\u00f3n de 2017 e na edici\u00f3n de 2018, o Premio Mar\u00eda Luz Morales ao mellor videoensaio sobre audiovisual internacional."}
{"id": "413357", "revid": "23204", "url": "https://gl.wikipedia.org/wiki?curid=413357", "title": "Denisse Lozano Hermida", "text": ""}
{"id": "413358", "revid": "85894", "url": "https://gl.wikipedia.org/wiki?curid=413358", "title": "C\u00e9sar Boente", "text": "C\u00e9sar Boente \u00c1lvarez, nado en Pontevedra a finais do s\u00e9culo XIX e finado en Zaragoza o 23 de agosto de 1920, foi un enxe\u00f1eiro galego.\nTraxectoria.\nFoi fillo de Jos\u00e9 Santiago Boente Sequeiros e de Carmen \u00c1lvarez. De novo practicou vela, e chegou a acompa\u00f1ar ao piano a Manuel Quiroga Losada no Teatro Principal de Pontevedra. Estudou na Escola Superior de Enxe\u00f1ar\u00eda Industrial de Vigo, e en 1908 marchou a Madrid a continuar os seus estudos. Logo de que o seu pai fose destinado a Zaragoza foi vivir al\u00ed, e exerceu de director t\u00e9cnico dos servizos municipais.\nO 23 de agosto de 1920 foi asasinado mentres reparaba uns cables el\u00e9ctricos xunto co arquitecto municipal Jos\u00e9 de Yarza e un axudante (Joaqu\u00edn Octavio de Toledo), nuns farois da r\u00faa do Coso. A morte foi cometida por Inocencio Domingo de la Fuente. A\u00ednda que se considerou un atentado sindicalista, no marco de varias folgas, o acusado negou co\u00f1ecer as v\u00edtimas. O 30 de agosto dese mesmo ano o concello de Pontevedra acordou darlle o seu nome \u00e1 r\u00faa Sierra. En Zaragoza tam\u00e9n hai unha r\u00faa co seu nome, e un monumento en homenaxe aos funcionarios.\nCasou con Josefina Camo e tivo tres fillos."}
{"id": "413359", "revid": "1131", "url": "https://gl.wikipedia.org/wiki?curid=413359", "title": "Jos\u00e9 Santiago Boente Sequeiros", "text": ""}
{"id": "413360", "revid": "1131", "url": "https://gl.wikipedia.org/wiki?curid=413360", "title": "C\u00e9sar Boente \u00c1lvarez", "text": ""}
{"id": "413363", "revid": "23204", "url": "https://gl.wikipedia.org/wiki?curid=413363", "title": "Welcome to the Dollhouse", "text": "Welcome to the Dollhouse \u00e9 un filme independente estadounidense de comedia negra dirixido por Todd Solondz e est\u00e1 protagonizado por Heather Matarazzo."}
{"id": "413364", "revid": "89787", "url": "https://gl.wikipedia.org/wiki?curid=413364", "title": "Individualismo", "text": "O individualismo \u00e9 a posici\u00f3n moral, filos\u00f3fica, pol\u00edtica e ideol\u00f3xica, ou simplemente un punto de vista social, que salienta \u00aba dignidade moral do individuo\u00bb. Os individualistas promoven o exercicio dos obxectivos e os desexos propios e en tanto a independencia e a autosuficiencia mentres se opo\u00f1en \u00e1 maior\u00eda das intervenci\u00f3ns externas sobre as opci\u00f3ns persoais, sexan estas sociais, estatais, ou de calquera outro tipo de grupo ou instituci\u00f3n. No lado oposto atopamos o colectivismo.\nO individualismo fai do individuo o seu centro e en tanto comeza \u00abcoa premisa fundamental de que o individuo humano \u00e9 de importancia primaria na loita pola liberaci\u00f3n. Os dereitos humanos e a liberdade son a substancia destas teor\u00edas. O liberalismo, o existencialismo e o anarquismo individualista son exemplos de movementos que toman \u00f3 individuo humano como unidade central de an\u00e1lise\u00bb.\nTam\u00e9n foi usado como termo denotando \u00aba calidade de ser un individuo; unha peculiaridade\u00bb. O individualismo \u00e9 tam\u00e9n asociado con intereses e estilos de vida art\u00edsticos e bohemios onde existe unha tendencia cara \u00e1 autocreaci\u00f3n e a experimentaci\u00f3n en tanto oposta ou elusiva da tradici\u00f3n ou as opini\u00f3ns e comportamentos populares ou de masas e en tanto cunha posici\u00f3n filos\u00f3fico-\u00e9tica humanista."}
{"id": "413365", "revid": "89787", "url": "https://gl.wikipedia.org/wiki?curid=413365", "title": "Autosuficiencia", "text": "A\u00a0autosuficiencia \u00e9 o estado no que o abastecemento de bens econ\u00f3micos unicamente depende dun mesmo; de xeito que non se require axuda, apoio ou interacci\u00f3n externa para a supervivencia. \u00c9 unha forma de completa autonom\u00eda persoal ou colectiva, identificada coa independencia nos seus aspectos econ\u00f3micos.\nPode denominarse tam\u00e9n autoconsumo posto que esa situaci\u00f3n s\u00f3 pode conseguirse plenamente cando o produtor \u00e9 o seu propio consumidor: produce todo (e unicamente) o que vai consumir e consome unicamente (e todo) o que produce.\nPode aplicarse de forma parcial (grao de autoabastecemento, medido en porcentaxe), ou restrinxirse a un s\u00f3 sector, como a alimentaci\u00f3n ou a enerx\u00eda: autoabastecemento alimentario, autoabastecemento enerx\u00e9tico, etc. O termo oposto \u00e9 o de dependencia: dependencia alimentaria, dependencia enerx\u00e9tica, etc. Tam\u00e9n pode estenderse o uso do termo \u00f3 capital ou a tecnolox\u00eda (autosuficiencia ou dependencia de capital e autosuficiencia ou dependencia tecnol\u00f3xica)."}
{"id": "413366", "revid": "1131", "url": "https://gl.wikipedia.org/wiki?curid=413366", "title": "Mordovia Arena", "text": "O Mordovia Arena \u00e9 un estadio de f\u00fatbol ruso da cidade de Saransk. Foi constru\u00eddo para o Mundial de F\u00fatbol Rusia 2018, durante o cal albergar\u00e1 catro partidos da fase de grupos. Ten capacidade para 44.442 espectadores e \u00e9 o fogar do FC Mordovia Saransk da segunda divisi\u00f3n rusa."}
{"id": "413367", "revid": "23204", "url": "https://gl.wikipedia.org/wiki?curid=413367", "title": "Anticorporativismo", "text": ""}
{"id": "413368", "revid": "23204", "url": "https://gl.wikipedia.org/wiki?curid=413368", "title": "Sociedade patriarcal", "text": ""}
{"id": "413369", "revid": "96002", "url": "https://gl.wikipedia.org/wiki?curid=413369", "title": "Industria do sexo", "text": "A industria do sexo \u00e9 o termo dado \u00e1 industria comercial das empresas que empregan a traballadores sexuais en varias capacidades, polo xeral relacionadas co que se describe como entretemento para adultos que incl\u00fae erotismo, xa que comprende unha serie de formas de entretemento relacionados co sexo.\nA industria do sexo representa unha parte importante da econom\u00eda mundial. Orixinalmente base\u00e1base en espect\u00e1culos en vivo tales como cabar\u00e9s, pero por mor dos avances tecnol\u00f3xicos, a industria involucrouse en formatos multimedia, tales como sexo telef\u00f3nico, v\u00eddeos caseiros, DVD, pay-per-view, v\u00eddeo streaming e v\u00eddeos baixo demanda.\nExemplos dos tipos modernos das empresas que operan na industria do sexo son Hustler (unha revista mensual para homes); SexTV: The Channel (unha canle de televisi\u00f3n dixital por cable); randimg.com (un popular sitio web), Artemis (un mega-bordel en Alema\u00f1a ), e Ann Summers (unha exitosa cadea brit\u00e1nica de sex shops)."}
{"id": "413370", "revid": "89787", "url": "https://gl.wikipedia.org/wiki?curid=413370", "title": "Guerras sexuais feministas", "text": "As guerras sexuais feministas, tam\u00e9n co\u00f1ecidas como guerras sexuais\u00a0ou guerras porno(s), son termos usados para referirse \u00f3 conxunto de debates entre as\u00a0feministas, respecto a varias cuesti\u00f3ns amplamente relacionadas coa sexualidade e a actividade sexual. As distintas opini\u00f3ns sobre sexualidade polarizaron o movemento feminista, particularmente os liderados, \u00f3 final da d\u00e9cada de 1970 e inicio da d\u00e9cada de 1980; e contin\u00faan a influenciar o debate entre as feministas at\u00e9 o presente. Os lados foron caracterizados polos grupos, feminismo antipornografia\u00a0e feminismo sexo-positivo, con diverxencias en relaci\u00f3n \u00e1 sexualidade, inclu\u00edndo a pornografia, o erotismo, a prostituci\u00f3n, as pr\u00e1cticas sexuais l\u00e9sbicas, o papel das mulleres trans na comunidades l\u00e9sbicas, o sadomasoquismo e outras cuesti\u00f3ns sexuais. O movemento feminista foi profundamente dividido como resultado deses debates.\nDous puntos de vista opostos.\nOs dous lados foron rotulados de feministas anti-pornograf\u00eda e feministas sexo-positivo.\u00a0\nFeministas antipornograf\u00eda.\nEn 1976, Andrea Dworkin organizou manifestaci\u00f3ns contra o filme \"Snuff\" , en Nova York, mais as tentativas para iniciar unha organizaci\u00f3n de campa\u00f1a feminista contra a pornograf\u00eda fallou. Os esforzos foron m\u00e1is exitosos nos\u00a0\u00c1nxeles, onde Women Against Violence Against Women\u00a0foi fundada en resposta \u00e1 \"Snuff\"\u00a0en 1976; elas fixeron campa\u00f1a contra o \u00e1lbum \"Black and Blue\" de The Rolling Stones.\u00a0O movemento americano\u00a0antipornograf\u00eda ga\u00f1ou terreo coa fundaci\u00f3n da Women Against Violence in Pornography and Media (WAVPM), en 1977, en San Francisco, tras unha conferencia en 1976 sobre a\u00a0violencia contra as mulleres, realizada polo centro local de mulleres. Os primeiros membros incl\u00faen a\u00a0Susan Griffin, Kathleen Barry\u00a0e Laura Lederer. A\u00a0WAVPM organizou a primeira conferencia nacional sobre a pornograf\u00eda en San Francisco, en 1978, que inclu\u00edu a primeira marcha \"Take Back the Night\". A conferencia levou a organizaci\u00f3ns feministas antipornograf\u00eda en Nova York, en 1979, baixo a bandeira de Mulleres Contra a Pornografia, e de organizaci\u00f3ns semellantes e esforzos que est\u00e1n sendo creados en t\u00f3dolos Estados Unidos. En 1983, Page Mellish, unha membro do WAVPM e de WAP, fundou a\u00a0Feminists Fighting Pornography para se concentrar no activismo pol\u00edtico en busca de mudanzas legais para limitar a industria porno. Andrea Dworkin e Catharine MacKinnon buscan leis civ\u00eds para restrinxir a pornograf\u00eda e para isto elaboraron o Decreto Antipornograf\u00eda dos Dereitos Civ\u00eds.\nFeministas pro-sexo\u00a0ou sexo-positivas.\nA partir de 1979, a xornalista feminista, Ellen Willis, foi unha das primeiras voces en criticar as feministas antipornograf\u00eda, que ela viu como puritanismo, autoritarismo moral e unha ameaza \u00e1 liberdade de expresi\u00f3n.\u00a0No\u00a0seu ensaio de 1981, \"Horizontes das Luxuria: \u00c9 o Movemento das Mulleres Pro-Sexo?\" \u00e9 onde est\u00e1 a orixe do termo, \"feminismo pro-sexo\". A resposta para a vertente do feminismo antipornograf\u00eda por feministas sexo-positivas, foi promover o sexo como unha fonte de pracer para as mulleres, vendo as posici\u00f3ns antipornograf\u00eda ali\u00f1adas \u00e1 dereita pol\u00edtica\u00a0de guerra \u00f3 sexo recreativo e \u00e1 pornograf\u00eda. Grupos iniciais de feministas sexo-positivas incl\u00faen a Samois, fundado en San Francisco en 1978, cuxos primeiros membros incl\u00faen a Gayle Rubin e Pat Califia, e a Lesbian Sex Mafia, fundada por Dorothy Allison e Jo Arnone, en Nova York, en 1981. O Feminist Anti-Censorship Taskforce (FACT) foi creado en 1984 por Ellen Willis, en resposta ao devandito Decreto de Dworkin-MacKinnon, en 1989 foi formado a Feminists Against Censorship\u00a0no Reino Unido, as s\u00faas membros, inclu\u00edndo Avedon Carol e\u00a0o Feminists for Free Expression\u00a0foi formado nos EUA en 1992, con membros fundadores inclu\u00edndo Veronica Vira e Candida Royalle."}
{"id": "413371", "revid": "23204", "url": "https://gl.wikipedia.org/wiki?curid=413371", "title": "Guerras feministas sobre o sexo", "text": ""}
{"id": "413372", "revid": "1131", "url": "https://gl.wikipedia.org/wiki?curid=413372", "title": "Otkritie Arena", "text": "O Otkritie Arena \u00e9 un estadio de f\u00fatbol ruso da cidade de Moscova. \u00c9 a casa do FC Spartak Moscova da Liga Premier de Rusia, e ten capacidade para 45.360 espectadores. En 2017 albergou partidos da Copa Confederaci\u00f3ns Rusia 2017, e en 2018 albergar\u00e1 cinco partidos do Mundial de F\u00fatbol Rusia 2018."}
{"id": "413373", "revid": "98629", "url": "https://gl.wikipedia.org/wiki?curid=413373", "title": "Ibuprofeno", "text": "O ibuprofeno \u00e9 un antiinflamatorio non esteroideo (AINE), utilizado frecuentemente como antipir\u00e9tico, analx\u00e9sico e antiinflamatorio. \nUtili\u00edzase para o alivio sintom\u00e1tico da febre, dor de cabeza (cefalea), dor dental (odontalxia), dor muscular (mialxia), molestias da menstruaci\u00f3n (dismenorrea), dor neurol\u00f3xica de car\u00e1cter leve ou moderada e dor poscir\u00farxica. Tam\u00e9n se usa para tratar cadros inflamatorios, como os que se presentan en artrite, artrite reumatoide, inchaz\u00f3n muscular, dor de garganta e artrite gotosa. \n\u00c1s veces \u00fasase tam\u00e9n para tratar a acne, debido \u00e1s s\u00faas propiedades antiinflamatorias, e foi utilizado en Xap\u00f3n en forma t\u00f3pica para a acne de adultos.\nPrincipais propiedades f\u00edsico-qu\u00edmicas.\nA s\u00faa f\u00f3rmula emp\u00edrica \u00e9 C13H18O2; a s\u00faa masa molecular, 206,2808 \u00b1 0,0123 g/mol (C 75,69%, H 8,8%, O 15,51%); o seu punto de fusi\u00f3n, 76 \u00ba C, e a s\u00faa solubilidade en auga, 21 mg/L. \nO seu nome IUPAC \u00e9 \u00e1cido (\"RS\")-2-(4-isobutilfenil) propanoico.\nIndicaci\u00f3ns.\nO ibuprofeno \u00fasase principalmente como antipir\u00e9tico para tratar cadros febr\u00eds (inclu\u00edda a febre postvacinal) e como analx\u00e9sico para tratar as dores leves ou moderadas: dor postcir\u00farxica, dor de orixe dentaria, cefalea, migra\u00f1a, dismenorrea primaria, artrose e dor por c\u00e1lculos renais. Ao redor do 60% das persoas non responden a ning\u00fan Antiinflamatorios non-esteroides (AINE); os que non responden ben a un en particular poden, por\u00e9n, si responder a outro.\nUtil\u00edzase ademais para tratar enfermidades inflamatorias como a artrite idiop\u00e1tica xuvenil, a artrite reumatoide, espondilite anquilopo\u00e9tica, artrose e outros procesos reum\u00e1ticos agudos ou cr\u00f3nicos, e calquera alteraci\u00f3n musculoesquel\u00e9tica e traum\u00e1tica que curse con dor e inflamaci\u00f3n. As\u00ed mesmo util\u00edzase tam\u00e9n para a pericardite e o ductus arterioso persistente.\nPosolox\u00eda.\nBaixo supervisi\u00f3n m\u00e9dica, a cantidade m\u00e1xima de ibuprofeno para adultos \u00e9 de 800 mg por dose ou 3200 mg por d\u00eda. En nenos \u00e9 de 5 a 10 mg por kg nun intervalo de tempo de 6 a 8 horas, cunha dose d\u00edaria m\u00e1xima de 30 mg/kg.\nFarmacocin\u00e9tica.\nO ibuprofeno abs\u00f3rbese de forma total por v\u00eda oral. Os alimentos reducen a velocidade de absorci\u00f3n, pero non a cantidade absorbida. A s\u00faa combinaci\u00f3n con L-arxinina acelera a s\u00faa velocidade de absorci\u00f3n.\nA absorci\u00f3n por v\u00eda rectal \u00e9 lenta e irregular. \u00danese intensamente \u00e1 albumina (ao redor do 99%) en concentraci\u00f3ns plasm\u00e1ticas habituais. Na cirrose hep\u00e1tica, artrite reumatoide e en anci\u00e1ns aumenta a fracci\u00f3n libre do f\u00e1rmaco.\nHistoria.\nO ibuprofeno foi desenvolvido pola divisi\u00f3n de investigaci\u00f3n de Boots Group durante os anos 60. Foi descuberto por Stewart Adams, xunto con John Nicholson, Jeff Bruce Wilson, Andrew R. M. Dunlop e Colin Burrows, e foi patentado en 1961. O f\u00e1rmaco foi lanzado como un tratamento para a artrite reumatoide no Reino Unido en 1969, e nos Estados Unidos en 1974. \u00c9 famoso o feito de que o Dr. Adams inicialmente probou este medicamento en si mesmo durante unha resaca.\nO ibuprofeno forma parte da listaxe da Organizaci\u00f3n Mundial da Sa\u00fade de medicamentos indispens\u00e1beis.\nEstereoqu\u00edmica.\nO ibuprofeno, ao igual que outros derivados do 2-arilpropionato (inclu\u00edndo ketoprofeno, flurbiprofeno, naproxeno etc.), cont\u00e9n un carbono quiral na posici\u00f3n \u03b1 (alfa-) do propionato.\nIsto \u00e9 determinante \u00e1 hora de estudar o metabolismo deste prof\u00e1rmaco, que se pode definir como f\u00e1rmacos unidos a un grupo modulador l\u00e1bil, que requiren ser transformados dentro do organismo por un proceso hidrol\u00edtico, qu\u00edmico ou enzim\u00e1tico, para que manifesten a s\u00faa actividade biol\u00f3xica.\nS\u00edntese.\nA s\u00edntese deste composto \u00e9 un popular caso estudado en qu\u00edmica verde (qu\u00edmica sustent\u00e1bel). A s\u00edntese orixinal do ibuprofeno consistiu en seis pasos, inici\u00e1ndose coa acilaci\u00f3n do isobutilbenceno mediante reacci\u00f3n de Friedel-Crafts. A reacci\u00f3n con cloroacetato de etilo (condensaci\u00f3n de Darzens) deu o \u03b1,\u03b2-epoxi\u00e9ster, que foi descarboxilado e hidrolizado cara ao aldehido. A reacci\u00f3n con hidroxilamina deu a oxima, que foi convertida ao nitrilo, a continuaci\u00f3n hidrolizouse o \u00e1cido desexado:\nUnha s\u00edntese mellorada por BHC requiriu s\u00f3 tres pasos. Esta s\u00edntese mellorada ga\u00f1ou o premio \"Presidential Green Chemistry Challenge Greener Synthetic Pathways\" en 1997. Despois dunha acilaci\u00f3n similar \u00e1 da s\u00edntese anterior, a hidroxenaci\u00f3n co n\u00edquel Raney deu o alcohol que, por carbonilaci\u00f3n catalizada por paladio d\u00e1 a mol\u00e9cula final:\nSolubilidade.\nO ibuprofeno \u00e9 practicamente insol\u00fabel en auga, dis\u00f3lvese menos de 1 mg de ibuprofeno en 1 ml de auga (&lt;1 mg/ml). \u00c9 sol\u00fabel en disolventes org\u00e1nicos como etanol ou acetona.\nMetabolismo.\nObserv\u00e1ronse inversi\u00f3ns metab\u00f3licas nos estereocentros de f\u00e1rmacos quirais como o ibuprofeno. O enanti\u00f3mero (-)-R \u00e9 enzimaticamente isomerizado ao eut\u00f3mero (+)-S, podendo considerarse como un prof\u00e1rmaco deste \u00faltimo. O mecanismo de isomerizaci\u00f3n implica unha conversi\u00f3n inicial do enanti\u00f3mero (-)-R no seu tio\u00e9ster da CoA, xerando un intermedio cun metino en \u03b1 altamente ac\u00eddico e que pode ser rapidamente desprotonado e reprotonado, probabelmente mediante unha reacci\u00f3n enzim\u00e1tica a trav\u00e9s do enol, coa conseguinte epimerizaci\u00f3n. A hidr\u00f3lise posterior conduce ao eut\u00f3mero do ibuprofeno. O feito de que o eut\u00f3mero non pareza sufrir unha epimerizaci\u00f3n similar pode explicarse atendendo \u00e1 estereoselectividade da CoA-sintetase que act\u00faa preferentemente sobre o enanti\u00f3mero (-)-R. O eut\u00f3mero (+)-S excr\u00e9tase como un conxugado de glicina, mentres que o enanti\u00f3mero (-)-R non \u00e9 un substrato para a glicina-N-acetiltransferase. Como se indicou, debido a este mecanismo de isomerizaci\u00f3n, o enanti\u00f3mero (-)-R pode considerarse un prof\u00e1rmaco do eut\u00f3mero (+)-S e contrib\u00fae ao perfil farmacodin\u00e1mico global do racemato.\nEsta forma de metabolizarse non \u00e9 igual para todos os prof\u00e9ns, debido a que o determinante \u00e9 a rapidez da inversi\u00f3n. No caso do ibuprofeno \u00e9 r\u00e1pida, pero para inversi\u00f3ns lentas hai que considerar o enanti\u00f3mero (-)-R como impureza innecesaria.\nToxicidade en humanos.\nA sobredose por ibuprofeno converteuse en algo com\u00fan desde que se pode conseguir sen receita. Hai moitos casos de sobredose na historia da medicina, a\u00ednda que a cantidade de complicaci\u00f3ns que ameazan a vida por sobredose de ibuprofeno \u00e9 baixa. A resposta humana nos casos de sobredose est\u00e9ndese desde a ausencia de s\u00edntomas, ao resultado fatal a pesar de tratamentos en coidados intensivos. A maoir\u00eda dos s\u00edntomas son un exceso da acci\u00f3n do ibuprofeno e incl\u00faen dor abdominal, n\u00e1useas, v\u00f3mitos, somnolencia, mareos, dor de cabeza, ac\u00fafenos (zunido de o\u00eddos) e nistagmo. Rara vez os s\u00edntomas poden ser m\u00e1is graves; co\u00f1\u00e9cense alg\u00fans como hemorraxia gastrointestinal, convulsi\u00f3ns, acidose metab\u00f3lica, hiperpotasemia, hipotensi\u00f3n, bradicardia, taquicardia, fibrilaci\u00f3n auricular, coma, insuficiencia hep\u00e1tica, insuficiencia renal aguda, cianose, depresi\u00f3n respiratoria e paro card\u00edaco. A gravidade dos s\u00edntomas var\u00eda segundo a dose inxerida e o tempo transcorrido, por\u00e9n, a tolerancia de cada persoa \u00e1 dose tam\u00e9n xoga un papel importante. Xeralmente, os s\u00edntomas por sobredose de ibuprofeno observados son similares aos s\u00edntomas causados por sobredoses doutros AINE.\nHai pouca correlaci\u00f3n entre a severidade dos s\u00edntomas e os niveis plasm\u00e1ticos de ibuprofeno medidos. Os efectos t\u00f3xicos son pouco prob\u00e1beis en doses inferiores a 100 mg/kg, pero poden ser graves por riba dos 400 mg/kg, (ao redor de 150 comprimidos de 200 mg para un home normal). Por\u00e9n, doses altas non indican que o cadro cl\u00ednico vaia ser letal. Non \u00e9 pos\u00edbel determinar unha dose letal precisa, xa que pode variar coa idade, o peso e as enfermidades asociadas do paciente. C\u00f3mpre manter sempre o medicamento f\u00f3ra do alcance ou da vista dos nenos.\nA terapia da intoxicaci\u00f3n est\u00e1 baseada nos s\u00edntomas. En casos temper\u00e1ns recom\u00e9ndase a descontaminaci\u00f3n g\u00e1strica con carb\u00f3n activo, que adsorbe o medicamento antes de que entre no sistema circulatorio. Actualmente o lavado de est\u00f3mago case non se realiza; por\u00e9n pode ser realizado se a cantidade inxerida \u00e9 potencialmente mortal dentro dos 60 minutos tras a inxesta. O v\u00f3mito non est\u00e1 recomendado. A maior\u00eda das inxesti\u00f3ns de ibuprofeno producen efectos leves e o tratamento para a sobredose es simple. As medidas b\u00e1sicas para manter a produci\u00f3n normal de urina deben de ser entablecidas e a funci\u00f3n renal supervisada. Dado que o ibuprofeno ten propiedades \u00e1cidas e se excreta pola urina, a diurese forzada alcalina \u00e9 teoricamente beneficiosa. Por\u00e9n, como o ibuprofeno se une fortemente \u00e1s prote\u00ednas do sangue, hai unha excreci\u00f3n m\u00ednima renal do f\u00e1rmaco inalterado. A diurese forzada alcalina ten un beneficio limitado. O tratamento sintom\u00e1tico para a hipotensi\u00f3n, a hemorraxia gastrointestinal, a acidose e a toxicidade renal est\u00e1n indicadas. Ocasionalmente, a supervisi\u00f3n na UCI (Unidade de coidados intensivos) durante varios d\u00edas \u00e9 necesaria. Se o paciente sobrevive a unha intoxicaci\u00f3n aguda, normalmente non experimentar\u00e1 secuelas.\nDetecci\u00f3n en flu\u00eddos corporais.\nO ibuprofeno pode ser cuantificado no sangue, o plasma e o soro para demostrar a presenza do medicamento nunha persoa que experimentou unha reacci\u00f3n anafil\u00e1ctica, confirmar un diagn\u00f3stico de intoxicaci\u00f3n en pacientes hospitalizados ou colaborar nunha investigaci\u00f3n dunha morte. Hai un nomograma publicado onde se relaciona a concentraci\u00f3n de ibuprofeno no plasma co tempo transcorrido desde a inxesti\u00f3n, e o risco de desenvolver toxicidade renal en pacientes con sobredoses.\nSobredose.\nOs s\u00edntomas de sobredose son, entre outros:\nIncidencia ambiental.\nO organismo \u00e9 capaz de metabolizar at\u00e9 un 90% do ibuprofeno inxerido, pero o restante 10% excr\u00e9tase \u00e1s augas xunto cos outros residuos resultantes da dixesti\u00f3n do f\u00e1rmaco. Este feito pode afectar ao medio ambiente m\u00e1is do que se pode pensar debido ao fen\u00f3meno de bioacumulaci\u00f3n e a toxicidade do f\u00e1rmaco. Dado que a principal v\u00eda pola que este f\u00e1rmaco pode chegar ao medio ambiente \u00e9 por medio das augas residuais, un mellor tratamento destas augas incorporando m\u00e1is filtros ou tratamentos f\u00edsico-qu\u00edmicos adecuados poder\u00eda diminu\u00edr a presenza do f\u00e1rmaco no medio ambiente. Logrouse a eliminaci\u00f3n do ibuprofeno das augas residuais por ultras\u00f3ns, e mediante a degradaci\u00f3n fotocatal\u00edtica do ibuprofeno mediante di\u00f3xido de titanio."}
{"id": "413374", "revid": "1131", "url": "https://gl.wikipedia.org/wiki?curid=413374", "title": "Monle\u00f3n", "text": "Monle\u00f3n \u00e9 un concello escasamente poboado da comunidade aut\u00f3noma de Castela e Le\u00f3n, na provincia de Salamanca.\nXeograf\u00eda.\nCunha superficie de 18'58\u00a0km\u00b2, regado polo r\u00edo Alag\u00f3n (tributario do Texo), est\u00e1 situado a case 52\u00a0km ao sur da capital salmantina. Limita \u00f3 norte cos concellos de Herguijuela del Campo e Endrinal, \u00f3 sur con El Tornadizo e Endrinal, \u00f3 leste con Endrinal e \u00f3 oeste con Linares de Riofr\u00edo.\nClima.\nOs ver\u00e1ns son calorosos e escasos en duraci\u00f3n, os invernos fr\u00edos e os outonos frescos e chuviosos.\nDemograf\u00eda.\nSegundo o Instituto Nacional de Estad\u00edstica, no ano 2017 ti\u00f1a 93 habitantes, 53 homes e 40 mulleres (107 no 2010 e 135 no 2000).\nPol\u00edtica e goberno.\nO alcalde \u00e9, dende o ano 2015, o popular Juan Mar\u00eda de Arriba D\u00edaz."}
{"id": "413375", "revid": "89787", "url": "https://gl.wikipedia.org/wiki?curid=413375", "title": "TUI fly Netherlands", "text": "TUI fly Netherlands, legalmente constitu\u00edda como TUI Airlines Netherlands e anteriormente denominada Arkefly e Arke, \u00e9 unha aeroli\u00f1a ch\u00e1rter neerlandesa con sede en Schiphol-Rijk. \u00c9 a filial neerlandesa do conglomerado alem\u00e1n TUI Group e a s\u00faa base principal est\u00e1 no aeroporto de \u00c1msterdam-Schiphol.\nHistoria.\nTUI fly Netherlands ten as s\u00faas ra\u00edces en Air Holland, aeroli\u00f1a fundada no ano 1981. Despois de problemas econ\u00f3micos Air Holland pasou a mans do Exel Aviation Group e tivo un novo comezo como HollandExel en marzo de 2004. En maio de 2005 o Exel Aviation Group declarouse en bancarrota. TUI Group f\u00edxose cargo das actividades da aeroli\u00f1a e bautizouna como ArkeFly. Ese nome proced\u00eda do maior turoperador neerland\u00e9s, Arke, que tam\u00e9n \u00e9 propiedade de TUI Group. A nova aeroli\u00f1a operou o seu primeiro voo en setembro de 2005.\nAs operaci\u00f3n en Cura\u00e7ao, nas Antillas Neerlandesas, comezaron o 15 dexullo de 2004 como DutchCaribbeanExel, que era orixinalmente parte do Exel Aviation Group, pero posteriormente pasou a mans do TUI Group co nome de ArkeFly Cura\u00e7ao. ArkeFly comezou a voar semanalmente a Sint Maarten dende \u00c1msterdam o 2 de decembro de 2007, pero deixou de operar ese servizo en novembro de 2008. En 2011 comezaron os servizos cara Orlando, Florida e Israel.\nNo mes de outubro de 2013 Arkefly cambiou o seu nome para Arke coa intenci\u00f3n de reflectir a s\u00faa asociaci\u00f3n coa axencia de viaxes do mesmo nome.\nO 13 de maio de 2015 anunciouse que as cinco aeroli\u00f1as subsidiarias do TUI Group recibir\u00edan o nome de TUI, a\u00ednda que manter\u00edan certificados de operador distintos. Arke foi a primeira en cambiar o nome, sendo renomeada o 1 de outubro dese ano.\nFrota.\nEn decembro de 2020 a frota de TUI fly Netherlands estaba formada polos seguintes avi\u00f3ns:"}
{"id": "413376", "revid": "98629", "url": "https://gl.wikipedia.org/wiki?curid=413376", "title": "TUI fly Nordic", "text": "TUI fly Nordic \u00e9 unha aeroli\u00f1a ch\u00e1rter sueca con sede en Estocolmo que forma parte do TUI Group. A compa\u00f1\u00eda opera voos a destinos de ocio dende varios aeroportos nos pa\u00edses n\u00f3rdicos no nome dos turoperadores TUI Danmark (Dinamarca), TUI Suomi (Finlandia), TUI Norge (Noruega) e TUI Sverige (Suecia).\nHistoria.\nA aeroli\u00f1a fundouse orixinalmente en 1985 como Transwede Airways, operando tanto voos ch\u00e1rter como regulares a destinos por toda Europa. En 1996 a parte ch\u00e1rter da compa\u00f1\u00eda pasou a mans do turoperador sueco Fritidsresor e foi renomeada como Blue Scandinavia. Tras a compra de Fritidsresor por Thomson en 1998, a aeroli\u00f1a pasou a chamarse Britannia Airways. Despois de que Preussag (TUI) mercase o Thomson Group en 2000 a aeroli\u00f1a pasou a chamarse TUI fly Nordic en 2005.\nEn 2015 TUI Group anunciou que cinco das s\u00faa aeroli\u00f1as filiais ser\u00edan renomeadas como TUI Airlines, a\u00ednda que mantendo os seus propios certificados de operadores a\u00e9reos, tomando un tres anos en completarse o proceso. En 2017 a meirande parte dos avi\u00f3ns estaban repintados coa nova librea \u201cDynamic Wave\u201d e co novo nome.\nFrota.\nEn decembro de 2020 a frota de TUI fly Nordic estaba formada polos seguintes avi\u00f3ns:"}
{"id": "413377", "revid": "109216", "url": "https://gl.wikipedia.org/wiki?curid=413377", "title": "Eric Prydz", "text": "Eric Sheridan Prydz, nado en T\u00e4by o 19 de xullo de 1976, tam\u00e9n co\u00f1ecido como Eric Prydz, Pryda e Cirez D, \u00e9 un DJ e produtor musical sueco. Ascendeu \u00e1 fama co seu single hit \"Call on Me\" de 2004 e viu un \u00e9xito gr\u00e1fico continuo con \"Educaci\u00f3n adecuada\" en 2007 e \"Pjanoo\" en 2008. En 2016 lanzou o seu primeiro \u00e1lbum de estudio, Opus. En 2017, ga\u00f1ou o DJ do ano nos Electronic Music Awards e tam\u00e9n foi nomeado para o Live Act of the Year."}
{"id": "413378", "revid": "23204", "url": "https://gl.wikipedia.org/wiki?curid=413378", "title": "Gran Premio de Austria de 2018", "text": "O Gran Premio de Austria de 2018 (oficialmente F\u00f3rmula 1 Grosser Preis von \u00d6sterreich 2018) foi unha carreira do Campionato do Mundo Formula 1 celebrada no Red Bull Ring en Spielberg, Austria, o 1 de xullo de 2018. Foi a 9\u00aa carreira da tempada de F\u00f3rmula Un de , e o 32\u00ba Gran Premio de Austria.\nInformes.\nAntecedentes.\nO circu\u00edto inclu\u00edu tres zonas de DRS por primeira vez. Unha zona ao longo da recta principal, coa segunda zona na recta desde a curva 1 \u00e1s curvas 2 e 3, e unha terceira zona que se estende desde a curva 3 \u00e1 curva 4. \nCualificaci\u00f3n.\nNa Q2, Carlos Sainz tivo que evitar a Vettel, quen circulaba amodo na trazada da carreira. M\u00e1is tarde, Vettel recibiu unha penalizaci\u00f3n de 3 posici\u00f3ns polo incidente. Mercedes copou a primeira fila na Q3 e Valtteri Bottas levouse a s\u00faa primeira pole do 2018. Os Ferraris ocuparon a segunda fila, con todo Romain Grosjean superou a Daniel Ricciardo para tomar P6.\nCarreira.\nBottas tivo un mal comezo desde a pole position. Inicialmente pasado por Hamilton, R\u00e4ikk\u00f6nen e Verstappen, recuperou o 2\u00ba posto superando a Verstappen e R\u00e4ikk\u00f6nen polo exterior da curva 4. Stoffel Vandoorne rompeu a s\u00faa \u00e1 dianteira na curva 3, requirindo unha parada en boxes, ca\u00e9ndo ao fondo da pista. Na volta 12, o motor de Nico H\u00fclkenberg fallou na recta principal, o que provocou a s\u00faa retirada inmediata da carreira. Na volta 14, Bottas retirouse cunha falla na caixa de cambios, causando un coche de seguridade virtual. Durante o per\u00edodo de VSC, Ferrari e Red Bull meteron a boxes aos seus dous autos. Con todo, Mercedes optou por non meter a Hamilton. Hamilton entrou na volta 25 e reincorporouse no 4\u00ba posto, por diante de Vettel, que o superou na volta 39. Na volta 54 Ricciardo retirouse cun problema no escape e logo Brendon Hartley retirouse na seguinte volta cun problema hidr\u00e1ulico. Hamilton retirouse na volta 64 cun problema de presi\u00f3n de combustible que lle deu a Mercedes s\u00f3 s\u00faa segunda retirada dobre desde que regresou \u00e1 F1 e a primeira retirada de Hamilton desde o Gran Premio de Malaisia de 2016. Verstappen ga\u00f1ou a carreira, dando a Red Bull a s\u00faa primeira vitoria no Red Bull Ring, e Verstappen logrou a s\u00faa primeira vitoria da tempada. Os coches Haas terminaron 4\u00ba e 5\u00ba, d\u00e1ndolles a s\u00faa mellor puntuaci\u00f3n e a Grosjean os seus primeiros puntos da tempada."}
{"id": "413379", "revid": "785", "url": "https://gl.wikipedia.org/wiki?curid=413379", "title": "Rosendo Amoedo", "text": "Rosendo Amoedo, nado en Ribadavia o 19 de xu\u00f1o de 1736 e finado na mesma vila o 11 de setembro de 1805, foi un cart\u00f3grafo e debuxante galego.\nTraxectoria.\nCart\u00f3grafo, foi colaborador de Tom\u00e1s L\u00f3pez, e debuxante, pintor e dourador. O dourado e as pinturas do retablo da capela de San Bieito de Cu\u00f1as, San Lourenzo da Pena, Cenlle, 1782, son da s\u00faa autor\u00eda. Foi xu\u00edz das xurisdici\u00f3ns de Roucos e Avi\u00f3n e alcalde de Ribadavia."}
{"id": "413380", "revid": "5863", "url": "https://gl.wikipedia.org/wiki?curid=413380", "title": "Miguel Villanueva", "text": "Miguel Villanueva y G\u00f3mez, nado en Madrid o 31 de outubro de 1852 e finado na mesma cidade o 19 de setembro de 1931, foi un avogado e pol\u00edtico espa\u00f1ol. Durante a rexencia de Mar\u00eda Cristina de Habsburgo-Lorena foi ministro de Agricultura, Industria, Comercio e Obras P\u00fablicas, e durante o reinado de Afonso XIII, foi ministro de Fomento, ministro de Mari\u00f1a, ministro de Estado e ministro de Facenda. As\u00ed mesmo desempe\u00f1ou o cargo de presidente do Congreso en varias lexislaturas.\nTraxectoria.\nTras conseguir o doutoramento en Dereito na Universidade Central de Madrid trasl\u00e1dase a Cuba onde conseguir\u00e1 a c\u00e1tedra de Dereito Civil pola Universidade da Habana e iniciar\u00e1 a s\u00faa carreira pol\u00edtica como concelleiro da Habana sendo elixido, en 1881, deputado por Cuba en representaci\u00f3n do Partido Liberal; escano que volver\u00eda obter nas sucesivas elecci\u00f3ns at\u00e9 a de 1898. A perda das colonias espa\u00f1olas fai que a partir de ent\u00f3n se presentase nos seguintes procesos electorais pola circunscrici\u00f3n de Logro\u00f1o, na que conseguiu o escano entre 1901 e 1931.\nCargos no goberno.\nFoi ministro de Agricultura, Industria, Comercio e Obras P\u00fablicas entre o 6 de marzo de 1901 e o 19 de marzo de 1902. Durante dous breves per\u00edodos (15 a 23 de xullo de 1901 e 9 a 17 de xaneiro de 1902) f\u00edxose coa carteira de Gobernaci\u00f3n de forma interina. Pasou a ocupar a carteira de ministro de Mari\u00f1a entre o 23 de xu\u00f1o e o 31 de outubro de 1905 e, posteriormente foi nomeado ministro de Fomento, carteira que ocupou entre o 12 de marzo de 1912 e o 24 de maio de 1913. As\u00ed mesmo foi ministro de Estado entre o 9 de decembro de 1915 e o 25 de febreiro de 1916. Finalmente, ostentou a carteira de Facenda en d\u00faas ocasi\u00f3ns: entre o 25 de febreiro e o 30 de abril de 1916 e entre o 4 de abril e o 3 de setembro de 1923.\nOutros cargos.\nFoi presidente do Congreso dos Deputados en varias lexislaturas: na de 1911-1913, na de 1916-1917, na de 1917 e na de 1918-1919. O 2 de xaneiro de 1923, foi nomeado alto comisario de Espa\u00f1a en Marrocos mais non chegou a tomar posesi\u00f3n do cargo por motivos de sa\u00fade.\nIngresou como membro de n\u00famero da Real Academia de Ciencias Morais e Pol\u00edticas o 15 de decembro de 1929, cun discurso que versou sobre \u00abr\u00e9xime representativo e parlamentario\u00bb, que foi contestado por Niceto Alcal\u00e1-Zamora.\nFaleceu na s\u00faa casa no n\u00famero 9 da madrile\u00f1a r\u00faa de Felipe IV \u00e1s once da noite do 19 de setembro de 1931, e foi soterrado no cemiterio sevillano de San Fernando, no pante\u00f3n familiar."}
{"id": "413381", "revid": "63181", "url": "https://gl.wikipedia.org/wiki?curid=413381", "title": "Kaskinen", "text": "Kaskinen (en sueco \"Kask\u00f6\") \u00e9 unha cidade de Finlandia situada na rexi\u00f3n de Ostrobotnia. En 2017 a s\u00faa poboaci\u00f3n era de 1.276 habitantes. A superficie do termo municipal \u00e9 de 175,36 km2, dos cales 164,58\u00a0km2 son auga. O concello ten unha densidade de poboaci\u00f3n de 121,64 hab./km\u00b2.\nO municipio est\u00e1 rodeado polo de N\u00e4rpes, ag\u00e1s na faixa litoral.\nO concello \u00e9 biling\u00fce con maior\u00eda de poboaci\u00f3n de fala finesa e minor\u00eda sueca."}
{"id": "413383", "revid": "15490", "url": "https://gl.wikipedia.org/wiki?curid=413383", "title": "Miguel Villanueva y G\u00f3mez", "text": ""}
{"id": "413387", "revid": "1131", "url": "https://gl.wikipedia.org/wiki?curid=413387", "title": "Castro de Santa Mar\u00eda", "text": "O Castro de Santa Mar\u00eda \u00e9 un castro de cumio fortificado situado na parroquia de Castro, no concello de Mi\u00f1o.\nSobre el constru\u00eduse unha igrexa e cemiterio. Ter\u00eda unha forma circular duns 70 metros de di\u00e1metro e unha extensi\u00f3n de 0,5 hect\u00e1reas."}
{"id": "413404", "revid": "23204", "url": "https://gl.wikipedia.org/wiki?curid=413404", "title": "Movementos pol\u00edticos", "text": ""}
{"id": "413405", "revid": "23204", "url": "https://gl.wikipedia.org/wiki?curid=413405", "title": "Roles de x\u00e9nero", "text": ""}
{"id": "413406", "revid": "134242", "url": "https://gl.wikipedia.org/wiki?curid=413406", "title": "Portal das Palabras", "text": "O Portal das Palabras \u00e9 un espazo en Internet creado en 2013 pola Real Academia Galega e a Fundaci\u00f3n Barri\u00e9 para difundir o l\u00e9xico e a lexicograf\u00eda do galego.\nDesde o seu nacemento pode accederse desde el ao Dicionario da Real Academia Galega e mant\u00e9n as secci\u00f3ns \"Palabra do d\u00eda\", \"Mira que din\", \"Setestrelo\", \"Palabras asinadas\" e \"Preg\u00fantalle \u00e1 Academia\". \u00d3 longo dos anos foi incorporando xogos, novas, ligaz\u00f3ns e descargas. En 2016 incorporou a secci\u00f3n \"Allos con bugallos\".\nTam\u00e9n promoveu dende o 2014 a elecci\u00f3n da Palabra do Ano, cunha votaci\u00f3n popular.\nO Seminario de Lexicograf\u00eda da Real Academia Galega \u00e9 o respons\u00e1bel dos seus contidos."}
{"id": "413407", "revid": "98629", "url": "https://gl.wikipedia.org/wiki?curid=413407", "title": "Neofascismo", "text": "Neofascismo \u00e9 unha ideolox\u00eda\u00a0xurdida despois da segunda guerra mundial a cal incl\u00fae elementos significativos do fascismo. O termo \"neofascista\" pode ser aplicado a grupos que expresen unha admiraci\u00f3n espec\u00edfica por Benito Mussolini e pola Italia fascista. O neofascismo xeralmente incl\u00fae nacionalismo, nativismo, anticomunismo e oposici\u00f3n \u00f3 sistema parlamentarista e \u00e1 democracia liberal. A alegaci\u00f3n de que un grupo sexa neofascista pode ser calorosamente contestada, particularmente se o termo foi usado como un ep\u00edteto pol\u00edtico. Alg\u00fans r\u00e9ximes posteriores \u00e1 segunda guerra mundial foron descritos como neofascistas por mor da s\u00faa natureza autoritaria, e, \u00e1s veces, pola s\u00faa fascinaci\u00f3n pola ideolox\u00eda e rituais fascistas.\nA tradici\u00f3n de r\u00e9ximes populistas e autoritarios da\u00a0Am\u00e9rica Latina que deron orixe \u00f3s caudillos do s\u00e9culo XIX e comezos do s\u00e9culo XX, e varias xuntas militares que tomaron o poder durante a Guerra fr\u00eda crearon condici\u00f3ns favor\u00e1beis para o xurdimento de grupos e mesmo de gobernos ali\u00f1ados con alg\u00fans ou varios puntos do ideario fascista. A maior\u00eda das xuntas constitu\u00edronse como ditaduras militares tradicionais, e alg\u00fans destes r\u00e9ximes (como o arxentino), deron gorida a ex-nazis tales como Adolf Eichmann e apoiaron movementos neofascistas (como a Alianza Anticomunista Arxentina).\nEspa\u00f1a.\nEn Espa\u00f1a, o r\u00e9xime pol\u00edtico de Francisco Franco \u201cdesfascistouse progresivamente durante preto de trinta anos\u201d, form\u00e1ndose varios \"grup\u00fasculos\" neofascistas en combate \u00f3 r\u00e9xime a finais do anos 50 e 60. Trala morte de Franco, en novembro de 1975, iniciouse un per\u00edodo de transici\u00f3n para a Monarqu\u00eda Constitucional durante o cal, entre 1976 e 1981, varios grupos neofascistas e de extrema dereita pasaron a desencadear acci\u00f3ns de \u00edndole terrorista, cometendo 46 asasinatos e varios ataques \u00e1 propiedade. En 1981, as autoridades espa\u00f1olas prenderon 141 militantes desas organizaci\u00f3ns neofascistas."}
{"id": "413408", "revid": "15490", "url": "https://gl.wikipedia.org/wiki?curid=413408", "title": "Mujeres Libres", "text": "Mujeres Libres foi unha organizaci\u00f3n feminista dentro do anarcosindicalismo espa\u00f1ol entre abril de 1936 e febreiro de 1939, durante a guerra civil espa\u00f1ola. Xunto \u00e1 Confederaci\u00f3n Nacional do Traballo (CNT), a Federaci\u00f3n Ib\u00e9rica de Juventudes Libertarias (FIJL) e a Federaci\u00f3n Anarquista Ib\u00e9rica (FAI), constitu\u00edu unha das organizaci\u00f3ns cl\u00e1sicas do movemento libertario espa\u00f1ol.\nMalia a igualdade de x\u00e9nero que propu\u00f1a a CNT dende as s\u00faas orixes, moitas das mulleres que militaban no movemento consideraron necesaria unha organizaci\u00f3n espec\u00edfica para desenvolveren plenamente as s\u00faas capacidades e a s\u00faa loita pol\u00edtica.\nHistoria.\nEn 1934,\u00a0Amparo Poch y Gasc\u00f3n, Luc\u00eda S\u00e1nchez Saornil e Mercedes Comaposada fundaron a revista \"Mujeres Libres\", voceira da Federaci\u00f3n Mujeres Libres, a prol da liberaci\u00f3n da muller obreira. A Federaci\u00f3n medrou axi\u00f1a e en outubro de 1938 ti\u00f1a m\u00e1is de 20.000 membros. Era unha revista para mulleres e escrita por estas. Vetou a colaboraci\u00f3n de homes, ag\u00e1s o artista Baltasar Lobo, ilustrador e maquetista da publicaci\u00f3n.\nA educaci\u00f3n e a capacitaci\u00f3n profesional eran premisas determinantes para conquistar os dereitos das obreiras nunha formaci\u00f3n libertaria. O obxectivo era a emancipaci\u00f3n da muller da servidume, da ignorancia e da submisi\u00f3n sexual.\nAs agrupaci\u00f3ns Mujeres Libres de Madrid e o \"Grupo Cultural Feminino\" de Barcelona fusion\u00e1ronse en setembro de 1936 na Agrupaci\u00f3n de \"Mujeres Libres.\" En Barcelona, a \"Agrupaci\u00f3n de Mujeres Libres\" estabeleceu comedores colectivos, organizou cursos de alfabetizaci\u00f3n, enfermar\u00eda e puericultura e enviou v\u00edveres \u00f3 Madrid asediado.\nA \"Agrupaci\u00f3n Mujeres Libres\" abriu unha \"Escola de Choferes\" para mulleres nos Servizos de Sanidade da retagarda. Tam\u00e9n impartiu cursos para capacitar a mulleres como condutoras de tranv\u00edas."}
{"id": "413409", "revid": "5863", "url": "https://gl.wikipedia.org/wiki?curid=413409", "title": "Mar\u00eda Soraya S\u00e1enz de Santamar\u00eda Ant\u00f3n", "text": ""}
{"id": "413412", "revid": "23204", "url": "https://gl.wikipedia.org/wiki?curid=413412", "title": "Rose Cohen", "text": "Rose Cohen, nada en Londres o 30 de xu\u00f1o de 1894 e finada o 28 de novembro de 1937, foi unha feminista e sufraxista brit\u00e1nica.\nEra membro fundadora do Partido Comunista de Gran Breta\u00f1a, e traballou para a Terceira Internacional dende 1920 at\u00e9 1929. Entre 1931 e 1937, Cohen serviu como editora estranxeira de \"The Moscow News\". Foi executada durante a Gran Purga, cuxa memoria foi rehabilitada postumamente en 1956."}
{"id": "413414", "revid": "5863", "url": "https://gl.wikipedia.org/wiki?curid=413414", "title": "Mar\u00eda Teresa Fern\u00e1ndez de la Vega Sanz", "text": ""}
{"id": "413415", "revid": "5863", "url": "https://gl.wikipedia.org/wiki?curid=413415", "title": "Elena Salgado M\u00e9ndez", "text": ""}
{"id": "413416", "revid": "5863", "url": "https://gl.wikipedia.org/wiki?curid=413416", "title": "Trinidad Jim\u00e9nez Garc\u00eda-Herrera", "text": ""}
{"id": "413417", "revid": "5863", "url": "https://gl.wikipedia.org/wiki?curid=413417", "title": "Mercedes Cabrera Calvo-Sotelo", "text": ""}
{"id": "413419", "revid": "5863", "url": "https://gl.wikipedia.org/wiki?curid=413419", "title": "\u00c1ngeles Gonz\u00e1lez-Sinde Reig", "text": ""}
{"id": "413420", "revid": "5863", "url": "https://gl.wikipedia.org/wiki?curid=413420", "title": "Leire Paj\u00edn Iraola", "text": ""}
{"id": "413421", "revid": "5863", "url": "https://gl.wikipedia.org/wiki?curid=413421", "title": "Cristina Garmendia Mendiz\u00e1bal", "text": ""}
{"id": "413422", "revid": "5863", "url": "https://gl.wikipedia.org/wiki?curid=413422", "title": "Bibiana A\u00eddo Almagro", "text": ""}
{"id": "413423", "revid": "5863", "url": "https://gl.wikipedia.org/wiki?curid=413423", "title": "Cristina Narbona Ruiz", "text": ""}
{"id": "413424", "revid": "5863", "url": "https://gl.wikipedia.org/wiki?curid=413424", "title": "Mar\u00eda Cristina Narbona Ruiz", "text": ""}
{"id": "413425", "revid": "197", "url": "https://gl.wikipedia.org/wiki?curid=413425", "title": "Radical Women", "text": "Radical Women (RW) \u00e9 unha organizaci\u00f3n\u00a0socialista\u00a0e feminista que achega unha voz radical dentro do movemento feminista. Enc\u00e1drase dentro da esquerda pol\u00edtica e busca que as mulleres se convertan nas dirixentes dos movementos para a xustiza social e econ\u00f3mica. Ten sedes en numerosas cidades dos Estados Unidos as\u00ed como en Melbourne, Australia."}
{"id": "413427", "revid": "23204", "url": "https://gl.wikipedia.org/wiki?curid=413427", "title": "Reforma social", "text": ""}
{"id": "413429", "revid": "5312", "url": "https://gl.wikipedia.org/wiki?curid=413429", "title": "Reformismo", "text": "O reformismo \u00e9 un movemento social que quere a transformaci\u00f3n da sociedade mediante a introduci\u00f3n de reformas graduais e sucesivas na lexislaci\u00f3n e nas instituci\u00f3ns xa existentes a fin de tornalas m\u00e1is igualitarias. Esa reforma dist\u00ednguese dos movementos sociais m\u00e1is radicais, como movementos revolucionarios.\nNa segunda metade do s\u00e9culo XX, fix\u00e9ronse moitas cr\u00edticas \u00e1 ideolox\u00eda defendida polos te\u00f3ricos neo-malthusianos. Con bases nesas cr\u00edticas, te\u00f3ricos de pa\u00edses subdesenvolvidos elaboraron a \"teor\u00eda reformista\" que afirma que os problemas sociais non son o resultado do crecemento poboacional, mais si da falta de acceso de gran parte da poboaci\u00f3n \u00e1s riquezas producidas.\nAs ideas reformistas est\u00e1n moitas veces baseadas no\u00a0liberalismo, a\u00ednda que poidan estar enraizadas en socialistas (especificamente, sociais democr\u00e1ticos) ou conceptos relixiosos. Algunhas dependen\u00a0da transformaci\u00f3n persoal, e outras dependen de pequenas mudanzas colectivas, tales como a roda de fiar de Mahatma Gandhi e a econom\u00eda da aldea auto-sustent\u00e1bel, como un modo de mudanza social."}
{"id": "413432", "revid": "23204", "url": "https://gl.wikipedia.org/wiki?curid=413432", "title": "Mercado de traballo", "text": "O mercado de traballo asocia \u00f3s que ofrecen forza de traballo con aqueles que a procuran, nun sistema t\u00edpico de mercado onde se negocia a fin de determinar os prezos e as cantidades a transacionar. O seu estudo procura entender e prever os fen\u00f3menos de interacci\u00f3n entre estes dous grupos tendo en conta a situaci\u00f3n econ\u00f3mica e social do pa\u00eds, rexi\u00f3n ou cidade. Nese contexto, p\u00f3dese inclu\u00edr as ofertas de traballo relacionadas \u00e1s empresas p\u00fablicas, de econom\u00eda mixta, privadas, persoas f\u00edsicas, entre outras, con s\u00faas normas para remuneraci\u00f3n, beneficios, carreira, condutas e a aptitude dos profesionais que desexan ingresar nestas.\nA gran procura de empregos que ofrezan mellores salarios e reco\u00f1ecemento fan que ese mercado sexa altamente competitivo, xa que en cada oferta de emprego ofrecida, moitos demandantes presentar\u00e1n non s\u00f3 os pre requisitos m\u00ednimos esixidos, sen\u00f3n tam\u00e9n os seus aspectos diferenciais para a candidatura da mesma.\nHistoria.\nNunha visi\u00f3n clasicista, clasif\u00edcase o traballo como un produto, polo cal os traballadores act\u00faan como vendedores e os empregadores como compradores. Os salarios e valores son considerados e o mercado de traballo \u00e9 o espazo onde ocorre toda esa comercializaci\u00f3n.\nKarl Marx consolida esta idea na forma de man de obra como mercador\u00eda e na explotaci\u00f3n do traballador. Para Marx, o mercado de traballo caracter\u00edzase pola loita de clases entre traballadores e burgues\u00eda, e na desigualdade da distribuci\u00f3n de riquezas e poder. Marx mant\u00e9n a visi\u00f3n da econom\u00eda cl\u00e1sica iniciada por Adam Smith, na cal as relaci\u00f3ns danse a partir da oferta e demanda de man de obra. Por\u00e9n, salienta que o lado da man de obra \u00e9 m\u00e1is feble, e, polo tanto \u00e9 vulner\u00e1bel e non consegue estabelecer negociaci\u00f3n co lado m\u00e1is forte, que act\u00faa como mandante no establecemento do prezo."}
{"id": "413433", "revid": "23204", "url": "https://gl.wikipedia.org/wiki?curid=413433", "title": "Mercado laboral", "text": ""}
{"id": "413436", "revid": "89787", "url": "https://gl.wikipedia.org/wiki?curid=413436", "title": "Iv\u00e1n Nespereira", "text": "Iv\u00e1n D\u00edaz Nespereira, tam\u00e9n co\u00f1ecido como Iv\u00e1n Nespereira, nado en Ourense en 1978, \u00e9 un fot\u00f3grafo e realizador galego.\nTraxectoria.\nDesde 2002 traballa como fot\u00f3grafo e realizador no campo da publicidade desde 2002. Colaborou con cineastas como Pela del \u00c1lamo (\"N-VI\") ou \u00d3liver Laxe (Par\u00eds#3).\nEn 2018 ga\u00f1ou o galard\u00f3n Photoespa\u00f1a ao mellor libro do ano na categor\u00eda autoedici\u00f3n co volume \"Nueva Galicia\", unha investigaci\u00f3n realizada no Per\u00fa. O proxecto creativo est\u00e1 formado por libro, unha exposici\u00f3n e mais unha curtametraxe e xorde nunha primeira viaxe ao Per\u00fa que lle permitiu navegar, en xeiras sucesivas, e ao longo de oito anos, os r\u00edos Amazonas, Ucayali e Abujao. Nestas viaxes en solitario co\u00f1ece os lugares relacionados coa econom\u00eda do caucho e, de xeito imprevisto, bate coa memoria dunha colonia de descendentes de galegos que chegaron a Iquitos atra\u00eddos polo l\u00e1tex. Instal\u00e1ronse nesa cidade e crearon aldeas como Nueva Galicia, que d\u00e1 t\u00edtulo ao libro. O fot\u00f3grafo explica o primeiro contacto coa historia desa colonia: \"O capit\u00e1n [do barco] levoume primeiro a co\u00f1ecer as s\u00faas t\u00edas, as irm\u00e1s Iglesias Gra\u00f1a, fillas de galegos de Amiudal, en Avi\u00f3n, e emparentados con Alfonso Gra\u00f1a, o que hab\u00eda ser rei dos x\u00edvaros na selva amaz\u00f3nica. Ped\u00edanme que lles falase en galego, que lles gustaba o\u00edlo\". Nespereira co\u00f1ece e documenta a memoria destas aproximadamente quince familias de ascendencia galega, moi influentes e moi afastadas dos t\u00f3picos da migraci\u00f3n galega a Latinoam\u00e9rica, xa que nela non hai lugar para a morri\u00f1a nin ao desexo de regreso. Entre outras, recolle as historias do libreiro Ces\u00e1reo Mosquera Chousal, que vend\u00eda libros europeos e c\u00f3mics de Marvel na selva ou os irm\u00e1ns Barcia Boente, que contrataron top\u00f3grafos para perimetrar na selva un territorio co feit\u00edo de Galicia.\nO documental transmedial.\nEste fotolibro a cor non \u00e9 s\u00f3 un documento antropol\u00f3xico sen\u00f3n un proxecto creativo sobre o colonialismo e a econom\u00eda do caucho porque D\u00edaz Nespereira concibe o documental\u00a0como un dispositivo de narraci\u00f3n expandida e transmedial que re\u00fane diferentes pr\u00e1cticas (como a fotograf\u00eda, o v\u00eddeo, a documentaci\u00f3n e recompilaci\u00f3n de obxectos), por iso a publicaci\u00f3n en libro de autor vai complementado cun filme, unha exposici\u00f3n e un repositorio. O relato parte dos desprazamentos en sentidos opostos entre Europa e Am\u00e9rica no s\u00e9culo XIX, marcando o comezo e o remate da fervenza da explotaci\u00f3n do l\u00e1tex na Amazonia: por unha banda, as migraci\u00f3ns de europeos levados pola febre da extracci\u00f3n, e por outra a viaxe do explorador ingl\u00e9s Henry Alexander Wickham en 1876, que leva con el unhas sementes da \"Hevea brasiliensis\", o que permitiu a s\u00faa expansi\u00f3n global."}
{"id": "413438", "revid": "197", "url": "https://gl.wikipedia.org/wiki?curid=413438", "title": "Feminismo pro-sexo", "text": "O feminismo pro-sexo \u00e9 un termo inventado por Ellen Willis que se op\u00f3n \u00f3 feminismo abolicionista da pornograf\u00eda machista e outras violencias de x\u00e9nero relacionadas co sexo e a obxectificaci\u00f3n da muller. Willis consid\u00e9rase \"feminista non tradicional\" e pensa que a sexualidade \u00e9 o centro da liberaci\u00f3n das mulleres. No s\u00e9culo XXI estas ideas son consideradas machistas polo feminismo.\nA partir da d\u00e9cada de 1980 (\u00e9poca da terceira onda do feminismo) comezaron a agromar novos discursos que incl\u00faen como suxeitos pol\u00edticos, que foran esquecidas at\u00e9 daquela, \u00e1s prostitutas, as actrices porno e os insubmisos sexuais. A idea era inclu\u00edr todas as mulleres no feminismo e loitar pola mellora de condici\u00f3ns de vida de todas elas. Axi\u00f1a viron que se trataba dunha \"trampa\", xa que ningunha desas mulleres far\u00eda ese uso do seu corpo se tivese liberdade econ\u00f3mica e social, e o feito de que unha dona pense que vale o que o seu corpo pode valer para un home \u00e9 froito do machismo da s\u00faa cultura e sociedade, xa que iso non \u00e9 intr\u00ednseco da especie humana e nunca lles pasa \u00f3s homes. Esta confrontaci\u00f3n deu lugar \u00e1s chamadas guerras sexuais feministas.\nAs\u00ed, durante os anos 80 comezaron a manifestarse nos Estados Unidos discursos feministas anti-pornograf\u00eda e abolicionistas coa prostituci\u00f3n, xa que consideraban que a representaci\u00f3n das mulleres arredor destes eixos estaba contribu\u00edndo \u00e1 violencia de x\u00e9nero (un dos focos da cuarta onda do feminismo). Esta idea sintet\u00edzase na afirmaci\u00f3n de Robin Morgan: \u201ca pornograf\u00eda \u00e9 a teor\u00eda, a violaci\u00f3n \u00e9 a pr\u00e1ctica\u201d. Perante este feminismo estatal que comezaba a ditar leis de regulaci\u00f3n da pornograf\u00eda, aparecen autoras feministas que defenden a liberaci\u00f3n sexual."}
{"id": "413439", "revid": "23204", "url": "https://gl.wikipedia.org/wiki?curid=413439", "title": "Feminismo prosexo", "text": ""}
{"id": "413440", "revid": "23204", "url": "https://gl.wikipedia.org/wiki?curid=413440", "title": "World War Z", "text": "World War Z: An Oral History of the Zombie War \u00e9 unha novela apocal\u00edptica e de terror de 2006 escrita polo autor estadounidense Max Brooks. A novela \u00e9 unha colecci\u00f3n de relatos narrados por un axente da Comisi\u00f3n Posb\u00e9lica das Naci\u00f3ns Unidas, despois dun devastador conflito mundial contra unha praga de zombis. Algunhas pasaxes recollen unha loita desesperada durante d\u00e9cadas por persoas de diferentes nacionalidades. Os relatos persoais tam\u00e9n describen os cambios sociais, pol\u00edticos, relixiosos e ambientais resultantes.\n\"World War Z\" \u00e9 a continuaci\u00f3n do manual de supervivencia de Brooks, \"The Zombie Survival Guide\" (2003), pero o seu ton \u00e9 moito m\u00e1is serio. Est\u00e1 inspirada en \"The Good War: An Oral History of World War Two\" (1984) de Studs Terkel, e nos filmes de zombis de George A. Romero. Brooks empregou \"World War Z\" para comentar a ineptitude e o isolacionismo dos Estados Unidos, e asemade trata os temas do supervivencialismo e a incerteza. A novela foi un \u00e9xito comercial e foi gabada pola cr\u00edtica.\nA s\u00faa versi\u00f3n en audiolibro, que contou coas voces de Alan Alda, Mark Hamill e John Turturro, ga\u00f1ou un premio Audie en 2007. O filme hom\u00f3nimo, dirixido por Marc Forster e protagonizado por Brad Pitt, foi estreado no 2013."}
{"id": "413442", "revid": "5863", "url": "https://gl.wikipedia.org/wiki?curid=413442", "title": "Julia Garc\u00eda-Valdecasas Salgado", "text": ""}
{"id": "413443", "revid": "5863", "url": "https://gl.wikipedia.org/wiki?curid=413443", "title": "Esperanza Aguirre y Gil de Biedma", "text": ""}
{"id": "413444", "revid": "5863", "url": "https://gl.wikipedia.org/wiki?curid=413444", "title": "Cristina Alberdi Alonso", "text": ""}
{"id": "413445", "revid": "43337", "url": "https://gl.wikipedia.org/wiki?curid=413445", "title": "Sana'a", "text": ""}
{"id": "413446", "revid": "89787", "url": "https://gl.wikipedia.org/wiki?curid=413446", "title": "Kathleen Barry", "text": "Kathleen Barry, nada en\u00a0Syracuse, Nova York\u00a0o\u00a022 de xaneiro de 1941,\u00a0\u00e9 unha soci\u00f3loga feminista estadounidense. Activista en primeira li\u00f1a do feminismo radical nos anos 60 e 70 foi pioneira na denuncia do tr\u00e1fico de mulleres e a explotaci\u00f3n sexual. Foi cofundadora da ONG Coalici\u00f3n Contra o Tr\u00e1fico de Mulleres (CATW) que coa Unesco expuxo unha serie de propostas dirixidas \u00e1 Comisi\u00f3n de Dereitos Humanos das Naci\u00f3ns Unidas para que se considerase explicitamente como un dereito fundamental da persoa o estar libre da explotaci\u00f3n sexual. En 1985, recibiu o Premio da Fundaci\u00f3n Wonder Woman polo seu compromiso no apoderamento das mulleres. No presente \u00e9 profesora em\u00e9rita da Universidade Estatal de Pensilvania."}
{"id": "413447", "revid": "43337", "url": "https://gl.wikipedia.org/wiki?curid=413447", "title": "Tumbutu", "text": ""}
{"id": "413448", "revid": "89787", "url": "https://gl.wikipedia.org/wiki?curid=413448", "title": "Mundial de F\u00fatbol de 2018 - Grupo F", "text": "O Grupo F da Copa do Mundo de F\u00fatbol de 2018, realizada en Rusia, est\u00e1 composto por catro equipos que se enfrontar\u00e1n entre si nun total de seis encontros: , , e . Ao termo dos mesmos os dous con maior cantidade de puntos clasificaranse para a seguinte fase, e as outras d\u00faas selecci\u00f3ns quedar\u00e1n eliminadas.\nParticipantes.\nO Grupo F est\u00e1 composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "413451", "revid": "56817", "url": "https://gl.wikipedia.org/wiki?curid=413451", "title": "Melissa Farley", "text": "Melissa Farley, nada en 1942, \u00e9 unha psic\u00f3loga cl\u00ednica estadounidense, investigadora e feminista en contra da pornograf\u00eda e a prostituci\u00f3n. Farley \u00e9 co\u00f1ecida polos seus estudos sobre os efectos da prostituci\u00f3n, trata de persoas e violencia sexual. \u00c9 fundadora e directora da organizaci\u00f3n \"Prostitution Research and Education\" en San Francisco, nos Estados Unidos.\nTraxectoria.\nFarley traballou para axencias, gobernos, centros m\u00e9dicos e defensores das mulleres en prostituci\u00f3n e v\u00edtimas de trata de persoas. Estes grupos incl\u00faen a Organizaci\u00f3n das Naci\u00f3ns Unidas, o Medical Examining Board de California, o Departamento de Estado dos Estados Unidos, o Centro de Estudos Ind\u00edxenas do Mundo (CWIS), a \"Minnesota Indian Women's Sexual Assault Coalition\", \"Refuge House\", \"Breaking Free\", \"Veronica's Voice\" e o \"Cambodian Women's Crise Center.\" Farley ten 50 publicaci\u00f3ns no eido de violencia contra as mulleres, a maior\u00eda eles acerca da prostituci\u00f3n, a pornograf\u00eda e o tr\u00e1fico de mulleres. A s\u00faa investigaci\u00f3n foi utilizada por gobernos en Sur\u00e1frica, o Canad\u00e1, Francia, Nova Zelandia, Ghana, Escocia, Suecia, o Reino Unido e os Estados Unidos para desenvolver educaci\u00f3n e pol\u00edticas sobre a prostituci\u00f3n e o tr\u00e1fico humano."}
{"id": "413452", "revid": "89787", "url": "https://gl.wikipedia.org/wiki?curid=413452", "title": "Julie Bindel", "text": "Julie Bindel, nada o 20 de xullo de 1962, \u00e9 unha escritora inglesa, feminista radical, e cofundadora do grupo reformista Justice for Women, que dende 1991 axudou a mulleres que foron procesadas por matar a parellas masculinas violentas.\nFoi investigadora visitante da Universidade de Lincoln entre 2014 e 2017, e antiga directora asistente do Centro de Investigaci\u00f3n sobre a Violencia, Abuso e Relaci\u00f3ns de X\u00e9nero na Universidade Leeds Beckett, a obra de Bindel c\u00e9ntrase na violencia machista contra as mulleres e nenos, particularmente na prostituci\u00f3n, na pornograf\u00eda, no acoso f\u00edsico, no fundamentalismo relixioso e no tr\u00e1fico de persoas.\nBindel \u00e9 autora e coautora de m\u00e1is de 30 cap\u00edtulos de libros e catro libros, inclu\u00edndo \"Straight Expectations\" (2014) e \"The Pimping of Prostitution\" (2017). Tam\u00e9n \u00e9 a editora, xunto coa s\u00faa compa\u00f1eira Harriet Wistrich, de \"The Map of My Life: The Story of Emma Humphreys\" (2003). Escribe regularmente para \"The Guardian\", \"New Statesman\", \"Sunday Telegraph\" e \"Standpoint\"."}
{"id": "413454", "revid": "5863", "url": "https://gl.wikipedia.org/wiki?curid=413454", "title": "Laura Lederer", "text": "Laura Lederer, nada o 12 de decembro de 1951, \u00e9 unha feminista contra o tr\u00e1fico de persoas. \u00c9 unha estudosa e investigadora e antiga supervisora do tr\u00e1fico de persoas na Oficina pola Democracia e os Asuntos Globais no Departamento de Estado dos Estados Unidos. Tam\u00e9n \u00e9 activista contra o tr\u00e1fico humano, a prostituci\u00f3n, a pornograf\u00eda e o discurso de odio. Lederer \u00e9 fundadora de The Protection Project, un instituto de investigaci\u00f3n legal na Universidade Johns Hopkins dedicado a combater o tr\u00e1fico de persoas."}
{"id": "413455", "revid": "1131", "url": "https://gl.wikipedia.org/wiki?curid=413455", "title": "Universidade de Miami", "text": "A Universidade de Miami (\"University of Miami\" en ingl\u00e9s), tam\u00e9n co\u00f1ecida como Miami of Florida, UM, ou simplemente The U\u00a0) \u00e9 unha universidade privada que se atopa en Coral Gables, Florida (nos Estados Unidos). \u00c9 unha das universidades privadas m\u00e1is exclusivas dos Estados Unidos. \u00c9 laica e foi fundada en 1925.\nA universidade ten arredor de 15 657 estudantes matriculados en aproximadamente 115 programas de pregrao e 165 programas de posgrao (114 m\u00e1steres e 51 doutoramentos). Os estudantes prove\u00f1en dos 50 estados dos Estados Unidos e de 148 pa\u00edses estranxeiros. Actualmente pos\u00fae 3027 docentes a tempo completo, entre os que se contan bolseiros de Guggenheim, de Fulbright e da National Science Foundation. O 97% dos estudantes de doutoramento e doutros posgraos logran a s\u00faa titulaci\u00f3n. Con m\u00e1is de 10800 empregados a tempo completo ou parcial, a UM \u00e9 o segundo maior empregador privado no condado de Miami-Dade."}
{"id": "413456", "revid": "23204", "url": "https://gl.wikipedia.org/wiki?curid=413456", "title": "University of Miami", "text": ""}
{"id": "413457", "revid": "89787", "url": "https://gl.wikipedia.org/wiki?curid=413457", "title": "Ruth Hubbard", "text": "Ruth Hubbard (nada Hoffmann\u00a0o\u00a03 de marzo de 1924\u00a0en\u00a0Viena, Austria\u00a0e finada o\u00a01 de setembro de 2016,\u00a0foi unha bi\u00f3loga estadounidense, profesora de Biolox\u00eda na Universidade Harvard, onde foi a primeira muller titular da Universidade nesa disciplina.\nTraxectoria.\nHoffmann naceu en Viena en 1924 e escapou do nazismo cando era adolescente. Coa s\u00faa familia, traslad\u00e1ronse \u00e1 \u00e1rea de Boston (Estados Unidos) onde se converteu en bi\u00f3loga. Graduouse en 1944 en ciencias bioqu\u00edmicas no Instituto de Estudos Avanzados Radcliffe. Estivo casada con Franc Hubbard entre 1942 e 1951.\nComo bolseira de investigaci\u00f3n en Harvard nos anos posteriores \u00e1 segunda guerra mundial, traballou para George Wald, investigando a bioqu\u00edmica do retinal e do retinol. En 1950 obtivo un doutoramento en biolox\u00eda en Radcliffe, e en 1952, unha bolsa Guggenheim no Laboratorio Carlsberg en Copenhague, Dinamarca.\nDurante a s\u00faa prol\u00edfica carreira de investigaci\u00f3n dende os anos 40 \u00f3s 60 do s\u00e9culo XX, fixo achegas salientables na comprensi\u00f3n da bioqu\u00edmica e a fotoqu\u00edmica da visi\u00f3n\u00a0nos\u00a0vertebrados e invertebrados. O 1967, compartiu con Wald a Medalla Paul Karrer polo seu traballo neste eido.\nHubbard e Wald casaron en 1958 e tiveron un fillo, Elijah, m\u00fasico e historiador de m\u00fasica, e unha filla, Deborah, avogada.\nEn 1967 Wald ga\u00f1ou o Premio Nobel de Fisiolox\u00eda ou Medicina polos seus descubrimentos sobre o funcionamento do ollo."}
{"id": "413458", "revid": "23204", "url": "https://gl.wikipedia.org/wiki?curid=413458", "title": "Ruth Hoffmann", "text": ""}
{"id": "413459", "revid": "56817", "url": "https://gl.wikipedia.org/wiki?curid=413459", "title": "Evelyn Fox Keller", "text": "Evelyn Fox Keller, nada en Nova York en 1936, \u00e9 f\u00edsica, autora e feminista estadounidense. En 2016 traballou como Profesora de Historia e Filosof\u00eda da Ciencia no Instituto de Tecnolox\u00eda de Massachusetts. Tam\u00e9n foi profesora da Universidade de Nova York e do departamento de ret\u00f3rica da Universidade de California, Berkeley.\nKeller licenciouse en F\u00edsica na Universidade de Brandeis en 1957 e continuou os seus estudos en F\u00edsica Te\u00f3rica na Universidade Harvard onde obtivo o seu doutoramento en 1963. Keller comezou a interesar pola biolox\u00eda molecular durante unha visita que realizou \u00f3\u00a0Cold Spring Harbor Laboratory onde completaba a s\u00faa defensa de tese doutoral. O seu traballo posterior centrouse na historia e filosof\u00eda da biolox\u00eda moderna, as\u00ed como nos Estudos de ciencia, tecnolox\u00eda e x\u00e9nero."}
{"id": "413460", "revid": "89787", "url": "https://gl.wikipedia.org/wiki?curid=413460", "title": "Lisa Randall", "text": "Lisa Randall, nada en\u00a0Nova York\u00a0o\u00a018 de xu\u00f1o de 1962,\u00a0\u00e9 unha f\u00edsica te\u00f3rica estadounidense, especializada na f\u00edsica de part\u00edculas e cosmolox\u00eda. Traballou en varios dos modelos de teor\u00eda de cordas que tratan de explicar o funcionamento \u00edntimo do universo. A s\u00faa achega m\u00e1is co\u00f1ecida neste eido \u00e9 o modelo de Randall-Sundrum ou modelo RS publicado en 1999 xunto con Raman Sundrum.\nFoi a primeira muller en ocupar un posto no departamento de f\u00edsica da Universidade de Princeton e a primeira muller F\u00edsica Te\u00f3rica no MIT e na Universidade Harvard.\nTraxectoria.\nNada no barrio de Queens en Nova York, conseguiu o primeiro premio no concurso de talentos cient\u00edficos Westinghouse de 1980, \u00e1 idade de 18 anos. Licenciada (BA) en Harvard en 1983 e doutorada en f\u00edsica de part\u00edculas en 1987 baixo a direcci\u00f3n de Howard Georgi. Entrou a formar parte da Academia Americana de Artes e Ciencias en 2004. Foi nomeada pola revista Newsweek no n\u00famero \"Who's next\" de xaneiro de 2006 como \"unha das m\u00e1is prometedoras f\u00edsicas te\u00f3ricas da s\u00faa xeraci\u00f3n\"\nEn 2010, Lisa Randall investiga sobre f\u00edsica de part\u00edculas e cosmolox\u00eda na Universidade Harvard, onde traballa como profesora de f\u00edsica te\u00f3rica. A s\u00faa investigaci\u00f3n c\u00e9ntrase nas part\u00edculas elementais e as forzas fundamentais, inclu\u00edndo unha variedade de modelos que supo\u00f1en espazos con varias dimensi\u00f3ns adicionais, sendo o m\u00e1is co\u00f1ecido o Modelo de Randall-Sundrum. Tam\u00e9n traballou noutros eidos como a supersimetr\u00eda, o modelo est\u00e1ndar, a inflaci\u00f3n c\u00f3smica ou a relatividade xeral.\nO seu libro \"Warped Passages\" foi engadido na lista dos 100 libros m\u00e1is notables do ano 2005 polo New York Times.\nLogo de obter o seu doutoramento en Harvard, exerceu como profesora no MIT e na Universidade de Princeton antes de volver a Harvard en 2001."}
{"id": "413461", "revid": "55340", "url": "https://gl.wikipedia.org/wiki?curid=413461", "title": "Lawrence Summers", "text": "Lawrence Henry Summers, nado en\u00a0New Haven\u00a0o\u00a030 de novembro de 1954, \u00e9 un economista estadounidense de orixe xud\u00eda. Foi o 71\u00ba Secretario do Tesouro dos Estados Unidos de 1999 a 2001 baixo a presidencia de Bill Clinton. Foi Director do Consello Nacional de Econom\u00eda dos Estados Unidos, dependente da Casa Branca, durante a presidencia de Barack Obama de xaneiro de 2009 a decembro de 2010.\nTraxectoria.\nFoi Economista Xefe do Banco Mundial dende 1991 at\u00e9 1993.\nSummers como Charles W. Eliot foi profesor na Universidade Harvard dentro da \"Kennedy School of Government.\" En 1993 recibiu a Medalla John Bates Clark polo seu traballo no eido da econom\u00eda.\nSummers foi Presidente de Harvard de 2001 a 2006 e foi expulsado da mesma por defender hip\u00f3teses pouco ortodoxas."}
{"id": "413462", "revid": "23204", "url": "https://gl.wikipedia.org/wiki?curid=413462", "title": "Lawrence Henry Summers", "text": ""}
{"id": "413463", "revid": "89787", "url": "https://gl.wikipedia.org/wiki?curid=413463", "title": "Avianca El Salvador", "text": "Avianca El Salvador, anteriormente Transportes Aereos del Continente Americano e co\u00f1ecida sinxelamente como TACA, \u00e9 unha aeroli\u00f1a do Salvador propiedade de Synergy Group. Como TACA foi a primeira aeroli\u00f1a do pa\u00eds. Como Avianca El Salvador \u00e9 unha das sete aeroli\u00f1as con marcas nacionais do grupo Avianca Holdings.\nTACA foi propietaria e operou outras cinco aeroli\u00f1as en Centroam\u00e9rica, e o seu nome orixinalmente foi o acr\u00f3nimo de Transportes A\u00e9reos Centroamericanos ata que cambiou por Transportes A\u00e9reos del Continente Americano, reflectindo a s\u00faa expansi\u00f3n cara todo o continente americano.\nO 7 de outubro de 2009 anunciouse que TACA fusionar\u00edase con Avianca, a\u00ednda que TACA mantivo o seu nome ata que a fusi\u00f3n rematouse completamente o 21 de maio de 2013.\nFrota.\nEn agosto de 2017 a frota de Avianca El Salvador estaba formada polos seguintes avi\u00f3ns:\nA s\u00faa compa\u00f1\u00eda nai, Avianca, ten un pedido en firme por 100 avi\u00f3ns da familia Airbus A320neo e alg\u00fans deles seguramente sexan para Avianca El Salvador."}
{"id": "413464", "revid": "22570", "url": "https://gl.wikipedia.org/wiki?curid=413464", "title": "Bahamasair", "text": "Bahamasair Holdings Limited \u00e9 a aeroli\u00f1a nacional das Bahamas e ten a s\u00faa sede en Nassau. Opera servizos regulares a 32 destinos dom\u00e9sticos e rexionais no Caribe e os Estados Unidos dende a s\u00faa base no aeroporto Lynden Pindling.\nFrota.\nEn xu\u00f1o de 2017 a frota de Bahamasair estaba formada polos seguintes avi\u00f3ns:"}
{"id": "413467", "revid": "89787", "url": "https://gl.wikipedia.org/wiki?curid=413467", "title": "Modesto Villar \u00cdnsua", "text": "Modesto Villar \u00cdnsua, nado en Buenos Aires en 1911 e finado en Ortigueira o 1 de xu\u00f1o de 1939, foi un pol\u00edtico e guerrilleiro antifranquista galego.\nTraxectoria.\nEstudante de maxisterio na Coru\u00f1a e profesor de ciencias na Escola de Traballo de Viveiro, era militante do Partido Galeguista dende 1933. Foi designado concelleiro de Viveiro en febreiro de 1936. Ao estalar o golpe de Estado do 18 de xullo de 1936 pasou \u00e1 clandestinidade. O 23 de xu\u00f1o de 1937 participou no intento de asalto da tarrafa viveirense Nosa Se\u00f1ora das Dores cos irm\u00e1ns Benedicto e Cesareo D\u00edaz Fuentes, Jes\u00fas Iglesias Escourido e Francisco G\u00f3mez N\u00fa\u00f1ez \u201cTrostky\u201d, co obxectivo de fuxir \u00e1 zona republicana. En 1938 integrou a primeira agrupaci\u00f3n guerrilleira constitu\u00edda en Galicia, a Agrupaci\u00f3n Chapaev (ou Tchapaief), encarg\u00e1ndose de redactar os seus estatutos e da planificaci\u00f3n dos golpes econ\u00f3micos. Xulgado en ausencia por traiz\u00f3n e rebeli\u00f3n militar. Morreu por fractura de cranio por disparos nunha cova de Montemeao en Ortigueira cando a Garda Civil e tropas do ex\u00e9rcito procedentes de Ferrol rodearon a cova na que estaba refuxiado canda os seus compa\u00f1eiros os irm\u00e1ns Amandino (que tam\u00e9n foi abatido) e Jos\u00e9 Neira Fern\u00e1ndez."}
{"id": "413468", "revid": "55340", "url": "https://gl.wikipedia.org/wiki?curid=413468", "title": "Modesto Vilar \u00cdnsua", "text": ""}
{"id": "413471", "revid": "5863", "url": "https://gl.wikipedia.org/wiki?curid=413471", "title": "Celso Parada", "text": "Celso Parada Fern\u00e1ndez, nado en Moa\u00f1a o 22 de marzo de 1958 e finado o 3 de agosto de 2019, foi un actor galego.\nTraxectoria.\nComezou a traballar no teatro en 1976 como actor e director. Formouse canda a Ryzard Cieslak, Etelvino V\u00e1zquez e Victor Rotelli entre outros. Licenciado en Filolox\u00eda Galego-Portuguesa, realizou un m\u00e1ster de especializaci\u00f3n en Arte Dram\u00e1tica pola Universidade de Santiago de Compostela.\nEn 1989 fundou a compa\u00f1\u00eda Teatro do Morcego canda a Isabel \u00c1vila. En Montevideo traballou coa compa\u00f1\u00eda El Galp\u00f3n e baixo a direcci\u00f3n de Bernardo Galli.\nParticipou no Festival de Teatre Grec de Barcelona, FITEI do Porto, Festival Internacional de Ribadavia e o Festival de Teatro de Cangas entre outros. En 2019 foi nomeado acad\u00e9mico de honra pola Asociaci\u00f3n Galega de Teatro."}
{"id": "413472", "revid": "27155", "url": "https://gl.wikipedia.org/wiki?curid=413472", "title": "ARN antisentido", "text": "O ARN antisentido (ARNas ou asRNA), tam\u00e9n denominado transcrito antisentido, transcrito antisentido natural (NAT) ou oligonucle\u00f3tido antisentido, \u00e9 un ARN monocatenario que \u00e9 complementario dun ARN mensaxeiro (que codifica unha prote\u00edna) co cal se hibrida, e dese modo bloquea a s\u00faa traduci\u00f3n a prote\u00ednas. O ARN antisentido aparece de forma natural tanto en procariotas coma eucariotas e pertence a un subtipo de ARN non codificante longo (lncRNA) que ten unha lonxitude maior de 200 nucle\u00f3tidos. A funci\u00f3n primaria dos ARN antisentido \u00e9 regularen a expresi\u00f3n x\u00e9nica. O ARN antisentido pode tam\u00e9n producirse sinteticamente e ten un amplo uso como ferramenta de investigaci\u00f3n nos experimentos de knockdown de xenes. Pode ter tam\u00e9n aplicaci\u00f3ns terap\u00e9uticas.\nDescubrimento e historia no desenvolvemento de f\u00e1rmacos.\nAlg\u00fans dos primeiros ARN antisentido descubr\u00edronse cando se investigaban prote\u00ednas funcionais. Un exemplo foi o ARNas micF. Cando se estaban caracterizando as porinas ompC da membrana externa de \"Escherichia coli\", observouse que alg\u00fans dos clons de promotores de ompC pod\u00edan reprimir a expresi\u00f3n doutras porinas de membrana como ompF. A rexi\u00f3n responsable desta represi\u00f3n da funci\u00f3n atopouse que era un locus de 300 pares de bases situado augas arriba do promotor de ompC. Esta rexi\u00f3n de 300 pares de bases \u00e9 un 70% hom\u00f3loga en secuencia co extremo 5' do ARNm ompF, polo que o transcrito deste locus de 300 pares de bases era complementario do ARNm de ompF. Posteriormente, este transcrito, denominado micF, viuse que era un ARN antisentido de ompF e pod\u00eda regular \u00e1 baixa a expresi\u00f3n de ompF baixo estr\u00e9s formando un d\u00faplex co ARNm de ompF. Isto induce a degradaci\u00f3n do ARNm de ompF.\nA diferenza do descubrimento accidental do ARN micF, a maior\u00eda dos ARN antisentido descubr\u00edronse por amplas buscas xen\u00f3micas de pequenos ARNm reguladores e por an\u00e1lise de transcriptoma. Convencionalmente, o primeiro paso implica as predici\u00f3ns computacionais baseadas nalgunhas caracter\u00edsticas dos ARN antisentidos. Durante as buscas computacionais, as rexi\u00f3ns codificantes est\u00e1n exclu\u00eddas. As rexi\u00f3ns que se pred\u00ed que conservaron as s\u00faas estruturas de ARN e act\u00faan como promotores orfos e terminadores independentes de Rho son as preferentes durante a an\u00e1lise. Como as buscas computacionais est\u00e1n centradas na rexi\u00f3n interx\u00e9nica, os ARN antisentido que son transcritos a partir da febra oposta dun xene codificante probablemente van ser pasadas por alto por este m\u00e9todo. Para detectar ARN antisentido transcrito a partir da rexi\u00f3n codificante, poden utilizarse micromatrices de oligonucle\u00f3tidos. Nestes m\u00e9todos, poden usarse como sondas unha ou as d\u00faas febras de xenes codificantes. Ademais das buscas computacionais e as micromatrices, alg\u00fans ARN antisentido descubr\u00edronse secuenciando clons de ADNc e mapando elementos promotores. A\u00ednda que moitos descubrimentos feitos seguindo os enfoques mencionados antes deron lugar a moitos ARNas posibles, s\u00f3 uns poucos deles eran aut\u00e9nticos ARNas, como se comprobou en posteriores probas funcionais. Para minimizar o n\u00famero de resultados falsos positivos, novos enfoque feitos en anos recentes centr\u00e1ronse na transcrici\u00f3n espec\u00edfica de febra, as\u00ed como nos ARN non codificantes que se unen \u00e1 cromatina e estudos dunha soa c\u00e9lula.\nA idea de que os ARN antisentido pod\u00edan usarse como f\u00e1rmacos empezou a considerarse en 1978 cando Zamecnik e Stephenson encontraron que un oligonucle\u00f3tido antisentido para o ARN viral do virus do sarcoma de Rous pod\u00eda inhibir a replicaci\u00f3n viral e a s\u00edntese de prote\u00ednas. Desde ent\u00f3n, dedic\u00e1ronse moitos esforzos ao desenvolvemento de ARN antisentido candidatos a f\u00e1rmacos. En 1998, o primeiro ARNas f\u00e1rmaco, o fomivirsen, foi aprobado pola FDA estadounidense. O fomivirsen \u00e9 un oligonucle\u00f3tido de 21 pares de baseds, que foi desenvolvido para tratar a retinite por citomegalovirus en pacientes de SIDA. Funciona tomando como diana o ARNm transcrito do virus e en consecuencia inhibe a replicaci\u00f3n do citomegalovirus. Malia que o fomivirsen deixou de producirse en 2004 debido \u00e1 s\u00faa perda de mercado, serviu como exemplo exitoso e inspirador do uso de ARNas como dianas de f\u00e1rmacos ou f\u00e1rmacos candidatos.\nOutro exemplo de usar os ARN antisentido como axentes terap\u00e9uticos \u00e9 o mipomersen, que foi aprobado pola FDA en 2013. O mipomersen foi desenvolvido para controlar o nivel de colesterol de lipoprote\u00edna de baixa densidade (LDL) en pacientes de hipercolesterolemia familiar homocigota, que \u00e9 unha condici\u00f3n xen\u00e9tica dominante autos\u00f3mica. Debido ao alto nivel de colesterol total (650\u20131000\u00a0mg/dL) e de receptor de LDL (por riba de 600\u00a0mg/dL) en dito tipo de hipercolesterolemia, os pacientes con esa doenza te\u00f1en un elevado risco de desenvolver enfermidades card\u00edacas coronarias. Como a prote\u00edna apoB-100 \u00e9 necesaria para producir lipoprote\u00edna de densidade moi baixa (VLDL) e LDL, o mipomersen complem\u00e9ntase co ARNm de apo-B-100 e m\u00e1rcao para a s\u00faa degradaci\u00f3n dependente de RNAse H. Finalmente, o mipomersen pode reducir o nivel de LDL.\nExemplos en distintas especies.\nOs ARN antisentido iniciais descubr\u00edronse en sistemas procariotas inclu\u00edndo pl\u00e1smidos, bacteri\u00f3fagos e bacterias. Por exemplo, no pl\u00e1smido ColE1, o ARNas denominado ARN I desempe\u00f1a un importante papel na determinaci\u00f3n do n\u00famero de copias de pl\u00e1smido ao controlar a replicaci\u00f3n. A replicaci\u00f3n de ColE1 depende da transcrici\u00f3n dun ARN primer denominado ARN II. Unha vez que se transcribe o ARN II, hibr\u00eddase co seu molde de ADN e \u00e9 posteriormente clivado pola RNase H. En presenza do ARNas ARN I, orix\u00ednase un d\u00faplex entre o ARN I e o ARN II que introduce un cambio conformacional no ARN II. En consecuencia, o ARN II non pode hibridarse co seu molde de ADN, o que ten como resultado un baixo n\u00famero de copias do pl\u00e1smido ColE1. Noutro exemplo, no bacteri\u00f3fago P22, o ARNas sar axuda a regular o paso de ciclo l\u00edtico a lisox\u00e9nico polo control da expresi\u00f3n de Ant. Ademais de expres\u00e1rense en procariotas, os ARNas foron tam\u00e9n descubertos en plantas. O exemplo mellor descrito da regulaci\u00f3n de ARNas en plantas \u00e9 o do xene Locus de Floraci\u00f3n C (FLC). O xene FLC en \"Arabidopsis thaliana\" codifica o factor de transcrici\u00f3n que impide a expresi\u00f3n dun conxunto de xenes que induce a transici\u00f3n floral. En ambientes fr\u00edos, o ARNas do xene FLC, denominado COOLAIR, \u00e9 expresado e inhibe a expresi\u00f3n do FLC por medio da modificaci\u00f3n da cromatina, o que permite a floraci\u00f3n. En c\u00e9lulas de mam\u00edferos, un exemplo t\u00edpico da regulaci\u00f3n de ARNas \u00e9 a inactivaci\u00f3n do cromosoma X. O ARNas Xist pode recrutar o complexo represivo polycomb 2 (PRC2), que ten como resultado a heterocromatizaci\u00f3n do cromosoma X.\nClasificaci\u00f3n.\nOs ARN antisentido poden clasificarse de diferentes maneiras. En canto aos mecanismos reguladores, alg\u00fans autores agrupan os ARNas en interacci\u00f3ns ARN-ADN, interacci\u00f3ns ARN-ARN no n\u00facleo ou no citoplasma e interacci\u00f3ns ARN-prote\u00edna (epixen\u00e9tica). Os ARN antisentido poden ser categorizados polo tipo de promotores que inician a expresi\u00f3n dos ARNas: promotores independentes, promotores bidireccinais compartidos ou promotores cr\u00edpticos. En canto \u00e1 lonxitude, a\u00ednda que os ARNas en xeral clasif\u00edcanse como lncRNAs, hai tam\u00e9n ARNas curtos dunha lonxitude de menos de 200 pares de bases. Como os mecanismos reguladores dun ARNas son espec\u00edficos de especie, os ARNas poden tam\u00e9n clasificarse por especie. Un dos xeitos com\u00fans de clasificar os ARNas \u00e9 polo lugar onde se trancriben en relaci\u00f3n cos seus xenes diana: os que act\u00faan en cis (\"cis-acting\") e os que act\u00faan en trans (\"trans-acting\").\nActuaci\u00f3n en cis.\nOs ARNas que act\u00faan en cis son transcritos a partir da febra oposta do xene diana no locus x\u00e9nico diana. A mi\u00fado mostran unha complementariedade de alto grao ou completa co xene diana. Se o ARNas que act\u00faa en cis regula a expresi\u00f3n x\u00e9nica ao ter como diana o ARNm, s\u00f3 pode unirse a un ARNm individual. Por medio de interacci\u00f3ns cos ARNm diana, os ARNas que act\u00faan en cis poden bloquear a uni\u00f3n ao ribosoma ou recrutar a RNAase para degradar os ARNm diana. E consecuencia, a funci\u00f3n destes ARNas que act\u00faan en cis \u00e9 reprimir a traduci\u00f3n dos ARNm diana. Ademais dos ARNas que act\u00faan en cis que te\u00f1en como diana ARNm, hai silenciadores epixen\u00e9ticos que act\u00faan en cis e activadores. En canto \u00e1 modificaci\u00f3n epixen\u00e9tica, a actuaci\u00f3n en cis ref\u00edrese \u00e1 natureza destes ARNas que regulan cambios epixen\u00e9ticos arredor dos loci onde son transcritos. En vez de unirse a ARNm individuais, estes reguladores epixen\u00e9ticos que act\u00faan en cis poden recrutar encimas modificadores da cromatina, que poden exercer efectos tanto na transcrici\u00f3n dos loci coma nos xenes veci\u00f1os.\nActuaci\u00f3n en trans.\nOs ARNas que act\u00faan en trans son transcritos a partir de loci que son distais con respecto aos xenes diana. En contraste cos ARNas que act\u00faan en cis, mostran un baixo grao de complementariedade co xene diana, pero poden ser m\u00e1is longos que os ARNas que act\u00faan en cis. Poden tam\u00e9n unirse a m\u00faltiples loci. Debido a estas propiedades dos ARNas que act\u00faan en trans, forman complexos menos estables cos seus transcritos diana e \u00e1s veces requiren a axuda dunha prote\u00edna chaperona de ARN como Hfq para exerceren as s\u00faas funci\u00f3ns. Debido \u00e1 complexidade dos ARNas que act\u00faan en trans, son actualmente considerados como dianas menos \"drogables\".\nFunci\u00f3n.\nRegulaci\u00f3n epixen\u00e9tica.\nHai moitos exemplos e ARN antisentido que mostran o efecto inhibidor sobre a iniciaci\u00f3n da transcrici\u00f3n por medio de modificaci\u00f3ns epixen\u00e9ticas.\nMetilaci\u00f3n do ADN.\nA metilaci\u00f3n do ADN pode orixinar unha regulaci\u00f3n \u00e1 baixa a longo prazo de xenes espec\u00edficos. A represi\u00f3n de prote\u00ednas funcionais por medio da induci\u00f3n polo ARNas da metilaci\u00f3n do ADN atopouse en varias doenzas humanas. Nunha clase de alfa-talasemia, un tipo de trastorno sangu\u00edneo no que hai un nivel reducido de hemoglobina que causa unha insuficiencia de ox\u00edxeno nos tecidos, o xene da hemoglobina alfa 1 (HBA1) est\u00e1 regulado \u00e1 baixa por un transcrito anormal dunha suposta prote\u00edna que se liga ao ARN similar a Luc7 (LUC71) que funciona como un ARN antisentido para HBA1 e induce a metilaci\u00f3n do promotor de HBA1. Outro exemplo \u00e9 o silenciamento do xene supresor de tumores p15INK4b, tam\u00e9n chamadao CDKN2B, na leucemia linfobl\u00e1stica aguda e na leucemia mieloide aguda. O ARNas que \u00e9 responsable deste efecto de silenciamento \u00e9 un ARN antisentido non codificante do locus INK (ANRIL), que se expresa no mesmo locus que codifica o p15INK4b.\nModificaci\u00f3n de histonas.\nEn c\u00e9lulas eucariotas, o ADN est\u00e1 estreitamente empaquetada con histonas. A modificaci\u00f3n das histonas pode cambiar as interacci\u00f3ns co ADN, que poden inducir cambios na expresi\u00f3n x\u00e9nica. As consecuencias biol\u00f3xicas da metilaci\u00f3n de histonas dependen do contexto. En xeral, a metilaci\u00f3n de histonas causa a represi\u00f3n de xenes pero a tam\u00e9n poden orixinar a s\u00faa activaci\u00f3n. Hai probas de que a metilaci\u00f3n de histonas pode ser inducida por ARNas. Por exemplo, o ANRIL, ademais da capacidade de inducir a metilaci\u00f3n de ADN, pode tam\u00e9n reprimir o xene veci\u00f1o de CDKN2B, o CDKN2A, ao recrutar o complexo represivo polycomb 2 (PRC2), que causa a metilaci\u00f3n de histonas (H3K27me). Outro exemplo cl\u00e1sico \u00e9 a inactivaci\u00f3n do cromosoma X por XIST.\nA modificaci\u00f3n epixen\u00e9tica inducida por ANRIL \u00e9 un exemplo de regulaci\u00f3n epixen\u00e9tica que act\u00faa en cis. Ademais, a modificaci\u00f3n da cromatina inducida por ARN antisentido pode actuar en trans. Por exemplo, en mam\u00edferos, o ARNas HOTAIR \u00e9 transcrito a partir do locus homeobox C (HOXC), pero recruta PRC2 en HOXD, que deposita H3K27 e silencia HOXD. HOTAIR \u00e9 altamente expresado en tumores de mama primarios.\nRegulaci\u00f3n cotranscricional.\nAs regulaci\u00f3ns epixen\u00e9ticas como a metilaci\u00f3n do ADN e a metilaci\u00f3n de histonas poden reprimir a expresi\u00f3n x\u00e9nica ao inhibiren a iniciacion da transcrici\u00f3n. Por\u00e9n \u00e1s veces, a represi\u00f3n x\u00e9nica pode conseguirse ao terminarse prematuramente ou ir m\u00e1is lento o proceso de transcrici\u00f3n. Os ARN antisentido poden estar implicados neste nivel de regulaci\u00f3n x\u00e9nica. Por exemplo, en c]]\u00e9lulas bacterianas ou eucariotas nos que est\u00e1n presentes ARN polimerases complexas, a transcrici\u00f3n bidireccional neste mesmo locus pode causar a colisi\u00f3n da polimerase e ter como resultado a terminaci\u00f3n da transcrici\u00f3n. Mesmo cando a colisi\u00f3n da polimerase \u00e9 improbable durante a transcrici\u00f3n d\u00e9bil, a pausa da polimerase pode tam\u00e9n ocorrer, o cal bloquea a elongaci\u00f3n e conduce \u00e1 represi\u00f3n de xenes. Un dos exemplos \u00e9 a represi\u00f3n do xene IME4 polo seu ARNas RME2. Outro modo de afectar a transcrici\u00f3n cotranscricionalmente \u00e9 o bloqueo do empalme. Un exemplo cl\u00e1sico en humanos \u00e9 o xene homeobox 2 que se une \u00e1 E-box de dedo de cinc (ZEB2), que codifica a E-cadherina, un represor transcricional. Para a traduci\u00f3n eficiente do ARNm de ZEB2 c\u00f3mpre a presenza dun sitio de entrada ao ribosoma interno (IRES) nun intr\u00f3n do ARNm no extremo 5'. Cando se expresa o ARNas de ZEB2, este pode enmascarar o sitio de empalme e manter o IRES no ARNm, o cal ten como resultado unha s\u00edntese eficiente de E-cadherina. Finalmente, dependendo do nivel de expresi\u00f3n do ARNas, poden producirse diferentes isoformas do transcrito sentido. Por tanto, a regulaci\u00f3n dependente de ARNas non est\u00e1 limitada a mecanismos de encendido/apagado, sen\u00f3n que presenta un sistema de control preciso do ton.\nRegulaci\u00f3n postraducional.\nA modulaci\u00f3n postranscricional directa por ARN antisentido consiste en que o ARNm \u00e9 a diana directa do ARN antisentido; as\u00ed, a traduci\u00f3n vaise ver afectada. Algunhas caracter\u00edsticas deste tipo de ARNas describ\u00edronse nas secci\u00f3ns dos ARNas que act\u00faan en cis e en trans. Este mecanismo \u00e9 relativamente r\u00e1pido porque tanto o ARNm diana coma o seu ARNas deben estar presentes simultaneamente na mesma c\u00e9lula. Como se describiu na secci\u00f3n da actuaci\u00f3n en cis dos ARNas, o apareamento ARNm-ARNas pode ter como resultado o bloqueo da entrada ao ribosoma e a degradaci\u00f3n dependente de RNase H. En conxunto, os ARNas que se unen a ARNm poden activar ou inhibir a traduci\u00f3n dos ARNm antisentido e os efectos inhibidores son os m\u00e1is abundantes.\nPotencial terap\u00e9utico.\nComo elementos reguladores, os ARN antisentido pos\u00faen moitas vantaxes para ser considerados dianas de f\u00e1rmacos. En primeiro lugar, os ARNas regulan a expresi\u00f3n x\u00e9nica a m\u00faltiples niveis inclu\u00edndo a transcrici\u00f3n, postranscrici\u00f3n e modificaci\u00f3n epixen\u00e9tica. En segundo lugar, os ARNas que act\u00faan en cis son espec\u00edficos de secuencia e mostran un alto grao de complementariedade cos xenes diana. En terceiro lugar, o nivel de expresi\u00f3n do ARNas \u00e9 moi pequeno comparado co dos ARNm diana; por tanto, s\u00f3 son necesarias pequenas cantidades de ARNas para producir un efecto. Considerados como dianas de f\u00e1rmacos, isto representa unha gran vantaxe porque s\u00f3 c\u00f3mpre unha baixa dose para conseguir unha efectividade.\nNos \u00faltimos anos prestouse moita atenci\u00f3n \u00e1 idea de usar as propiedades dos ARNas para incrementar a expresi\u00f3n x\u00e9nica nun locus de maneira espec\u00edfica. Debido \u00e1 natureza do desenvolvemento de f\u00e1rmacos, sempre \u00e9 m\u00e1is f\u00e1cil obter f\u00e1rmacos que funcionen como reguladores \u00e1 baixa ou inhibidores que \u00e1 alza ou activadores. Por\u00e9n, existe a necesidade de crear f\u00e1rmacos que activen ou regulen \u00e1 alza a expresi\u00f3n de xenes como os xenes supresores de tumores, factores de crecemento neuroprotectores e xenes que se encontran silenciados en certos trastornos mendelianos. Actualmente, a estratexia de restaurar a expresi\u00f3n x\u00e9nica deficiente ou a funci\u00f3n de prote\u00ednas defectuosa comprende terapias de substituci\u00f3n de encimas, terapias de microARN e introduci\u00f3n na c\u00e9lula de ADNc funcional. Por\u00e9n, cada unha delas ten os seus inconvenientes. Por exemplo, a prote\u00edna sintetizada usada nas terapias de substituci\u00f3n de encimas a mi\u00fado non pode imitar a funci\u00f3n completa da prote\u00edna end\u00f3xena. Ademais, as terapias de substituci\u00f3n de encimas deben prolongarse durante toda a vida e te\u00f1en un custo econ\u00f3mico moi elevado. Debido \u00e1 natureza espec\u00edfica de locus dos ARN antisentido e as probas de cambios na expresi\u00f3n dos ARN antisentido en moitas doenzas, houbo intentos de dese\u00f1ar oligonucle\u00f3tidos monocatenarios, denominados antagoNATs, para inhibir os ARNas e finalmente incrementar a expresi\u00f3n de xenes espec\u00edficos.\nMalia o prometedores que son os ARNas como candidatos a dianas de f\u00e1rmacos ou f\u00e1rmacos, a\u00ednda quedan alg\u00fans retos que hai que superar. O primeiro \u00e9 que os ARNas e os antagoNATs poden ser degradados doadamente pola RNase ou outros encimas degradativos. Para impedir a degradaci\u00f3n de oligonucle\u00f3tidos terap\u00e9uticos, xeralmente c\u00f3mpre que se introduza unha modificaci\u00f3n qu\u00edmica. A modificaci\u00f3n qu\u00edmica m\u00e1is com\u00fan nos oligonucle\u00f3tidos \u00e9 ligar un fosforotioato ao esqueleto da mol\u00e9cula. Por\u00e9n, a modificaci\u00f3n con fosforotioato pode ser proinflamatoria. Observ\u00e1ronse efectos adversos como febre, calafr\u00edos ou n\u00e1useas despois de inxecci\u00f3ns locais de oligonucle\u00f3tidos modificados con fosforotioato. En segundo lugar, a toxicidade f\u00f3ra de diana tam\u00e9n sup\u00f3n un gran problema. A pesar da natureza espec\u00edfica de locus dos ARN antisentido end\u00f3xenos, s\u00f3 do 10 ao 50% dos oligonucle\u00f3tidos sintetizados mostraron o efecto sobre a diana agardado. Unha posible raz\u00f3n deste problema \u00e9 a alta necesidade de que a estrutura do ARNas sexa reco\u00f1ecida pola secuencia diana e a RNase H. Unha soa falta de concordancia na secuencia pode orixinar unha distorsi\u00f3n na estrutura secundaria e orixinar efectos f\u00f3ra da diana buscada. Finalmente, os ARNas artificiais te\u00f1en unha captaci\u00f3n intracelular bastante limitada. A\u00ednda que as neuronas e as c\u00e9lulas da gl\u00eda te\u00f1en a capacidade de captar libremente oligonucle\u00f3tidos antisentido espidos, o ideal \u00e9 usar portadores rastreables como virus e ves\u00edculas lip\u00eddicas para controlar e monitorizar as concentraci\u00f3ns intracelulares e o metabolismo."}
{"id": "413473", "revid": "27155", "url": "https://gl.wikipedia.org/wiki?curid=413473", "title": "ARN antisenso", "text": ""}
{"id": "413474", "revid": "27155", "url": "https://gl.wikipedia.org/wiki?curid=413474", "title": "AsRNA", "text": ""}
{"id": "413478", "revid": "5863", "url": "https://gl.wikipedia.org/wiki?curid=413478", "title": "Lista de concellos de Espa\u00f1a", "text": ""}
{"id": "413479", "revid": "63181", "url": "https://gl.wikipedia.org/wiki?curid=413479", "title": "Nykarleby", "text": "Nykarleby (en fin\u00e9s \"Uusikaarlepyy\") \u00e9 unha cidade de Finlandia situada na rexi\u00f3n de Ostrobotnia. En 2017 a s\u00faa poboaci\u00f3n era de 7.497 habitantes. A superficie do termo municipal \u00e9 de 1.675,20 km2, dos cales 938,03\u00a0km2 son auga. O concello ten unha densidade de poboaci\u00f3n de 10,24 hab./km\u00b2.\nLimita cos municipios de Jakobstad, Peders\u00f6re, V\u00f6r\u00e5 e Kauhava, este \u00faltimo pertencente \u00e1 rexi\u00f3n de Ostrobotnia do Sur.\nO concello \u00e9 biling\u00fce con maior\u00eda de poboaci\u00f3n de fala sueca e minor\u00eda finesa.\nCidades irmandadas.\nN\u00e4rpes est\u00e1 irmandada con::"}
{"id": "413482", "revid": "47401", "url": "https://gl.wikipedia.org/wiki?curid=413482", "title": "AT&amp;T", "text": "AT&amp;T (American Telephone and Telegraph) \u00e9 unha empresa norteamericana de telecomunicaci\u00f3ns. \u00c9 a maior empresa de telecomunicaci\u00f3ns do mundo e a segunda en telefon\u00eda m\u00f3bil a nivel mundial.\nAs s\u00faas orixes est\u00e1n en Southwestern Bell Telephone Company, unha filial de Bell Telephone Company, fundada por Alexander Graham Bell en 1880.\nHistoria.\nA compa\u00f1\u00edaa que se tornou AT&amp;T comezou en 1875, nun acordo entre o inventor Alexander Graham Bell e dous homes, Gardiner Hubbard (sogro de Bell) e Thomas Sanders, que concordaran en financiar o seu traballo. Bell estaba tentando inventar un tel\u00e9grafo falante (un tel\u00e9fono). Foi un \u00e9xito e conseguiu rexistrar as patentes en 1876 e 1877. En 1877, os tres homes formaron a Bell Telephone Company para explorar a invenci\u00f3n. A primeira central telef\u00f3nica, operando baixo a licenza da Bell, abriu en New Haven, Connecticut en 1878. En tres anos, exist\u00edan centrais telef\u00f3nicas nas principais cidades dos Estados Unidos, operando baixo a licenza do que hoxe \u00e9 a American Bell Telephone Company. En 1882, American Bell adquiriu o control da Western Electric Company, que se tornou na s\u00faa f\u00e1brica. Gradualmente, a American Bell converteuse en dona da maior\u00eda dos seus licenciados, e a empresa pasou a ser co\u00f1ecida como \"Bell System\" (Sistema Bell)."}
{"id": "413483", "revid": "54334", "url": "https://gl.wikipedia.org/wiki?curid=413483", "title": "Isaac Cordal", "text": "Isaac Cordal, nado en Pontevedra en 1974, \u00e9 un artista galego cuxa obra incl\u00fae escultura e fotograf\u00eda en contornas urbanas. Vive en Bruxelas e en Galicia.\nTraxectoria.\nEstudou Belas Artes na Facultade de Belas Artes de Pontevedra, con grao en escultura. Estudou durante cinco anos na Escola de Canteiros de Pontevedra, unha escola adicada \u00e1 conservaci\u00f3n de artesan\u00edas de pedra. Tam\u00e9n asistiu \u00e1 Camberwell College of Arts de Londres. Isaac Cordal foi un membro fundador de Alg-a.org, unha comunidade dixital de arte de Galicia. Formou parte do colectivo art\u00edstico Ludd34560 e Sr. Pause."}
{"id": "413484", "revid": "88215", "url": "https://gl.wikipedia.org/wiki?curid=413484", "title": "Mikkel Hansen", "text": "Mikkel Hansen, nado en Elsinor o 22 de outubro de 1987, \u00e9 un xogador de balonm\u00e1n dinamarqu\u00e9s que xoga de lateral esquerdo no Paris Saint-Germain Handball e na selecci\u00f3n dinamarquesa.\nFoi elixido mellor xogador do ano pola IHF en tres ocasi\u00f3ns (en 2011, 2015 e 2018). \nTraxectoria.\nHansen iniciouse na elite do balonm\u00e1n no GOG Svendborg, no que estivo ata o final de tempada 2007/08, cando fichou polo FC Barcelona. Na s\u00faa primeira temporada arrasou: marcou 45 goles no Campionato de Europa e ga\u00f1ou a Copa de Rei e a Copa de Espa\u00f1a. Mais a temporada seguinte baixou moito o seu rendemento, polo que volveu a Dinamarca fichado polo AG Kopenhagen. Mais unha temporada m\u00e1is tarde, despois de volver amosar un moi bo rendemento foi fichado polo PSG de Francia, onde xoga actualmente."}
{"id": "413491", "revid": "98629", "url": "https://gl.wikipedia.org/wiki?curid=413491", "title": "Once Upon a Time in Hollywood", "text": "Once Upon a Time in Hollywood \u00e9 un filme de 2019 escrito e dirixido por Quentin Tarantino. Producido por Columbia Pictures, Bona Film Group, Heyday Films, e Visiona Romantica e distribu\u00eddo por Sony Pictures Releasing, \u00e9 unha coproduci\u00f3n entre os Estados Unidos, o Reino Unido e a China. Est\u00e1 protagonizado por Leonardo DiCaprio, Brad Pitt e Margot Robbie. Ambientado en 1969 nos \u00c1nxeles, o filme conta a historia dun actor e o seu dobre de acci\u00f3n, e cont\u00e9n diferentes li\u00f1as argumentais como un tributo \u00f3s momentos finais da idade dourada de Hollywood.\n\"Once Upon a Time in Hollywood\" estreouse no Festival Internacional de Cinema de Cannes de 2019 o 21 de maio de 2019, e estreouse nos cinemas dos Estados Unidos o 26 de xullo de 2019, e no Reino Unido o 14 de agosto. O filme recadou 374 mill\u00f3ns de d\u00f3lares en todo o mundo e recibiu a aclamaci\u00f3n da cr\u00edtica polo gui\u00f3n, direcci\u00f3n, actuaci\u00f3n, fotograf\u00eda, dese\u00f1o de vestiario, produci\u00f3n e banda sonora. Entre os diferentes premios, foi escollido polo American Film Institute e o National Board of Review como un dos mellores dez filmes do ano. Recibiu dez nomeamentos na 92\u00aa edici\u00f3n dos \u00d3scar, inclu\u00edndo mellor filme, e ga\u00f1ou os premios de mellor actor secundario (Pitt) e mellor dese\u00f1o de produci\u00f3n. Tam\u00e9n ga\u00f1ou o Globo de Ouro \u00f3 mellor filme de comedia ou musical.\nSinopse.\nO filme c\u00e9ntrase no panorama cambiante de Hollywood a finais dos anos 60, cando a industria empezaba a esquecerse dos piares cl\u00e1sicos. Unha estrela dun western televisivo chamada Rick Dalton (DiCaprio) intenta amoldarse a estes cambios ao mesmo tempo que o seu dobre Cliff Booth (Pitt). Por\u00e9n, a vida de Dalton parece que est\u00e1 ligada a sus ra\u00edces de Hollywood: \u00e9 veci\u00f1o da actriz e modelo Sharon Tate (Robbie)."}
{"id": "413492", "revid": "75439", "url": "https://gl.wikipedia.org/wiki?curid=413492", "title": "Jenny Slate", "text": "Jennifer Sarah \"Jenny\" Slate, nada o 25 de marzo de 1982, \u00e9 unha actriz, c\u00f3mica e autora estadounidense. \u00c9 co\u00f1ecida polo seu papel de Mona Lisa Saperstein en \"Parks and Recreation\" as\u00ed como por ser a cocreadora das curtametraxes \"Marcel the Shell with Shoes On\" e a serie de libros infant\u00eds. Formou parte do equipo de \"Saturday Night Live\" na tempada 2009 e apareceu en series como \"House of Lies\", \"Married\", \"Bob's Burgers\", \"Hello Ladies\", \"Kroll Show\", \"Bored to Death\" e \"Girls\", as\u00ed como nos filmes \"Zootopia\", \"The Secret Life of Pets\" e \"Despicable Me 3\". Slate interpretou o papel principal do filme de 2014 \"Obvious Child\".\nTraxectoria.\nSlate naceu en Milton, Massachusetts, e os seus pais son Ron e Nancy Slate, unha poeta e autora. Ten d\u00faas irm\u00e1s, Abigail e Stacey. Despois da s\u00faa graduaci\u00f3n de \"Milton Academy\", asistiu \u00e1 Universidade de Columbia, onde participou nun grupo de improvisaci\u00f3n, \"Fruit Paunch\", e en \"Varsity Show\", graduouse da Universidade de Columbia en 2004."}
{"id": "413499", "revid": "98629", "url": "https://gl.wikipedia.org/wiki?curid=413499", "title": "Fortnite", "text": "Fortnite \u00e9 un videoxogo pertencente ao x\u00e9nero de supervivencia e x\u00e9nero aberto desenvolvido polas empresas Epic Games e People Can Fly. Foi lanzado como t\u00edtulo de acceso anticipado o 25 de xullo de 2017 para Microsoft Windows, Mac OS, PlayStation 4 e Xbox One. En 2018 converteuse nun videoxogo gratu\u00edto.\nUn modo de xogo, chamado\u00a0Fortnite\u00a0Battle\u00a0Royale (Fortnite Batalla Real), foi lanzado de forma independente en setembro do 2017 para as mesmas plataformas. Do mesmo xeito que a versi\u00f3n final do videoxogo base, este modo presenta o modelo gratu\u00edto, e bas\u00e9ase na estrutura dun xogo tipo\u00a0\"battle\u00a0royale\" na que os xogadores tentar\u00e1n ser o \u00faltimo en p\u00e9 mentres o mapa se fai cada vez m\u00e1is pequeno.\nSinopse.\nPor alg\u00fan motivo un d\u00eda o 98% dos humanos na Terra desapareceu repentinamente, e a poboaci\u00f3n restante atopouse con que os ceos estaban cubertos por unha estra\u00f1a tormenta de cor morada que ten a propiedade de crear uns monstros chamados\u00a0carcasas (husks), unhas criaturas\u00a0humanoides similares aos zombis, que atacaron \u00e1s persoas vivas. Os\u00a0 sobreviventes atoparon formas de constru\u00edr os escudos\u00a0antitormentas, un campo que despexou as nubes de tormenta desde o alto, e reduciu os ataques dos\u00a0carcasa, e us\u00e1ronas para estabelecer bases de\u00a0 sobreviventes en todo o mundo. O xogador \u00e9 un comandante dunha destas bases, encargado de sa\u00edr do escudo\u00a0antitormentas para atopar recursos, sobreviventes e outros aliados para axudar a expandir o seu escudo\u00a0antitormentas e atopar unha forma de devolver a Terra ao seu estado normal.\nBattle royale.\nEn marzo de 2017,\u00a0PlayerUnknown's\u00a0Battlegrounds (PUBG) foi lanzado en computadoras persoais nun acceso temper\u00e1n, e axi\u00f1a chegou a ser un xogo popular e exitoso, convert\u00e9ndose no exemplo\u00a0definitorio do x\u00e9nero\u00a0\"battle\u00a0royale\". De acordo con\u00a0Mustard, ao equipo de\u00a0Epic\u00a0Games \u00abencant\u00e1banlle os xogos de tipo\u00a0battle\u00a0royale, como\u00a0PUBG\u00bb, e explorou como poder\u00edan facer que un modo similar fose posible dentro de\u00a0Fortnite. Mantiveron este modo un equipo de desenvolvemento separado do xogo principal, fronte aos modos de contorna para a experimentaci\u00f3n e para non perder o equilibrio no xogo principal.\nEste lanzamento, que superou a\u00a0PUBG nas consolas, causou certa preocupaci\u00f3n ao seu desenvolvedor,\u00a0Bluehole, xa que estiveran traballando en estreita colaboraci\u00f3n con\u00a0Epic\u00a0Games para o soporte do motor\u00a0Unreal en\u00a0PUBG, e estaban preocupados de que\u00a0Fortnite puidese ser capaz de inclu\u00edr funci\u00f3ns planificadas no seu modo batalla real antes de que poidan liberalas en\u00a0PUBG.\nCoa popularidade de\u00a0Fortnite:\u00a0Battle\u00a0Royale para o inicio de 2018,\u00a0Epic\u00a0Games separouse nun equipo de desenvolvemento diferenciado para enfocarse nas melloras para ese modo.\u200b\u00a0Epic\u00a0Games declarou que a s\u00faa atenci\u00f3n a\u00a0Fortnite estaba a causar que alg\u00fans dos seus outros xogos visen poboaci\u00f3ns de xogadores m\u00e1is baixas, o que os levou a reducir os esforzos de desenvolvemento nestes xogos, particularmente\u00a0Paragon.\u200b A finais de xaneiro de 2018,\u00a0Epic\u00a0Games anunciou que pechar\u00eda completamente\u00a0Paragon en abril dese ano, proporcionando reembolsos a todos os xogadores."}
{"id": "413500", "revid": "1410", "url": "https://gl.wikipedia.org/wiki?curid=413500", "title": "FIFA (serie)", "text": "FIFA \u00e9 unha saga de videoxogos de f\u00fatbol publicados anualmente por\u00a0 Electronic\u00a0Arts baixo o selo de EA\u00a0Sports. Cando a saga comezou a finais de 1993 destacou por ser o primeiro en ter unha licenza oficial da FIFA. As \u00faltimas edici\u00f3ns da saga conte\u00f1en moitas licenzas exclusivas e os equipos de ligas de todo o mundo, como a Premier League e a Football\u00a0 League inglesa, Serie A (liga italiana),\u00a0 Bundesliga (liga alem\u00e1), a Primeira Divisi\u00f3n de Espa\u00f1a, Selecci\u00f3ns Nacionais, e outras ligas m\u00e1is que foron agregando ao longo dos \u00faltimos anos. Esta serie permite o uso dos estadios reais, mediante os comentarios p\u00f3dese gozar dos c\u00e1nticos reais do p\u00fablico nos estadios, nomes reais dos xogadores e as s\u00faas semellanzas en como xogan dentro do campo etc.\nSaga FIFA.\nO primeiro xogo desta saga caracteriz\u00e1base pola s\u00faa perspectiva isom\u00e9trica ou de tres cuartos, que se diferenciaba dos outros t\u00edtulos que ofrec\u00edan unha vista de paxaro. Un aspecto importante era o son do p\u00fablico no estadio, que estaba baseado en gravaci\u00f3ns en vivo e que lle proporcionaban un maior realismo ao desenvolvemento do xogo con c\u00e1nticos dos afeccionados. O xogo presentaba representativos nacionais, e un equipo especial formado por un selectivo de xogadores, este equipo ch\u00e1mase EA\u00a0 Sports. A pesar de todos os defectos que presentaba non hai d\u00fabida de que na s\u00faa \u00e9poca foi todo un \u00e9xito, a xente de EA\u00a0 Sports ano tras ano continuaba mellorando os seus xogos FIFA.\nA nova xeraci\u00f3n de FIFA cambiou moito, a intelixencia artificial dos xogadores \u00e9 agora m\u00e1is desenvolvida. Por exemplo, no man a man os porteiros son m\u00e1is r\u00e1pidos e se o xogador non pasa o bal\u00f3n ou tira a porter\u00eda, o porteiro roubar\u00e1 o bal\u00f3n ao seu rival. Os gardametas tam\u00e9n poden ser expulsados e agora poden manexarse con modo manual, o que far\u00e1 as cousas m\u00e1is complicadas a\u00ednda. Un dos mellores videoxogos da saga FIFA foi o FIFA 2002 no cal se poden facer diferentes tipos de acci\u00f3ns cos xogadores e ademais ten moi boa resoluci\u00f3n, os narradores te\u00f1en xa moitas frases m\u00e1is que en sagas anteriores.\nTr\u00e1tase da primeira saga que bateu r\u00e9cords cos seus mil mill\u00f3ns de vendas convert\u00e9ndose nun referente en simulaci\u00f3n deportiva.\nSaga FIFA World Cup.\nFoi o primeiro xogo baseado na Copa Mundial de F\u00fatbol desenvolvido por EA\u00a0Games tras obter a licenza por parte da FIFA en 1997. A diferenza dos seus antecesores, este xogo conti\u00f1a gr\u00e1ficos en 3D e un modo novo chamado\u00a0World\u00a0Cup Classics, que permite disputar finais da Copa do Mundo de anos anteriores.\nEstes xogos foron evolucionando ata chegar a un nivel gr\u00e1fico impresionante, con caras dos xogadores, cl\u00e1sicos no mundo do f\u00fatbol, perfectamente dese\u00f1adas e estadios impecables, exactamente iguais aos reais."}
{"id": "413501", "revid": "98629", "url": "https://gl.wikipedia.org/wiki?curid=413501", "title": "Royal Jordanian", "text": "Royal Jordanian Airlines (\u00e1rabe: \u0627\u0644\u0645\u0644\u0643\u064a\u064e\u0651\u0629 \u0627\u0644\u0623\u0631\u062f\u0646\u064a\u064e\u0651\u0629; transcrici\u00f3n: \"Al-Malakiyyah al-'Urduniyyah\"), anteriormente co\u00f1ecida como Alia Royal Jordanian Airlines \u00e9 a aeroli\u00f1a nacional de Xordania. Ten a s\u00faa sede en Amman e opera voos regulares a catro continentes dende a s\u00faa base principal no aeroporto da Ra\u00ed\u00f1a Alia desa cidade. Royal Jordanian (RJ) \u00e9 membro da Organizaci\u00f3n \u00c1rabe de Transportistas A\u00e9reos e da alianza de aeroli\u00f1as Oneworld. A compa\u00f1\u00eda opera uns 500 voos semanais.\nFrota.\nEn maio de 2018 a frota de Royal Jordanian estaba formada polos seguintes avi\u00f3ns:"}
{"id": "413503", "revid": "23204", "url": "https://gl.wikipedia.org/wiki?curid=413503", "title": "Susan Haack", "text": "Susan Haack, nada en 1945 en Inglaterra, \u00e9 unha profesora de filosof\u00eda e dereito na Universidade de Miami nos Estados Unidos. Escribiu obras en diferentes eidos filos\u00f3ficos, inclu\u00edndo l\u00f3xica, filosof\u00eda da linguaxe, epistemolox\u00eda e metaf\u00edsica. O seu pragmatismo despr\u00e9ndese do de Charles Sanders Peirce.\nTraxectoria.\nSusan Haack graduouse na Universidade de Oxford e a Universidade de Cambridge. En Oxford, estudou no Colexio St. Hilda's, onde a s\u00faa mestra de filosof\u00eda primeiro foi Jean Austin, vi\u00fava de J. L. Austin. Tam\u00e9n estudou a Plat\u00f3n con Gilbert Ryle e l\u00f3xica con Michael Dummett. David Pears supervisou o seu traballo para obter un B. Phil. sobre a ambig\u00fcidade. En Cambridge, escribiu o seu doutoramento baixo a supervisi\u00f3n de Timothy Smiley. Ela ocupou os cargos de membro do New Hall, Cambridge e profesora de filosof\u00eda na Universidade de Warwick antes de asumir o seu posto actual na Universidade de Miami."}
{"id": "413504", "revid": "56817", "url": "https://gl.wikipedia.org/wiki?curid=413504", "title": "Anne Fausto-Sterling", "text": "Anne Fausto Sterling, nada en 1944, \u00e9 doutora en filosof\u00eda e profesora de biolox\u00eda e estudos de x\u00e9nero na Universidade Brown. Participa activamente no eido da sexolox\u00eda e escribiu cumpridamente sobre os campos de biolox\u00eda do x\u00e9nero, identidade sexual, identidade de x\u00e9nero\u00a0e roles de x\u00e9nero. Esta casada dende setembro de 2004 con Paula Vogel, profesora de Yale e ga\u00f1adora do Premio Pulitzer de teatro.\nObra.\n\u00c1 parte de m\u00faltiples artigos, escribiu dous libros para o p\u00fablico en xeral. O primeiro deles, Myths of Gender: Biological Theories about Women and Men, foi editado por primeira vez en 1985 e reeditado en 1992 en Nova York.\nO seu segundo libro, \"Corpos sexuados\", \u00e9 probablemente a s\u00faa obra m\u00e1is famosa. Foi editado orixinalmente no ano 2000 co t\u00edtulo \"Sexing the Body.\" \"Gender politics and the construction of sexuality\". Neste libro a autora analiza a construci\u00f3n social da identidade de x\u00e9nero, rexeitando a dualidade masculina/feminina mediante a an\u00e1lise dos estados intersexuados."}
{"id": "413506", "revid": "89787", "url": "https://gl.wikipedia.org/wiki?curid=413506", "title": "Cordelia Fine", "text": "Cordelia Fine, nada en Toronto en 1975,\u00a0\u00e9\u00a0unha fil\u00f3sofa, psic\u00f3loga e escritora brit\u00e1nica e canadense de nacemento. \u00c9 profesora de historia e filosof\u00eda da ciencia na Universidade de Melbourne, Australia.\nFine escribiu tres libros de divulgaci\u00f3n cient\u00edfica sobre os temas da cognici\u00f3n social, neurociencia e os mitos populares da diferenciaci\u00f3n de sexos.\nO seu libro \"Testosterone Rex\" ga\u00f1ou o Premio Royal Society Science Book de 2017. Foi autora de diversos cap\u00edtulos acad\u00e9micos e numerosas publicaci\u00f3ns.\nFine \u00e9 reco\u00f1ecida por cu\u00f1ar o termo 'neurosexismo'."}
{"id": "413512", "revid": "865", "url": "https://gl.wikipedia.org/wiki?curid=413512", "title": "Every Country's Sun", "text": "Every Country's Sun \u00e9 o noveno \u00e1lbum da banda escocesa de post-rock Mogwai, publicado o 1 de setembro de 2017 a trav\u00e9s do selo Rock Action Records no Reino Unido e Europa, de Temporary Residence Limited nos Estados Unidos, e de Spunk Records en Australia.\nListaxe de canci\u00f3ns.\nA versi\u00f3n \"deluxe\" cont\u00e9n o \u00e1lbum en CD e vinilo, xunto cun vinilo de 12\" extra con seis demos non editadas anteriormente."}
{"id": "413513", "revid": "865", "url": "https://gl.wikipedia.org/wiki?curid=413513", "title": "How Strange, Innocence", "text": "How Strange, Innocence \u00e9 o \u00e1lbum de estrea da banda estadounidense de post-rock Explosions in the Sky, publicado o 17 de xaneiro de 2000 a trav\u00e9s do selo Sad Loud America. Inicialmente s\u00f3 se editaron 300 copias en forma de CDs regravables. Debido \u00e1 cantidade de petici\u00f3ns o \u00e1lbum foi remasterizado a partir das cintas orixinais, recibiu unha nova portada e reeditouse en CD a trav\u00e9s do selo Temporary Residence Limited o d\u00eda 11 de outubro de 2005.\nO disco tam\u00e9n foi publicado nunha edici\u00f3n limitada de 300 copias de dous vinilos de 180 gramos polo selo Ruined Potential Records. Foi editado en cinco cores distintas (negro, azul, vermello, gris e branco). As versi\u00f3ns en negro, azul e gris ve\u00f1en cun inserto especial. A banda vendeu a versi\u00f3n en vinilo exclusivamente na s\u00faa xira de 2004."}
{"id": "413515", "revid": "865", "url": "https://gl.wikipedia.org/wiki?curid=413515", "title": "One Step More and You Die", "text": "One Step More and You Die \u00e9 un \u00e1lbum da banda xaponesa de post-rock Mono, publicado o 2 de outubro de 2002 a trav\u00e9s do selo Arena Rock Recording Co.."}
{"id": "413516", "revid": "23204", "url": "https://gl.wikipedia.org/wiki?curid=413516", "title": "Arquitectura Moderna", "text": ""}
{"id": "413518", "revid": "865", "url": "https://gl.wikipedia.org/wiki?curid=413518", "title": "Avro Ashton", "text": "O Avro 706 Ashton foi un prototipo brit\u00e1nico de avi\u00f3n de pasaxeiros a reacci\u00f3n fabricado por Avro durante os anos 50. A\u00ednda que voou case un ano despois do de Havilland Comet, representou un programa experimental e nunha tivo a intenci\u00f3n de converterse nun avi\u00f3n para uso comercial.\nDese\u00f1o e desenvolvemento.\nO Avro 689 Tudor 9 estaba baseado no avi\u00f3n de pist\u00f3ns Avro 689 Tudor II usando a experiencia do traballo coa versi\u00f3n experimental Tudor 8 equipado con reactores Rolls-Royce Nene e que voara por vez primeira o 6 de setembro de 1948. O Avro Type 689 Tudor 9 posteriormente foi bautizado como Avro 706 Ashton e era un avi\u00f3n con catro reactores de investigaci\u00f3n impulsado por Rolls-Royce Nene emparellados en g\u00f3ndolas nas \u00e1s.\nFabric\u00e1ronse seis exemplares usando a fuselaxe do Tudor, comezando coa conversi\u00f3n do Tudor I con motores Nene 5. Os seguintes Ashton incorporaron o mellorado Nene 6 e contaban cunha deriva m\u00e1is cadrada e grande e un tren de aterraxe en triciclo. Os motores estaban estreitamente agrupados en d\u00faas g\u00f3ndolas que se alineaba perfectamente coas \u00e1s. A disposici\u00f3n de catro motores compensaba o pouco pulo dos primeiros reactores e reduc\u00eda en gran parte os efectos asim\u00e9tricos que poder\u00edan afectar ao avi\u00f3n no caso da perda dun motor.\nA tripulaci\u00f3n estaba formada por piloto, copiloto, navegador, enxe\u00f1eiro de voo e operador de radio, agrupados na cabina de voo e no compartimento frontal do aparello.\nHistorial operacional.\nA produci\u00f3n completouse rapidamente a trav\u00e9s da modificaci\u00f3n de fuselaxes de Tudor 2 excedentes fabric\u00e1ndose un \u00fanico exemplar dos Ashton 1 (WB490), Ashton 2 (WB491), e Ashton 4 (WB494), e tres do Ashton 3 (WB492, WB493 e WE670), todos fabricados por Avro en Woodford. Os voos de proba comezaron en 1950 avaliando a operaci\u00f3n con reactores e a navegaci\u00f3n, e polo menos un dos exemplares probou equipamento de bombardeo con dous contedores de bombas aerodin\u00e1micos baixo as \u00e1s.\nA pesar de ser un dos primeiros transportes a\u00e9reos equipado con reactores, o Ashton dedicouse principalmente a traballos experimentais e ao pouco tempo foi eclipsado tecnoloxicamente polo primeiro avi\u00f3n de pasaxeiros a reacci\u00f3n que entrou en produci\u00f3n, o de Havilland Comet.\nO Ashton WB491 foi modificado cunha montaxe baixo a fuselaxe para probar motores de turbina. Foi usado por Rolls Royce para probas cos seus motores Conway e Avon.\nBristol Siddeley usou o Ashton WB493 como banco de probas para o seu turborreactor Olympus. O avi\u00f3n equipouse con dous motores Olympus baixo as \u00e1s, f\u00f3ra dos Nenes. Este aparello tivo un papel principal na pel\u00edcula brit\u00e1nica de 1960 \"Cone of Silence\". Posteriormente o mesmo avi\u00f3n usouse como banco de probas para o motor Bristol Siddeley Orpheus.\nNo presente a fuselaxe do Ashton 2 (WB491) cons\u00e9rvase no Newark Air Museum, no Reino Unido."}
{"id": "413521", "revid": "6161512", "url": "https://gl.wikipedia.org/wiki?curid=413521", "title": "Panasonic", "text": "Panasonic (en xapon\u00e9s: \u30d1\u30ca\u30bd\u30cb\u30c3\u30af\u682a\u5f0f\u4f1a\u793e) \u00e9 unha compa\u00f1\u00eda multinacional xaponesa con sede en Kadoma, Xap\u00f3n, anteriormente denominada Matsushita Electric Industrial Co., Ltd. Forman parte do grupo as marcas Sanyo, JVC, Kenwood Holdings, Inc., Quasar (entreprise), Ramsa, Rasonic e Technics."}
{"id": "413526", "revid": "65337", "url": "https://gl.wikipedia.org/wiki?curid=413526", "title": "Museo de Brooklyn", "text": "O Museo de Brooklyn (en ) \u00e9 un museo de arte que se atopa no barrio de Brooklyn da cidade de Nova York. Con 52\u00a0000 m2 \u00e9 o terceiro meirande museo da cidade en canto a superficie e cont\u00e9n unha colecci\u00f3n de arte de arredor de 1,5 mill\u00f3ns de obras."}
{"id": "413527", "revid": "23204", "url": "https://gl.wikipedia.org/wiki?curid=413527", "title": "Brooklyn Museum", "text": ""}
{"id": "413528", "revid": "865", "url": "https://gl.wikipedia.org/wiki?curid=413528", "title": "Ilyushin Il-14", "text": "O Ilyushin Il-14 (designaci\u00f3n OTAN: Crate) foi un avi\u00f3n sovi\u00e9tico bimotor de transporte de pasaxeiros e carga. Voou por primeira vez en 1950 e entrou en servizo en 1954. O Il-14 tam\u00e9n foi fabricado en Alema\u00f1a Oriental por VVB Flugzeugbau, e en Checoslovaquia por Avia como o Avia 14. O Ilyushin Il-14 foi substitu\u00eddo principalmente polo Antonov An-24 e o Yakovlev Yak-40.\nDese\u00f1o e desenvolvemento.\nO Il-14 desenvolveuse como substituto para o popular Douglas DC-3 e a s\u00faa versi\u00f3n de fabricaci\u00f3n sovi\u00e9tica, o Lisunov Li-2. O Il-14 desenvolveuse a partir do Ilyushin Il-12, que voara por vez primeira en 1945, e planeouse para ser usado tanto en operaci\u00f3ns civ\u00eds como militares. O Il-12 tivo grandes problemas debido ao pobre comportamento dos seus motores. Ademais, te\u00f1a menos capacidade de carga do planeado orixinalmente (a intenci\u00f3n era que levase 32 pasaxeiros e finalmente s\u00f3 pod\u00eda transportar 18).\nO desenvolvemento do Il-14 foi unha gran mellora con respecto ao Il-12, cunha nova \u00e1 e unha deriva m\u00e1is ancha. Estaba equipado con dous motores radiais de pist\u00f3ns de 1 900 cabalos Shvetsov ASh-82T-7.\nA produci\u00f3n total do Il-14 foi de 1 345 avi\u00f3ns. 1 065 fabric\u00e1ronse en Moscova de 1956 a 1958 e en Tashkent de 1954 a 1958. Baixo licenza produc\u00edronse 80 unidades na Alema\u00f1a Oriental por VEB Flugzeugwerke Dresden (FWD) de 1956 a 1959, e 203 in Checoslovaquia por Avia de 1956 a 1960. O modelo demostrou ser robusto e fiable, sendo amplamente usado en zonas rurais con aer\u00f3dromos mal equipados.\nO modelo tam\u00e9n foi usado pola industria aeron\u00e1ustica de Alema\u00f1a Oriental como avi\u00f3n de proba para o estabilizador horizontal do Baade 152."}
{"id": "413529", "revid": "23204", "url": "https://gl.wikipedia.org/wiki?curid=413529", "title": "Peggy Phelan", "text": "Peggy Phelan, nada o 12 de xu\u00f1o de 1948, \u00e9 unha estudosa\u00a0feminista\u00a0estadounidense. \u00c9 unha dos fundadores de Performance Studies International, unha secci\u00f3n do departamento de Performance Studies da Universidade de Nova York dende 1993 at\u00e9 1996, e do teatro de Stanford e do departamento de drama dende 2007 at\u00e9 2011. \u00c9 profesora en Ann O'D\u00eda Maples de artes, teatro e ingl\u00e9s, e directora familia no instituto de artes de Stanford.\nO traballo principal de Phelan xira arredor da interpretaci\u00f3n como elemento vivo. Argumentou que o car\u00e1cter ef\u00e9mero da interpretaci\u00f3n \u00e9 crucial na s\u00faa forza. Mentres a maior\u00eda do seu traballo inicial estaba baseado no postestruturalismo feminista e na psican\u00e1lise, o seu traballo m\u00e1is recente \u00e9 sobre os medios de comunicaci\u00f3n, a fotograf\u00eda e as artes visuais."}
{"id": "413531", "revid": "83328", "url": "https://gl.wikipedia.org/wiki?curid=413531", "title": "Judy Chicago", "text": "Judy Chicago, nada en\u00a0Chicago\u00a0o\u00a020 de xullo de 1939,\u00a0\u00e9 unha pintora, escultora, educadora, escritora e pioneira da arte feminista estadounidense. Foi reco\u00f1ecida pola cr\u00edtica na d\u00e9cada de 1970 pola s\u00faa obra \"The Dinner Party\".\nTraxectoria.\nA nai de Judith Sylvia Cohen, co\u00f1ecida como Judy Chicago, transmitiu \u00f3s seus fillos a s\u00faa paix\u00f3n pola arte. Esta influencia ser\u00eda decisiva tanto para a carreira art\u00edstica de Judy, como para a do seu irm\u00e1n Ben como ceramista. \u00d3s\u00a0tres anos empezou a debuxar, e \u00f3s cinco xa ti\u00f1a claro que se quer\u00eda dedicar \u00f3 mundo da arte. Fixo as probas para entrar no Instituto de Arte de Chicago, pero non as superou.\nO ano 1957, grazas a unha bolsa, trasladouse \u00f3s\u00a0\u00c1nxeles para comezar a estudar na School of Art na Universidade de California. Durante os anos de universidade converteuse en activista pol\u00edtica e empezou a dese\u00f1ar carteis para a UCLA NAACP (National Association for the Advancement of Colored People) e finalmente converteuse en secretaria desta asociaci\u00f3n.\nEn 1959 co\u00f1eceu a Jerry Gerowitz, deixou a escola e f\u00f3ronse a vivir xuntos. Por primeira vez, Judy ter\u00eda un estudo propio para traballar. Un ano m\u00e1is tarde matriculouse de novo na universidade para rematar os seus estudos. A parella casou en 1961 e \u00f3 ano seguinte licenciouse en Belas Artes e converteuse nun membro do Phi Beta Kappa Society. S\u00f3 un ano despois, Jerry Gerowitz morreu nun accidente automobil\u00edstico, traxedia que marcou profundamente a Judy. O ano 1964, obtivo o mestrado en Belas Artes da Universidade de California.\nEn 1965, realizou a s\u00faa primeira exposici\u00f3n individual na galer\u00eda de Rolf Nelson nos \u00c1nxeles. Catro anos m\u00e1is tarde, en 1969, realizou unha mostra dunha serie de esculturas esf\u00e9ricas de pl\u00e1stico acr\u00edlico e unha serie de debuxos no Museo de Arte de Pasadena. A cr\u00edtica afirmou que o traballo de Judy estaba na vangarda da arte conceptual. Tam\u00e9n se iniciou \u00f3 mesmo tempo no eido das \"performance\": a trav\u00e9s do uso de fogos artificiais e pirotecnia creaba atmosferas para tentar \u201csuavizar e feminizar\u201d a paisaxe. \nNesta \u00e9poca, Judy empeza a explorar a sexualidade na s\u00faa obra. Crea os \"Lifesavers Pasadena\", unhas pinturas acr\u00edlicas abstractas sobre plexigl\u00e1s. Segundo a artista, esta obra representaba o punto de inflexi\u00f3n no seu traballo en relaci\u00f3n \u00e1 sexualidade e a representaci\u00f3n das mulleres.\nCambio de nome.\nJudy estaba a crear un nome como artista, pero sent\u00edase desconectada do seu apelido \"Cohen\", que recibira do seu pai. Tam\u00e9n do que adquirira ao casar, \"Gerowitz\". Decidiu cambiar o apelido por outro independente, que non estivese vencellado a ning\u00fan home, nin por matrimonio nin por herdanza. O galerista Rolf Nelson p\u00faxolle o alcume de Judy Chicago, xa que segundo el, Judy ti\u00f1a un forte acento de Chicago. De maneira que Judy decidiu adoptalo como propio. Para cambiar legalmente o nome tivo que conseguir a sinatura do que por ent\u00f3n era o seu marido (Lloyd Hamrol). Para celebrar o cambio de nome, creou unha invitaci\u00f3n vestida como unha boxeadora, cun suadoiro no que pu\u00f1a o seu novo nome. Esta invitaci\u00f3n publicouse na revista \"Artforum\" en outubro de 1970.\nCarreira art\u00edstica.\nMovemento feminista dos anos 70.\nNo ano 1970, Judy Chicago organizou o primeiro curso de arte feminista no CalArts, California State College, de Fresno.\u00a0O\u00a0ano seguinte, conxuntamente con Miriam Schapiro, fundou e impartiu o primeiro programa de arte feminista na California School of Art dos \u00c1nxeles.\n\"Womanhouse\".\nEn 1972, Chicago e Schapiro, en colaboraci\u00f3n con 21 estudantes do seu programa, crearon o proxecto Womanhouse. Nunha propiedade baleira dos \u00c1nxeles, recrearon dezasete ambientes que fac\u00edan referencia \u00e1 discriminaci\u00f3n que sufr\u00edan as mulleres dentro do eido dom\u00e9stico. Na coci\u00f1a recrearon temas arredor da nutrici\u00f3n, en referencia \u00e1 \u201cmater nutricia\u201d, e no ba\u00f1o unha reflexi\u00f3n sobre a menstruaci\u00f3n. Nesta instalaci\u00f3n tam\u00e9n se realizaron algunhas representaci\u00f3ns feministas como \"Cock and Cunt Play\", creada por Chicago.\n\"The Dinner Party\".\nEn 1973 fundou o \u201cobradoiro de estudos feministas\u201d, un espazo de exposici\u00f3ns para arte feminista onde tam\u00e9n se impart\u00edan clases de arte. A partir do ano seguinte empezou a traballar no que ser\u00eda o seu proxecto m\u00e1is ic\u00f3nico: \"The Dinner Party\". A execuci\u00f3n desta obra realizouse entre 1974 e 1979, consist\u00eda na recreaci\u00f3n dunha cea imaxinaria para mulleres de sona. As convidadas eran dende personaxes hist\u00f3ricas ou mitol\u00f3xicas (Deusa Primixenia) at\u00e9 pintoras contempor\u00e1neas (Georgia O'Keeffe) que influ\u00edran directamente na obra de Chicago.\nAs protagonistas cear\u00edan arredor dunha mesa en forma de tri\u00e1ngulo equil\u00e1tero, en cada un dos lados do tri\u00e1ngulo atop\u00e1banse trece servizos cos seus correspondentes manteis, pratos, copas e cubertos co nome dun personaxe feminino famoso (Gaia, Hatshepsut, Safo de Mitilene, Leonor de Aquitania, Christine de Piz\u00e1n, Emily Dickinson ou Virginia Woolf...).\nO chan sobre o cal se apoiaba a mesa estaba formado por case 2000 pezas de cer\u00e1mica branca en forma triangular onde estaban escritos en letras douradas os nomes de 999 mulleres que contribu\u00edron positivamente na historia das mulleres.\nA obra presentouse por primeira vez no Museo de Arte Moderna de San Francisco o ano 1979. Despois de ser exposta en diferentes pa\u00edses, dende 2007 a obra at\u00f3pase en exposici\u00f3n permanente no Centro de Arte Feminista Elisabeth Al Sackler no Museo de Brooklyn, en Nova York."}
{"id": "413532", "revid": "47401", "url": "https://gl.wikipedia.org/wiki?curid=413532", "title": "The Dinner Party", "text": "The Dinner Party \u00e9 unha instalaci\u00f3n da artista feminista Judy Chicago. Amplamente considerada como a primeira obra de arte feminista \u00e9pica, funciona como unha historia simb\u00f3lica da muller na civilizaci\u00f3n occidental. Consiste en 39 elaborados espazos dispostos \u00f3 longo dunha mesa triangular para 39 mulleres famosas m\u00edticas e hist\u00f3ricas. Sacajawea, Sojourner Truth, Leonor de Aquitania, a emperatriz Teodora de Bizancio, Virginia Woolf, Susan B. Anthony e Georgia O'Keeffe est\u00e1n entre as convidadas.\nCada lugar \u00fanico incl\u00fae un prato de porcelana pintado a man, cubertos de cer\u00e1mica e c\u00e1liz, e un pano de mesa cun bordo de ouro bordado. Cada placa, ag\u00e1s a que corresponde a\u00a0Sojourner Truth, representa unha forma de vulva de cor brillante e estilo elaborado. As escenograf\u00edas ap\u00f3ianse en elaboradas corredeiras bordadas, executadas nunha variedade de estilos e t\u00e9cnicas de bordado. A mesa da cea at\u00f3pase en The Heritage Floor, composta por m\u00e1is de 2.000 azulexos brancos de forma triangular, cada un deles inscrito en letras douradas co nome dunha das 999 mulleres que marcaron a historia.\nFoi producida entre 1974 e 1979 como unha colaboraci\u00f3n e foi exhibida por primeira vez en 1979. Posteriormente, malia a resistencia do mundo da arte, a obra realizou xiras por 16 lugares de seis pa\u00edses de tres continentes cunha audiencia de 15 mill\u00f3ns de espectadores. Foi retirada para o seu almacenamento at\u00e9 1996, xa que comezaba a sufrir polas constantes viaxes. Dende 2007 est\u00e1 en exposici\u00f3n permanente no Elizabeth A. Sackler Center for Feminist Art do Brooklyn Museum de Nova York.\nMulleres representadas.\nAs 39 mulleres con sitio na mesa son:\n\u00c1 I: Da prehistoria ao imperio romano\n1. Deusa primordial \n2. Deusa da fertilidade \n3. Ishtar \n4. Kali \n5. Deusa das cobras \n6. Sof\u00eda \n7. Amazona \n8. Hatshepsut \n9. Xudit \n10. Safo \n11. Aspasia \n12. Boadicea \n13. Hipatia\n\u00c1 II: Dos comezos do cristianismo \u00e1 reforma\n14. Santa Marcela \n15. Br\u00edxida de Irlanda \n16. Teodora de Bizancio \n17. Hrosvitha \n18. Tr\u00f3tula de Salerno \n19. Leonor de Aquitania \n20. Hildegard von Bingen \n21. Petronilla de Meath \n22. Christine de Pisan \n23. Isabel de Este \n24. Isabel I \n25. Artemisia Gentileschi \n26. Anna van Schurman\n\u00c1 III: Das americanas \u00e1 revoluci\u00f3n das mulleres\n27. Anne Hutchinson \n28. Sacajawea \n29. Caroline Herschel \n30. Mary Wollstonecraft \n31. Sojourner Truth \n32. Susan B. Anthony \n33. Elizabeth Blackwell \n34. Emily Dickinson \n35. Ethel Smyth \n36. Margaret Sanger \n37. Natalie Barney \n38. Virginia Woolf \n39. Georgia O'Keeffe\nMulleres representadas no \"Heritage Floor\".\nO \"Heritage Floor\", situado baixo a mesa, incl\u00fae os nomes de 999 mulleres inscritos en lousas de porcelana feitas a man. As lousas cobren a extensi\u00f3n completa da zona da mesa triangular, contin\u00faa baixo a propia mesa e enche a \u00e1rea situada entre as tres mesas. Hai 2304 lousas cos nomes estendidos sobre m\u00e1is dunha delas. Os nomes est\u00e1n escritos en Palmer cursiva, fonte estadounidense do s\u00e9culo XX. Chicago afirma que os criterios para que o nome dunha muller fose inclu\u00eddo eran un ou m\u00e1is dos seguintes:\nA instalaci\u00f3n est\u00e1 acompa\u00f1ada por unha serie de paneis que explican o papel de cada muller do chan."}
{"id": "413533", "revid": "23204", "url": "https://gl.wikipedia.org/wiki?curid=413533", "title": "Instalaci\u00f3n art\u00edstica", "text": ""}
{"id": "413534", "revid": "54334", "url": "https://gl.wikipedia.org/wiki?curid=413534", "title": "Octavia E. Butler", "text": "Octavia Estelle Butler, nada en Pasadena (California) o 22 de xu\u00f1o de 1947 e finada en Lake Forest Park o 24 de febreiro de 2006, m\u00e1is co\u00f1ecida por Octavia Butler, foi unha escritora afroamericana consagrada polos seus libros de ciencia ficci\u00f3n feminista e por inserir a cuesti\u00f3n do prexu\u00edzo e do racismo nas s\u00faas historias.\nTraxectoria.\nOctavia Butler decidiu tornarse escritora \u00f3s doce anos \u00f3 asistir o filme \"Devil Girl from Mars\" e convenc\u00e9ndose de que poder\u00eda escribir unha historia mellor. Despois de vender algunhas historias para antolox\u00edas, adquiriu notoriedade a partir dos anos 1980, ga\u00f1ando os premios N\u00e9bula e Hugo. Mais foi a publicaci\u00f3n dos libros \"Parable of the Sower\" (1993) e \"Parable of the Talents\" (1998) que solidificou a s\u00faa fama como escritora. En 2005, foi admitida no Hall Internacional da Fama de Escritores Negros.\nTrala s\u00faa morte, en 2006, unha bolsa de estudos que leva o seu nome foi creada para incentivar estudantes de cor inscritos nos obradoiros de escrita onde Butler foi alumna e, m\u00e1is tarde, profesora.\nA NASA bautizou o lugar de aterraxe do rover Perseverance en Marte como Octavia E. Butler Landing na s\u00faa honra ."}
{"id": "413535", "revid": "23204", "url": "https://gl.wikipedia.org/wiki?curid=413535", "title": "Octavia Estelle Butler", "text": ""}
{"id": "413536", "revid": "23204", "url": "https://gl.wikipedia.org/wiki?curid=413536", "title": "Octavia Butler", "text": ""}
{"id": "413537", "revid": "23204", "url": "https://gl.wikipedia.org/wiki?curid=413537", "title": "Literatura homosexual", "text": "Literatura homosexual \u00e9 un termo xen\u00e9rico que alude \u00e1s obras literarias escritas por un autor que, con independencia da s\u00faa orientaci\u00f3n sexual, reflicta literariamente o xeito de vida das persoas homosexuais. No mundo acad\u00e9mico non se considera o termo como un x\u00e9nero literario, sen\u00f3n como unha simple convenci\u00f3n cultural que alude \u00f3s contidos das novelas, contos, poemas ou as ficci\u00f3ns en xeral. A homosexualidade masculina tradicionalmente tivo maior representaci\u00f3n que a feminina."}
{"id": "413538", "revid": "23204", "url": "https://gl.wikipedia.org/wiki?curid=413538", "title": "Literatura gai", "text": ""}
{"id": "413539", "revid": "1131", "url": "https://gl.wikipedia.org/wiki?curid=413539", "title": "Universidade de Kentucky", "text": "A Universidade de Kentucky (en ), tam\u00e9n co\u00f1ecida como UK, \u00e9 unha universidade p\u00fablica, co-educativa, que se atopa en Lexington, Kentucky. Fundada en 1865, \u00e9 a maior universidade do estado en n\u00famero de estudantes, con 27.171 alumnos."}
{"id": "413540", "revid": "23204", "url": "https://gl.wikipedia.org/wiki?curid=413540", "title": "University of Kentucky", "text": ""}
{"id": "413541", "revid": "89787", "url": "https://gl.wikipedia.org/wiki?curid=413541", "title": "Joanna Russ", "text": "Joanna Russ, nada en\u00a0Nova York\u00a0o\u00a022 de febreiro de 1937\u00a0e finada en\u00a0Tucson\u00a0o\u00a029 de abril de 2011,\u00a0foi unha escritora, acad\u00e9mica e feminista radical estadounidense. \u00c9 a autora de varias obras de ciencia ficci\u00f3n, fantas\u00eda e cr\u00edtica literaria feminista como \"How to Suppress Women's Writing\". A s\u00faa obra m\u00e1is soada \u00e9 \"The Female Man\", unha novela que combina s\u00e1tira e ficci\u00f3n ut\u00f3pica, que pode lerse como novela, as\u00ed como na s\u00faa calidade de texto te\u00f3rico.\nTraxectoria.\nJoanna Russ naceu no Bronx, na cidade de Nova York. Os seus pais, Evarett I. e Bertha (nada Zinner) Russ, foron ambos os dous profesores. Comezou a escribir ficci\u00f3n nunha idade moi temper\u00e1. A trav\u00e9s dos anos, enche os seus cadernos con historias, poemas, banda dese\u00f1ada e ilustraci\u00f3ns, a mi\u00fado encadernadas a man.\nSendo estudante do \u00faltimo ano no Instituto William Howard Taft, Russ foi escollida entre os primeiros dez postos do Westinghouse Science Talent Search. Grad\u00faase na Universidade Cornell, onde estuda con Vladimir Nabokov\u00a0 en 1957, e obt\u00e9n un mestrado en Belas Artes na Yale Drama School en 1960. Despois de ensinar en varias universidades, inclu\u00edndo Cornell, pasa a ser profesora de tempo completo na Universidade de Washington."}
{"id": "413542", "revid": "89787", "url": "https://gl.wikipedia.org/wiki?curid=413542", "title": "Cris Williamson", "text": "Cris Williamson, nada en 1947 en Deadwood, Dacota do Sur, \u00e9 unha cantautora e activista estadounidense.\nTraxectoria.\nWilliamson empezou a interesarse pola m\u00fasica logo de escoitar \u00e1 cantante Judy Collins. Publicou o seu primeiro \u00e1lbum de estudio en 1964, titulado \"The Artistry of Cris Williamson.\" A partir dese momento lanzou unha gran cantidade de \u00e1lbums de estudio e sinxelos. A trav\u00e9s da s\u00faa m\u00fasica realizou activismo pol\u00edtico e feminismo, e foi unha peza clave no xurdimento do movemento denominado \"women's music\" (m\u00fasica das mulleres). Usando os seus talentos musicais e formando equipo con outras activistas e defensoras do movemento l\u00e9sbico, Williamson \u00e9 admirada na comunidade LGBT polas s\u00faas achegas art\u00edsticas e pol\u00edticas, e segue sendo un modelo para as futuras xeraci\u00f3ns de feministas e activistas.\nWilliamson sostivo unha relaci\u00f3n coa tam\u00e9n cantautora Tret Fure, coa que gravou dous \u00e1lbums. Devandita relaci\u00f3n rematou no ano 2000."}
{"id": "413543", "revid": "23204", "url": "https://gl.wikipedia.org/wiki?curid=413543", "title": "Dereito de propiedade", "text": "O dereito de propiedade \u00e9 a \u00e1rea do dereito que atende \u00e1s diversas formas de propiedade e tenencia no sector inmobiliario (a terra diferenciada das posesi\u00f3ns persoais e mobles) e da propiedade persoal, dentro do sistema legal de dereito anglosax\u00f3n. No sistema de dereito civil, hai unha divisi\u00f3n entre a propiedade moble e inmoble. A propiedade moble corresponde coa propiedade persoal, mentres que a propiedade inmoble corresponde \u00e1 propiedade real, e \u00f3s dereitos e obrigaci\u00f3ns asociados a ela.\nO concepto, a idea ou filosof\u00eda da propiedade subxace a todas as leis de propiedade. Nalgunhas xurisdici\u00f3ns, toda propiedade era posu\u00edda polo monarca e que devolv\u00eda a trav\u00e9s de terratenentes ou outros sistemas de feudalismo, lealdade e fidelidade.\nO c\u00f3dido civil napole\u00f3nico est\u00e1 entre os primeiros actos gobernamentais da modernidade en introducir a noci\u00f3n de propiedade absoluta nun estatuto, mentres que os dereitos de protecci\u00f3n de propiedade persoal estaban presenten na lei isl\u00e1mica e na xurisprudencia da Idade Media, e m\u00e1is formas feudalistas."}
{"id": "413544", "revid": "88215", "url": "https://gl.wikipedia.org/wiki?curid=413544", "title": "Brays Efe", "text": "Brays Fern\u00e1ndez Vidal, nado nas Palmas de Gran Canaria o 30 de setembro de 1988, \u00e9 un actor galego m\u00e1is co\u00f1ecido como Brays Efe, que acadou sona polo seu papel na serie web \"Paquita Salas\".\nTraxectoria.\nNaceu nas\u00a0Palmas de Gran Canaria, a\u00ednda que se criou nunha granxa en Vilari\u00f1o (Nigr\u00e1n). Estudou Comunicaci\u00f3n Audiovisual na Universidade Complutense de Madrid e traballou como xornalista, axudante de casting e locutor de radio. Asemade, escribiu e dirixiu tres curtametraxes e d\u00faas obras para microteatro. \nComo actor, tivo o seu primeiro papel protagonista no filme \"C\u00f3mo sobrevivir a una despedida\", dirixido por Manuela Burl\u00f3 Moreno, e onde compartiu cartel con Natalia de Molina, Mar\u00eda Herv\u00e1s, \u00darsula Corber\u00f3 e Celia de Molina. Pouco despois acadou popularidade encarnando a Paquita Salas na serie web \"Paquita Salas\", que lle valeu o premio Feroz \u00f3 mellor actor protagonista dunha serie en 2017. Representou esa personaxe durante as tres tempadas da serie e tam\u00e9n na gala dos Premios Goya 2018, onde realizou un mon\u00f3logo."}
{"id": "413545", "revid": "23204", "url": "https://gl.wikipedia.org/wiki?curid=413545", "title": "Brays Fern\u00e1ndez Vidal", "text": ""}
{"id": "413546", "revid": "23204", "url": "https://gl.wikipedia.org/wiki?curid=413546", "title": "Filmolox\u00eda feminista", "text": "Filmolox\u00eda feminista ou teor\u00eda de cinema feminista\u00a0\u00e9 a teor\u00eda cr\u00edtica de cinema derivada\u00a0das pol\u00edticas e teor\u00eda feministas.\u00a0As feministas te\u00f1en moitas abordaxes para an\u00e1lise do cinema, sobre os elementos dos filmes estudados e os seus fundamentos te\u00f3ricos.\nHistoria.\nO desenvolvemento da filmolox\u00eda feminista foi influenciado pola\u00a0segunda onda do feminismo e o desenvolvemento de estudos sobre as mulleres nos anos 60 e 70. Estudosas feministas comezaron a tomar recoller as novas teor\u00edas decorrentes destes movementos para a an\u00e1lise do cinema. Tentativas iniciais nos Estados Unidos no inicio da d\u00e9cada de 1970 estaban, en xeral, baseadas na teor\u00eda sociol\u00f3xica e incidiron sobre a funci\u00f3n das personaxes femininas, en particular, as narrativas e x\u00e9neros dos filmes, e\u00a0estereotipos como un reflexo da visi\u00f3n da sociedade sobre as mulleres. Obras como a de Marjorie Rosen,\u00a0\"Popcorn Venus: Women, Movies, and the American Dream\" (1973) e \"From Reverence to Rape: The Treatment of Women in Movies de Molly Haskell\"\u00a0(1974) analizan como as mulleres son retratadas nos filmes, relacionando co contexto hist\u00f3rico m\u00e1is longo, os estereotipos representados, na medida en que as mulleres eran presentados como activas ou pasivas, e a cantidade tempo de roupa que levaban."}
{"id": "413547", "revid": "23204", "url": "https://gl.wikipedia.org/wiki?curid=413547", "title": "Teor\u00eda de cinema feminista", "text": ""}
{"id": "413548", "revid": "89787", "url": "https://gl.wikipedia.org/wiki?curid=413548", "title": "Organizaci\u00f3n Nacional das Mulleres", "text": "A Organizaci\u00f3n Nacional de Mulleres (en ) tam\u00e9n co\u00f1ecida polas s\u00faas siglas en ingl\u00e9s NOW, \u00e9 a maior organizaci\u00f3n feminista estadounidense e unha das m\u00e1is antigas da historia.\nA organizaci\u00f3n est\u00e1 dedicada \u00e1 defensa dos dereitos das mulleres cun enfoque hol\u00edstico e ten entre as s\u00faas prioridades a igualdade econ\u00f3mica e a igualdade de dereitos, a loita polo dereito \u00f3 aborto e a liberdade reprodutiva, a loita contra o racismo e a intolerancia en defensa da comunidade LGBTQIA, a loita contra a violencia de x\u00e9nero e o apoio \u00f3 liderado das mulleres nos eidos pol\u00edtico, laboral e social.\nFoi cofundada en 1966 por Betty Friedan, figura central do feminismo liberal xurdido a mediados do s\u00e9culo XX nos Estados Unidos coa particularidade de mesturar o marco te\u00f3rico e as acci\u00f3ns pr\u00e1cticas articuladas como movemento organizado de mulleres.\nA s\u00faa sede central est\u00e1 en Washington e ten m\u00e1is de 500,000 membros contribu\u00edntes e 550 cap\u00edtulos nos 50 estados dos\u00a0EE.UU e no Distrito de Columbia."}
{"id": "413549", "revid": "23204", "url": "https://gl.wikipedia.org/wiki?curid=413549", "title": "National Organization for Women", "text": ""}
{"id": "413550", "revid": "23204", "url": "https://gl.wikipedia.org/wiki?curid=413550", "title": "Organizaci\u00f3n Nacional de Mulleres", "text": ""}
{"id": "413551", "revid": "98629", "url": "https://gl.wikipedia.org/wiki?curid=413551", "title": "Fiat G.80", "text": "O Fiat G.80 foi un adestrador militar a reacci\u00f3n desenvolvido en Italia nos anos 50, sendo o primeiro avi\u00f3n a reacci\u00f3n do pa\u00eds. Trat\u00e1base dun avi\u00f3n convencional monoplano de \u00e1 baixa con tren de aterraxe en triciclo retractable e tomas de aire do motor nos laterais da fuselaxe. O piloto e o instrutor sent\u00e1banse en t\u00e1ndem.\nDese\u00f1o e desnvolvemento.\nAos dous prototipos do G.80 segu\u00edronlle tres unidades de preproduci\u00f3n, pero a Aeronautica Militare atopou que non encaixaban cos seus requirimentos e non mercou m\u00e1is. Fiat desenvolveu unha versi\u00f3n m\u00e1is refinada, bautizada como G.82, para entrar nunha competici\u00f3n da OTAN para seleccionar un adestrador a reacci\u00f3n st\u00e1ndar. Entre varios cambios, o G.82 contaba cunha fuselaxe m\u00e1is longa, un motor Rolls-Royce Nene en vez do de Havilland Goblin do G.80, e tanques de combustible na punta das \u00e1s. Fabric\u00e1ronse cinco unidades, pero cando se cancelou a competici\u00f3n e o G.82 non foi elixido nin pola OTAN nin pola Aeronautica Militare, o seu programa de desenvolvemento rematou. Os plans para versi\u00f3ns especializadas, que inclu\u00edan caza nocturno, reco\u00f1ecemento, e apoio pr\u00f3ximo, non se realizaron, as\u00ed como o G.84 que estar\u00eda equipado cun motor Allison J35. Os G.82s foron usados durante uns poucos anos na escola de adestramento da Aeronautica Militare en Amendola antes de pasar a mans do Reparto Sperimentale Volo (Departamento de Voo Experimental) en 1957."}
{"id": "413552", "revid": "23204", "url": "https://gl.wikipedia.org/wiki?curid=413552", "title": "Linguaxe neutra de x\u00e9nero", "text": "A neutralidade de x\u00e9neros, dende o punto de vista ling\u00fc\u00edstico e gramatical, \u00e9 unha vertente recente das demandas por maior igualdade entre homes e mulleres e non binarios. Algunhas publicaci\u00f3ns amosan que os falantes de linguas con x\u00e9nero gramatical (p.ex. galego, portugu\u00e9s, castel\u00e1n, franc\u00e9s e outras) tenden a ter pensamentos m\u00e1is sexistas. O uso de pronomes persoais neutros, como \"hen\" en sueco, \"elle\" en castel\u00e1n, \"they\" singular en ingl\u00e9s e \"ri\" en esperanto, son empregados como maneiras de neutralizar o x\u00e9nero.\nMasculino e feminino.\nEn galego, o x\u00e9nero feminino \u00e9 xeralmente marcado pola letra \"-a\": ciruxi\u00e1n, ciruxi\u00e1; avogada, avogado;\u00a0o doutor, a doutora.\nPor\u00e9n, en galego, as\u00ed como outras linguas rom\u00e1nicas, o plural dos substantivos, cando abrangue tanto individuos do x\u00e9nero feminino como do x\u00e9nero masculino, faise en base \u00f3 masculino: \"vinte profesoras\" e \"dez profesores\", xuntos, son \"trinta profesores\"; unha sala de clase con trinta e nove alumnas e un \u00fanico alumno ter\u00e1 no total \"corenta alumnos\". Esa formaci\u00f3n do plural \u00e9 considerada sexista por certos grupos e individuos, polo que xurdiron propostas para un x\u00e9nero plural neutro en galego.\nPropostas para neutralidade na ortograf\u00eda.\nA proposta m\u00e1is co\u00f1ecida para neutralidade de x\u00e9neros en relaci\u00f3n \u00e1 ortograf\u00eda \u00e9 o uso do s\u00edmbolo \"arroba\" (@) no canto de -o, -a ou mesmo -e: @s @trabalhador@s.\nOutra proposta \u00e9 a do emprego do \"a anarquista\" (\u24b6), usado da mesma forma que @ en substituci\u00f3n a \"a/o\", sobre todo en textos pol\u00edticos radicais: (Compa\u00f1eir\u24b6s, hai que ocupar e resistir, at\u00e9 a vitoria!). Tam\u00e9n se observa, con esa mesma funci\u00f3n, o emprego da da letra \"x\" (por exemplo, en certos manifestos do Movemento Zapatista mexicano\").\nHistoricamente, a barra (/) foi o s\u00edmbolo m\u00e1is empregado con esa funci\u00f3n, como en demandante/a. Por\u00e9n, mant\u00e9n a marca de separaci\u00f3n entre os dous x\u00e9neros."}
{"id": "413553", "revid": "89787", "url": "https://gl.wikipedia.org/wiki?curid=413553", "title": "Laura Mulvey", "text": "Laura Mulvey, nada o 15 de agosto de 1941, \u00e9 unha te\u00f3rica de cinema brit\u00e1nico feminista. Foi educada na St Hilda's College, Oxford. No presente \u00e9 profesora de cinema e estudos medios no Birkbeck, Universidade de Londres. Traballou no British Film Institute durante moitos anos antes de asumir o seu cargo actual.\nDurante o ano acad\u00e9mico 2008-09, Mulvey foi distinguida como Profesora Visitante Mary Cornille en Humanidades en Wellesley College.\nFalocentrismo e o patriarcado.\nMulvey incorpora a idea freudiana do falocentrismo en \"Visual Pleasure and Narrative Cinema\". Especificamente sobre a teor\u00eda faloc\u00e9ntrica do filme, Mulvey insiste na idea de que o cine e a fotograf\u00eda, sen darse conta est\u00e1 estruturado a partir das ideas e os valores dun patriarcado."}
{"id": "413554", "revid": "98629", "url": "https://gl.wikipedia.org/wiki?curid=413554", "title": "Tupolev Tu-75", "text": "O Tupolev Tu-75 foi unha versi\u00f3n de transporte militar do bombardeiro Tu-4, que tam\u00e9n tivo unha versi\u00f3n de pasaxeiros, o Tu-70. \u00c1mbolos dous usaban unha nova fuselaxe dese\u00f1ada para o seu novo rol. Foi o primeiro avi\u00f3n militar sovi\u00e9tico da s\u00faa clase e estaba equipado cunha rampla de carga na parte traseira da fuselaxe. Non entrou en produci\u00f3n porque a Forza A\u00e9rea Sovi\u00e9tica decidiu que deb\u00eda ser m\u00e1is barato modificar os seus Tu-4 ou usar os Lisunov Li-2 e Ilyushin Il-12 para misi\u00f3ns de transporte.\nDese\u00f1o e desenvolvemento.\nA oficina de dese\u00f1o de Tupolev comezou a traballar en setembro de 1946 nunha versi\u00f3n de transporte militar do avi\u00f3n de pasaxeiros Tupolev Tu-70, e foi corfirmado no Consello de Ministros do 11 de marzo de 1947. Para axilizar o proceso f\u00edxose un grande uso de compo\u00f1entes do Tu-70. Os seus motores foron a versi\u00f3n mellorada Shvetsov ASh-73TKFN ou os TKNV de inxecci\u00f3n de combustible. Dese\u00f1ouse unha fuselaxe nova m\u00e1is estreita, que inclu\u00eda un zap\u00f3n de carga traseiro, unha rampla para veh\u00edculos e portas de sa\u00edda para paracaidistas. \u00cdan adaptarse tres torretas de can\u00f3ns do Tu-4 (a dorsal, a ventral e a de cola), a\u00ednda que non se equiparon no prototipo. Ti\u00f1a unha tripulaci\u00f3n de sete persoas (dous pilotos, tres artilleiros, un operador de radio e un navegante).\nO avi\u00f3n planeouse para tres roles: transporte, transporte de paracaidistas e ambulancia a\u00e9rea. No primeiro deles dese\u00f1ouse para cargar dous can\u00f3ns de asalto ASU-76, dous tractores de artiller\u00eda STZ NATI, seis ou sete jeeps GAZ-67B ou cinco can\u00f3ns de 85\u00a0mm sen os seus motores principais ou calquera combinaci\u00f3n de equipamento ata 12 000\u00a0kg. Para facilitar a carga, montouse un torno no teito da bodega cunha capacidade de 3 000\u00a0kg. O avi\u00f3n pod\u00eda levar 120 soldados, 96 paracaidistas totalmente equipados, ou 64 cargas st\u00e1ndar para ser lanzadas con paraca\u00eddas. Como ambulancia a\u00e9rea poder\u00eda transportar 31 padiolas e catro asistentes m\u00e9dicos.\nHistorial operacional.\nA construci\u00f3n do primeiro prototipo prolongouse bastante e o avi\u00f3n non estivo rematado ata novembro de 1949, tendo lugar o seu primeiro voo o 21 de xaneiro de 1950. Rematou as probas do fabricante o seguinte maio, pero Tupolev decidiu non sometelo \u00e1s probas de aceptaci\u00f3n do Estado xa que a Forza A\u00e9rea Sovi\u00e9tica xa decidira que ser\u00eda m\u00e1is barato confiar non seus existintes transportes e modificar bombardeiros Tu-4 para que operasen como cargueiros. O prototipo usouno o MAP (o Ministerio de Industria da Aviaci\u00f3n) ata que se esnafrou en outubro de 1954."}
{"id": "413555", "revid": "89787", "url": "https://gl.wikipedia.org/wiki?curid=413555", "title": "Teresa de Lauretis", "text": "Teresa de Lauretis, nada en\u00a0Bolo\u00f1a\u00a0en\u00a01938\u00a0\u00e9 unha te\u00f3rica feminista que realizou importantes achegas \u00f3s estudos de x\u00e9nero, queer, cinematogr\u00e1ficos as\u00ed como \u00e1 psican\u00e1lise. Traducida a m\u00e1is de dezasete idiomas, de Lauretis \u00e9 co\u00f1ecida internacionalmente por ser autora de influentes libros tales como \"Alice Doesn't\" (1984),\"Technologies of Gender\" (1987) e por acu\u00f1ar a expresi\u00f3n \"Queer theory\"(1990) para marcar unha descontinuidade radical na epistemolox\u00eda e pol\u00edticas sexuais feministas-LGBT.\u00a0Foi\u00a0distinguida como profesora em\u00e9rita pola\u00a0Universidade de California, Santa Cruz.\nTraxectoria.\nDe Lauretis \u00e9 doutora en linguas e literaturas modernas pola Universidade de Bocconi (Mil\u00e1n-Italia). En 1985 ingresou como docente de posgrao no prestixioso departamento de historia da conciencia na Universidade de California-Santa Cruz, integrando o staff xunto a Hayden White, Donna Haraway, Angela Davis e James Clifford.\nFoi profesora visitante en universidades do Canad\u00e1, Alema\u00f1a, Italia, Suecia, Austria, Croacia, Francia, Espa\u00f1a, M\u00e9xico, os Pa\u00edses Baixos, Polonia, a Arxentina, Chile as\u00ed como de varias pertencentes \u00f3s Estados Unidos, entre outras. Obtivo o Doutoramento Honoris Causa pola Universidade de\u00a0Lund e a\u00a0Universidade Nacional de C\u00f3rdoba, entre outros reco\u00f1ecementos e distinci\u00f3ns universitarias. En 2010, obtivo o Distinguished Career Award pola Society for Cinema and Media Studies."}
{"id": "413556", "revid": "89787", "url": "https://gl.wikipedia.org/wiki?curid=413556", "title": "Bernice Johnson Reagon", "text": "Bernice Johnson Reagon, nada o 4 de outubro de 1942 en Dougherty County, Xeorxia, \u00e9 unha cantante, compositora e activista estadounidense.\nTraxectoria.\nBernice foi membro fundadora do cuarteto The Freedom Singers. En 1973 fundou o conxunto\u00a0\"a capela\" Sweet Honey in the Rock, con base en Washington, D.C. \nFormou parte do \"Movemento de Albany\", unha coalici\u00f3n de desegregaci\u00f3n iniciada na cidade de Albany. Reagon dedicou a s\u00faa vida \u00e1 xustiza social a trav\u00e9s da s\u00faa m\u00fasica e do activismo, buscando defender os dereitos civ\u00eds das comunidades afroamericanas no seu pa\u00eds.\nObtivo un doutoramento na Universidade de Howard e \u00e9 membro em\u00e9rito da Facultade de Historia da Universidade Americana en Washington. Tam\u00e9n recibiu un doutoramento honorario de m\u00fasica do Berklee College of Music.\nVida persoal.\nEn 1963 casou con Cordell Reagon, outro membro de The Freedom Singers. A s\u00faa filla Toshi Reagon \u00e9 tam\u00e9n cantante e compositora.\nReagon manifestou que \"Os desaf\u00edos da vida non deben paralizarte, supostamente est\u00e1n a\u00ed para axudarche a atoparte contigo mesmo. A poboaci\u00f3n negra creou o seu propio mundo. Os afroamericanos deben usar todo o seu territorio a disposici\u00f3n. E ese territorio non se representa en \u00e1rea, sen\u00f3n en cultura.\""}
{"id": "413557", "revid": "89787", "url": "https://gl.wikipedia.org/wiki?curid=413557", "title": "Holly Near", "text": "Holly Near, nada en Ukiah, California o 6 de xu\u00f1o de 1949,\u00a0\u00e9 unha cantautora, actriz e activista estadounidense.&lt;ref name=\"Holly Near/Biography1\"&gt;&lt;/ref&gt;\nTraxectoria.\nLogo de iniciar a s\u00faa educaci\u00f3n secundaria en 1963, Holly Near uniuse \u00e1 agrupaci\u00f3n Freedom Singers, unha banda de m\u00fasica folk. En 1968 uniuse \u00f3 programa de artes teatrais da Universidade de California; ese ano asistiu \u00e1 s\u00faa primeira protesta en contra da guerra de Vietnam.\nA s\u00faa carreira profesional iniciou en 1969 cunha participaci\u00f3n na serie de televisi\u00f3n \"The Mod Squad\", seguida de aparici\u00f3ns noutras series como \"Room 222\", \"All in the Family\" e \"The Partridge Family\". Fixo papeis en filmes como \"Slaughterhouse-Five\" e \"Minnie and Moskowitz\" e obtivo un papel importante en \"Dogfight\" de 1991.\nFormou parte brevemente do grupo de comedia musical \"First National Nothing\", aparecendo no \u00e1lbum If You Sit Real Still and Hold My Hand, You Will Hear Absolutely Nothing (Columbia Records).\nEn 1970, Near participou no reco\u00f1ecido musical \"Hair\". En 1971 uniuse \u00e1 xira \"Free The Army\", un evento organizado polo activista anti-b\u00e9lico Fred Gardner e polos actores Jane Fonda e Donald Sutherland. En 1972 fundou un selo discogr\u00e1fico independente chamado Redwood Records."}
{"id": "413563", "revid": "89787", "url": "https://gl.wikipedia.org/wiki?curid=413563", "title": "Luciana Aymar", "text": "Luciana Paula Aymar, nada en Rosario o 10 de agosto de 1977 \u00e9 unha ex xogadora arxentina de h\u00f3ckey sobre herba.\n\u00c9 a \u00fanica xogadora da historia que recibiu oito veces o premio da FIH \u00e1 mellor xogadora do ano, e est\u00e1 considerada a mellor xogadora de h\u00f3ckey de todos os tempos.\nAymar \u00e9 co\u00f1ecida pola s\u00faa capacidade de superar as rivais empregando mediante cambios e releos. Por este motivo recibiu os alcumes de \"La Maga\" (\"A maga\") e \"A Maradona do h\u00f3ckey sobre herba\". Foi a abandeirada da Arxentina nos Xogos Ol\u00edmpicos de 2012, sendo a segunda xogadora deste deporte que o fai, despois de Marcelo Garraffo.\nTraxectoria.\nAymar comezou a xogar aos sete anos no Club Atl\u00e9tico Fisherton de Rosario. Seis anos despois cambiouse ao Jockey Club de Rosario. Gradualmente comezou a adestrar coa selecci\u00f3n nacional j\u00fanior, para o que viaxaba todos os d\u00edas a Buenos Aires. Na s\u00faa carreira internacional xogou no Rot Weiss K\u00f6ln de Alema\u00f1a e no Real Club de Polo de Espa\u00f1a. No seu pa\u00eds, xogou no Quilmes Atl\u00e9tico Club e no GEBA, co que ga\u00f1ou a Liga Nacional e o Torneo Metropolitano. En 1997 formou parte da selecci\u00f3n j\u00fanior da Arxentina que ga\u00f1ou o campionato j\u00fanior dos Xogos Panamericanos e a medalla de bronce na Copa do Mundo de H\u00f3ckey j\u00fanior. O ano seguinte debutou coa selecci\u00f3n absoluta, acabando cuartas na Copa do Mundo.\nAymar pertence \u00e1 xeraci\u00f3n de xogadoras arxentinas que ga\u00f1ou varios torneos internacionais a partir dos Xogos Panamericanos de 1999, inclu\u00edndo catro medallas ol\u00edmpicas e seis Trofeos de Campioas. Foi membro dos equipos que ga\u00f1aron as Copas do Mundo de 2002 e 2010, a \u00faltima delas na s\u00faa cidade natal de Rosario.\nEn 2008 foi declarada \"Lenda do H\u00f3ckey\" pola International Hockey Federation.\nXogou o seu \u00faltimo partido internacional coa Arxentina o 7 de decembro de 2014 en Mendoza, onde ga\u00f1ou o seu sexto Trofeo de Campioas."}
{"id": "413564", "revid": "98629", "url": "https://gl.wikipedia.org/wiki?curid=413564", "title": "Lockheed F-104 Starfighter", "text": "O Lockheed F-104 Starfighter \u00e9 un avi\u00f3n interceptor monomotor supers\u00f3nico usado amplamente como avi\u00f3n de ataque. Orixinalmente foi desenvolvido por Lockheed para a Forza A\u00e9rea dos Estados Unidos de Am\u00e9rica (USAF), pero posteriormente fabricouse para varios pa\u00edses. O F-104 foi un dos cazas da Century Series, e foi operado polas forzas a\u00e9reas de m\u00e1is dunha ducia de naci\u00f3ns dende 1958 ata 2004. O seu equipo de dese\u00f1o estivo liderado por Kelly Johnson, que tam\u00e9n traballou no desenvolvemento dos Lockheed P-38 Lightning, Lockheed U-2 e Lockheed SR-71 Blackbird, entre outros modelos de Lockheed.\nO F-104 estableceu varios r\u00e9cords mundiais, como os de velocidade do aire e altitude. O seu \u00e9xito estragouse polos esc\u00e1ndalos de suborno de Lockheed, nos cales a compa\u00f1\u00eda subornou a un considerable n\u00famero de pol\u00edticos e militares de varios pa\u00edses para influ\u00edr nas s\u00faas decisi\u00f3ns e asegurar varios contratos; isto causou unha considerable pol\u00e9mica pol\u00edtica en Europa e o Xap\u00f3n.\nO pobre rexistro de seguridade do Starfighter tam\u00e9n levou ao avi\u00f3n a ser criticado polo p\u00fablico, especialmente no seu servizo na Forza A\u00e9rea de Alema\u00f1a. O as de caza Erich Hartmann viuse forzado a retirarse da Luftwaffe debido \u00e1 s\u00faa aberta oposici\u00f3n \u00e1 selecci\u00f3n do F-104.\nA versi\u00f3n final de produci\u00f3n do modelo de caza foi o F-104S, un interceptor todotempo dese\u00f1ado por Aeritalia para a Aeronautica Militare e equipado con m\u00edsiles guiados por radar AIM-7 Sparrow. Un F-104 avanzado cunha \u00e1 alta, co\u00f1ecido como o CL-1200 Lancer, t\u00edvose en consideraci\u00f3n, pero non pasou de ser unha maqueta."}
{"id": "413565", "revid": "865", "url": "https://gl.wikipedia.org/wiki?curid=413565", "title": "F-104 Starfighter", "text": ""}
{"id": "413566", "revid": "47401", "url": "https://gl.wikipedia.org/wiki?curid=413566", "title": "Xogos Ol\u00edmpicos de Barcelona", "text": ""}
{"id": "413567", "revid": "89787", "url": "https://gl.wikipedia.org/wiki?curid=413567", "title": "Mundial de F\u00fatbol de 2018 - Grupo G", "text": "O Grupo G da Copa do Mundo de F\u00fatbol de 2018, realizada en Rusia, est\u00e1 composto por catro equipos que se enfrontar\u00e1n entre si nun total de seis encontros: , , e . Ao termo dos mesmos os dous con maior cantidade de puntos clasificaranse para a seguinte fase, e as outras d\u00faas selecci\u00f3ns quedar\u00e1n eliminadas.\nParticipantes.\nO Grupo G est\u00e1 composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "413568", "revid": "25871", "url": "https://gl.wikipedia.org/wiki?curid=413568", "title": "Mundial de F\u00fatbol de 2018 - Grupo H", "text": "O Grupo H da Copa do Mundo de F\u00fatbol de 2018, realizada en Rusia, est\u00e1 composto por catro equipos que se enfrontar\u00e1n entre si nun total de seis encontros: , , e . Ao termo dos mesmos os dous con maior cantidade de puntos clasificaranse para a seguinte fase, e as outras d\u00faas selecci\u00f3ns quedar\u00e1n eliminadas.\nParticipantes.\nO Grupo H est\u00e1 composto polas seguintes selecci\u00f3ns:\nPartidos.\nA fase de grupos constou de seis partidos, cun total de tres partidos xogados por cada selecci\u00f3n. Segundo o sistema de competici\u00f3n da FIFA, cada equipo acumulaba unha puntuaci\u00f3n en funci\u00f3n dos seus resultados: 3 puntos por vitoria (at\u00e9 1994 eran s\u00f3 2), 1 por empate, 0 por derrota. De acordo coa mesma, o catro equipos foron ordenados en forma descendente. No caso de que houbese dous ou m\u00e1is con igual cantidade de puntos, os criterios de desempate foron os seguintes:"}
{"id": "413569", "revid": "89787", "url": "https://gl.wikipedia.org/wiki?curid=413569", "title": "General Motors", "text": "General Motors Company, polo xeral denominada General Motors (GM), \u00e9 unha empresa multinacional estadounidense con sede en Detroit que dese\u00f1a, fabrica, comercializa e distrib\u00fae veh\u00edculos, e pezas, e mais tam\u00e9n vende servizos financeiros. GM produce autom\u00f3biles e cami\u00f3ns en 35 pa\u00edses. A compa\u00f1\u00eda fundouna William C. Durant o 16 de setembro de 1908, e foi o meirande fabricante de autom\u00f3biles de 1931 a 2007.\nCaracter\u00edsticas.\nNo ano 2008 vendeu 8.350.000 veh\u00edculos, acadando os 10 mill\u00f3ns en 2016.. As marcas actuais que comercializa son Baojun, Buick, Cadillac, Chevrolet, GMC, Holden e Wuling. No pasado tam\u00e9n comercializou Daewoo, McLaughlin, Oakland, Oldsmobile, Pontiac, Hummer, Saab, Saturn, as\u00ed como Vauxhall e Opel (esta \u00faltima mercada polo Grupo PSA en 2017).\nAs partes e accesorios de veh\u00edculos comercial\u00edzanse baixo as marcas GM Performance Parts, GM Goodwrench e ACDelco nos concesionarios de General Motors a trav\u00e9s de GM Service and Parts Operations. Os motores e transmisi\u00f3ns submin\u00edstraos GM Powertrain. GM tam\u00e9n conta cunha secci\u00f3n comercial para cr\u00e9ditos e seguros por medio do GMAC Financial Services; tam\u00e9n ofrece un servizo de seguridade, informaci\u00f3n e seguridade a trav\u00e9s da s\u00faa filial OnStar.\nA actual compa\u00f1\u00eda, General Motors Company (\"nova GM\") formouse en 2009 logo da creba de General Motors Corporation (\"vella GM\"), que se converteu en Motors Liquidation Company. A nova empresa mercou a maior\u00eda dos activos da vella GM, inclu\u00edndo \"General Motors\"."}
{"id": "413570", "revid": "865", "url": "https://gl.wikipedia.org/wiki?curid=413570", "title": "Aeroporto Internacional de Tesal\u00f3nica", "text": ""}
{"id": "413573", "revid": "27155", "url": "https://gl.wikipedia.org/wiki?curid=413573", "title": "RNA antisentido", "text": ""}
{"id": "413575", "revid": "27155", "url": "https://gl.wikipedia.org/wiki?curid=413575", "title": "Lipoprote\u00edna de densidade moi baixa", "text": ""}
{"id": "413576", "revid": "75439", "url": "https://gl.wikipedia.org/wiki?curid=413576", "title": "Medias non locais", "text": "Medias non locais, co\u00f1ecido como Non-local means, \u00e9 un algoritmo de filtrado para o procesamento de imaxes dixitais. O ru\u00eddo pode aparecer na captura ou durante a transmisi\u00f3n da propia imaxe. O obxectivo dos algoritmos de filtrado consiste na eliminaci\u00f3n do ru\u00eddo tratando de preservar as caracter\u00edsticas m\u00e1is importantes desa imaxe (bordos, textura, intensidade).\nDefinici\u00f3n de medias non locais.\nA idea deste filtro \u00e9 a de ter en conta o alto grado de redundancia que se observa nas imaxes naturais. Para po\u00f1er en funcionamento esta idea, def\u00ednese a contorna dun p\u00edxel formula_1 como a contorna de p\u00edxeles formula_2 da imaxe tales que a intensidade nunha contorna centrada en formula_2 \u00e9 similar \u00e1 dunha contorna do mesmo tama\u00f1o centrado en formula_1.\nM\u00e1is precisamente, definimos un sistema de contornas en formula_5 como unha familia,\nformula_6 tal que,\nformula_7 e se formula_8 ent\u00f3n formula_9.\nDada unha imaxe representada por formula_10, esta define formula_11:formula_8. \nPolo tanto, a similitude entre os dous p\u00edxeles formula_1 e formula_2 bas\u00e9ase na similitude entre a intensidade dos niveis de gris entre formula_1 e formula_2. Esta similitude m\u00eddese mediante unha distancia gaussiana :\nformula_17, \nonde formula_18 \u00e9 un n\u00facleo gaussiano de varianza formula_19,\nEnt\u00f3n, o filtro def\u00ednese como:\nformula_20,\nonde atopamos C(x) como o factor de normalizaci\u00f3n."}
{"id": "413577", "revid": "25090", "url": "https://gl.wikipedia.org/wiki?curid=413577", "title": "Non-local means", "text": ""}
{"id": "413578", "revid": "63181", "url": "https://gl.wikipedia.org/wiki?curid=413578", "title": "Laihia", "text": "Laihia (en sueco \"Laihela\") \u00e9 un municipio de Finlandia situado na rexi\u00f3n de Ostrobotnia. En 2017 a s\u00faa poboaci\u00f3n era de 8.098 habitantes. A superficie do termo municipal \u00e9 de 508,44 km2, dos cales 4,14\u00a0km2 son auga. O concello ten unha densidade de poboaci\u00f3n de 16,06 hab./km\u00b2.\nLimita cos municipios de Isokyr\u00f6, Korsholm, Malax, Vaasa, Ilmajoki e Kurikka, estes dous \u00faltimos na rexi\u00f3n veci\u00f1a de Ostrobotnia do Sur.\nO concello \u00e9 uniling\u00fce en fin\u00e9s."}
{"id": "413579", "revid": "89787", "url": "https://gl.wikipedia.org/wiki?curid=413579", "title": "Edred", "text": "Edred ou Eadred, nado no ano 924 e finado en Frome, Somerset, o 23 de novembro de 955, era o menor dos 4 fillos de Eduardo o Vello, rei de Wessex, e da s\u00faa segunda esposa, Edgiva, filla de Sigehelm, cabaleiro de Kent.\nTraxectoria.\n\u00c1 morte do seu irm\u00e1n, o rei Edmundo I o Magn\u00edfico (26 de maio de 946) foi elixido para o suceder no trono, sendo coroado en Kingston upon Thames o 16 de agosto de 946.\nDurante o seu reinado, combateu con \u00e9xito aos viquingos e foi un fervente cat\u00f3lico. Morreu a consecuencia dunha enfermidade dixestiva. Un cronista refire que apenas pod\u00eda inxerir alimentos. Morreu en Frome, Somerset, o 23 de novembro de 955, aos 31 anos de idade, sendo sepulto na catedral de Winchester. Posto que era solteiro e sen fillos sucedeuno o seu sobri\u00f1o Edwy o Belo, fillo de Eadmund."}
{"id": "413582", "revid": "1131", "url": "https://gl.wikipedia.org/wiki?curid=413582", "title": "Astilleros Cardama", "text": "Astilleros Cardama \u00e9 unha empresa galega do sector naval adicada \u00e1 construci\u00f3n e reparaci\u00f3n naval, fundada en 1916."}
{"id": "413583", "revid": "23204", "url": "https://gl.wikipedia.org/wiki?curid=413583", "title": "M\u00e0xim Huerta", "text": "M\u00e0xim Huerta Hern\u00e1ndez, nado en\u00a0Utiel, Valencia\u00a0o\u00a026 de xaneiro de 1971,\u00a0\u00e9 un xornalista, escritor e pol\u00edtico espa\u00f1ol. En xu\u00f1o de 2018 desempe\u00f1ou o cargo de ministro de Cultura e Deporte durante seis d\u00edas at\u00e9 a s\u00faa dimisi\u00f3n \u00f3 darse a co\u00f1ecer unha sentenza por fraude fiscal. Foi ga\u00f1ador do Premio Primavera 2014 coa s\u00faa cuarta novela, \"La noche so\u00f1ada\".\nTraxectoria.\n\u00c9 licenciado en Ciencias da Informaci\u00f3n pola Universidade CEU San Pablo de Valencia e ten un mestrado en Dese\u00f1o Gr\u00e1fico e Ilustraci\u00f3n Editorial polo Instituto Europeo de Dese\u00f1o de Madrid. Tam\u00e9n \u00e9 membro da Academia das Ciencias e as Artes de Televisi\u00f3n de Espa\u00f1a. Iniciou a s\u00faa traxectoria profesional en radio e medios escritos da s\u00faa terra natal, como as emisoras Radio 5 de RNE en Utiel e Radio Bu\u00f1ol, ou os xornais\u00a0\"Valencia 7 d\u00edas\" e \"Las Provincias\".\nO seu salto \u00e1 televisi\u00f3n produciuse en 1997, ano no que se incorporou \u00e1 cadea de televisi\u00f3n auton\u00f3mica Canal 9, na que presentou e editou o \"Informatiu Metropolit\u00e0\" e o \"Informatiu\" de \u00faltima hora.\nComezou a traballar en Telecinco en 2000, presentando e editando o espazo de emisi\u00f3n auton\u00f3mica da cadea para a Comunidade Valenciana. Un ano despois deu o salto \u00e1 emisi\u00f3n a nivel estatal \u00f3 converterse nun dos rostros do noticiario \"Informativos Telecinco\", nos que permaneceu cinco anos presentando distintas edici\u00f3ns.\nEn 2005 deu un xiro\u00a0\u00e1 s\u00faa carreira profesional, at\u00e9 o momento sempre vencellada \u00f3s espazos informativos, e incorporouse \u00f3 equipo de presentadores de \"El programa de Ana Rosa\", un magac\u00edn conducido pola xornalista Ana Rosa Quintana e moi centrado en asuntos de cr\u00f3nica social. Mant\u00edvose no espazo durante dez anos, at\u00e9 setembro de 2015.\nPol\u00e9mica pol\u00edtica.\nO 6 de xu\u00f1o de 2018 comunicouse o seu nomeamento como ministro de Cultura e Deporte de Espa\u00f1a no Goberno de Pedro S\u00e1nchez. Presentou a s\u00faa dimisi\u00f3n como ministro seis d\u00edas m\u00e1is tarde, tras co\u00f1ecerse que eludiu o pago a Facenda de 218\u00a0322 euros empregando unha sociedade para tributar por sociedades e non por IRPF, ademais de cargar a esta outros gastos non relacionados coa actividade. Estes gastos inxustificados alcanzan a cantidade de 310\u00a0150,15 euros, os cales incl\u00faen gastos derivados dunha segunda vivenda privada na praia. O total reclamado por Facenda \u00f3 ministro en concepto de cota defraudada, intereses e multas elevouse a 365.939,85 euros.\n\u00c9 membro da Academia das Ciencias e as Artes de Televisi\u00f3n de Espa\u00f1a."}
{"id": "413584", "revid": "23204", "url": "https://gl.wikipedia.org/wiki?curid=413584", "title": "M\u00e0xim Huerta Hern\u00e1ndez", "text": ""}
{"id": "413585", "revid": "98629", "url": "https://gl.wikipedia.org/wiki?curid=413585", "title": "Cist\u00f3foro", "text": "O cist\u00f3foro (do grego: \"\u03ba\u03b9\u03c3\u03c4\u03bf\u03c6\u03cc\u03c1\u03bf\u03c2, kistophoros\": en lat\u00edn: \"cistophorus\") ou tetradracma cistof\u00f3rico foi unha moeda de prata do antigo P\u00e9rgamo, co valor de catro dracmas, caracterizada pola representaci\u00f3n da \"cista mystica \"(\"cofre sagrado\") de Dioniso nos seus anversos.\nEmit\u00edronse, as\u00ed mesmo, moedas con esta mesma caracterizaci\u00f3n con valores dun dracma e didracmas. A s\u00faa circulaci\u00f3n foi moi estendida por Asia menor no momento da conquista Romana.\nHistoria.\nO cist\u00f3foro empezou a emitirse irregularmente entre os anos 190 e 160 a. de C., na cidade de P\u00e9rgamo, para dotar o Imperio At\u00e1lida dunha moeda que substitu\u00edse as moedas sel\u00e9ucidas e os vellos tetradracmas cu\u00f1ados a nome do fundador da dinast\u00eda, Filetero (ca. 343-263 a. de C.).\nMalia ser catro dracmas o valor te\u00f3rico do cist\u00f3foro, o seu peso era unicamente de 12,75 Gramos, equivalente a s\u00f3 tres dracmas do per\u00edodo helen\u00edstico (o padr\u00f3n m\u00e1is importante do tempo, cun dracma de 4,2 g), o que emparella o cist\u00f3foro m\u00e1is co padr\u00f3n tolemaico (dracma de 3,55 g), propio do per\u00edodo de influencia romana en Exipto, que co da Grecia cl\u00e1sica.\nAdemais de en P\u00e9rgamo, o cist\u00f3foro utilizouse tam\u00e9n noutras cidades baixo control at\u00e1lida, como \u00e9 o caso de Alabanda e Cibyra, e seguiu a circular e a cu\u00f1arse no Imperio Romano, en tempos de Hadriano (117-138 d. de C.) moito tempo despois de que o reino fose conquistado por Roma. Entre os anos 57 e 48 a.C. emit\u00edronse diversos cist\u00f3foros con indicaci\u00f3n dos proc\u00f3nsules romanos e dos Maxistrados locais.\nCaracterizaci\u00f3n.\nAs emisi\u00f3ns de cist\u00f3foros non contin\u00faan a tradici\u00f3n de amosar nos seus anversos os bustos reais. Esta ausencia de iconograf\u00eda real interpr\u00e9tase como unha imposibilidade dos reis at\u00e1lidas para se retrataren como autoridades carism\u00e1ticas, ao estilo dos gobernantes helen\u00edsticos, xa que o reino, durante o per\u00edodo de Eumenes II, recibiu moito do seu poder practicamente como un agasallo de Roma.\nOs motivos representados m\u00e1is recorrentemente nestas moedas relaci\u00f3nanse coa descendencia dos reis at\u00e1lidas de Dioniso e de Heracles. A \"cista mystica\" (que lle d\u00e1 o nome de \"cist\u00f3foro\") dos seus anversos, da que sae unha serpe, representa a Dioniso, en tanto que os reversos amosan o carro de Dem\u00e9ter tirado por unhas serpes, representando a Heracles, cuxo fillo, T\u00e9lefo, foi o fundador mitol\u00f3xico se P\u00e9rgamo."}
{"id": "413586", "revid": "23204", "url": "https://gl.wikipedia.org/wiki?curid=413586", "title": "Flammen &amp; Citronen", "text": "Flammen &amp; Citronen \u00e9 un filme dinamarqu\u00e9s de 2008 coescrito e dirixido por Ole Christian Madsen. Baseado en feitos reais, est\u00e1 protagonizado por Thure Lindhardt e Mads Mikkelsen como dous loitadores do resistencia dinamarquesa alcumados Flammen e Citronen, durante a ocupaci\u00f3n de Dinamarca pola Alema\u00f1a nazi na segunda guerra mundial. Atra\u00eddo pola historia dende que ti\u00f1a doce anos, Madsen dedicou oito anos xunto con Lars K. Andersen a investigar arquivos hist\u00f3ricos para producir o filme."}
{"id": "413588", "revid": "23204", "url": "https://gl.wikipedia.org/wiki?curid=413588", "title": "Flammen og Citronen", "text": ""}
{"id": "413589", "revid": "22570", "url": "https://gl.wikipedia.org/wiki?curid=413589", "title": "Bulgarian Air Charter", "text": "Bulgarian Air Charter \u00e9 unha aeroli\u00f1a ch\u00e1rter b\u00falgara con sede en Sof\u00eda e baseada no aeroporto de Sof\u00eda. Opera voos para varios turoperadores cara destinos principalmente en Austria, Rep\u00fablica Checa, Alema\u00f1a, Israel e Polonia.\nHistoria.\nBulgarian Air Charter fundouse no ano 200 e comezou a operar o 14 de decembro dese ano como subsidiaria do Aviation Service Group. A s\u00faa frota inicial estaba formada por cinco avi\u00f3ns Tupolev Tu-154.\nNo ano 2004 a compa\u00f1\u00eda retirou os Tu-154 e os substitu\u00edu por sete McDonnell Douglas MD-80. En 2011 a s\u00faa frota medrara ata os 12 MD-80. En setembro de 2015 Bulgarian Air Charter incorporou o primeiro Airbus A320-200 \u00e1 s\u00faa frota.\nA aeroli\u00f1a ten a s\u00faa propia unidade de mantemento con capacidade para avi\u00f3ns McDonnell Douglas MD-80 e Boeing 737 Classic, e onde pode realizar traballos coas fuselaxes, motores e trens de aterraxe, ademais de poder facer revisi\u00f3ns de todos os compo\u00f1entes dos aparellos.\nFrota.\nEn maio de 2018 a frota de Bulgarian Air Charter estaba formada polos seguintes avi\u00f3ns:"}
{"id": "413590", "revid": "56817", "url": "https://gl.wikipedia.org/wiki?curid=413590", "title": "Catarina de Stafford", "text": "Catarina de Stafford (en ), condesa de Suffolk, nada arredor de 1376 e finada o 8 de abril de 1419, era unha filla de Hugh de Stafford, 2.\u00ba conde de Stafford e a s\u00faa muller Philippa de Beauchamp. Polo seu matrimonio a Michael de la Polo, 2.\u00ba conde de Suffolk, converteuse en condesa\u00a0de Suffolk.\nFamilia.\nCatarina foi un dos nove fillos de Hugh de Stafford e a s\u00faa muller Philippa de Beauchamp. Alg\u00fans dos seus irm\u00e1ns son Margarida de Stafford, condesa de Westmorland e Edmund Stafford, 5\u00ba conde de Stafford.\nOs seus av\u00f3s paternos foron Ralph Stafford, 1\u00ba conde de Stafford e Margarida de Audley. Os seus av\u00f3s maternos foron Tom\u00e9 de Beauchamp, 11\u00ba conde de Warwick e Catarina Mortimer, filla de Roger Mortimer."}
{"id": "413591", "revid": "23204", "url": "https://gl.wikipedia.org/wiki?curid=413591", "title": "Mara Brankovi\u0107", "text": "Mara Brankovi\u0107, nada c. 1416 e finada o 14 de setembro de 1487, tam\u00e9n co\u00f1ecida como \"Mara Hatun\", \"Despina Hatun\", ou \"Amerissa\", foi a filla do monarca serbio \u0110ura\u0111 Brankovi\u0107 e Irene Cantacucena. Mara entrou no har\u00e9n do sult\u00e1n Murad II do Imperio Otom\u00e1n.\nMatrimonio.\nSegundo J. V. A. Fine, Mara foi prometida a Murad II en xu\u00f1o de 1433. O compromiso foi un intento de evitar unha invasi\u00f3n a Serbia polo Imperio Otom\u00e1n, a\u00ednda que as peri\u00f3dicas incursi\u00f3ns otom\u00e1s continuaron. O 4 de setembro de 1435, o matrimonio produciuse en Edirne. O seu dote inclu\u00edu os distritos de Dubo\u010dica e Toplica. Ela non tivo fillos propios e o matrimonio posiblemente non foi consumado.\u00a0Por\u00e9n, ela foi pr\u00f3xima \u00f3 fillo do seu marido, Mehmed II.\nDe acordo coa cr\u00f3nica de Jorge Frantzes, Mara foi enviada de novo \u00f3s seus pais cando Murad II morreu, datando o seu regreso en 1451. Frantzes rexistrou que a vi\u00fava rexeitou unha proposta de matrimonio de Constantino XI, o emperador bizantino. Frantzes rexistrou que cando os seus pais morreron (en 1456-1457), Mara uniuse \u00e1 corte do seu fillastro Mehmed II. Segundo D. M. Nicol, Mara mantivo a s\u00faa presenza na corte, pero tam\u00e9n se lle ofreceu un estado propio en \u00abJezevo\u00bb. Nicol identifica \u00abJezevo\u00bb co moderno establecemento de Dafni, no Monte Athos. Cando se converteu en sult\u00e1n Mehmed, a mi\u00fado pediu consellos dela. A s\u00faa corte no exilio de \u00abJezevo\u00bb inclu\u00edu a nobres serbios.\nSegundo Nicol, Mara foi acompa\u00f1ada a \u00abJezevo\u00bb pola s\u00faa irm\u00e1 Cantacuzina en 1469. As d\u00faas damas actuaron como intermediarias entre Mehmed e a Rep\u00fablica de Venecia durante a segunda Guerra Otom\u00e1n-Veneciana (1463-1479). En 1471, Brankovi\u0107 acompa\u00f1ou persoalmente a un embaixador de Venecia \u00e1 Porta das negociaci\u00f3ns co sult\u00e1n.\nEla mantivo a s\u00faa influencia sobre o nomeamento dos l\u00edderes da Igrexa ortodoxa, e permaneceu influente durante o reinado do sucesor de Mehmed, Beyazid II. Debido \u00e1 s\u00faa influencia, privilexios especiais foron ofrecidos \u00f3s cristi\u00e1ns gregos ortodoxos de Xerusal\u00e9n, logo estendeuse \u00e1 comunidade do mosteiro de Athos. Despois da derrota na batalla de Vaslui (Moldavia, 1475), Mara comentou que a batalla foi a peor derrota do Imperio Otom\u00e1n."}
{"id": "413592", "revid": "98629", "url": "https://gl.wikipedia.org/wiki?curid=413592", "title": "Mehmed I", "text": "Mehmed I \u00c7elebi, nado en\u00a01389 e finado en\u00a01421, chamado Kirisci (\"o Verdugo\"), foi sult\u00e1n otom\u00e1n dende 1413 at\u00e9 a s\u00faa morte. Era fillo de Bayezid I. Despois do per\u00edodo de guerra civil denominado \"o interregno\", foi reco\u00f1ecido sult\u00e1n de todo o Imperio en 1413.\nTivo tres esposas (Dona Emine, Dona Kumru e Dona \u015eehzade), d\u00faas fillas, Fatma e Sel\u00e7uk, e cinco fillos: Mustafa \u00c7elebi, Ikinci Murad, Ahmed, Yusuf e Mahmud.\nO interregno.\nMehmed \u00c7elebi naceu en Edirne (antiga Adrian\u00f3polis, hoxe en Turqu\u00eda). Foi educado no palacio de Brusa, e fixo a s\u00faa aprendizaxe como administrador gobernando a Provincia de Amasya.\nLogo da derrota de Bayezid I na batalla de Ancara (1402), iniciouse un per\u00edodo de enfrontamentos entre os herdeiros do sult\u00e1n derrotado, co\u00f1ecido como \"Fetret devri.\" Nel, logo de 10 anos e en boa medida grazas \u00e1 alianza co Emperador bizantino Manuel II Pale\u00f3logo, Mehmed termina impo\u00f1\u00e9ndose \u00f3s seus irm\u00e1ns Isa, S\u00fcleyman e M\u00fbsa, proclam\u00e1ndose Sult\u00e1n en 1413 e trasladando a s\u00faa capital a Edirne.\nMentres tanto, enviara \u00f3 seu fillo m\u00e1is vello Mustafa \u00c7elebi, chamado \"D\u00fczmece Mustafa\", a Samarcanda en embaixada ante Tamerl\u00e1n. Logo da morte deste (1413), Mustafa regresar\u00e1 a Anatolia co proxecto de destronar \u00f3 seu pai. Para iso, al\u00edase cos pr\u00edncipes cristi\u00e1ns de Valaquia pero, derrotado, debe refuxiarse co emperador de Bizancio. Mehmed paga \u00f3 Emperador para que o faga prisioneiro. No curso dos combates entre pai e fillo empreg\u00e1ronse por primeira vez armas de fogo no Imperio Otom\u00e1n.\nEn contrapartida pola axuda prestada, Mehmed deber\u00e1 reco\u00f1ecer \u00f3 Emperador bizantino como \"pai e se\u00f1or\" e permanecerlle leal, o que pode considerar como o \u00faltimo triunfo diplom\u00e1tico de Bizancio.\nConsolidaci\u00f3n.\nDurante o per\u00edodo de interregno, o Imperio perdera certo n\u00famero de territorios en Anatolia. Mehmed ponse en campa\u00f1a para recuperalos o m\u00e1is axi\u00f1a posible. Anexa Esmirna en 1414, anexa Saruhan e Menteseoglu, vence \u00f3s karamanogullari que atacaran Brusa, \u00f3s que finalmente perdoa, permit\u00edndolles vivir no territorio do Imperio como s\u00fabditos, e conquista parte do emirato Candaro\u011flu, para finalmente ocupar o reino cristi\u00e1n de Cilicia.\nConsolidado o seu poder en Anatolia, parte cara a Rumelia. Conquista parte de Albania e somete Valaquia, imp\u00f3ndolle o pago de tributo. \u00d3\u00a0mesmo tempo, reforza a s\u00faa frota e te\u00f1en lugar os primeiros combates navais.\nMorreu en Edirne o 26 de maio de 1421, e foi sepultado no Mausoleo Verde (\"Yesil Turbe) de Bursa."}
{"id": "413593", "revid": "23204", "url": "https://gl.wikipedia.org/wiki?curid=413593", "title": "Mehmed \u00c7elebi", "text": ""}
{"id": "413594", "revid": "98629", "url": "https://gl.wikipedia.org/wiki?curid=413594", "title": "Mar\u00eda de Berry", "text": "Mar\u00eda de Berry (en ), nada en 1375 e finada en xu\u00f1o de 1434, foi duquesa soberana de Auvernia e condesa de Montpensier en 1416-1434. Era filla de Xo\u00e1n, duque de Berry, e Xoana de Armagnac. Casou tres veces. Foi administradora do Ducado de Borb\u00f3n para o seu terceiro esposo Xo\u00e1n I, duque de Borb\u00f3n, durante o seu encarceramento en Inglaterra despois da derrota francesa na batalla de Agincourt en 1415, at\u00e9 1434.\nTraxectoria.\nMar\u00eda naceu arredor do ano 1375, era a filla m\u00e1is nova de Xo\u00e1n \"o Magn\u00edfico\", duque de Berry e Xoana de Armagnac. A trav\u00e9s do seu pai, que era un gran coleccionista de antig\u00fcidades, mecenas art\u00edstico e bibli\u00f3filo, era neta do rei Xo\u00e1n II de Francia. Ti\u00f1a tres irm\u00e1ns: Carlos, Lois e Xo\u00e1n; e unha irm\u00e1 m\u00e1is vella, Bona."}
{"id": "413596", "revid": "23204", "url": "https://gl.wikipedia.org/wiki?curid=413596", "title": "Marie de Berry", "text": ""}
{"id": "413597", "revid": "98629", "url": "https://gl.wikipedia.org/wiki?curid=413597", "title": "Airbus A330neo", "text": "O Airbus A330neo (\"neo\" de \"New Engine Option\") \u00e9 un avi\u00f3n de pasaxeiros de fuselaxe ancha de Airbus. \u00c9 un desenvolvemento do Airbus A330 (agora A330ceo, de \"Current Engine Option\"). Os clientes do A330ceo solicitaron unha nova versi\u00f3n do avi\u00f3n con modernos motores desenvolvidos para o Boeing 787. O A330neo foi lanzado o 14 de xullo de 2014 durante o Farnborough Airshow, coa promesa de aforrar un 14% de combustible. O avi\u00f3n vai usar exclusivamente o motor Rolls-Royce Trent 7000. As s\u00faas d\u00faas variantes est\u00e1n baseadas no A330-200 e -300: a -800 deber\u00eda alcanzar os 13 900\u00a0km con 257 pasaxeiros, mentres que o -900 tar\u00e1 un alcance de 12 130\u00a0km con 287 pasaxeiros. O -900 realizou o seu primeiro voo o 19 de outubro de 2017 e ser\u00e1 introducido por TAP Portugal a mediados de 2018.\nDesenvolvemento.\nEstudos.\nNo lanzamento do Boeing 787 en 2004, a resposta de Airbus foi nun primeiro momento un A330 mellorado, pero despois da resposta negativa das aeroli\u00f1as o A350 XWB converteuse nun novo dese\u00f1o en 2006. Despois do lanzamento do A320neo en decembro de 2010 e do seu \u00e9xito comercial o presidente de Air Asia Tony Fernandes dixo que lle gustar\u00eda que Airbus remotorizase o A330. Novos motores como o General Electric GEnx ou o Rolls-Royce Trent 1000 desenvolvidos para o 787 poder\u00edan ofrecer un 12%-15% menos de consumo, e os sharklets polo menos un 2%.\nO argumento de John Leahy, o xefe de vendas de Airbus, \u00e9 que o menor prezo de compra do A330 incluso sen novos motores fai que mercar un avi\u00f3n deste modelo sexa competitivo en rutas de alcance medio co Boeing 787. Un A330neo poder\u00eda acelerar a desaparici\u00f3n do A350-800, cun tama\u00f1o moi semellante. Airbus tam\u00e9n est\u00e1 considerando remotorizar o A380, pero non quere ter dous grandes programas de modificaci\u00f3n simultaneamente.\nEn marzo de 2014 Delta Air Lines estaba interesada en substitu\u00edr os seus Boeing 767-300ER. No mercado dos 250-300 asentos, o CIT Group cre que un A330neo permite a rendabilidade en alcances m\u00e1is curtos onde os A350 e Boeing 787 non est\u00e1n optimizados. Steve Mason, vicepresidente de CIT para an\u00e1lise de avi\u00f3ns, dixo que \"o A350-800 non \u00e9 tan eficiente como a eles lles gustar\u00eda\". Steven Udvar-Hazy, presidente de Air Lease Corp., dixo, \u201cNon cremos que sexa racional para nos coller o A350-800 e o A330neo [...] Non vexo ao A350-800 sobrevivindo se fan o A330neo\u201d.\nOs voos de AirAsia X a Londres e Par\u00eds dende Kuala Lumpur foron rexeitados no ano 2012 xa que o Airbus A340 non eran o suficientemente eficientes; AirAsiaX intentouno novamente cos A330. Cando Airbus aumentou gradualmente a produci\u00f3n do seu novo A350, a prolongaci\u00f3n da fabricaci\u00f3n do A330 poder\u00eda axudar a manter os beneficios. Cando Emirates cancelou 70 pedidos do A350, Airbus dixo que continuar\u00eda os traballos de remotorizaci\u00f3ns do m\u00e1is pequeno A330.\nLanzamento.\nO 14 de xullo de 2014 no Farnborough Airshow Airbus lanzou o programa A330neo que estar\u00eda equipado co novo motor Rolls-Royce Trent 7000. Este mellor\u00e1 o consumo de combustible nun 14% por asento. Airbus agarda vender 1 000 unidades do A330neo. O seu alcanc\u00e9 incrementarase en 740 quil\u00f3metros e a\u00ednda que o 95% das s\u00faas partes ser\u00e1n com\u00fans ao A330ceo, os custos de mantemento ser\u00e1n menores. A s\u00faa aerodin\u00e1mica mellorarase nun 4% con novos winglets estilozados do A350 XWB de 3,7 metros de ancho, a\u00ednda dentro da categor\u00eda E dos requirimentos aeroportuarios da ICAO, e novos p\u00edos para os motores.\nOs seus custos de desenvolvemento est\u00edmanse nuns 2 000 mill\u00f3ns de d\u00f3lares. Airbus cre que os custos m\u00e1is baixos fan do A330neo o avi\u00f3n de fuselaxe ancha de alcance medio m\u00e1is eficiente do mercado. O fabricante di que pode conseguir a demanda para 4 000 avi\u00f3ns e que hai un mercado aberto para 2 600 aparellos que a\u00ednda non est\u00e1n atendidos por atrasos con operadores que xa usan o A330.\nEn 2014 Ed Greenslet de \"The Airline Monitor\" dixo que o A330neo ter\u00eda a vantaxe de non ter sido dese\u00f1ado para voar 8 000 millas n\u00e1uticas, a diferenza dos A350 e Boeing 787 que eran as\u00ed menos rendibles en rutas m\u00e1is curtas, a pesar de que \"a gran maior\u00eda dos mercados de longo alcance \u00e9 de 4 000 mn ou menos\". Greenslet tam\u00e9n cr\u00eda que o \"A330neo gozar\u00eda dun monopolio no seu segmento inmediatamente\", ao estar o Boeing 767 \"esencialmente f\u00f3ra de produci\u00f3n, o Boeing 757 sen substituto, e ao ser o A321neo e o 737-9 m\u00e1is pequenos e ter menos alcance, ademais de facerse comercado do m\u00e1is pequeno A350-800.\nFabricaci\u00f3n.\nO 7 de setembro de 2015 Airbus anunciou que comezara a fabricaci\u00f3n do primeiro A330neo coa construci\u00f3n da primeira caixa central das \u00e1s e do primeiro p\u00edo de motor. A montaxe final do avi\u00f3n, un A330-900, iniciouse en setembro de 2016 na factor\u00eda de Tolosa. En decembro dese ano o programa atrasouse seis semanas debido a problemas no desenvolvemento do motor por parte de Rolls-Royce, e o cliente de lanzamento, TAP Air Portugal, proxectou que o seu primeiro A330neo ser\u00eda entregado en marzo de 2018.\nO primeiro avi\u00f3n abandonou o taller de pintura en decembro de 2016, agardando polos seus motores. O seu voo de estrea adiouse ata setembro de 2017 despois da instalaci\u00f3n do Rolls-Royce Trent 7000 durante o ver\u00e1n. Os motores envi\u00e1ronse a Airbus en xu\u00f1o e o avi\u00f3n presentouse xa completado en Tolosa antes do seu primeiro voo. \nAs principais estruturas do primeiro A330-800 comezaron a fabricarse en outubro de 2017: os dispositivos hipersustentadores inst\u00e1lanse nas \u00e1s en Bremen, as secci\u00f3ns da fusel\u00e1xe fabr\u00edcanse en Hamburgo, a caixa central das \u00e1s en Nantes, os p\u00edos de titanio dos motores en Tolosa, e os sharklets das puntas das \u00e1s en Corea do Sur. A s\u00faa montaxe final comezou en novembro de 2017 e a montaxe estrutural rematou en febreiro de 2018, a falta da instalaci\u00f3n dos motores para iniciar o seu programa de probas de 300 horas. A fabricaci\u00f3n do aparello rematou coa instalaci\u00f3n do primeiro interior de cabina 'Airspace'.\nA produci\u00f3n do A330 reduc\u00eduse a 50 entregas en 2019, sendo m\u00e1is da metade deles A330neo. En abril de 2020 o ritmo de fabricaci\u00f3n baixou de 3,5 a 2 por mes debido ao impacto da pandemia por coronavirus na aviaci\u00f3n, e os avi\u00f3ns rematados almacen\u00e1ronse mentres agardaban polas s\u00faas entregas."}
{"id": "413598", "revid": "89787", "url": "https://gl.wikipedia.org/wiki?curid=413598", "title": "Emine Hatun", "text": "Emine Hatun\u00a0(en ), nada en 1398 e finada en 1449, foi a principal consorte do sult\u00e1n Mehmed I do Imperio Otom\u00e1n. Foi a nai de Murad II, e avoa do sult\u00e1n Mehmed o Conquistador.\nTraxectoria.\nEmine Hatun naceu como unha princesa Dulkadir filla de \u0218aban Suli Bey, terceiro se\u00f1or dos dulkadirids (reinado de 1386 a 1398). Tivo un irm\u00e1n, Sadaka Bey, cuarto se\u00f1or dos dulkadirs (reinado de 1398-1399). Era curm\u00e1 de Nasireddin Mehmed Bey, quinto se\u00f1or dos dulkadirids (reinado de 1399 a 1442)."}
{"id": "413601", "revid": "25871", "url": "https://gl.wikipedia.org/wiki?curid=413601", "title": "Catarina de Borgo\u00f1a", "text": "Catarina de Borgo\u00f1a (en ), nada en Montbard en abril de 1378 e finada en Grey-sur-Sa\u00f4ne o 24 de xaneiro de 1425, foi duquesa consorte da Austria Anterior polo seu casamento con Leopoldo IV, duque de Austria.\nFamilia.\nCatarina foi a segunda filla e quinto fillo nado do duque Filipe II de Borgo\u00f1a e da condessa Margarida III de Flandres. Os seus av\u00f3s paternos eran o rei Xo\u00e1n II de Francia e Bona de Luxemburgo. Os seus av\u00f3s maternos eran o conde Lois II de Flandres e Margarida de Brabante.\nEla tivo oito irm\u00e1ns, que eran: Xo\u00e1n, duque da borgonha, marido de Margarida da Baviera; Carlos; Margarida, esposa de Guillerme II de Baviera; Lois; Bona, noiva do duque Xo\u00e1n I de Borb\u00f3n; Mar\u00eda, esposa de Amadeo VIII, duque de Savoia; o duque Ant\u00f3n de Brabante, e o conde Filipe II de Nevers."}
{"id": "413603", "revid": "1576", "url": "https://gl.wikipedia.org/wiki?curid=413603", "title": "Lume novo", "text": ""}
{"id": "413605", "revid": "89787", "url": "https://gl.wikipedia.org/wiki?curid=413605", "title": "Mostra Internacional de Cinema Etnogr\u00e1fico do Museo do Pobo Galego", "text": "A Mostra Internacional de Cinema Etnogr\u00e1fico do Museo do Pobo Galego, (MICE), \u00e9 unha mostra promovida polo Museo do Pobo Galego para dar a co\u00f1ecer os traballos audiovisuais da etnograf\u00eda e a antropolox\u00eda visual.\nEn 2018 chegou \u00e1 s\u00faa 13\u00aa edici\u00f3n.\nConverteuse en certame internacional na edici\u00f3n de 2016 con tres premios, dous deles con dotaci\u00f3n econ\u00f3mica.\nGalardoadas/os.\n2018\n2017"}
{"id": "413607", "revid": "65337", "url": "https://gl.wikipedia.org/wiki?curid=413607", "title": "Tetradracma cistof\u00f3rico", "text": ""}
{"id": "413608", "revid": "65337", "url": "https://gl.wikipedia.org/wiki?curid=413608", "title": "Cistof\u00f3rico", "text": ""}
{"id": "413609", "revid": "65337", "url": "https://gl.wikipedia.org/wiki?curid=413609", "title": "Cistophorus", "text": ""}
{"id": "413612", "revid": "56817", "url": "https://gl.wikipedia.org/wiki?curid=413612", "title": "Ana de Veldenz", "text": "Ana de Veldenz (en ), nada en 1394/95 e finada en\u00a0Wachenheim\u00a0o\u00a018 de novembro de 1439,\u00a0foi condesa\u00a0de Veldenz e condesa consorte palatina de Simmern-Zweibr\u00fccken polo seu casamento con Estevo do Palatinado-Simmern-Zweibr\u00fccken.\nFamilia.\nAna foi a \u00fanica filla e herdeira do conde Federico III de Veldenz e de Margarida de Nassau-Weilburg. Os seus av\u00f3s paternos eran o conde Henrique III de Veldenz e Loreta de Sponheim. Os seus av\u00f3s maternos eran o conde Xo\u00e1n I de Nassau-Weilburg e Xoana de Saarbr\u00fccken, se\u00f1ora de Commercy.\nTraxectoria.\nCon preto de 16 anos, a condesa Ana casou co conde Estevo, de 24 anos, o d\u00eda 10 de xu\u00f1o de 1410, na cidade de Heidelberg. O conde era fillo do rei Roberto do Sacro Imperio Romano Xerm\u00e1nico e de Sabela de N\u00fcrnberg. A parella tivo sete fillos, cinco nenos e d\u00faas nenas.\nAna faleceu o d\u00eda 18 de novembro de 1439, e foi enterrada en Meisenheim, no actual estado da Renania-Palatinado."}
{"id": "413613", "revid": "23204", "url": "https://gl.wikipedia.org/wiki?curid=413613", "title": "Anna von Veldenz", "text": ""}
{"id": "413614", "revid": "23204", "url": "https://gl.wikipedia.org/wiki?curid=413614", "title": "Maxtla", "text": "Maxtla, nado a finais do s\u00e9culo XIV, e finado en 1428 en Coyoac\u00e1n, foi un caudillo tepaneca. Maxtla foi o derradeiro gobernante independente de Azcapotzalco (1426-1428), contempor\u00e1neo de Chimalpopoca e Nezahualc\u00f3yotl.\nTraxectoria.\nEra fillo do rei Tezoz\u00f3moc, que \u00e1 s\u00faa vez era o fillo de Acolnahuacatl e Cuetlaxochitzin. A s\u00faa nai era a ra\u00ed\u00f1a Tzihuacxochitzin I, filla do nobre dignitario Huitzilaztatzin.\nMaxtla recibira de Tezoz\u00f3moc o goberno de Coyoac\u00e1n en 1410. O medio-irm\u00e1n de Maxtla, Quetzalayatzin (escrito nalgunhas fontes como Tayatzin ou Ayatzin), fora designado sucesor de Tezoz\u00f3moc. Por\u00e9n, \u00e1 morte deste \u00faltimo, Maxtla rebelouse contra o seu irm\u00e1n, captur\u00e1ndoo e execut\u00e1ndoo, usurpando o trono de Azcapotzalco en 1426. Na revolta, Quetzalayatzin recibira axuda do se\u00f1or mexica Chimalpopoca, polo que, en represalia, Maxtla mandou capturar e encarcerar a este \u00faltimo. Segundo alg\u00fans cronistas, Chimalpopoca morreu de inanici\u00f3n no c\u00e1rcere, outros opinan que foi executado en 21 de xullo (Fernando de Ava Ixtlilxochitl).\nAfianzado no poder, Maxtla quixo someter a Tenochtitl\u00e1n e Tetzcoco (capital do reino de Acolhuacan), d\u00faas das grandes cidades do val de An\u00e1huac. Por\u00e9n, a s\u00faa posici\u00f3n non era segura e axi\u00f1a se enfrontou a outra rebeli\u00f3n. Nezahualc\u00f3yotl, o soberano acolhua de Tetzcoco, convenceu a Itzc\u00f3atl, o novo caudillo de Tenochtitlan, para asinar a chamada Tripla Alianza con Acolnahuacatl (outro fillo de Tezozomoc) de Tlacopan, e oporse as\u00ed \u00e1 dominaci\u00f3n tepaneca.\nOs aliados conquistaron a cidade de Azcapotzalco en 1428, conseguiron facer fuxir a Maxtla at\u00e9 Coyoac\u00e1n en 1430 onde organizou a resistencia tepaneca, pero foi derrotado de novo ese mesmo ano. Dise que foi capturado e sacrificado por Nezahualc\u00f3yotl, que o degolou pouco despois da derrota en Coyoac\u00e1n, segundo Chimalpahin alcanzou a fuxir cara a Taxco, de onde xa non se soubo nada m\u00e1is del. Azcapotzalco pagou as consecuencias convert\u00e9ndose nunha cidade de segunda, cuxo mercado se especializou no comercio de escravos e a s\u00faa poboaci\u00f3n orixinal foi deportada a Tlacopan.\nA tripla alianza entre Tenochtitl\u00e1n, Tetzcoco e Tlacopan, converter\u00edase na base do imperio azteca."}
{"id": "413615", "revid": "109216", "url": "https://gl.wikipedia.org/wiki?curid=413615", "title": "Reba McEntire", "text": "Reba Nell McEntire, nada en\u00a0McAlester, Oklahoma\u00a0o\u00a028 de marzo de 1955, \u00e9 unha cantante e actriz estadounidense. Considerada un dos maiores expo\u00f1entes da m\u00fasica country, debutou como cantante durante a s\u00faa estad\u00eda na preparatoria, realizando presentaci\u00f3ns \u00f3 vivo en programas de radio e en rodeos. Unha das s\u00faas presentaci\u00f3ns, realizada nun rodeo en Oklahoma City, chamou a atenci\u00f3n da m\u00fasico Red Steagall, quen eventualmente a axudou a trasladarse a Nashville, Tennessee e a conseguir un contrato co selo discogr\u00e1fico Mercury Records en 1975. Baixo o apoio de Mercury publicou o seu \u00e1lbum debut en 1977, \"Reba McEntire\", e lanzou at\u00e9 1983 outros cinco \u00e1lbums de estudio m\u00e1is.\nEn 1983, asinou un contrato coa discogr\u00e1fica MCA Nashville Records, coa cal lanzou unha serie de \u00e1lbums e sinxelos cos que atopou unha inmensa popularidade nos anos 1980 e 1990. Os seus maiores \u00e9xitos incl\u00faen temas como \"How Blue\", \"Somebody Should Leave\", \"Whoever's in New England\", \"Little Rock\", \"The Last One to Know\", \"One Promise Too Latexa\", \"Love Will Find Its Way to You\", \"Rumor Has it\" e \"For My Broken Heart\". Publicou 29 discos, vendendo m\u00e1is de 50 mill\u00f3ns de exemplares e obtendo 21 primeiros postos nas listas de popularidade estadounidenses.\nEn canto \u00e1 s\u00faa traxectoria como actriz, McEntire participou en oito filmes, d\u00faas obras de teatro montadas en Broadway, seis telefilmes e protagonizado a comedia de situaci\u00f3n \"Reba\" (2001-2007), pola que mesmo foi nomeada \u00f3\u00a0Globo de Ouro por mellor actriz de comedia ou musical."}
{"id": "413616", "revid": "23204", "url": "https://gl.wikipedia.org/wiki?curid=413616", "title": "Reba Nell McEntire", "text": ""}
{"id": "413618", "revid": "98629", "url": "https://gl.wikipedia.org/wiki?curid=413618", "title": "Xu (emperatriz)", "text": "Emperatriz Xu (en ), nada en 1362 e finada en xullo de 1407, formalmente co\u00f1ecida como Emperatriz Renxiaowen, o seu nome de nacemento era Xu Yihua. Foi a emperatriz consorte do emperador Yongle e a terceira emperatriz da dinast\u00eda Ming da\u00a0China. Foi unha muller moi educada, afeccionada a coleccionar biograf\u00edas de mulleres virtuosas, unha actividade conectada coa pol\u00edtica da corte.\nTraxectoria.\nXu Yihua naceu no ano 1362, sendo a filla m\u00e1is vella de Xu Da\u00a0e da se\u00f1ora Xie. Tivo catro irm\u00e1ns -Xu Huizu, Xu Tianfu, Xu Yingxu e Xu Zengshou- e d\u00faas irm\u00e1s m\u00e1is pequenas: Zhu Gui, quen se desposou co pr\u00edncipe Jian de Dai (13\u00ba fillo do emperador Hongwu), e Zhu Ying, quen se desposou co pr\u00edncipe Hui dun (22\u00ba fillo do emperador Hongwu). O 17 de febreiro do ano 1376, casou con Zhu Dei, pr\u00edncipe de Yan (4\u00ba fillo do emperador Hongwu). Despois de que Zhu Dei ascendese \u00f3 trono como emperador Yongle, o 17 de xullo de 1402, ela foi nomeada emperatriz en decembro dese mesmo ano.\nUnha devota budista, Xu \u00e9 a primeira persoa acreditada para transcribir un sutra budista sobre unha revelaci\u00f3n durante un so\u00f1o. A obra tit\u00falase \"Da Ming Ren xiao Huang hou meng kan Fo Shuo dei yi xi yu d\u00e1 gong de jing\". Na s\u00faa introduci\u00f3n \u00f3 sutra, a emperatriz escribiu que unha noite despois de meditar e queimar incenso, Guanyin aparec\u00e9uselle coma nun so\u00f1o, e levouna a un reino santo onde se lle revelou o sutra co obxectivo de salvala dun desastre. Despois de ler o sutra tres veces, foi capaz de memorizalo e lembralo perfectamente \u00f3 espertar e escribilo. O sutra est\u00e1 influ\u00eddo pola filosof\u00eda tradicional mahayana e cont\u00e9n mantras t\u00edpicos dos budistas tibetanos."}
{"id": "413619", "revid": "89787", "url": "https://gl.wikipedia.org/wiki?curid=413619", "title": "Bes (moeda)", "text": "O bes (voz latina; plural: \"bessis\") foi unha moeda da Antiga Roma de bronce, emitida con car\u00e1cter excepcional durante o per\u00edodo da Rep\u00fablica.\nHistoria.\nO bes ti\u00f1a un valor de oito onzas ou dous triens, o que o fac\u00eda equivalente \u00e1s d\u00faas terceiras partes dun \u00e1s, e foi emitido unicamente o ano 126 a. de C. polo maxistrado C. Cassius, xunto co dodrans (outra denominaci\u00f3n monetaria non regular e igualmente rara, equivalente a tres cuartas partes do \u00e1s), as\u00ed como o denario e o cuadrante, todas elas en cantidades exiguas.\nCaracterizaci\u00f3n.\nEsta moeda amosa no seu anverso \u00e1 dereita o busto de Liber (na mitolox\u00eda romana, o deus da fertilidade, a viticultura, o vi\u00f1o e a liberdade) \u00e1 dereira cunha coroa de vide, detr\u00e1s do sinal de valor: S \u2022\u2022. No seu reverso am\u00f3sase a proa de barco caracter\u00edstica das emisi\u00f3ns romanas de bronce desa \u00e9poca, coa indicaci\u00f3n do maxistrado monetario arriba, , abaixo, e a mesma indicaci\u00f3n do valor diante."}
{"id": "413620", "revid": "23204", "url": "https://gl.wikipedia.org/wiki?curid=413620", "title": "Emperatriz Renxiaowen", "text": ""}
{"id": "413621", "revid": "23204", "url": "https://gl.wikipedia.org/wiki?curid=413621", "title": "Xu Yihua", "text": ""}
{"id": "413622", "revid": "89787", "url": "https://gl.wikipedia.org/wiki?curid=413622", "title": "Meg Christian", "text": "Meg Christian, nada en 1946 en Lynchburg, Virxinia,\u00a0\u00e9 unha cantante de \"folk\" estadounidense, relacionada co movemento musical \"women's music\" (m\u00fasica para mulleres).\nTraxectoria.\nGraduouse na Universidade de Carolina do Norte e trasladouse a Washington, D.C. en 1969, onde empezou a cantar en clubs nocturnos e a compor canci\u00f3ns dende unha perspectiva feminista. Na d\u00e9cada de 1970, Christian, quen se declarou abertamente gai, uniuse ao grupo de feminismo separatista e nalgunhas ocasi\u00f3ns aceptou soamente a mulleres nos seus recitais. Foi unha das fundadoras da discogr\u00e1fica Olivia Records, e produciu o seu primeiro \u00e1lbum baixo este selo. Deixou de dar recitais en 1984, e dedicouse \u00f3 estudo do misticismo oriental; como resultado desas exploraci\u00f3ns gravou os \u00e1lbums \"The Fire of My Love\" e \"Songs of Ecstasy.\" Cambiou o seu primeiro nome a Shambhavi durante o tempo que viviu nun mosteiro en Nova York.\nEn 2002, Christian retomou a s\u00faa asociaci\u00f3n con Olivia Records e empezou a cantar nalg\u00fans eventos; a s\u00faa primeira aparici\u00f3n \u00f3 vivo dende 1984 foi nun cruceiro, organizado pola mesma discogr\u00e1fica."}
{"id": "413623", "revid": "89787", "url": "https://gl.wikipedia.org/wiki?curid=413623", "title": "Margie Adam", "text": "Margie Adam, nada en 1947 en Lompoc, California\u00a0\u00e9 unha cantautora estadounidense. Adam \u00e9 unha das pioneiras da chamada \"women's music\", corrente liderada por outras int\u00e9rpretes como Ferron, Cris Williamson e Meg Christian.\nTraxectoria.\nMargie Adam naceu en 1947 en Lompoc, California. O seu pai traballaba nun xornal e compu\u00f1a canci\u00f3ns \u00e1 vez, e a s\u00faa nai era unha pianista cl\u00e1sica. Adam empezou a tocar o piano a unha temper\u00e1 idade. Gradouse na Universidade de California en 1971.\nEn 1973, mentres asist\u00eda ao Festival Musical de Mulleres de Sacramento, tocou algunhas canci\u00f3ns nunha sesi\u00f3n de micr\u00f3fono aberto e a partir de al\u00ed empezou a s\u00faa carreira musical. O seguinte ano, o primeiro Festival Nacional Musical de Mulleres foi levado a cabo en Champaign-Urbana, Illinois. Adam estivo presente, xunto a Meg Christian e Cris Williamson. Esta reuni\u00f3n foi sumamente importante na creaci\u00f3n do movemento \"women's music\"."}
{"id": "413624", "revid": "23204", "url": "https://gl.wikipedia.org/wiki?curid=413624", "title": "Susan McClary", "text": "Susan McClary, nada en St. Louis, Missouri o\u00a02 de outubro de 1946,\u00a0\u00e9 unha music\u00f3loga e profesora estadounidense pertencente \u00e1 corrente da Nova Musicolox\u00eda (orixinada nos anos 70 que se centra nos aspectos externos do acto musical como os estudos culturais, a est\u00e9tica e cr\u00edtica musical). Gran parte do seu traballo \u00e9 unha cr\u00edtica dende un punto feminista da historia da m\u00fasica e as s\u00faas caracter\u00edsticas estabelecidas \u00f3 longo das \u00e9pocas; ademais de varios estudos sobre x\u00e9nero, sexualidade e m\u00fasica. .\nAchegas \u00e1 musicolox\u00eda.\nMcClary salienta a influencia da m\u00fasica como un medio social que sutilmente conforma e modifica os desexos, sentimentos, percepci\u00f3ns do corpo e subxectividade. Estudou a m\u00fasica como un discurso e unha construci\u00f3n de x\u00e9nero e significado sexual (tema tratado na s\u00faa obra: Femenine endings: music, gender &amp; sexuality, Minnesota, University of Minnesota Press 2002)."}
{"id": "413626", "revid": "65337", "url": "https://gl.wikipedia.org/wiki?curid=413626", "title": "Bes", "text": "O termo bes ou as iniciais BES p\u00f3dense referir a:"}
{"id": "413628", "revid": "1888", "url": "https://gl.wikipedia.org/wiki?curid=413628", "title": "Elvira Land\u00edn Aguirre", "text": "Elvira Land\u00edn Aguirre nada en Bilbao en 1944 \u00e9 unha avogada laboralista. \nTraxectoria.\nXunto con Fernando Randulfe, abriu un despacho laboralista nos primeiros anos setenta do s\u00e9culo XX en Vigo en pleno franquismo, en 1976 \u00fanese Guillermo Barros Arias-Castro.\n\u00c9 executiva da asociaci\u00f3n Xustiza e Sociedade de Galiza e colaboradora do Seminario Galego de Educaci\u00f3n para a Paz (SGEP).\nFoi entrevistada no documental \"Vigo 1972. A hora da memoria\".\nReco\u00f1ecemento.\nFoi reco\u00f1ecida polo seu labor o 22 de novembro de 2014 por militantes da esquerda galega e homenaxeada por Comisi\u00f3ns Obreiras e a Fundaci\u00f3n 10 de Marzo xunto con Fernando Randulfe pola s\u00faa traxectoria e apoio \u00e1 clase obreira de Vigo no ano 2015.\nVida persoal.\nEstivo casada con Fernando Randulfe, con que tivo d\u00faas fillas, Amaya e Iria."}
{"id": "413629", "revid": "89787", "url": "https://gl.wikipedia.org/wiki?curid=413629", "title": "Marcia Citron", "text": "Marcia Judith Citron, nada en 1945, \u00e9 unha profesora estadounidense de musicolox\u00eda na\u00a0Universidade Rice\u00a0en Houston, Texas. \u00c9 unha music\u00f3loga especializarse en asuntos con respecto a mulleres e x\u00e9nero, \u00f3pera e filme.\nEscolma de obras.\nTam\u00e9n publicou numerosos artigos sobre a historia da m\u00fasica e a s\u00faa an\u00e1lise."}
{"id": "413630", "revid": "23204", "url": "https://gl.wikipedia.org/wiki?curid=413630", "title": "Marcia Judith Citron", "text": ""}
{"id": "413631", "revid": "23204", "url": "https://gl.wikipedia.org/wiki?curid=413631", "title": "Claire Johnston", "text": "Claire Johnston, nada en 1940 e finada en 1987, foi unha cr\u00edtica e te\u00f3rica brit\u00e1nica e feminista de cinema. Escribiu ensaios na construci\u00f3n da ideolox\u00eda\u00a0no\u00a0cinema dominante (Hollywood e cinema de autor europeo)."}
{"id": "413633", "revid": "89787", "url": "https://gl.wikipedia.org/wiki?curid=413633", "title": "Abuso sexual infantil", "text": "Abuso sexual de menores, abuso sexual infantil ou abuso sexual de nenos \u00e9 unha forma de abuso infantil\u00a0na que un adulto ou adolescente m\u00e1is vello usa un neno para a\u00a0estimulaci\u00f3n sexual. Formas de abuso sexual infantil incl\u00faen pedir ou forzar o neno a participar en actividades sexuais (independentemente do resultado), exposici\u00f3n indecente (dos \u00f3rganos xenitais, mamilas femininas, etc) a un neno coa intenci\u00f3n de satisfacer os seus propios desexos sexuais, ou para intimidar o neno, ter contacto f\u00edsico sexual cun neno, ou usar un neno para producir pornograf\u00eda infantil.\nOs efectos do abuso sexual de nenos pode inclu\u00edr depresi\u00f3n,\u00a0ansiedade, trastorno de estr\u00e9s postraum\u00e1tico complexo, propensi\u00f3n de m\u00e1is vitimizaci\u00f3n na idade adulta, e lesi\u00f3n f\u00edsica no neno, entre outros problemas. O abuso sexual por parte dun membro da familia \u00e9 unha forma de incesto e pode resultar en trauma psicol\u00f3xico m\u00e1is serio e de longo prazo, especialmente no caso de incesto parental."}
{"id": "413634", "revid": "23204", "url": "https://gl.wikipedia.org/wiki?curid=413634", "title": "Abuso sexual de nenos", "text": ""}
{"id": "413635", "revid": "23204", "url": "https://gl.wikipedia.org/wiki?curid=413635", "title": "Abuso sexual de menores", "text": ""}
{"id": "413637", "revid": "22570", "url": "https://gl.wikipedia.org/wiki?curid=413637", "title": "Douglas 1211-J", "text": "O Douglas 1211-J foi un dese\u00f1o de bombardeiro desenvolvido polo fabricante estadounidense Douglas para competir co Boeing B-52 para un gran contrato da USAF entre 1946 e 1954. O dese\u00f1o do Model 1211-J ti\u00f1a 48,7 metros de longo e unha envergadura de 69 metros, e estaba impulsado por catro motores turboh\u00e9lice. O aparello dese\u00f1ouse ao redor dunha nova bomba convencional de 20 toneladas, pero tam\u00e9n pod\u00eda transportar armas nucleares. Tam\u00e9n pod\u00eda levar os seus propios cazas de escolta como parasitos baixo as s\u00faas \u00e1s. Os motores deses cazas a reacci\u00f3n deber\u00edan ser alimentados para axudar ao bombardeiro durante a englaxe; o reabastecemento de combustible dos mesmos ter\u00eda lugar mentres se atopaban nos p\u00edons baixo as \u00e1s. O Douglas 1211-J non pasar\u00eda da fase de dese\u00f1o e non chegou a constru\u00edrse ning\u00fan exemplar."}
{"id": "413638", "revid": "89787", "url": "https://gl.wikipedia.org/wiki?curid=413638", "title": "Newsweek", "text": "Newsweek \u00e9 unha revista de novas de aparici\u00f3n semanal. Publ\u00edcase en Nova York e distrib\u00faese nos Estados Unidos.\nDebido a problemas financeiros, Newsweek suspendeu as s\u00faas edici\u00f3ns impresas o 31 de decembro de 2012 e volveu retomalas o 7 de marzo de 2014.\nHistoria.\nOrixinalmente denominada \"News-Week\", foi fundada por Thomas J.C. Martyn o 17 de febreiro de 1933. Ese n\u00famero conti\u00f1a sete fotograf\u00edas das novas da semana na s\u00faa portada. Co paso do tempo ampliou o concepto de revista de novas, dende historias persoais \u00e1 an\u00e1lise e a cr\u00edtica. En 1961 The Washington Post Company comprou a revista.\nA data de 2003, calcul\u00e1base que ti\u00f1a unha distribuci\u00f3n mundial de m\u00e1is de 4 mill\u00f3ns de exemplares, inclu\u00edndo 3,1 mill\u00f3ns nos Estados Unidos. Tam\u00e9n publica edici\u00f3ns en xapon\u00e9s, coreano, polaco, ruso, espa\u00f1ol e \u00e1rabe, ademais de \"Newsweek International\" en ingl\u00e9s.\nA\u00ednda que estea centralizada en Nova York, ten 22 oficinas: nove nos Estados Unidos e en Pequ\u00edn, S\u00e3o Paulo, R\u00edo de Xaneiro, Buenos Aires, Cidade do Cabo, Frankfurt, Hong Kong, Xerusal\u00e9n, Londres, Cidade de M\u00e9xico, Moscova, Par\u00eds, Toquio e Varsovia.\nDende 2008, \"Newsweek\" atravesou varios problemas financeiros, que se viron reflectidos en reduci\u00f3ns sucesivas. En agosto, o grupo The Washington Post vendeu esta revista \u00f3 empresario Sidney Harman por un prezo simb\u00f3lico de 1 d\u00f3lar. O editor Jon Meacham renunciou tras concretarse a venda. En novembro de 2010, \"Newsweek\" fusionouse co sitio web de opini\u00f3n \"The Daily Beast\". Newsweek \u00e9 propiedade conxunta de Harman e IAC."}
{"id": "413639", "revid": "89787", "url": "https://gl.wikipedia.org/wiki?curid=413639", "title": "Sally Potter", "text": "Charlotte Sally Potter, nada en\u00a0Londres\u00a0o\u00a019 de setembro de 1949, \u00e9 unha directora de cine, guionista e actriz brit\u00e1nica.\nTraxectoria.\nPotter empezou a realizar filmes \u00e1 idade de 14 anos, cando un dos seus t\u00edos lle regalou unha videoc\u00e1mara. Abandonou os seus estudos para dedicarse \u00e1 direcci\u00f3n. En 1970 uniuse \u00e1 organizaci\u00f3n London Filme-Makers' Co-op onde empezou a realizar filmes experimentais. En 1979 dirixiu unha curtametraxe chamada \"Thriller\", que se converteu nun \u00e9xito no seu pa\u00eds. En 1983 dirixiu a s\u00faa primeira longametraxe, \"The Gold Diggers\" (1983), protagonizada por Julie Christie.\nComo directora da internacionalmente distribu\u00edda \"Orlando\" (1992), Potter obtivo grande apreciaci\u00f3n da cr\u00edtica pola s\u00faa direcci\u00f3n e o seu gui\u00f3n. Protagonizada por Tilda Swinton, o filme baseouse na novela do mesmo nome de Virginia Woolf e foi adaptada \u00e1 pantalla grande pola mesma Potter. Tras a s\u00faa exitosa direcci\u00f3n en \"Orlando\", Potter dirixiu os filmes\u00a0\"The Tango Lesson\" (1997), \"The Man Who Cried\" (2000), \"Yes\" (2004), \"Rage\" (2009), \"Ginger &amp; Rosa\" (2012) e \"The Party\" (2017). Foi nomeada Oficial da Orde do Imperio Brit\u00e1nico en 2012."}
{"id": "413640", "revid": "23204", "url": "https://gl.wikipedia.org/wiki?curid=413640", "title": "Charlotte Sally Potter", "text": ""}
{"id": "413641", "revid": "83328", "url": "https://gl.wikipedia.org/wiki?curid=413641", "title": "Catherine Breillat", "text": "Catherine Breillat, nada en Bressuire o 13 de xullo de 1948, \u00e9 unha directora, guionista e actriz de cinema radicada en Par\u00eds. Reco\u00f1ecida polo seu traballo documental baseado nas problem\u00e1ticas da sexualidade, os problemas do x\u00e9nero e a competencia da irmandade, tam\u00e9n se destaca polas s\u00faas novelas.\nCatherine Breillat \u00e9 controvertida pola maneira en como presenta a sexualidade. En 1999 traballou co actor porno Rocco Siffredi, no filme titulado \"Romance\", considerado un dos primeiros filmes con escenas de sexo real que se destinaron \u00f3 circu\u00edto do cine comercial."}
{"id": "413643", "revid": "89787", "url": "https://gl.wikipedia.org/wiki?curid=413643", "title": "Claire Denis", "text": "Claire Denis, nada en\u00a0Par\u00eds\u00a0o 21 de abril de 1948,\u00a0\u00e9 unha directora de cinema francesa e profesora do European Graduate School en Saas-Fee, Su\u00edza.\nTraxectoria.\nDenis naceu en Par\u00eds, e creceu en diferentes colonias francesas (Burkina Faso, Somalia, o Senegal e o Camer\u00fan), onde o seu pai foi funcionario p\u00fablico.\nEstudou econom\u00eda, pero abandonou a carreira. Logo asistiu \u00f3\u00a0IDHEC, a escola de cinema francesa. Logo de\u00a0graduarse, traballou como asistente de Jacques Rivette, Costa-Gavras, Jim Jarmusch e Wim Wenders. Dende 2002, Claire Denis \u00e9 profesora de cinema na Escola Europea de Graduados en Saas-Fee, Su\u00edza.\nO seu debut foi no filme\u00a0\"Chocolat\" (1988), unha reflexi\u00f3n semi-autobiogr\u00e1fica sobre o colonialismo africano, que lle valeu a aclamaci\u00f3n da cr\u00edtica. Con filmes como \"US Go Home\" (1994), \"N\u00e9nette et Boni\" (1996), \"Beau travail\" (1999), \"Trouble Every Day\" (2001) e \"Vendredi soir\" (2002), estabeleceu unha reputaci\u00f3n como realizadora, que \u00abpuido reconciliar a l\u00edrica do cinema franc\u00e9s co impulso por capturar a, a mi\u00fado, dura cara da Francia contempor\u00e1nea\u00bb."}
{"id": "413644", "revid": "85894", "url": "https://gl.wikipedia.org/wiki?curid=413644", "title": "Beatriz Guiance Rostro", "text": " Beatriz Guiance Rostro, nada o 8 de outubro de 1970 na Coru\u00f1a, \u00e9 unha xornalista e escritora galega.\nTraxectoria.\nLicenciada en Filolox\u00eda pola Universidade da Coru\u00f1a. Creou o portal MundoGaliza, e colabora en \"Diario de Ferrol\" e \"Mundiario\".\nNas elecci\u00f3ns municipais de 2015 foi nas listas de En Marea ao concello da Coru\u00f1a pola formaci\u00f3n Ardent\u00eda.\n\u00c9 voceira de comunicaci\u00f3n de ACOUGA (Asociaci\u00f3n Galega de Consumidores e Usuarios)."}
{"id": "413645", "revid": "89787", "url": "https://gl.wikipedia.org/wiki?curid=413645", "title": "Marie Stopes", "text": "Marie Charlotte Carmichael Stopes, nada o\u00a015 de outubro\u00a0de 1880 e finada o\u00a02 de outubro\u00a0de 1958, foi unha autora, paleobot\u00e1nica, investigadora, euxenicista escocesa, defensora dos dereitos da muller e pioneira no eido da planificaci\u00f3n da natalidade. As s\u00faas achegas en paleontolox\u00eda e clasificaci\u00f3n do carb\u00f3n foron moi significativas, ademais de ser a primeira acad\u00e9mica da s\u00faa facultade na Universidade de Manchester.\nTraxectoria.\nXunto co seu segundo marido, Humphrey Verdon Roe, fundou a primeira cl\u00ednica de control da natalidade de\u00a0Gran Breta\u00f1a. Stopes editou a publicaci\u00f3n \"Birth Control News\" que daba consellos expl\u00edcitos sobre o tema.\nO seu manual sobre sexo, \"Married Love\" foi moi controvertido e influente. Op\u00fa\u00f1ase \u00f3\u00a0aborto argumentando que a prevenci\u00f3n da concepci\u00f3n era suficiente."}
{"id": "413646", "revid": "1888", "url": "https://gl.wikipedia.org/wiki?curid=413646", "title": "Jes\u00fas Calvi\u00f1o de Castro", "text": ""}
{"id": "413648", "revid": "23204", "url": "https://gl.wikipedia.org/wiki?curid=413648", "title": "Marie Charlotte Carmichael Stopes", "text": ""}
{"id": "413649", "revid": "23204", "url": "https://gl.wikipedia.org/wiki?curid=413649", "title": "Divisi\u00f3n do traballo", "text": "A divisi\u00f3n do traballo \u00e9 a fragmentaci\u00f3n ou descomposici\u00f3n dunha actividade produtiva en tarefas m\u00e1is elementais, as\u00ed como a s\u00faa repartici\u00f3n entre diferentes persoas, segundo a s\u00faa forza f\u00edsica, habilidade e co\u00f1ecementos. A\u00ednda que dende a prehistoria \u00e9 consustancial a toda actividade humana, a divisi\u00f3n do traballo intensificouse coa revoluci\u00f3n neol\u00edtica que orixinou as sociedades agrarias e acelerou de xeito extraordinario a s\u00faa contribuci\u00f3n \u00f3 cambio tecnol\u00f3xico e social co desenvolvemento do capitalismo e a revoluci\u00f3n industrial.\nDefinici\u00f3n.\nEn xeral, a divisi\u00f3n do traballo \u00e9 a separaci\u00f3n de tarefas en calquera sistema econ\u00f3mico para que os participantes se especialicen. Os individuos, as organizaci\u00f3ns e as naci\u00f3ns est\u00e1n dotados ou adquiren capacidades especializadas e forman combinaci\u00f3ns ou intercambios para aproveitar as capacidades doutros ademais dos seus. As capacidades especializadas poden inclu\u00edr equipo ou recursos naturais, ademais de destrezas e adestramento, e combinaci\u00f3ns complexas de tales activos que a mi\u00fado son importantes, como cando se usan m\u00faltiples artigos de equipo especializado e operadores especializados para producir un s\u00f3 produto."}
{"id": "413650", "revid": "89787", "url": "https://gl.wikipedia.org/wiki?curid=413650", "title": "Arlie Russell Hochschild", "text": "Arlie Russell Hochschild, nada en\u00a0Boston\u00a0o\u00a015 de xaneiro de 1940, \u00e9 unha profesora universitaria, feminista e soci\u00f3loga estadounidense.\nTraxectoria.\nFilla de diplom\u00e1ticos, desde moi cedo espertou a conciencia sobre a diferenza entre os sentimentos interiores e o mundo das aparencias.\n\u00d3s 12 anos, os seus pais alist\u00e1ronse no\u00a0U.S. Foreign Service e a familia mudouse a Tel Aviv. Estudou na Escola Tabeetha, unha escola de misi\u00f3n escocesa en Iafa.\nFormouse en relaci\u00f3ns internacionais no\u00a0Swarthmore College (1962), fixo un mestrado en 1965 e o doutoramento en 1969 en sociolox\u00eda pola Universidade de California en Berkeley, onde se converteu en profesora em\u00e9rita.\nEst\u00e1 casada co escritor Adam Hochschild, con quen tivo dous fillos."}
{"id": "413651", "revid": "23204", "url": "https://gl.wikipedia.org/wiki?curid=413651", "title": "Cathy Young", "text": "Cathy Young, nada como\u00a0Ekaterina Jung (en , en Moscova o 10 de febreiro de 1963, \u00e9 unha xornalista e escritora rusa-estadounidense cuxo traballo propugna unha versi\u00f3n moderada do libertarismo, as\u00ed como o feminismo da igualdade. \u00c9 autora de dous libros, colaboradora frecuente da revista libertaria Reason, e columnista regular para Newsday e RealClearPolitics.com.\nTraxectoria.\nNada en Moscova, ti\u00f1a 17 anos cando a s\u00faa familia emigrou \u00f3s Estados Unidos en 1980, converteuse nun cidad\u00e1 naturalizada en 1987 como Catherine Alicia Young. Gradouse na Universidade de Rutgers en 1988. En Rutgers escribiu unha columna para o xornal estudantil diario Targum e traballou como escritora do estudante para The Detroit News. Tam\u00e9n completou a s\u00faa autobiograf\u00eda, publicada en 1989 e contin\u00faa a s\u00faa asociaci\u00f3n con The Detroit News, onde foi columnista habitual dende 1993 at\u00e9 2000 e traballou como xornalista independente para diversas publicaci\u00f3ns como The New York Times, The Washington Post, The Philadelphia Inquirer, Newsday, The New Republic, The Wall Street Journal, The American Spectator, National Review, Salon.com, The Weekly Standard, e Reason. No seu segundo libro, publicado en 1999, criticou tanto o feminismo como o tradicionalismo dende o que describiu como un punto de vista proigualdade, unha filosof\u00eda que, segundo ela, pode ser chamado \"feminismo ou algunha outra cousa\"."}
{"id": "413652", "revid": "23204", "url": "https://gl.wikipedia.org/wiki?curid=413652", "title": "Ekaterina Jung", "text": ""}
{"id": "413653", "revid": "54334", "url": "https://gl.wikipedia.org/wiki?curid=413653", "title": "Feminismo da igualdade", "text": "O feminismo da igualdade \u00e9 unha teor\u00eda feminista e un movemento social que ten como obxectivo conseguir a igualdade entre homes e mulleres e exp\u00f3n que para iso non \u00e9 suficiente a igualdade formal ou legal sen\u00f3n que \u00e9 necesario estabelecer un novo contrato social. O feminismo da igualdade incl\u00fae diferentes feminismos como son os socialistas, marxista e anarquistas.\nAs\u00ed mesmo, o feminismo radical estadounidense e os feminismos de Simone de Beauvoir e materialistas como Christine Delphy e Lidia Falc\u00f3n tam\u00e9n forman parte desta perspectiva te\u00f3rica. Todos estes feminismos cren que homes e mulleres son orixinariamente seres humanos. O feminismo da igualdade considera que a loita pola igualdade real e efectiva, material, entre mulleres e homes transforma de maneira radical todas as \u00e1reas da vida social, o propio concepto do que \u00e9 un ser humano e reformula os fins e o sentido da vida individual e colectiva.\nEntre as feministas hist\u00f3ricas m\u00e1is relevantes do feminismo da igualdade est\u00e1n Olympe de Gouges e Mary Wollstonecraft na Revoluci\u00f3n francesa at\u00e9 Flora Trist\u00e1n, Alexandra Kollontai e Sylvia Pankhurst entre as sufraxistas e marxistas, Kate Millett e Shulamith Firestone entre as feministas radicais."}
{"id": "413654", "revid": "89787", "url": "https://gl.wikipedia.org/wiki?curid=413654", "title": "Judith K. Brown", "text": "Judith K. Brown\u00a0\u00e9 unha fitopatoloxista estadounidense co\u00f1ecida polos seus estudos sobre os virus que afectan \u00e1s plantas. As s\u00faas investigaci\u00f3ns c\u00e9ntranse nos \"Geminiviridae\" e nos virus da mosca branca. Ten un PhD da Universidade de Arizona e tam\u00e9n ensina na mesma instituci\u00f3n. Foi editora asociada de \"Phytopathology\" durante tres anos, e en 2003, foi delegada da Academia Nacional de Ciencias no simposio de ciencias de Istambul. En 2015 converteuse en membro da Academia Estadounidense das Artes e as Ciencias."}
{"id": "413655", "revid": "56817", "url": "https://gl.wikipedia.org/wiki?curid=413655", "title": "Teolox\u00eda feminista", "text": "A teolox\u00eda feminista \u00e9 un movemento que se atopa dentro dalgunhas relixi\u00f3ns inclu\u00edndo o budismo, o\u00a0cristianismo, o\u00a0xuda\u00edsmo\u00a0ou o islam, que reconsidera as tradici\u00f3ns, pr\u00e1cticas, escritos e teolox\u00edas desas relixi\u00f3ns dentro dunha perspectiva do feminismo.\nAlg\u00fan dos obxectivos da teolox\u00eda feminista incl\u00faen salientar o papel da muller no contexto relixioso, reintepretar a proposta relixiosa dominante patriarcal, avogar por unha interpretaci\u00f3n teol\u00f3xica que faga fincap\u00e9 no papel da muller na relixi\u00f3n na perspectiva feminista de examinar a imaxe da muller en textos sacros. Algunhas das metas de sectores menos ortodoxos dalgunhas relixi\u00f3ns desexan aumentar o papel das mulleres entre os cl\u00e9rigos e autoridades relixiosas (ordenaci\u00f3n de mulleres).\nEido de estudo.\nA teolox\u00eda feminista abrague unha gran variedade de movementos e correntes de pensamento diferentes nas distintas tradici\u00f3ns relixiosas e culturas do mundo, xurdindo sempre como unha reflexi\u00f3n que reconsidere as tradici\u00f3ns, pr\u00e1cticas, escrituras, e as teolox\u00edas das relixi\u00f3ns dende unha perspectiva feminista.\nHai que diferenciar a teolox\u00eda feminina da teolox\u00eda feminista. A perspectiva feminina, a diferenza da feminista, non debe situarse de forma cr\u00edtica ante ningu\u00e9n. A perspectiva feminista presup\u00f3n un posicionamento cr\u00edtico para que parte dunha experiencia de contradici\u00f3n entre a propia vivencia e a fe ou tradici\u00f3n recibida. A perspectiva feminista presup\u00f3n que mulleres e homes foron creados para estabelecer entre eles relaci\u00f3ns libres e rec\u00edprocas, sen submisi\u00f3n nin dominio por parte de ningu\u00e9n e por tanto sit\u00faase de maneira cr\u00edtica fronte \u00e1s estruturas de opresi\u00f3n patriarcais."}
{"id": "413656", "revid": "89787", "url": "https://gl.wikipedia.org/wiki?curid=413656", "title": "X\u00e9nero de Deus", "text": "O x\u00e9nero de Deus pode ser visto como un aspecto literal ou aleg\u00f3rico dunha divindade. En relixi\u00f3ns polite\u00edstas, os deuses m\u00e1is comumente pos\u00faen x\u00e9neros sexuais literais que os permiten interactuar uns cos outros, e at\u00e9 mesmo con humanos, de maneira sexual. Por\u00e9n, na maior\u00eda das relixi\u00f3ns monote\u00edstas\u00a0non hai un ser co cal Deus poida ser comparado para conclu\u00edr un x\u00e9nero literal, ent\u00f3n a afirmaci\u00f3n do x\u00e9nero desta deidade \u00fanica e solitaria \u00e9 probabelmente unha analox\u00eda de como Deus e os humanos consignan e se relacionan entre si, sen ningunha connotaci\u00f3n sexual. Malia que o concepto de\u00a0Deus \u00e9 un esp\u00edrito inintelix\u00edbel en moitas relixi\u00f3ns e, polo tanto, desprovido de x\u00e9nero, o debate sobre o seu sexo medrou nas d\u00e9cadas recentes. A preponderancia das referencias a Deus no antigo e novo testamentos \u00e9 nun contexto de figura masculina; frecuentemente \u00e9 citado como \"pai\". A pesar disto, hai un n\u00famero significativo de alegor\u00edas femininas referentes \u00f3 deus xudaico-cristi\u00e1n, comumente nun papel materno."}
{"id": "413657", "revid": "56817", "url": "https://gl.wikipedia.org/wiki?curid=413657", "title": "Relixi\u00f3n matriarcal", "text": "Unha relixi\u00f3n matriarcal \u00e9 unha relixi\u00f3n que se concentra nunha deusa ou deusas. O termo \u00e9 frecuentemente utilizado para referirse \u00e1s teor\u00edas de relixi\u00f3ns matriarcais prehistoricas que foron propostas por estudosos como Johann Jakob Bachofen, Jane Ellen Harrison, e Marija Gimbutas, e m\u00e1is tarde popularizada pola segunda onda do feminismo.\nHistoria.\nO concepto dun matriarcado prehist\u00f3rico foi introducido en 1861 cando Johann Jakob Bachofen publicou \"Unha Investigaci\u00f3n do Car\u00e1cter Relixioso e Xur\u00eddico do Matriarcado no Mundo Antigo.\" El postulou que o patriarcado hist\u00f3rico \u00e9 relativamente recente, substitu\u00edndo un estado anterior de matriarcado. Bachofen presenta un modelo onde a sociedade matriarcal e os cultos de misterio son a segunda das catro fases hist\u00f3ricas do desenvolvemento da relixi\u00f3n. A primeira fase \u00e9 a que el chama \"hetaerismo\", que se caracteriza pola existencia de cazadores coletores paleol\u00edticos que practicaban a poligamia. A segunda fase \u00e9 a neol\u00edtica, un estado matriarcal lunar da agricultura, cunha primeira forma da deusa\u00a0Dem\u00e9ter dominante. Este foi seguido por un per\u00edodo \"dionis\u00edaco\" de emerxencia do patriarcado, que finalmente conseguiu estabelecerse no per\u00edodo \"apol\u00edneo\" do patriarcado e a aparici\u00f3n da civilizaci\u00f3n na antig\u00fcidade cl\u00e1sica.\nNo inicio de 1900, a historiadora Jane Ellen Harrison presentou a teor\u00eda de que o pante\u00f3n ol\u00edmpico substitu\u00edu unha anterior adoraci\u00f3n \u00e1s deusas da terra."}
{"id": "413658", "revid": "65337", "url": "https://gl.wikipedia.org/wiki?curid=413658", "title": "Carole Pateman", "text": "Carole Pateman, nada en Sussex o\u00a011 de decembro de 1940\u00a0\u00e9 unha te\u00f3rica pol\u00edtica e feminista brit\u00e1nica. Co\u00f1ecida pola s\u00faa posici\u00f3n cr\u00edtica \u00e1 democracia liberal. Entre as s\u00faas obras co\u00f1ecidas est\u00e1 \"The Sexual Contract\" publicada en 1988 expondo que a desigualdade entre os sexos \u00e9 un produto de especial reorganizaci\u00f3n patriarcal da modernidade. Dende 2007 \u00e9 membro da Academia Brit\u00e1nica.\nTraxectoria.\nObtivo un doutoramento na Universidade de Oxford. Dende 1990, a profesora Pateman ensinou no Departamento de Ciencia Pol\u00edtica na Universidade de California, Os \u00c1nxeles (UCLA).\nEn 2007, foi nomeada membro da Academia Brit\u00e1nica.\nEn 2012 recibe o Premio Johan Skytte de ciencia pol\u00edtica."}
{"id": "413659", "revid": "89787", "url": "https://gl.wikipedia.org/wiki?curid=413659", "title": "Walter Burkert", "text": "Walter Burkert, nado en\u00a0Neuendettelsau, Baviera\u00a0o\u00a02 de febreiro de 1931, e finado en\u00a0Z\u00fcrich\u00a0o\u00a011 de marzo de 2015,\u00a0foi un estudoso da relixi\u00f3n grega.\nTraxectoria.\nProfesor em\u00e9rito de cultura cl\u00e1sica da Universidade de Z\u00faric (Su\u00edza), tam\u00e9n impartiu clases no\u00a0Reino Unido e nos Estados Unidos. Foi experto en Filosof\u00eda da relixi\u00f3n e interveu no C\u00edrculo Eranos.\nEn 2000 foille concedido o Premio Balzan e en 2003 foille conferido o Sigmund-Freud-Preis f\u00fcr wissenschaftliche Prosa."}
{"id": "413660", "revid": "23204", "url": "https://gl.wikipedia.org/wiki?curid=413660", "title": "Jane Ellen Harrison", "text": "Jane Ellen Harrison, nada o 9 de setembro de 1850 e finada o 5 de abril de 1928 foi unha acad\u00e9mica, ling\u00fcista e feminista brit\u00e1nica. Harrison \u00e9 unha das fundadoras, con Karl Kerenyi e Walter Burkert, dos estudos modernos en mitolox\u00eda grega.\nTraxectoria.\nAplicou os descubrimentos arqueol\u00f3xicos \u00e1s interpretaci\u00f3ns da relixi\u00f3n grega de tal forma que se tornaron padr\u00f3n. Acad\u00e9micos contempor\u00e1neos como Mary Beard, bi\u00f3grafa de Harrison, describiuna como \"a primeira profesora de carreira acad\u00e9mica da Inglaterra\".\nHarrison iniciou os estudos formais en \"Cheltenham Ladies' College\", onde conseguiu un diploma. En 1874, continuou estudos cl\u00e1sicos no \"Newnham College\", da Universidade de Cambridge. Conseguiu dous doutoramentos, un na Universidade de Aberdeen en 1885 e outro na Universidade de Durham en 1897. Este reco\u00f1ecemento garantiulle a oportunidade de retornar \u00f3\u00a0\"Newnham College\" como unha conferencista en 1898.\nPrimeiros traballos.\nA primeira monograf\u00eda de Harrison, en 1882, presentou a tese que tanto a \"Odisea\" de Homero e as artes visuais das cer\u00e1micas foron inspiradas en fontes fundamentais da mitolox\u00eda, unha opini\u00f3n que at\u00e9 ent\u00f3n non era com\u00fan na arqueolox\u00eda, e que o repertorio destas cer\u00e1micas poder\u00eda ofrecer informaci\u00f3ns sobre mitos e rituais.\nA maneira con que desenvolveu seu gran traballo, \"Prolegomena to the Study of Greek Religion\" (1903), foi o de proceder do ritual para o mito que o inspirou.: \"Na teolox\u00eda os traxes son m\u00e1is dif\u00edcies de ver, a verdade \u00e9 m\u00e1is dif\u00edcl de formular do que o ritual.\" (p 163). \u00c9 as\u00ed que ela comeza o libro analizando os festivais atenienses: Anthesteria, festival de colleita, Thargelia, Kallynteria, Plynteria, e o festival das mulleres, no cal detectaba moitos resqu\u00edcios do primitivismo, Thesmophoria, Arrophoria, Skirophoria, Stenia e Haloa."}
{"id": "413661", "revid": "89787", "url": "https://gl.wikipedia.org/wiki?curid=413661", "title": "James Mellart", "text": "James Mellaart, nado en Londres o\u00a014 de novembro de 1925 e finado o 29 de xullo de 2012,\u00a0foi un arque\u00f3logo brit\u00e1nico e descubridor do xacemento neol\u00edtico de \u00c7atalh\u00f6y\u00fck en Turqu\u00eda. Foi expulsado de Turqu\u00eda por ser sospeitoso de vender antig\u00fcidades no mercado negro. Tam\u00e9n se viu involucrado en controversias puramente arqueol\u00f3xicas sobre a chamada Deusa-Nai de Anatolia que exhumou nas s\u00faas escavaci\u00f3ns en Anatolia na d\u00e9cada dos 60.\nTraxectoria.\nFoi profesor na Universidade de Istambul e director asistente do Instituto Brit\u00e1nico de Arqueolox\u00eda de Ancara. En 1951, Mellaart empezou a dirixir escavaci\u00f3ns de xacementos turcos, con axuda da s\u00faa muller, Arlette, turca de nacemento. Axudou a identificar a olar\u00eda \u201ccopa de champagne\u201d da Idade do Bronce tard\u00eda, en Anatolia occidental, que levou a descubrir Beycesultan en 1954. Logo de\u00a0rematar este traballo, dirixido ent\u00f3n por Seton Lloyd, axudou a publicar os resultados. En 1959 comezou a ensinar arqueolox\u00eda de Anatolia en Ancara."}
{"id": "413662", "revid": "23204", "url": "https://gl.wikipedia.org/wiki?curid=413662", "title": "Sociedade matriarcal", "text": ""}
{"id": "413667", "revid": "89787", "url": "https://gl.wikipedia.org/wiki?curid=413667", "title": "Parres\u00eda", "text": "Na ret\u00f3rica cl\u00e1sica, a parres\u00eda era unha maneira de \u00abfalar con franqueza ou de escusarse por falar as\u00ed\u00bb. O termo est\u00e1 tomado do grego \u03c0\u03b1\u03c1\u03c1\u03b7\u03c3\u03af\u03b1 (\u03c0\u03ac\u03bd \"p\u00e1n\" = todo + \u1fe5\u1fc6\u03c3\u03b9\u03c2 / \u1fe5\u1fc6\u03bc\u03b1 \"rh\u0113sis / rh\u0113ma\" = locuci\u00f3n / discurso) que significa literalmente \u00abdicilo todo\u00bb e, por extensi\u00f3n, \u00abfalar libremente\u00bb, \u00abfalar atrevidamente\u00bb ou \u00abatrevemento\u00bb. Implica non s\u00f3 a liberdade de expresi\u00f3n sen\u00f3n a obrigaci\u00f3n de falar coa verdade para o ben com\u00fan, mesmo fronte ao perigo individual.\nNa Antiga Grecia.\nA parres\u00eda ten as s\u00faas orixes na Antiga Grecia, sendo unha forma com\u00fan de comunicaci\u00f3n nalgunhas das escolas do s\u00e9culo -IV, foi a forma de comunicaci\u00f3n utilizada pola escola c\u00ednica, era parte do seu estilo de vida. A parres\u00eda tam\u00e9n foi o modo de expresi\u00f3n dos epic\u00fareos.\nUso no novo Testamento.\nMichel Foucault (1983) resume o concepto de parres\u00eda do Antigo Testamento da seguinte maneira:\nUn uso relacionado de parresia at\u00f3pase no Novo Testamento grego, no cal significa \"discurso atrevido\", a habilidade dos crentes de manter o seu propio discurso diante das autoridades pol\u00edticas e relixiosas.\nSignificados contempor\u00e1neos.\nMichel Foucault desenvolveu o concepto de parres\u00eda como maneira de discurso no cal un fala aberta e sinceramente acerca de si mesmo ou as propias opini\u00f3ns sen recorrer \u00e1 ret\u00f3rica, a manipulaci\u00f3n ou a xeneralizaci\u00f3n. Pero segundo Foucault, o que practica a parres\u00eda (\u03c0\u03b1\u03c1\u03c1\u03b7\u03c3\u03b9\u03b1\u03c3\u03c4\u03ae\u03c2 \"parrh\u0113siast\u00e9s\") \u00abnon \u00e9 s\u00f3 sincero... sen\u00f3n que di tam\u00e9n a verdade\u00bb. A noci\u00f3n de parres\u00eda en sentido foucaultiano est\u00e1 afectada polo noso modelo cartesiano de experiencia do evidente (\"evidencial experience\"). A grandes li\u00f1as, para Ren\u00e9 Descartes a verdade \u00e9 o (racionalmente) inneg\u00e1bel. No contexto dunha investigaci\u00f3n filos\u00f3fica, o que pode ser posto en d\u00fabida debe ser posto en d\u00fabida e, ent\u00f3n, o discurso que non \u00e9 examinado ou criticado non necesariamente ten unha relaci\u00f3n v\u00e1lida coa verdade. Segundo di Foucault (1983 \u00a7I), en cambio, o \u00ab\"parrh\u0113siast\u00e9s\" di a verdade porque el sabe que se trata da verdade, e sabe que \u00e9 verdade porque realmente \u00e9 verdade\u00bb.[nota 1]\nExisten varias condici\u00f3ns que fundaban a noci\u00f3n tradicional de parres\u00eda do grego antigo. Quen recorre \u00e1 parres\u00eda sost\u00e9n unha relaci\u00f3n cr\u00edbel cara \u00e1 verdade, a s\u00faa posesi\u00f3n da verdade est\u00e1 garantida por certas calidades morais; as\u00ed mesmo, \u00e9 un cr\u00edtico de si mesmo, ou da opini\u00f3n popular ou da cultura; revelar a verdade col\u00f3cao nunha posici\u00f3n de perigo pero insiste en falar da verdade, pois considera que \u00e9 a s\u00faa obrigaci\u00f3n moral, social e/ou pol\u00edtica. M\u00e1is a\u00ednda, quen practica a parres\u00eda debe estar nunha posici\u00f3n social m\u00e1is d\u00e9bil que aqueles a quen llas revela. Por exemplo, un pupilo \u00abcant\u00e1ndolle as verdades\u00bb ao seu mestre ser\u00eda un exemplo preciso de parres\u00eda, mentres que un mestre que lle di a verdade \u00e1 s\u00faa pupila ou pupilo, non.\nEstra\u00f1amente, para Foucault, S\u00f3crates \u00e9 un caso mod\u00e9lico de \"parrh\u0113siast\u00e9s.\" Isto non parece coherente coa s\u00faa afirmaci\u00f3n de que entre os gregos, \u00abo \"parrh\u0113siast\u00e9s\" non parece abrigar ningunha d\u00fabida sobre a s\u00faa propia posesi\u00f3n da verdade\u00bb. En efecto, isto \u00faltimo non se condice coa confesi\u00f3n socr\u00e1tica da s\u00faa propia ignorancia (\"Apolox\u00eda\"), coa petici\u00f3n de que o refuten en caso de merecelo (\"Gorxias\"), ou coa severa cr\u00edtica \u00e1 que o personaxe plat\u00f3nico S\u00f3crates exp\u00f3n, sen podela rebater, ideas que antes sostivera (como ocorre coa teor\u00eda das Formas, no \"Parm\u00e9nides\"); tampouco, coa disposici\u00f3n de S\u00f3crates a revisar, at\u00e9 o \u00faltimo momento da s\u00faa vida, as conclusi\u00f3ns antes establecidas (Crit\u00f3n). Unha explicaci\u00f3n desta suposta contradici\u00f3n en Foucault \u00e9 que a parres\u00eda lle permit\u00eda ao mestre, ao fil\u00f3sofo ou ao m\u00e9dico relacionarse co disc\u00edpulo ou co paciente de maneira que este se modificase en por si e se convertese nun suxeito de verdade. As\u00ed, nin o disc\u00edpulo era controlado polo seu mestre, nin se v\u00eda impor a verdade; recib\u00eda, en cambio, a verdade subxectivada deste, como est\u00edmulo para alcanzar o co\u00f1ecemento polos seus propios medios.\nComedia en vivo.\nA Parres\u00eda \u00e9 a forma m\u00e1is com\u00fan de expresi\u00f3n nas comedias en vivo, onde se adoita falar e burlarse tanto de pol\u00edticos corruptos (mesmo presidentes) como de personalidades famosas sen importar o seu status ou posici\u00f3n ou autoridade."}
{"id": "413676", "revid": "89787", "url": "https://gl.wikipedia.org/wiki?curid=413676", "title": "Learjet 40", "text": "O Learjet 40 (LJ40) \u00e9 un reactor executivo lixeiro producido por Bombardier Aerospace.\nDese\u00f1o e desenvolvemento.\nO Learjet 40 deriva do Learjet 45 pero ten unha fuselaxe m\u00e1is curta (uns 60\u00a0cm) e est\u00e1 impulsado por dous motores Honeywell TFE731-20AR. O modelo 40 sucede ao Learjet 31A na li\u00f1a de modelos Learjet, con varias melloras de actuaci\u00f3n e comodidade tomadas do modelo 45.\nO prototipo, un modelo 45 reconstru\u00eddo, voou por primeira vez o 31 de agosto de 2002, e o primeiro avi\u00f3n de produci\u00f3n realizou o seu voo de estrea o 5 de setembro dese mesmo ano. \u00c1mbolos dous voos tiveron lugar no aeroporto de Wichita Dwight D. Eisenhower. O Learjet 40 entrou en servizo en xaneiro de 2004.\nO Learjet 40XR \u00e9 unha versi\u00f3n mellorada introducida en outubro de 2004, ofrecendo un maior peso de engalaxe, m\u00e1is velocidade de cruceiro e mellor taxa de ascenso en comparaci\u00f3n co LJ40. Os incrementos son debidos ao uso da configuraci\u00f3n de motor mellorada TFE731-20BR."}
{"id": "413677", "revid": "23204", "url": "https://gl.wikipedia.org/wiki?curid=413677", "title": "Astilleros Balenciaga", "text": "Astilleros Balenciaga \u00e9 unha empresa vasca do sector naval adicada \u00e1 construci\u00f3n e reparaci\u00f3n de buques."}
{"id": "413678", "revid": "1131", "url": "https://gl.wikipedia.org/wiki?curid=413678", "title": "R\u00faa Panadeiras (A Coru\u00f1a)", "text": "A r\u00faa Panadeiras \u00e9 unha r\u00faa residencial e comercial da Coru\u00f1a situada no barrio da Pescar\u00eda da cidade.\nHistoria.\nNa r\u00faa, chamada San Sebasti\u00e1n, chegou a haber doce fornos de pan que lle deron o nome de Panadeiras. Entre 1849 e 1875 foi nomeada Mar\u00eda Pita e a partir desa data aparece como \u201cPanaderas\u201d, ag\u00e1s no per\u00edodo 1931-1936 no que se denominou Santiago Casares Quiroga, onde est\u00e1 a s\u00faa casa.\nA parte final da r\u00faa, co\u00f1ecida como praza de Panadeiras ou praza do Consulado, foi bautizada en 1960 como praza do Pintor Sotomayor. A r\u00faa situada entre as Capuchinas e a Casa do Consulado nomeouse en 2013 en honra de Pedro Antonio S\u00e1nchez Vaamonde.\nVeci\u00f1os e negocios.\nNo edificio n.\u00ba 12 residiron Santiago Casares Paz e o seu fillo, Santiago Casares Quiroga, e al\u00ed naceu a filla deste, Mar\u00eda Casares. Dende 2007 sit\u00faase nel a Casa Museo Casares Quiroga.\nNo inicio da r\u00faa estaba a casa do Pat\u00edn, doada en 1789 por Teresa Herrera para a construci\u00f3n dun hospital de caridade.\nNa r\u00faa estiveron negocios populares como a pastelar\u00eda \"La Gloria\" e nela inaugurouse en 2008 o centro comercial denominado Bulevar do Papagaio.\nArquitectura.\nNa r\u00faa Panadeiras existen varios edificios destacados:\nOs edificios m\u00e1is destacados da r\u00faa son a Casa do Consulado (s\u00e9culo XVIII) e o convento das Capuchinas (s\u00e9culos XVII-XVIII), do que se conserva a igrexa e un lenzo de canter\u00eda que forma parte do Museo de Belas Artes. A casa do cura, acaroada \u00e1 igrexa foi derrubada en 2004 e reconstru\u00edda de novo en 2009.\nEntre os elementos do espazo p\u00fablico catalogados est\u00e1n o pavimento, a fonte e o arboredo do adro das Capuchinas e o farol de fundici\u00f3n da praza do pintor Sotomayor."}
{"id": "413679", "revid": "25871", "url": "https://gl.wikipedia.org/wiki?curid=413679", "title": "Julia Michaels", "text": "Julia Michaels, nada co nome de Julia Carin Cavazos en Davenport (Iowa) o 13 de novembro de 1993, \u00e9 unha cantante e compositora estadounidense."}
{"id": "413680", "revid": "121631", "url": "https://gl.wikipedia.org/wiki?curid=413680", "title": "Gran Premio de Francia de 1996", "text": "O Gran Premio de Francia de 1996 de f\u00f3rmula 1 celebrouse no Circu\u00edto de Nevers Magny-Cours en Francia o 30 de xu\u00f1o de 1996. Foi a novena proba da tempada de F\u00f3rmula Un de , o 74\u00ba Gran Premio de Francia, ou o 82\u00ba Gran Prix de l'ACF. Michael Schumacher acadou a pole position pero o seu motor rebentou na volta de quecemento e non comezou a carreira. A carreira, disputada en 72 voltas ga\u00f1ouna Damon Hill para o equipo Williams desde o a segunda posici\u00f3n da grella de sa\u00edda. Jacques Villeneuve terminou segundo no outro Williams, con Jean Alesi terceiro para o equipo Benetton."}
{"id": "413681", "revid": "63181", "url": "https://gl.wikipedia.org/wiki?curid=413681", "title": "Korsholm", "text": "Korsholm (en sueco) ou Mustasaari (en fin\u00e9s; as d\u00faas formas oficiais) \u00e9 un municipio de Finlandia situado na rexi\u00f3n de Ostrobotnia. En 2017 a s\u00faa poboaci\u00f3n era de 19.449 habitantes. A superficie do termo municipal \u00e9 de 3.178,59 km2, dos cales 2.312,10\u00a0km2 son auga. O concello ten unha densidade de poboaci\u00f3n de 22,93 hab./km\u00b2.\nLimita cos municipios de Laihia, Malax, Vaasa e V\u00f6r\u00e5, todos eles dentro da s\u00faa mesma rexi\u00f3n.\nO concello \u00e9 biiling\u00fce con maior\u00eda de falantes de sueco e minor\u00eda finesa."}
{"id": "413682", "revid": "98629", "url": "https://gl.wikipedia.org/wiki?curid=413682", "title": "Gran Premio do Reino Unido de 1996", "text": "O Gran Premio do Reino Unido de 1996 foi unha carreira de motor de F\u00f3rmula 1 celebrada o 14 de xullo de 1996 no Circu\u00edto de Silverstone, Silverstone, Northamptonshire, Inglaterra. Foi a d\u00e9cim rolda da tempada de F\u00f3rmula Un de . A carreira de 61 voltas ga\u00f1ouna o Williams de Jacques Villeneuve que logrou a s\u00faa segunda vitoria da tempada diante de Gerhard Berger, no Benetton, o McLaren de Mika H\u00e4kkinen chegou no terceiro lugar, o seu primeiro podio desde o seu accidente case mortal no Gran Premio de Australia de 1995. Rubens Barrichello tomou a cuarta posici\u00f3n, igualando o seu mellor final da tempada. Os puntos finais foron para David Coulthard no segundo McLaren e Martin Brundle no segundo Jordan.\nDamon Hill logrou a pole position na s\u00faa carreira na casa, pero comezou lentamente e retirouse pouco antes da metade da carreiraa, despois de que un problema coa porca da roda o fixera trompear na curva Copse cando intentaba pasar a H\u00e4kkinen. Por terceira carreira consecutiva, os pilotos da Scuderia Ferrari, Michael Schumacher e Eddie Irvine, foron obrigados a retirarse con problemas t\u00e9cnicos nas primeiras seis voltas, Schumacher con problemas hidr\u00e1ulicos e Irvine cunha falla no diferencial."}
{"id": "413696", "revid": "89787", "url": "https://gl.wikipedia.org/wiki?curid=413696", "title": "Dodrans", "text": "O dodrans (voz latina) ou dodrante foi unha moeda da Antiga Roma de bronce emitida con car\u00e1cter excepcional durante o per\u00edodo da Rep\u00fablica.\nHistoria.\nO dodrans ou dodrante, concibido cun valor de nove onzas e equivalente \u00e1s tres cuartas partes dun \u00e1s, foi emitido exclusivamente en d\u00faas ocasi\u00f3ns: en 127 a. de C, polo c\u00f3nsul Marco Cecilio Metelo, e en 126 a. de C., polo maxistrado C. Cassio, quen paralelamente emitiu tam\u00e9n outra denominaci\u00f3n \u00e1 marxe das regulares do sistema monetario: o bes.\nO dodrans de Metelo.\nA emisi\u00f3n m\u00e1is antiga, a de Metello, amosa no seu anverso o busto de Vulcano ollando \u00e1 dereita, cun sombreiro c\u00f3nico (p\u00edleo) rodeado por unha coroa de loureiro; pinzas no ombreiro e S \u2022\u2022\u2022 detr\u00e1s.\nNo reverso presenta a caracter\u00edstica proa de barco das moedas romanas desta \u00e9poca, arredor sobre escudo\u00a0Macedonio, e S \u2022\u2022\u2022 abaixo.\nAdemais do dodrans, Metelo emitiu tam\u00e9n un denario, un semis, un triens e un cuadrante.\nO escudo macedonio e as grilandas de loureiro aluden \u00e1 vitoria obtida polo pai do monetario, Quinto Cecilio Metelo Maced\u00f3nico, en 148 a. de C, en tanto que a Vulcano se lle atribu\u00eda ser un devanceiro da familia de Metelo.\nO dodrans de Cassio.\nNo seu anverso pres\u00e9ntase a Vulcano ollando \u00e1 dereita, con p\u00edleo e pinzas no ombreiro, e S \u2022\u2022\u2022 detr\u00e1s. No reverso, un arco, arriba e S \u2022\u2022\u2022 \u00e1 fronte.\nEste mesmo monetario, ademais do dodrans, emitiu alg\u00fans escasos exemplares de bes, de denario e de cuadrante."}
{"id": "413697", "revid": "89787", "url": "https://gl.wikipedia.org/wiki?curid=413697", "title": "Erich Neumann", "text": "Erich Neumann, nado en Berl\u00edn o 23 de xaneiro de 1905\u00a0e finado en Tel Aviv o\u00a05 de novembro de 1960, foi un psic\u00f3logo israel\u00ed represtante da escola evolutiva en psicolox\u00eda anal\u00edtica.\nTraxectoria.\nEstudou filosof\u00eda e medicina e posteriormente entrou a formar parte do c\u00edrculo achegado a Carl Gustav Jung. Alg\u00fans consid\u00e9rano o disc\u00edpulo m\u00e1is salientable de Jung.\nNas s\u00faas obras principais prosegue a metodolox\u00eda de Jung aplicada \u00e1 psicolox\u00eda profunda. Este m\u00e9todo denom\u00ednase amplificaci\u00f3n e consiste en remitir un caso ou s\u00edntoma \u00e1 simbolox\u00eda presente en diversas manifestaci\u00f3ns culturais de diferentes pobos. \u00c9 dicir, o car\u00e1cter emp\u00edrico da psicolox\u00eda junguiana non deriva do acerto no diagn\u00f3stico dos s\u00edntomas sen\u00f3n na proba da presenza universal dun fen\u00f3meno an\u00edmico.\nNo caso de Erich Neumann, os materiais que emprega son fundamentalmente mitol\u00f3xicos. \u00c9 tal o volume de mitos e s\u00edmbolos que percorren o seu discurso psicol\u00f3xico que o propio Jung considerou algunhas das s\u00faas obras, por exemplo \"Ursprungsgeschichte des Bewusstseins\" (\"As orixes e historia da conciencia\"), como superadoras das s\u00faas propias obras.\nPor\u00e9n, Erich Neumann achegou alg\u00fans matices persoais \u00f3s temas junguianos. As\u00ed, por exemplo, a importancia que Neumann proporcionou \u00f3s r\u00e9ximes matriarcal e patriarcal est\u00e1n case ausentes en Jung. Ademais, Erich Neumann describiu varias constelaci\u00f3ns simb\u00f3licas importantes no proceso de individuaci\u00f3n, como a fratr\u00eda, e achegouse bastante \u00f3s postulados da psicolox\u00eda do eu freudiano\u00a0(Heinz Hartmann) contempor\u00e1neo da s\u00faa obra.\nA achega que m\u00e1is fama lle proporcionou a Neumann \u00e9 a s\u00faa descrici\u00f3n do complexo da Deusa Nai. Nunha \u00e9poca na que a psicolox\u00eda freudiana estaba centrada no pai e mesmo Jung falaba da individuaci\u00f3n como sa\u00edda do incesto primario, Neumann describiu con gran detalle a importancia do complexo inconsciente da Gran Nai, como arquetipo universal co que se enfronta todo individuo na s\u00faa vida. Con iso, adiantouse \u00e1s tendencias posteriores que dende o lado freudiano analizaron a relaci\u00f3n simbi\u00f3tica entre nai e fillo, fundamentalmente da man de Michael Balint, Melanie Klein, Margaret Mahler, John Bowlby e Heinz Kohut."}
{"id": "413699", "revid": "56817", "url": "https://gl.wikipedia.org/wiki?curid=413699", "title": "Merlin Stone", "text": "Merlin Stone, nada como Marilyn Jacobson en\u00a0Brooklyn,\u00a0Nova York, o 27 de setembro de 1931 e finada o 23 de febreiro de 2011, foi unha autora, escultora e profesora de arte e historia da arte. Foi unha salientable pensadora da teolox\u00eda feminista e da Deusa nai m\u00e1is co\u00f1ecida polo libro que escribiu, \"When God Was a Woman\" (1976).\nTraxectoria.\nMerlin Stone comezou a interesarse pola\u00a0arqueolox\u00eda e a relixi\u00f3n antiga a partir dos seus estudos en historia da arte. Deu clases na Universidade de Nova York.\nA autora pasou unha d\u00e9cada pescudando antes de escribir o libro ent\u00f3n titulado \"The Paradise Papers\" e despois na edici\u00f3n norteamericana como \"When God Was a Woman\" (1976). A obra describe a teor\u00eda sobre como os hebreos suprimir\u00edan a suposta relixi\u00f3n baseada no culto \u00e1 Deusa nai, que ser\u00eda practicada en Cana\u00e1n, e como esa estrutura de relixi\u00f3n matriarcal e matrilinear moldear\u00eda a estrutura da relixi\u00f3n xudaica e polo tanto, do cristianismo.\nNoutra obra, \"Ancient Mirrors of Womanhood\" engadiu historias, mitos e oraci\u00f3ns arredor da figura da deusa nunha ampla variedade de relixi\u00f3ns. A hip\u00f3tese de Stone \u00e9 radical e desafiadora para as visi\u00f3ns normalmente aceptadas sobre a antig\u00fcidade e como tales son controvertidas. \u00c9 autora tam\u00e9n de moitos ensaios, como por exemplo \"3,000 Years of Racism.\"\nA obra \"When God Was a Woman\" tivo un profundo impacto na emerxente cultura do culto \u00e1 Deusa dos anos 70 e 80 nos Estados Unidos. \u00c9 escrito de forma clara e sinxela, especialmente para mulleres criadas nunha tradici\u00f3n xudaico-cristi\u00e1 e propiciou por iso que o tema dunha divindade feminina fose m\u00e1is acces\u00edbel."}
{"id": "413701", "revid": "23204", "url": "https://gl.wikipedia.org/wiki?curid=413701", "title": "Marilyn Jacobson", "text": ""}
{"id": "413702", "revid": "75439", "url": "https://gl.wikipedia.org/wiki?curid=413702", "title": "Pinto (peixe)", "text": "O pinto, \"Labrus merula\", \u00e9 un peixe oste\u00edctio mari\u00f1o da orde dos perciformes, suborde dos percoideos, superfamilia dos perocideos e familia dos l\u00e1bridos, unha das 4 especies integradas no x\u00e9nero \"Labrus\", segundo o WoRMS, e a FishBase, ou as 17, segundo o ITIS.\nTaxonom\u00eda.\nDescrici\u00f3n.\nA especide foi descrita en 1758 na p\u00e1xina 288 do Tomo I da s\u00faa obra \"Systema naturae per regna tria naturae: secundum classes, ordines, genera, species, cum characteribus, differentiis, synonymis, locis. [[Estocolmo|Holmiae]: Impensis Direct. Laurentii Salvii\"].\nSin\u00f3nimos.\nAdemais do nome que lle impuxo Linneo, que \u00e9 o [[prot\u00f3nimo]], a especie co\u00f1eceuse tam\u00e9n polos [[sin\u00f3nimo]]s:\nEtimolox\u00edas.\nPara a do [[genus|x\u00e9nero]] v\u00e9xase \"[[Labrus]]\".\nO [[especie|ep\u00edteto espec\u00edfico]], \"merula\", \u00e9 o nome [[Lat\u00edn|latino]] do [[merlo]], en alusi\u00f3n \u00e1 s\u00faa coloraci\u00f3n escura, que se reflicte nalg\u00fans nomes vulgares en diferentes linguas, como o [[Lingua galega|galego]] merlo, os [[lingua catal\u00e1|catal\u00e1ns]] \"tord negre\" e \"gr\u00edvia negra\", ou o [[lingua francesa|franc\u00e9s]] \"merle\".\nCaracter\u00edsticas.\nAs principais caracter\u00edsticas [[morfolox\u00eda (biolox\u00eda)|morfol\u00f3xicas]] deste peixe son: \nH\u00e1bitat e distribuci\u00f3n.\nH\u00e1bitat.\n\"Labrus merula\" \u00e9 unha especie [[litoral]] que vive en fondos [[Rocha|rochosos]] e entre [[alga]]s, a profundidades de entre 1 e 50 m. \nDistribuci\u00f3n.\nA s\u00faa [[\u00e1rea de distribuci\u00f3n]] vai desde os 46\u00b0 aos 20 \u00b0N, e desde os 32\u00b0 O aos 36\u00b0 L, encontr\u00e1ndose no [[Atl\u00e1ntico|Atl\u00e1ntico oriental]], desde [[Portugal]] e os [[Azores]] at\u00e9 [[Marrocos]], sendo moi com\u00fan no [[Mediterr\u00e1neo]].\nBiolox\u00eda.\nNutrici\u00f3n.\n[[Alimentaci\u00f3n|Alim\u00e9ntase]] de [[molusco]]s, [[crust\u00e1ceos]], [[Vermes|vermes mari\u00f1os]] e [[equinodermos]]. \nCostumes.\n\"Labrus merula\" \u00e9 un peixe territorial de h\u00e1bitos di\u00farnos. Os adultos viven escondidos entre as rochas e as algas; os xuven\u00eds pode formaren pequenos [[cardume]]s. Ad\u00e1ptanse ben a viviren dentro dos [[Acuario (recipiente)|acuarios]].\nReproduci\u00f3n.\nAlcanza a [[sexo|madurez sexual]] aos dous anos de idade e mide entre 15 ou 20 cm de lonxitude. \u00c9 [[hermafrodita]] proterox\u00ednico (cando nacen todos os esp\u00e9cimes son femias) e, cando chegan aos catro anos pasan a seren machos. A [[reproduci\u00f3n]] ten lugar durante a primavera. No momento da [[desova]] os machos dominan un pequeno territorio a onde acudir\u00e1n as femias, e constr\u00faen un \"ni\u00f1o\" con algas, onde as femias po\u00f1en os [[\u00f3vulo]]s, que son custodiados, e [[Fecundaci\u00f3n|fecundados]] polos machos. Os machos defenden o ni\u00f1o at\u00e9 que os \u00f3vulos eclosionan en [[larva]]s pel\u00e1xicas. \nPesca.\n\u00c9 un peixe com\u00fan pero t\u00edmido, polo que \u00e9 dif\u00edcil de pescar. A s\u00faa carne \u00e9 de forte sabor e medianamente boa, e util\u00edzase xeralmente para preparar sopa de peixe.\nEn Galicia.\nA primeira cita desta especie en [[Galicia]] foi efectuada por [[Fernando de Buen y Lozano|Fernando de Buen]] en [[1935]], no seu traballo \"Fauna ictiol\u00f3gica. Cat\u00e1logo de los peces ib\u00e9ricos de la planicie continental, aguas dulces, pel\u00e1gicos y de los abistmos pr\u00f3ximos. II parte\". \"Not. y Res. Inst. Esp. Ocean.\" 82: 89-148.\nNomes galegos.\nO nome m\u00e1is empregado para denominar esta esta especie en galego \u00e9 o de pinto, recollido por [[R\u00edos Panisse]] en 34 localidades, seguido de merl\u00f3n en 9, budi\u00f3n en 6 e merlo nunha.\nEstado de conservaci\u00f3n.\nSegundo a [[Uni\u00f3n Internacional para a Conservaci\u00f3n da Natureza e dos Recursos Naturais]] (UICN) non hai ameazas importantes co\u00f1ecidas para esta especie o que, unido a que est\u00e1 moi estendida no Atl\u00e1ntico nordeste, fai que o seu status se cualifique como \"LC\" (pouco preocupante).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Labroideos]]"}
{"id": "413703", "revid": "56817", "url": "https://gl.wikipedia.org/wiki?curid=413703", "title": "Venus paleol\u00edticas", "text": "As venus paleol\u00edticas son figuras femininas de \u00f3so, corno, marfil, pedra, terracota, madeira ou lama, datadas no Paleol\u00edtico superior, dentro do cal constit\u00faen a principal categor\u00eda de \"arte m\u00f3bel ou mobiliar\", superando o centenar de exemplares, no caso das figuras de vulto redondo, e os dous centenares se se incl\u00faen representaci\u00f3ns parietais. Estas esculturas te\u00f1en tama\u00f1os modestos, at\u00e9 diminutos, oscilando entre os 4 e os 25 cent\u00edmetros.\nO primeiro descubrimento foi a Venus de Brassempouy, en 1893, por \u00c9douard Piette. Catro anos m\u00e1is tarde, Salomon Reinach daba a co\u00f1ecer as figuras de esteatita das covas de Grimaldi. En 1908 foi exhumada a famos\u00edsima Venus de Willendorf, nun campo de loess do val do Danubio, en Austria. Esta escultura, que se converteu nunha icona, anunciaba o descubrimento de numerosas esculturas femininas que se estend\u00edan dende os Pireneos franceses at\u00e9 as chairas siberianas do lago Baikal. Foron bautizadas co nome de Venus \u00f3 estenderse a noci\u00f3n de que constitu\u00edan un ideal de beleza prehist\u00f3rica, e, a\u00ednda que a idea foi rexeitada, a denominaci\u00f3n de venus persiste.\nDescrici\u00f3n.\nTodas elas parecen responder a representaci\u00f3ns convencionais da muller da \u00e9poca (algunhas chegan a ser claramente estilizaci\u00f3ns ou esquemas), o que non impide apreciar a mestr\u00eda dos artes\u00e1ns prehist\u00f3ricos. Hai un grupo de venus, denominado esteatopixias, con certas partes da anatom\u00eda esaxeradamente desenvolvidas: son obesas, co abdome, a vulva, as n\u00e1degas e as mamas extremadamente grandes. Pero tam\u00e9n \u00e9 com\u00fan que o resto das partes do corpo aparezan esvaecidas: os brazos son moi pequenos, os p\u00e9s apenas se lles ven e a cara adoita ser, polo xeral, inexistente. P\u00f3dense diferenciar un rombo interior, onde se centran as caracter\u00edsticas que os homes quer\u00edan resaltar e un rombo exterior que comprende as extremidades.\nA cuesti\u00f3n da esteatopixia de certas Venus foi obxecto de numerosas controversias: o primeiro en abordar o tema foi Piette, descubridor da Dama de Brassempouy e doutras venus nos Pireneos. Doutra banda, alg\u00fans etn\u00f3logos compar\u00e1rona cos bosquimanos da \u00c1frica austral, e outros quixeron ver s\u00edmbolos da fertilidade e a abundancia. Posteriormente determinouse que non todas as figuras eran obesas, nin todas ti\u00f1an os atributos femininos esaxerados, nin todas carec\u00edan de trazos faciais: a idea desta clase de efixies comezaba a desdebuxarse. Por iso, varios especialistas tentaron distinguir diferentes variedades de venus. A publicaci\u00f3n de referencia sobre o estudo deste tipo de obras de arte d\u00e9bese a Henri Delporte, en cuxo exhaustivo traballo chegou a determinar cinco variantes de figuras atendendo, sobre todo, \u00e1 s\u00faa procedencia xeogr\u00e1fica"}
{"id": "413704", "revid": "23204", "url": "https://gl.wikipedia.org/wiki?curid=413704", "title": "Venus paleol\u00edtica", "text": ""}
{"id": "413705", "revid": "23204", "url": "https://gl.wikipedia.org/wiki?curid=413705", "title": "Venus prehist\u00f3ricas", "text": ""}
{"id": "413706", "revid": "1505", "url": "https://gl.wikipedia.org/wiki?curid=413706", "title": "Labrus merula", "text": ""}
{"id": "413707", "revid": "56817", "url": "https://gl.wikipedia.org/wiki?curid=413707", "title": "Coidado parental", "text": "O coidado parental \u00e9 unha estratexia comportamental e evolutiva adoptada por alg\u00fans animais que fan un\u00a0investimento parental para incrementar a eficacia biol\u00f3xica dos seus descendentes. Esta estratexia significa m\u00e1is esforzo investido nun n\u00famero relativamente baixo de descendentes para darlle a cada un deles unha maior posibilidade de sobrevivir para reproducirse; unha estratexia oposta \u00e9 producir grandes cantidades de descendentes pequenos, xeralmente en forma de ovos que son abandonados para que sobrevivan por eles mesmos.\nO coidado parental at\u00f3pase en moitos insectos, especialmente insectos sociais como as formigas, abellas ou avespas; nalg\u00fans peixes; en moitas aves e especialmente nos\u00a0mam\u00edferos.\nEn biolox\u00eda evolutiva.\nEn biolox\u00eda evolutiva, o investimento parental \u00e9 o gasto de tempo e esforzo que beneficia \u00e1 descendencia \u00e1 conta da habilidade dos proxenitores de investir noutros compo\u00f1entes da s\u00faa propia eficacia biol\u00f3xica. Forma parte dun tipo de estratexia reprodutiva na que se elixe e cr\u00eda un pequeno n\u00famero de cr\u00edas con posibilidades relativamente altas de sobrevivir. Pode ir mesmo acompa\u00f1ado da produci\u00f3n dun reducido n\u00famero de cigotos, mesmo s\u00f3 un."}
{"id": "413708", "revid": "23204", "url": "https://gl.wikipedia.org/wiki?curid=413708", "title": "Parentalidade", "text": ""}
{"id": "413709", "revid": "23204", "url": "https://gl.wikipedia.org/wiki?curid=413709", "title": "Feminismo cristi\u00e1n", "text": "O feminismo cristi\u00e1n \u00e9 un aspecto da teolox\u00eda feminista que busca o adianto e a comprensi\u00f3n da igualdade entre homes e mulleres moralmente, socialmente, espiritualmente e a partir dunha perspectiva cristi\u00e1. As feministas cristi\u00e1s argumentan que a loita por parte das mulleres na direcci\u00f3n da igualdade \u00e9 precisa para unha completa comprensi\u00f3n do cristianismo. Elas cren que Deus non discrimina con base en caracter\u00edsticas bioloxicamente determinadas, como o\u00a0sexo. As principais cuesti\u00f3ns incl\u00faen a ordenaci\u00f3n de mulleres, a dominaci\u00f3n masculina no casamento cristi\u00e1n, o reco\u00f1ecemento de habilidades espirituais e morais en igualdade, dereitos reprodutivos e a busca por un divino feminino ou transcendente \u00f3\u00a0x\u00e9nero. As feministas cristi\u00e1s, moitas veces aproveitan as ensinanzas doutras relixi\u00f3ns e ideolox\u00edas, al\u00e9n de referencias b\u00edblicas.\nO termo \"igualitarismo cristi\u00e1n\" \u00e9 moitas veces preferido por aqueles que defenden a igualdade e equidade de x\u00e9nero entre os cristi\u00e1ns e que non desexan asociarse co movemento feminista."}
{"id": "413710", "revid": "624", "url": "https://gl.wikipedia.org/wiki?curid=413710", "title": "Hadith", "text": "Un hadith\u00a0(en , \"\u1e25ad\u012b\u1e6f\"; xeral, \u00abnarraci\u00f3n, referencia\u00bb; plural: en \u00e1rabe, \"\u02bca\u1e25\u0101d\u012b\u1e6f\") literalmente significa un dito ou unha conversa, que para o islam representa os ditos e as acci\u00f3ns do profeta Mahoma (e dos im\u00e1ns no caso dos xi\u00edtas) relatados polos seus compa\u00f1eiros e recollidos por aqueles sabios que os sucederon. Os hadiths son o alicerce fundamental da Sunna, a segunda fonte da lei musulm\u00e1 despois do Cor\u00e1n e que significa, literalmente, \"conduta, maneira de comportarse\" ou \"costume\".\nEmprego.\nO termo \"hadith\"\u00a0designa toda narraci\u00f3n ou relato referido \u00f3\u00a0profeta Mahoma, directa e indirectamente, sobre o que este dixo (recomendando, ordenando, prohibindo), ensinou ou simplemente se viu que adoitaba facer, a\u00ednda que non o recomendase especificamente \u00f3s seus seguidores. Hai mesmo hadiths nos cales se narra sinxelamente que o Profeta aprobou tacitamente certa conduta noutros, e en consecuencia tal conduta v\u00f3lvese vinculante para os musulm\u00e1ns."}
{"id": "413711", "revid": "56817", "url": "https://gl.wikipedia.org/wiki?curid=413711", "title": "Deusa das cobras", "text": "Ch\u00e1mase deusa das cobras a varias estatuas de louza vidriada atopadas en Cnosos. A m\u00e1is famosa delas mide 29,5 cent\u00edmetros de altura e supostamente representa unha deusa da civilizaci\u00f3n minoica, a\u00ednda que tam\u00e9n se sinalou que en realidade poder\u00eda representar a unha sacerdotisa. Foron datadas aproximadamente contra o\u00a01600 a. C. Foron atopadas por un equipo de arque\u00f3logos dirixidos por Arthur Evans en 1903, nunha estancia da \u00e1 oeste do palacio de Cnosos chamada \"tesourar\u00eda sacra\", e no presente \u00e1chanse no Museo Arqueol\u00f3xico de Heracli\u00f3n (Creta).\nA estatua m\u00e1is co\u00f1ecida \u00e9 unha figura feminina ataviada cun vestido longo, de estreita cintura e cun corpi\u00f1o que deixa o peito \u00f3 descuberto. En ambas as mans sost\u00e9n senllas cobras e ten enriba da cabeza un felino.\nEsta estatua nun principio era denominada \"Adoradora sen cabeza\", por ser de menor tama\u00f1o que outra estatua tam\u00e9n de louza vidriada \u00e1 que denominaron \"Deusa das cobras.\" A estatua fora achada sen a cabeza e sen o brazo esquerdo e foi reconstru\u00edda polo equipo de Evans tomando como referencia estoutra estatua maior. A estatua maior ten tres serpes enroscadas na cintura e nas mans."}
{"id": "413712", "revid": "23204", "url": "https://gl.wikipedia.org/wiki?curid=413712", "title": "Deusa das serpes", "text": ""}
{"id": "413714", "revid": "98629", "url": "https://gl.wikipedia.org/wiki?curid=413714", "title": "Arte minoica", "text": "A arte minoica ou arte da antiga civilizaci\u00f3n minoica desenvolveuse entre o 3\u00a0000 e o 1\u00a0100 a.C. tanto na illa de Creta, como en diversas rexi\u00f3ns do Exeo e o Mediterr\u00e1neo, lougares onde a influencia minoica foi forte por mor do comercio intenso con potencias e pobos dos arredores.\nArquitectura.\nUnha das achegas m\u00e1is not\u00e1beis dos minoicos a arquitectura \u00e9 s\u00faa columna exclusiva, que era maior no cume que na base. As columnas estaban feitas de madeira e eran xeralmente pintadas de vermello. Estaban montadas nunha base de pedra sinxela e cubertas cunha almofada, unha peza redonda en xeito de capitel. Durante o Minoico Medio os minoicos desenvolveron t\u00e9cnicas arquitect\u00f3nicas revolucionarias como o uso de cantar\u00edas cortadas e a perforaci\u00f3n de encaixes no cume de bloques de cantar\u00edas para a fixaci\u00f3n de grandes vigas horizontais.\nDebido a mitolox\u00eda, moitos estudosos por anos loitaron para descubrir a localizaci\u00f3n do famoso labirinto do minotauro. Como Evans apuntou en s\u00faas primeiras impresi\u00f3ns, Cnossos deber\u00eda ser considerado como o labirinto, mentres que recentes investigaci\u00f3ns apuntan a caverna de Escoteino, a 12\u00a0km de Cnossos, como o real labirinto. Usada para a someter os mozos a probas iniciativas, as s\u00faas galer\u00edas subterr\u00e1neas descenden at\u00e9 55\u00a0metros de profundidade disp\u00f3ndose en 4\u00a0niveis con rutura de niveis e zonas sen sa\u00edda; polo percorrido hai bloques calcarios esculpidos que representan cabezas monstruosas. No fin do circu\u00edto hai un altar de pedra. Al\u00e9n diso, segundo alg\u00fans autores, o nome \"labirinto\" (lab\u00fdrinthos), por aproximaci\u00f3n etimol\u00f3xica coa palabra \"labrys\" (machado dobre), apuntar\u00eda para a seguinte interpretaci\u00f3n: \"lab\u00fdrinthos\"\u00a0\u00f3 contrario da s\u00faa interpretaci\u00f3n literal poder\u00eda ser encarado como \"palacio do labrys\".\nFrescos.\nTodos os frescos minoicos co\u00f1ecidos son datados do per\u00edodo neopalacial. Foron atopados en Festo, M\u00e1lia, Hagia Triada, Amnisos, T\u00edlissos, e principalmente Cnossos, as\u00ed como en Akrotiri, Agia Irini e Fil\u00e1copi. Entre as representaci\u00f3ns art\u00edsticas est\u00e1n procesi\u00f3ns relixiosas, animais mari\u00f1os (golfi\u00f1os, peixes, polbos), terrestres (le\u00f3n, gato, macaco) e voadores (paxaros), flores e outras representaci\u00f3ns bot\u00e1nicas, escenas de puxilismo e outras modalidades de loita, taurocatapsia (saltos sobre touros), seres mitol\u00f3xicos (grif\u00f3ns) e deuses, persoas da sociedade, liteiras, etc. Os rostros dos homes eran pintados con vermello, mentres os das mulleres eran pintados de branco."}
{"id": "413715", "revid": "25871", "url": "https://gl.wikipedia.org/wiki?curid=413715", "title": "Feminismo xudeu", "text": "O feminismo xudeu \u00e9 un movemento que busca mellorar o escenario relixioso, xur\u00eddico e social das mulleres dentro do xuda\u00edsmo e abrir novas oportunidades para a experiencia relixiosa e o liderado para mulleres xud\u00edas. Os movementos feministas, con abordaxes distintas, abr\u00edronse en todos as principais p\u00f3las do xuda\u00edsmo.\nNa s\u00faa forma moderna, o movemento feminista xudeu pode ser rastrexado at\u00e9 os comezos dos anos 1970 nos Estados Unidos. De acordo coa profesora Judith Plaskow, que se concentrou na presenza do feminismo no xuda\u00edsmo reformista, as principais dificultades das primeiras feministas xud\u00edas eran a exclusi\u00f3n do grupo de oraci\u00f3n co\u00f1ecidos como \"minian\", a imposibilidade das mulleres de seren testemu\u00f1as e de pedir o divorcio.\nSegundo a historiadora Paula Hyman, dous artigos publicados na d\u00e9cada de 1970 sobre o papel da muller no xuda\u00edsmo foron particularmente influentes: \"The Unfreedom of Jewish Women\", publicado en 1970 no \"Jewish Spectator\" pola s\u00faa editora, Trude Weiss-Rosmarin, que critica o tratamento das mulleres na lei xud\u00eda, e un artigo de Rachel Adler, chamado The Jew Who Wasn't There: Halacha and the Jewish Woman, publicado en 1971 na \"Davka\", unha revista contracultural."}
{"id": "413716", "revid": "89787", "url": "https://gl.wikipedia.org/wiki?curid=413716", "title": "The New York Times Magazine", "text": "The New York Times Magazine \u00e9 o suplemento dominical do xornal \"The New York Times\". Cont\u00e9n artigos de maior lonxitude que a usual nos publicados na edici\u00f3n diaria e escriben para el moitos colaboradores de prestixio. Tam\u00e9n salientas polas s\u00faas fotograf\u00edas, en particular no seu dese\u00f1o e estilo.\nHistoria.\nA primeira edici\u00f3n foi o 6 de setembro de 1896 e conti\u00f1a a primeira fotograf\u00eda impresa nun xornal. A creaci\u00f3n dun suplemento dominical \"serio\" foi parte dunha revisi\u00f3n masiva do diario disposta ese ano polo seu novo propietario, Adolph Ochs, dentro da cal ordenou exclu\u00edr do xornal os artigos de ficci\u00f3n, as tiras de prensa e as notas sobre rumores sendo considerado en xeral como quen salvou \u00f3\u00a0\"The New York Times\" da ru\u00edna econ\u00f3mica. En 1897, o suplemento publicou 16 p\u00e1xinas de fotograf\u00edas referidas \u00e1s vodas de diamante da Ra\u00ed\u00f1a Vitoria, unha \"custosa faza\u00f1a\" que a converteu nunha edici\u00f3n sumamente popular e axudou a lanzar o suplemento \u00f3 \u00e9xito.\nNos seus primeiros anos \"The New York Times Magazine\" comezou a tradici\u00f3n de ter colaboradores moi co\u00f1ecidos, dende William Edward Burghardt Du Bois e Albert Einstein a moitos actuais e futuros presidentes dos Estados Unidos.\u00a0Lester Markel, un \"intenso e autocr\u00e1tico\" xornalista que supervisou o \"Times\" dominical dende os '1920 at\u00e9 os '1950, alentou a concepci\u00f3n da revista cun foro de ideas. Durante o per\u00edodo que estivo a cargo, houbo colaboraci\u00f3ns de personalidades tales como Lev Tolstoi, Thomas Mann, Gertrude Stein\u00a0e Tennessee Williams. Cando en 1970 \"The New York Times\" introduciu a s\u00faa primeira p\u00e1xina Op-Ed a revista deixou de publicar tantas notas editoriais."}
{"id": "413717", "revid": "23204", "url": "https://gl.wikipedia.org/wiki?curid=413717", "title": "New York Times Magazine", "text": ""}
{"id": "413718", "revid": "98629", "url": "https://gl.wikipedia.org/wiki?curid=413718", "title": "Roy Baumeister", "text": "Roy F. Baumeister, nado o 16 de maio de 1953 en Cleveland, Ohio, \u00e9 catedr\u00e1tico de psicolox\u00eda na Universidade Estatal de Florida especializado en psicolox\u00eda social e autor de moitos artigos e libros.\nTraxectoria.\nFillo m\u00e1is vello dun negociante inmigrante e dunha mestra de escola estadounidense, estudou na Universidade de Princeton, a Universidade de Heidelberg, a Universidade de Duke e a Universidade de California."}
{"id": "413719", "revid": "22570", "url": "https://gl.wikipedia.org/wiki?curid=413719", "title": "Christina Hoff Sommers", "text": "Christina Marie Hoff Sommers, nada en\u00a0Petaluma, California, o 28 de setembro de 1950, \u00e9 unha autora e fil\u00f3sofa estadounidense especializada en \u00e9tica e traballadora residente do American Enterprise Institute, un laboratorio de ideas conservador estadounidense. Sommers \u00e9 co\u00f1ecida pola s\u00faa cr\u00edtica do feminismo contempor\u00e1neo. O seu traballo incl\u00fae os libros \"Who Stole Feminism?\" (\"Quen roubou o feminismo?\") e \"The War Against Boys\" (\"A guerra contra os mozos\"), onde critica o feminismo contempor\u00e1neo. Tam\u00e9n presenta o videoblog \"Factual Feminist\" (\"Feminista baseada nos feitos\").\nAs posici\u00f3ns e a escritura de Sommer foron caracterizadas pola Stanford Encyclopedia of Philosophy como \"feminismo de equidade\", unha perspectiva feminista libertaria que suxire que o rol pol\u00edtico principal do feminismo \u00e9 asegurar que o dereito contra a interferencia coercitiva non sexa violado."}
{"id": "413720", "revid": "23204", "url": "https://gl.wikipedia.org/wiki?curid=413720", "title": "Christina Marie Hoff Sommers", "text": ""}
{"id": "413721", "revid": "98629", "url": "https://gl.wikipedia.org/wiki?curid=413721", "title": "Goodleit", "text": "Goodleit \u00e9 unha empresa galega con sede en Curtis adicada ao envasado de derivados do leite.\nHistoria.\nAs orixes da empresa est\u00e1n en 2016, foi fundada por Ignacio e Alfonso Escobar L\u00f3pez xunto con varios ex directivos da francesa Senoble que fac\u00eda as sobremesas l\u00e1cteas para Mercadona. Cun investimento de 70 mill\u00f3ns de euros no Pol\u00edgono industrial Curtis-Teixeiro e unha superficie de 85 000 m2.\nA f\u00e1brica est\u00e1 dese\u00f1ada por unha empresa alem\u00e1 e constru\u00edda pola empresa vasca Balzola. A partir de 2018 procesar\u00e1 70 mil toneladas de leite e en 2023 chegar\u00eda a 450 000 toneladas, o 17% do leite producido en Galiza."}
{"id": "413722", "revid": "89787", "url": "https://gl.wikipedia.org/wiki?curid=413722", "title": "Jean Bethke Elshtain", "text": "Jean Bethke Elshtain, nada o 6 de xaneiro de 1941 e finada o 11 de agosto de 2013, foi unha fil\u00f3sofa e intelectual estadounidense. Foi mestra de \u00e9tica social e pol\u00edtica na Universidade de Chicago Divinity School cun nomeamento conxunto no departamento de ciencias pol\u00edticas."}
{"id": "413723", "revid": "22570", "url": "https://gl.wikipedia.org/wiki?curid=413723", "title": "Elizabeth Fox-Genovese", "text": "Elizabeth Fox-Genovese, nada o\u00a028 de maio de 1941\u00a0e finada o\u00a02 de xaneiro de 2007,\u00a0foi unha feminista e historiadora estadounidense particularmente co\u00f1ecida polos seus libros sobre as mulleres no sur dos Estados Unidos na primeira metade do s\u00e9culo XIX (o \"antebellum\"). Foi a voceira principal do movemento de mulleres conservadoras.\nTraxectoria.\nFilla de Edward Whiting Fox, profesor da Universidade Cornell especialista na historia de Europa moderna, Fox-Genovese estudou no \"Institut d'Etudes Politiques de Paris\" en Francia e m\u00e1is tarde no \"Bryn Mawr College\" onde recibiu un B.A. e na Universidade Harvard onde obtivo a s\u00faa M.A. e PhD en Historia. Foi profesora de Historia na \"Emory University\", onde tam\u00e9n ensinou humanidades, e foi a directora fundadora do Instituto de Estudos da Muller. No Instituto, empezou o primeiro programa doutoral de Estudos da Muller dos Estados Unidos e persoalmente dirixiu trinta e d\u00faas disertaci\u00f3ns doutorais. No 2003, George W. Bush outorgoulle unha condecoraci\u00f3n, a National Humanities Medal. Estaba casada co historiador Eugene D. Genovese, con quen colaboraba en certas ocasi\u00f3ns.\nEn 1995, Fox-Genovese converteuse publicamente, xunto ao seu marido, \u00f3\u00a0catolicismo, en parte debido \u00f3\u00a0orgullo e egocentrismo que ela afirmaba vira nos acad\u00e9micos seculares. Alg\u00fans consideraban que a s\u00faa reputaci\u00f3n como feminista estaba en xogo pola s\u00faa conversi\u00f3n, pero ela aseguraba que a s\u00faa conversi\u00f3n era \"totalmente consistente\" e escribiu: \"A mi\u00f1a experiencia co feminismo radical e de clase alta, s\u00f3 fortaleceu a mi\u00f1a crecente desconfianza no orgullo individual\"."}
{"id": "413724", "revid": "23204", "url": "https://gl.wikipedia.org/wiki?curid=413724", "title": "Daphne Patai", "text": "Daphne Patai, nada en 1943, \u00e9 unha estudosa e autora estadounidense. \u00c9 profesora do departamento de linguas e cultura na Universidade de Massachusetts Amherst.\nTraxectoria.\n\u00c9 a filla do antrop\u00f3logo Raphael Patai. Ten PhD en literatura brasileira."}
{"id": "413725", "revid": "89787", "url": "https://gl.wikipedia.org/wiki?curid=413725", "title": "Noretta Koertge", "text": "Noretta Koertge, nada en Olney, Illinois o 7 de outubro de 1935, \u00e9 unha acad\u00e9mica e fil\u00f3sofa da ciencia co\u00f1ecida polo seu traballo sobre Karl Popper e a racionalidade cient\u00edfica. Traballou dende 1981 como mestra do departamento de historia e filosof\u00eda da ciencia na Universidade de Indiana, onde tam\u00e9n \u00e9 profesora em\u00e9rita. Foi editora entre 1999 e 2004 da revista \"Philosophy of Science\". En 1999, foi escollida como membro da Asociaci\u00f3n Estadounidense para o Avance da Ciencia e foi editora de \"The New Dictionary of Scientific Biography\" (2004\u20132008). Tam\u00e9n \u00e9 novelista."}
{"id": "413726", "revid": "6072118", "url": "https://gl.wikipedia.org/wiki?curid=413726", "title": "Mohamed Salah", "text": "Mohamed Salah Ghaly (en ), nado en Basyoun, Gharbia o 15 de xu\u00f1o de 1992, \u00e9 un futbolista exipcio, que xoga como dianteiro no Liverpool F.C. da Premier League de Inglaterra e na selecci\u00f3n de Exipto.\nComezou a s\u00faa carreira en Al-Mokawloon Al-Arab. Logo trasladouse \u00f3 FC Basel en 2012 e posteriormente xogou para Chelsea, Fiorentina (en pr\u00e9stamo) e Roma antes de ser transferido \u00f3 Liverpool en 2017. Ademais de representar \u00f3 equipo nacional exipcio dende 2011, ga\u00f1ou unha Medalla de bronce na Copa Africana de Naci\u00f3ns Sub-20. Tam\u00e9n participou na Copa Mundial Sub-20 da FIFA 2011, nos Xogos Ol\u00edmpicos de 2012 e a Copa Africana 2017, onde Exipto foi subcampi\u00f3n e se clasificou no Mundial de F\u00fatbol Rusia 2018. Salah converteuse no m\u00e1ximo goleador da Clasificaci\u00f3n mundial da FIFA na CAF. Ga\u00f1ou a Super Liga su\u00edza na s\u00faa primeira tempada co Basilea e a Premier League 2014-15, a Football League Cup 2014-15 co Chelsea. Foi galardoado pola CAF como o talento africano m\u00e1is prometedor do ano en 2012. En 2013, foi galardoado co premio SAFP Golden Player por ser o mellor xogador da Super Liga Su\u00edza. En 2017, foi nomado Futbolista africano do ano e Futbolista Africano da BBC do ano. Tam\u00e9n foi galardoado d\u00faas veces como o xogador do mes da Premier League, en novembro de 2017 e en febreiro de 2018.\nTraxectoria.\nComezos e primeiros anos.\nSalah formouse no Mokawloon Al-Arab e no Arab Contractors. Ademais de representar \u00f3 equipo nacional do seu pa\u00eds a unha idade temper\u00e1, tam\u00e9n participou na Copa Mundial Sub-20 da FIFA e nos Xogos Ol\u00edmpicos de Londres de 2012.\nEn agosto de 2012, o Basel f\u00edxose cos seus servizos. Salah ga\u00f1ou a Super Liga su\u00edza na s\u00faa primeira tempada, sendo galardoado co premio \u00f3 Futbolista africano do ano.\nChelsea.\nTempada 2013/14.\nO seu bo rendemento en Su\u00edza permitiulle fichar polo Chelsea en xaneiro de 2014, curiosamente o equipo \u00f3 que lle marcara dous goles na Liga de Campi\u00f3ns da UEFA 2013-14. O 8 de febreiro de 2014 entra en troques de William no minuto 78 debutando no f\u00fatbol ingl\u00e9s ante Newcastle. Marca o seu primeiro gol o 26 de marzo na vitoria por 6 a 0 fronte \u00f3 Arsenal e o seu segundo o 5 de abril ante Stoke City no triunfo por 3-0. Remata a tempada con 800 minutos xogados e s\u00f3 xogou un partido completo e 7 de titular. O equipo non ga\u00f1a t\u00edtulos e queda terceiro na Premier League."}
{"id": "413727", "revid": "23204", "url": "https://gl.wikipedia.org/wiki?curid=413727", "title": "Amelia Jones", "text": "Amelia Jones, nada o 14 de xullo de 1961, \u00e9 unha historiadora da arte estadounidense. Tam\u00e9n \u00e9 te\u00f3rica, cr\u00edtica, autora, profesora e comisaria de arte. A s\u00faa obra especial\u00edzase na arte feminista, arte corporal, performance, videoarte, identidade pol\u00edtica e o dada\u00edsmo. \u00d3 comezo da s\u00faa carreira estivo asociada os estudos feministas, mais despois ampliou o seu foco a outros temas sociais, inclu\u00edndo as cuesti\u00f3ns de raza, clase e identidade."}
{"id": "413728", "revid": "23204", "url": "https://gl.wikipedia.org/wiki?curid=413728", "title": "Mohamed Salah Ghaly", "text": ""}
{"id": "413729", "revid": "23204", "url": "https://gl.wikipedia.org/wiki?curid=413729", "title": "Fussballclub Basel", "text": ""}
{"id": "413730", "revid": "1888", "url": "https://gl.wikipedia.org/wiki?curid=413730", "title": "Val-d'Oise", "text": ""}
{"id": "413732", "revid": "83328", "url": "https://gl.wikipedia.org/wiki?curid=413732", "title": "Katha Pollitt", "text": "Katha Pollitt, nada o 14 de outubro de 1949, \u00e9 unha poeta, ensa\u00edsta e cr\u00edtica estadounidense. \u00c9 a autora de catro colecci\u00f3ns de ensaio e dous libros de poes\u00eda. A s\u00faa escrita c\u00e9ntrase nos asuntos pol\u00edticos e sociais dende unha perspectiva que apoia a esquerda, inclu\u00edndo temas como o\u00a0dereito de aborto, o\u00a0racismo, a\u00a0reforma de benestar, o\u00a0feminismo\u00a0e a\u00a0pobreza."}
{"id": "413733", "revid": "23204", "url": "https://gl.wikipedia.org/wiki?curid=413733", "title": "Nadine Strossen", "text": "Nadine Strossen, nada o 18 de agosto de 1950 foi presidenta da Uni\u00f3n Estadounidense polas Liberdades Civ\u00eds dende febreiro de 1991 at\u00e9 outubro de 2008. Foi a primeira muller e a persoa m\u00e1is nova en liderar a ACLU. Profesora na New York Law School, Strossen \u00e9 membro do Council on Foreign Relations. Est\u00e1 considerada como unha das l\u00edderes de negocios m\u00e1is influentes, as\u00ed como unha das avogadas m\u00e1is influentes segundo \"The National Law Journal\" e \"Vanity Fair.\""}
{"id": "413743", "revid": "5863", "url": "https://gl.wikipedia.org/wiki?curid=413743", "title": "Saturnino Calder\u00f3n Collantes", "text": "Saturnino Calder\u00f3n Collantes, nado en Reinosa o 26 de febreiro de 1799, e finado en Par\u00eds, o 7 de outubro de 1864, foi un arist\u00f3crata e pol\u00edtico espa\u00f1ol que foi ministro en varias ocasi\u00f3n e tam\u00e9n presidente interino do Consello de Ministros.\nTraxectoria.\nEra o fillo m\u00e1is vello de Manuel Santiago Calder\u00f3n Rodr\u00edguez-Fontecha, senador por Santander, e a s\u00faa muller Saturnina Collantes Fonegra. O seu irm\u00e1n Fernando Calder\u00f3n Collantes, Marqu\u00e9s de Reinosa, foi tam\u00e9n un importante pol\u00edtico da \u00e9poca.\nTrala morte de Fernando VII, foi deputado en diferentes lexislaturas por Ourense (1834, 1836, 1837, 1839, 1840 e 1846), A Coru\u00f1a (1840 e 1846), Lugo (1844) e Santander (1840). En 1838, foi nomeado senador e, dende 1847, foi senador vitalicio at\u00e9 1864.\nDurante as rexencias de Mar\u00eda Cristina de Borb\u00f3n-D\u00faas Sicilias e de Espartero foi ministro de Estado. En 1850, no goberno de Narv\u00e1ez, foi ministro de comercio, instruci\u00f3n e obras p\u00fablicas e, de novo, en 1858, no goberno de O'Donnell. Militou na Uni\u00f3n Liberal. Entre novembro de 1859 e marzo de 1860, foi Presidente interino do Consello de Ministros de Espa\u00f1a.\nEn 1861, asinou o Tratado Comercial entre Marrocos e Espa\u00f1a. As discusi\u00f3ns producidas pola s\u00faa defensa da conduta do xeneral Prim na expedici\u00f3n a M\u00e9xico levou no a dimitir en 1863. Durante o ano seguinte, trasladouse a Francia onde morreu pouco tempo despois, afastado da pol\u00edtica espa\u00f1ola.\nVida persoal.\nFoi pai de Pedro Calder\u00f3n Herce Collantes."}
{"id": "413746", "revid": "1410", "url": "https://gl.wikipedia.org/wiki?curid=413746", "title": "ATR", "text": "ATR (Aerei da Trasporto Regionale ou Avions de transport r\u00e9gional) \u00e9 un fabricante de avi\u00f3ns franco-italiano con sede nos terreos do aeroporto de Tolosa-Blagnac, en Blagnac, Francia. Form\u00e1rona no ano 1981 A\u00e9rospatiale de Francia (agora Airbus) e Aeritalia de Italia (agora Leonardo). Os seus produtos principais son os avi\u00f3ns ATR 42 e ATR 72. A compa\u00f1\u00eda leva vendidos m\u00e1is de 1 700 avi\u00f3ns a uns 200 operadores de m\u00e1is de 100 pa\u00edses."}
{"id": "413748", "revid": "89787", "url": "https://gl.wikipedia.org/wiki?curid=413748", "title": "Hawker Siddeley", "text": "Hawker Siddeley foi un grupo de fabricantes brit\u00e1nicos dedicados \u00e1 produci\u00f3n de avi\u00f3ns. Hawker Siddeley combinaba o legado de distintos fabricantes, emerxendo tras unha serie de fusi\u00f3ns e compras como unha das d\u00faas principais compa\u00f1\u00edas produtoras de aeronaves do pa\u00eds nos anos 60. En 1977, Hawker Siddeley foi nacionalizada e fusionouse con British Aircraft Corporation (BAC) e Scottish Aviation para formar British Aerospace.\nHistoria.\nOrixes.\nHawker Siddeley Aircraft naceu no ano 1935 como resultado da compra por parte de Hawker Aircraft das compa\u00f1\u00edas de John Davenport Siddeley, a fabricante de coches e motores Armstrong Siddeley e a de avi\u00f3ns Armstrong Whitworth Aircraft. Nese momento Hawker Siddeley tam\u00e9n mercou A.V. Roe &amp; Company (Avro), Gloster Aircraft Company (Gloster) e Air Training Services. As compa\u00f1\u00edas que formaban parte da compa\u00f1\u00eda continuaron producindo os seus propios dese\u00f1os de avi\u00f3ns baixo o seu propio nome, ademais de compartir traballos de fabricaci\u00f3n dentro do grupo.\nDurante a segunda guerra mundial Hawker Siddeley foi unha das compa\u00f1\u00edas de aviaci\u00f3n m\u00e1is importantes do Reino Unido, producindo numerosos dese\u00f1os como o famoso caza Hawker Hurricane que, xunto co Supermarine Spitfire, formou parte da primeira li\u00f1a de defensa na Batalla de Inglaterra. Durante esta campa\u00f1a os Hurricanes superaban en n\u00famero a todos os demais cazas brit\u00e1nicos en servizo xuntos e foron os responsables de derrubar o 55% de todos os avi\u00f3ns inimigos destru\u00eddos.\nAvro Canada.\nEn 1945 Hawker Siddeley mercou a compa\u00f1\u00eda de Ontario Victory Aircraft ao goberno canadense, rebautiz\u00e1ndoa como A.V. Roe Canada, comunmente co\u00f1ecida como Avro Canada. Inicialmente foi unha subsidiaria de Hawker Siddeley. Avro Canada experimentou unha grande expansi\u00f3n grazas ao desenvolvemento de avi\u00f3ns e \u00e1 compra de motores de aviaci\u00f3n, miner\u00eda, aceiro, material rodante ferroviario, ordenadores, electr\u00f3nica e outros negocios ata converterse en 1958 na terceira compa\u00f1\u00eda m\u00e1is grande do Canad\u00e1, empregando directamente a unhas 14 000 persoas e proporcionando o 45% dos ingresos da s\u00faa compa\u00f1\u00eda nai. Durante o tempo que estivo operativa, Avro Canada fabricou os avi\u00f3ns C102 Jetliner, CF-100 Canuck, CF-105 Arrow e VZ-9- AV Avrocar. S\u00f3 o caza CF-100 entrou en produci\u00f3n a grande escala. Outros proxectos non constru\u00eddos inclu\u00edan un transporte supers\u00f3nico, avi\u00f3ns de pasaxeiros, un caza VTOL de mach 2, hovercrafts, un carro de combate impulsado por reactores e o Space Threshold Vehicle hipers\u00f3nico. Tras a cancelaci\u00f3n do Arrow a compa\u00f1\u00eda comezou a desfacerse. En 1962 A.V. Roe Canada foi disolta e os activos restantes foron transferidos a Hawker Siddeley Canada.\nPosguerra.\nEn 1948 o nome da compa\u00f1\u00eda cambiou a Hawker Siddeley Group. A divisi\u00f3n de avi\u00f3ns converteuse en Hawker Siddeley Aviation (HSA) e a de m\u00edsiles guiados e tecnolox\u00eda espacial en Hawker Siddeley Dynamics (HSD). Nese mesmo ano Hawker Siddeley mercou nha f\u00e1brica en Kingston upon Thames, Surrey, que se converteu na s\u00faa sede e na s\u00faa principal f\u00e1brica de avi\u00f3ns.\nEn 1959 a divisi\u00f3n de motores de aviaci\u00f3n, Armstrong Siddeley, fusionouse con Bristol Aero Engines para formar Bristol Siddeley. A finais da d\u00e9cada dos 50 o goberno brit\u00e1nico decidiu que, coa desminuci\u00f3n do n\u00famero de contratos que se ofrec\u00edan, era mellor fusionar as compa\u00f1\u00edas que exist\u00edan (unhas 15 nese momento) para formar outras m\u00e1is grandes. Desa decidi\u00f3n xurdiu a \"orde\" de que todos os contratos futuros ofrecidos ter\u00edan que inclu\u00edr acordos para fusionar compa\u00f1\u00edas. En 1959 Folland Aircraft foi mercada, \u00e1 que lle seguiron de Havilland Aircraft Company e Blackburn Aircraft en 1960. En 1963 os nomes das empresas constitu\u00edntes elimin\u00e1ronse e os produtos pasaron a ter a marca \"Hawker Siddeley\" ou \"HS\". Neste per\u00edodo a compa\u00f1\u00eda desenvolveu o seu primeiro VTOL operacional, ademais de ser o m\u00e1is exitoso deste tipo de aparellos, o Harrier. Este avi\u00f3n continuou produc\u00edndose ata os anos 90 e no presente a\u00ednda est\u00e1 en servizo.\nFerrocarr\u00eds.\nEn 1957 Hawker Siddeley mercou o grupo de compa\u00f1\u00edas Brush, que inclu\u00eda a Brush Electrical Machines e Brush Traction, que fabricaba equipos electromotrices e locomotoras. Os prototipos das locomotoras \"Falcon\" e a futurista pero demasiado pesada HS4000 'Kestrel' foron fabricadas al\u00ed. Tam\u00e9n se mercaron outros activos de enxe\u00f1ar\u00eda ferroviaria, como Westinghouse Brake &amp; Signal e o fabricante de motores Mirrlees Blackstone, que chegou cos negocios de Brush.\nA principios dos 70 a subsidiaria de Hawker Siddeley Canada Car and Foundry comezou a fabricar veh\u00edculos de tr\u00e1nsito r\u00e1pido para o mercado norteamericano. O primeiro pedido foi para a li\u00f1a Port Authority Trans-Hudson e estaba formado por 46 coches PA-3 cos n\u00fameros 724-769, que estaban baseados en gran parte no perfil hexagonal orixinal dos coches PA-1 e PA-2 dese\u00f1ados e constru\u00eddos pola St. Louis Car Company durante 1966-67. Posteriormente Hawker Siddeley vender\u00eda o mesmo dese\u00f1o xeral ao MBTA en Boston para as s\u00faas li\u00f1as azul e laranxa. En 1978-80 entreg\u00e1ronse 70 coches para a li\u00f1a azul, e en 1980-82 120 para a laranxa. Hawker Siddeley tam\u00e9n fabricou gran parte do material rodante m\u00e1is antigo do sistema de metro de Toronto, os modelos H5 e H6. O negocio da fabricaci\u00f3n de ferrocarr\u00eds, baseado en Mississauga e Thunder Bay, Ontario, \u00e9 agora parte de Bombardier Transportation.\nMBTA tam\u00e9n mercou varios vag\u00f3ns de proximidades \u00e1 firma alem\u00e1 Messerschmitt, que formaba equipo con Hawker Siddeley.\nNacionalizaci\u00f3n da fabricaci\u00f3n de avi\u00f3ns.\nO 29 de abril de 1977, como resultado da Lei de Industrias Navais e Aeron\u00e1uticas de 1977, Hawker Siddeley Aviation e Dynamics foron nacionalizadas e fusionadas con British Aircraft Corporation (BAC) e Scottish Aviation para formar British Aerospace. Por\u00e9n, HSA e HSD s\u00f3 representaban o 25% dos negocios de Hawker Siddeley nesa \u00e9poca, e os intereses estranxeiros e non relacionados coa aviaci\u00f3n mantiv\u00e9ronse como unha compa\u00f1\u00eda co\u00f1ecida como Hawker Siddeley Group Plc despois de 1980.\nRacionalizaci\u00f3n e venda a BTR.\nO grupo racionalizouse na d\u00e9cada dos 80, centr\u00e1ndose na enxe\u00f1ar\u00eda e sinalizaci\u00f3n ferroviaria, electr\u00f3nica industrial e equipos de instrumentaci\u00f3n e sinalizaci\u00f3n.\nOrenda Aerospace, a \u00fanica compa\u00f1\u00eda restante orixinal da \u00e9poca de Avro Canada/Hawker Siddeley Canada, a\u00ednda que moito m\u00e1is pequena en tama\u00f1o e no alcance das s\u00faas operaci\u00f3ns. converteuse en parte de Magellan Aerospace Corporation.\nA finais dos 80 Hawker Siddeley desf\u00edxose de gran parte dos seus fabricantes pesados en Norteam\u00e9rica. A compa\u00f1\u00eda de quipos pesados baseada en Talladega, Alabama TreeFarmer foi vendida a Franklin Equipment en 1990, e as s\u00faas instalaci\u00f3ns canadenses de fabricaci\u00f3n de coches ferroviarios divid\u00edronse entre SNC-Lavalin e Bombardier en 1992. Ese mesmo ano Hawker Siddeley Group Plc foi mercada por BTR plc.\nProdutos.\nAvi\u00f3ns.\nO nome Hawker Siddeley non foi usado para nomear avi\u00f3ns ata 1963. Antes desa data as aeronaves eran fabricadas co nome da compa\u00f1\u00eda subsidiaria (por exemplo Hawker Hurricane, Hawker Sea Hawk, Gloster Javelin, Gloster Meteor). O primeiro voo dos aparellos aparece entre par\u00e9nteses."}
{"id": "413751", "revid": "63181", "url": "https://gl.wikipedia.org/wiki?curid=413751", "title": "Korsn\u00e4s", "text": "Korsn\u00e4s \u00e9 un municipio de Finlandia situado na rexi\u00f3n de Ostrobotnia. En 2017 a s\u00faa poboaci\u00f3n era de 2.165 habitantes. A superficie do termo municipal \u00e9 de 1.424,71 km2, dos cales 1.184,91\u00a0km2 son auga. O concello ten unha densidade de poboaci\u00f3n de 9,19 hab./km\u00b2.\nLimita cos municipios de Malax e N\u00e4rpes.\nO concello \u00e9 biiling\u00fce con maior\u00eda de falantes de sueco e minor\u00eda finesa."}
{"id": "413752", "revid": "25871", "url": "https://gl.wikipedia.org/wiki?curid=413752", "title": "Gran Premio de Alema\u00f1a de 1996", "text": "O Gran Premio de Alema\u00f1a de 1996 foi unha carreira de motor de F\u00f3rmula 1 celebrada o 28 de xullo de 1996 en Hockenheimring, Hockenheim. Foi a d\u00e9cimo primeira carreira da tempada de de F\u00f3rmula Un. A carreira de 45 voltas ga\u00f1ouna Damon Hill que comezou a carreira na pole position e venceu despois de que o motor de Gerhard Berger fallara a 3 voltas de meta.\nPosici\u00f3ns logo da carreira.\nClasificaci\u00f3n no campionato de pilotos"}
{"id": "413753", "revid": "22570", "url": "https://gl.wikipedia.org/wiki?curid=413753", "title": "Fridtjof Nansen (F-300)", "text": "Fridtjof Nansen (F-300) \u00e9 unha serie de cinco buques constru\u00eddos por Izar (actual Navantia) en Ferrol para a Armada Real de Noruega con denominaci\u00f3n F-300. Dese\u00f1o baseado na \u00c1lvaro de Baz\u00e1n (F-101) da Armada Espa\u00f1ola.\nProxecto.\nEn 1999 o goberno de Noruega iniciou un programa para modernizar as forzas navais do pa\u00eds. Nun concurso internacional aberto present\u00e1ronse doce proxectos dos cales foron quedando tres: Alema\u00f1a, Pa\u00edses Baixos (Damen) e Espa\u00f1a (Izar). Estes tres pa\u00edses estaban a definir un proxecto com\u00fan de fragata, un buque centrado na loita a\u00e9rea. O proxecto europeo foi abandonado por Espa\u00f1a ao non estar operativo o sistema defensivo optando polo sistema Aegis norteamericano, xa operativo. O proxecto final presentado \u00e1 Real Armada de Noruega inclu\u00eda o sistema Aegis montado nun buque de menor desprazamento que as F-100 da Armada Espa\u00f1ola. O 29 de febreiro de 2000 foi asinado o contrato por 2375 mill\u00f3ns de euros. O acordo inclu\u00eda a compra de material militar noruegu\u00e9s por 1325 mill\u00f3ns de euros.\nO acordo tam\u00e9n inclu\u00eda a construci\u00f3n de dous dos buques en Noruega con asesoramento de Izar. O acordo previo con dous estaleiros noruegueses non chegar\u00eda a iniciarse. As petici\u00f3ns dun deles fixeron inviable a fabricaci\u00f3n e a creba doutro fixo que todos os buques foran finalmente constru\u00eddos en Ferrol simultaneando a s\u00faa construci\u00f3n coa serie F-100 da Armada Espa\u00f1ola.\nEn maio de 2005 morreron catro traballadores do estaleiro nun accidente na construci\u00f3n do Roald Amundsen.\nEn 2006 a KNM Fridtjof Nansen chegou a Noruega con manchas de \u00f3xido no seu casco. Foi acusado o estaleiro de ter pintado de xeito deficiente o buque. Segundo Navantia o erro estaba na selecci\u00f3n da pintura norueguesa ao non aceptar a empregada pola Armada Espa\u00f1ola."}
{"id": "413755", "revid": "5863", "url": "https://gl.wikipedia.org/wiki?curid=413755", "title": "Cristina Cid", "text": "Mar\u00eda Cristina Cid Fern\u00e1ndez, nada en Allariz o 2 de setembro de 1970, \u00e9 unha pol\u00edtica galega do BNG, alcaldesa de Allariz.\nTraxectoria.\nConcelleira de Allariz dende 1995. Foi concelleira de Turismo, Participaci\u00f3n Cidad\u00e1 e Comercio e despois de Promoci\u00f3n Econ\u00f3mica, Turismo e Comercio. Levou a xesti\u00f3n da empresa p\u00fablica Reatur SA. En 2018, sendo a primeira tenente de alcalde, e coa idea de encabezar a candidatura nacionalista en 2019, pasou a ser a alcaldesa logo da dimisi\u00f3n de Francisco Garc\u00eda. Nos comicios de 2019 resultou reelixida alcaldesa con maior\u00eda absoluta, maior\u00eda que repetiu en 2023.\nVida persoal.\nFoi parella de Anxo Quintana, con quen tivo dous xemelgos en 2006, Xabier e L\u00eda."}
{"id": "413756", "revid": "98629", "url": "https://gl.wikipedia.org/wiki?curid=413756", "title": "Gran Premio de Hungr\u00eda de 1996", "text": "O Gran Premio de Hungr\u00eda de 1996 (oficialmente o XII Marlboro Magyar Nagydij) foi unha carreira de motor de F\u00f3rmula Un celebrada o 11 de agosto de 1996 no Hungaroring, Budapest. Foi a duod\u00e9cima rolda da tempada de 1996 da F\u00f3rmula Un e o und\u00e9cimo Gran Premio de Hungr\u00eda. A carreira de 77 voltas ga\u00f1ouna o piloto de Williams despois de sa\u00edr da terceira posici\u00f3n. O seu compa\u00f1eiro de equipo Damon Hill terminou segundo e Jean Alesi foi o terceiro no Benetton."}
{"id": "413757", "revid": "89787", "url": "https://gl.wikipedia.org/wiki?curid=413757", "title": "Thermococcus litoralis", "text": "Thermococcus litoralis \u00e9 unha especie de arquea que vive arredor dos respiradoiros hidrotermais das profundidades mari\u00f1as e tam\u00e9n en fontes termais submarinas pouco profundas e pozos de petr\u00f3leo. \u00c9 un anaerobio organ\u00f3trofo hiperterm\u00f3filo de entre 0,5 e 3,0\u00a0\u00b5m de di\u00e1metro. Igual que as outras especies da orde Thermococcales, \"T. litoralis\" \u00e9 un coco hiperterm\u00f3filo irregular que crece entre 55 e 100\u00a0\u00b0C. A diferenza de moitos outros termococos, \"T. litoralis\" non \u00e9 m\u00f3bil. A s\u00faa parede celular consiste s\u00f3 nunha soa capa de tipo capa S que non forma ret\u00edculos hexagonais. Ademais, mentres que moitos termococais usan obrigadamente o xofre como aceptor de electr\u00f3ns no seu metabolismo, \"T. litoralis\" s\u00f3 necesita xofre para axudar a estimular o seu crecemento, e pode vivir sen el. \"T. litoralis\" f\u00edxose recentemente famoso na comunidade cient\u00edfica pola s\u00faa capacidade de producir unha ADN polimerase alternativa \u00e1 m\u00e1is comunmente usada Taq polimerase (de \"Thermus aquaticus\"). A polimerase de \"T. litoralis\", denominada polimerase vent, ten unha menor taxa de erro que a Taq, pero isto d\u00e9bese \u00e1 s\u00faa capacidade de exonuclease 3'-5' con correcci\u00f3n de probas.\nADN polimerase.\nA ADN polimerase de \"Thermococcus litoralis\" \u00e9 estable a altas temperaturas, cunha vida media de 8 horas a 95\u00a0\u00b0C e de 2 horas a 100\u00a0\u00b0C. Tam\u00e9n ten unha actividade de corrrecci\u00f3n de probas que pode reducir as frecuencias de mutaci\u00f3n a un nivel de 2 a 4 veces inferior que a maior\u00eda das ADN polimerases que non te\u00f1en correcci\u00f3n de probas.\nH\u00e1bitat e ecolox\u00eda.\n\"T. litoralis\" crece preto de respiradoiros hidrotermais profundos ou pouco profundos en auga extremadamente quente. A temperatura \u00f3ptima de crecemento para esta especie \u00e9 de entre 85 e 88\u00a0\u00b0C. Tam\u00e9n prefire augas lixeiramente \u00e1cidas, e crecen entre o pH 4.0 e o 8,0 cun intervalo de pH \u00f3ptimo entre 6,0 e 6,4. A diferenza de moitos outros hiperterm\u00f3filos, \"T. litoralis\" s\u00f3 depende facultativamente do xofre como aceptor final de electr\u00f3ns na fermentaci\u00f3n, producindo gas hidr\u00f3xeno na s\u00faa ausencia e sulfuro de hidr\u00f3xeno cando est\u00e1 presente. Ademais, \"T. litoralis\" produce un exopolisac\u00e1rido que posiblemente o axuda a formar unha biopel\u00edcula. Est\u00e1 feita de manosa, sulfitos, e f\u00f3sforo.\nFisiolox\u00eda.\n\"T. litoralis\" pode utilizar o piruvato, a maltosa e os amino\u00e1cidos como fontes de enerx\u00eda. Nun laboratorio \"T. litoralis\" debe ser suplementado con amino\u00e1cidos para que poida crecer a velocidades non reducidas. Os \u00fanicos amino\u00e1cidos que non necesita son asparaxina, glutamina, alanina e glutamato. Eses amino\u00e1cidos poden non ser vitais para \"T. litoralis\" porque a asparaxina e a glutamina tenden a desaminarse \u00e1s altas temperaturas que se dan arredor dos respiradoiros hidrotermais e a alanina e o glutamato poden xeralmente ser producidos por outras arqueas hiperterm\u00f3filas. A principal fonte de carbono desta especie parece ser a maltosa, que pode ser introducida na c\u00e9lula por un transportador ABC de maltosa-trehalosa. \"T. litoralis\" ten unha v\u00eda glicol\u00edtica especializada chamada a ruta de Embden\u2013Meyerhoff modificada. Unha maneira polo que esta ruta modificada de \"T. litoralis\" se desv\u00eda da v\u00eda de Embden-Meyerhoff com\u00fan \u00e9 que a versi\u00f3n modificada cont\u00e9n unha hexosa qunase e unha PFK dependente de ADP en vez de versi\u00f3ns dependentes de ATP dos encimas.\nNovas cepas.\nNovas an\u00e1lises de ADN atoparon varios illamentos de \"T. litoralis\", como MW e Z-1614, que probablemente eran novas cepas. Confirmouse que MW e Z-1614 eran cepas de \"T. litoralis\" por medio de hibridaci\u00f3n ADN-ADN, as raz\u00f3ns C-G (38\u201341\u00a0mol%), e an\u00e1lises de inmunoblot. Difiren lixeiramente en morfolox\u00eda dos \"T. litoralis\" previamente illados en que te\u00f1en flaxelos. Por medio dos mesmos procesos demostrouse que o anteriormente descuberto \"Caldococcus litoralis\" era en realidade \"T. litoralis\". O xenoma de \"T. litoralis\" a\u00ednda non foi secuenciado completamente."}
{"id": "413758", "revid": "1131", "url": "https://gl.wikipedia.org/wiki?curid=413758", "title": "O caderno rosa de Lori Lamby", "text": "O caderno rosa de Lori Lamby \u00e9 unha obra narrativa en lingua portuguesa da autora brasileira Hilda Hilst, inclu\u00edda dentro do Ciclo obsceno da autora. As obras que conforman este conxunto son cualificadas a mi\u00fado como \u201cx\u00e9nero pornogr\u00e1fico\u201d posto que trata de maneira directa e sen tab\u00fas a sexualidade. Foi publicada en 1990 por Massao Ohno.\nSinopse.\nA obra de Hilda Hilst incl\u00fae con frecuencia unha certa obscenidade. \"O caderno rosa de Lori Lamby\" est\u00e1 moi marcada polo erotismo. O tema da obra aborda claramente a sexualidade, posto que o argumento trata dunha nena de oito anos que narra as s\u00faas experiencias sexuais co fin de axudar ao seu pai, que \u00e9 escritor e necesita escribir un libro pornogr\u00e1fico, tal como llo pediu o seu editor.\nUn dos elementos m\u00e1is transgresores da obra \u00e9 o feito de que a escritura do diario se realiza \u00e1s costas dos pais de Lori, \u00e9 dicir, non son conscientes do que a s\u00faa filla escribe e por tanto tampouco son conscientes da s\u00faa sexualidade. A obra est\u00e1 marcada por tres polos \u00e9ticos que abranguen toda a obra: a historia deb\u00e1tese ou enfr\u00f3ntase no que atinxe ao ben e ao mal; a lei do mercado; e o imperativo do goce. Ao remate da novela, cando os pais descobren o diario da filla, Lori di que quere axudar ao pai a escribir unha historia pornogr\u00e1fica de \u00e9xito para compracer a petici\u00f3n do editor do seu pai e ga\u00f1ar di\u00f1eiro. E, para iso, quer\u00eda inserir parte dos textos atopados entre os proxectos do seu pai.\nEn canto \u00e1 lei do mercado inscr\u00edbese por baixo do ben e do mal, nas propias cousas que substit\u00faen aos ideais. A s\u00faa lei dir\u00edxese cara \u00e1 produci\u00f3n e o consumo comprendidos como a propia finalidade do sistema. Neste caso, fai referencia ao obxectivo do editor que pensa nos n\u00fameros de vendas. O editor defende que o escritor debe satisfacer o gusto do p\u00fablico, e debe prostitu\u00edr a s\u00faa prosa (tal como prostitu\u00edr os encantos da filla).\nTem\u00e1tica e estilo.\n\"O caderno rosa de Lori Lamby\" destaca pola mestura de inxenuidade e perversi\u00f3n representada mediante o personaxe infantil de Lori Lamby. Ademais est\u00e1 constru\u00edda a partir do dobre sentido da palabra \u201clingua\u201d que achega un car\u00e1cter obsceno e provocador \u00e1 obra. Hilst achega o dobre sentido confundindo voluntariamente o instrumento da linguaxe, coa lingua como \u00f3rgano f\u00edsico, que funciona, para o personaxe Lori Lamby, como acceso ao co\u00f1ecemento, reco\u00f1ecemento e pracer. Nas s\u00faas fantas\u00edas, Lori \u00e9 iniciada por homes que lle proporcionan un triplo pracer: o sexo, o co\u00f1ecemento e o di\u00f1eiro, tal como se reflicte no seguinte di\u00e1logo:\nAn\u00e1lise.\nHilda Hilst trata o tema da sexualidade desde os seus inicios, m\u00f3stranos as s\u00faas complicaci\u00f3ns e ach\u00e9gase a un tema tab\u00fa na \u00e9poca dos 90 cunha naturalidade e liberdade sorprendentes. Da mesma maneira Hilda Hilst non se identifica con esta Lori de 8 anos que experimenta a s\u00faa sexualidade engadindo na contraportada da obra unha foto propia s\u00faa cando ti\u00f1a esa mesma idade.\nA obscenidad presente na obra permite unha comparaci\u00f3n coas obras de Marqu\u00e9s de Sade, en especial con \"Eugenia de Franval\", obra coa cal comparte a desvinculaci\u00f3n das relaci\u00f3ns sexuais coa reproduci\u00f3n. No caso do libro \"O caderno rosa de Lori Lamby\" o sexo est\u00e1 relacionado unicamente co pracer de Lori, posto que a\u00ednda non chegou \u00e1 etapa da puberdade e por tanto non \u00e9 imposible que se dea esta reproduci\u00f3n.\nVendo a relaci\u00f3n do personaxe principal coa sexualidade presente na obra, deber\u00edase considerar \"O caderno rosa de Lori Lamby\" como unha obra obscena ou pornogr\u00e1fica? Hilda Hilst afirma que se considerou unha obra repugnante, pero na s\u00faa opini\u00f3n tr\u00e1tase dunha obra pornogr\u00e1fica para nenos, descr\u00edbese a si mesma como unha escritora pornogr\u00e1fica, e considera \"O caderno de Lori Lamby\" pornograf\u00eda infantil."}
{"id": "413759", "revid": "23204", "url": "https://gl.wikipedia.org/wiki?curid=413759", "title": "Gran Premio de B\u00e9lxica de 1996", "text": "O Gran Premio de B\u00e9lxica de 1996 (oficialmente LIV Grand Prix de Belgique) foi unha carreira de motor de F\u00f3rmula Un celebrada o 25 de agosto de 1996 no Circu\u00edto de Spa-Francorchamps, Spa. Foi a d\u00e9cimo terceira carreira do Campionato do Mundo de F\u00f3rmula 1 de da FIA.\nA carreira de 44 voltas ga\u00f1ouna Michael Schumacher pilotando un Ferrari. Schumacher estrelouse fortemente na pr\u00e1ctica do venres, pero recuperouse para cualificar terceiro antes de acadar a s\u00faa segunda vitoria da tempada. Jacques Villeneuve, que comezara desde a pole position, terminou segundo no seu Williams-Renault, con Mika H\u00e4kkinen terceiro no McLaren - Mercedes. O compa\u00f1eiro de equipo de Villeneuve e l\u00edder do campionato de pilotos, Damon Hill, terminou quinto.\nPosici\u00f3ns logo da carreira.\nClasificaci\u00f3n no campionato de pilotos"}
{"id": "413760", "revid": "1131", "url": "https://gl.wikipedia.org/wiki?curid=413760", "title": "R\u00edo Spree", "text": "O r\u00edo Spree (sorabo: \"Sprjewja\", checo: \"Spr\u00e9va\") \u00e9 un r\u00edo de Alema\u00f1a, comunicado por medio de canles navegables co mar B\u00e1ltico e que se ensancha na cidade de Berl\u00edn formando un porto fluvial. Percorre gran parte da cidade e serve de marco a varios dos edificios mais emblem\u00e1ticos. \u00c9 un afluente do r\u00edo Havel, a s\u00faa vez afluente do Elba.\nA s\u00faa lonxitude \u00e9 de preto de 400 quil\u00f3metros, dos cales 182 son navegables.\nHistoria.\nO r\u00edo foi escenario de combates durante a conquista de Berl\u00edn durante a Segunda guerra mundial.\nNas d\u00e9cadas seguintes e despois da construci\u00f3n do muro de Berl\u00edn, moitos habitantes do Berl\u00edn Leste tentaron escapar cruzando o r\u00edo. Coa ca\u00edda do muro no 1989 decidiuse conservar unha secci\u00f3n de 1,3\u00a0km ao longo do r\u00edo Spree co fin de albergar a East Side Gallery."}
{"id": "413761", "revid": "85894", "url": "https://gl.wikipedia.org/wiki?curid=413761", "title": "Gran Premio de Italia de 1996", "text": "O Gran Premio de Italia de 1996 foi unha carreira de motor de F\u00f3rmula 1 celebrada o 8 de setembro de 1996 no Autodromo Nazionale Monza, Monza, Italia. Foi a d\u00e9cimo cuarta carreira do Campionato Mundial de F\u00f3rmula 1 de .\nA carreira de 53 voltas ga\u00f1ounar Michael Schumacher, pilotando un Ferrari, despois de empezar desde a terceira posici\u00f3n. Foi a terceira vitoria de Schumacher da tempada, e a primeira vitoria do equipo Ferrari en Monza desde 1988. Jean Alesi terminou segundo nun Benetton - Renault, con Mika H\u00e4kkinen terceiro nun McLaren - Mercedes.\nPre-carreira.\nPara evitar que os veh\u00edculos saltasen as chicanas debido \u00e1s modificaci\u00f3ns continuas da pista no momento da carreira, erix\u00edronse barras de pneum\u00e1ticos en cada chicana. No entanto, isto causou moita pol\u00e9mica durante a carreira, especialmente nas voltas de apertura, cando dous pneum\u00e1ticos correron libremente a trav\u00e9s da pista no cami\u00f1o doutros pilotos. Damon Hill ti\u00f1a unha ventaxe c\u00f3moda pero retirouse despois de chocar cos pneum\u00e1ticos.\nCarreira.\nJean Alesi fixo un excelente comezo desde o sexto lugar para intentar pasar ao polesitter Damon Hill na primeira curva, correu \u00e1 par e bateu nunha pila de pneum\u00e1ticos entre as d\u00faas Lesmos na volta de apertura e perdeu o liderado con Hill. Alesi tivo a sorte de escapar co seu autom\u00f3bil sen danos, pero o seu erro causou que caera un pneum\u00e1tico na pista e rompese a \u00e1 dianteira do McLaren de Mika H\u00e4kkinen. H\u00e4kkinen viuse obrigado a cambiar o morro, deix\u00e1ndoo na d\u00e9cimo s\u00e9tima posici\u00f3n na pista.\nJacques Villeneuve enviou un pneum\u00e1tico xirando contra o coche de David Coulthard na chicana Ascari na volta de apertura nun incidente similar ao intentar pasar a Michael Schumacher. Villeneuve puido continuar, a\u00ednda que a colisi\u00f3n coa pila de pneum\u00e1ticos dobrou a s\u00faa suspensi\u00f3n, o que desacelerou o seu coche e o obrigou a po\u00f1er un novo conxunto de pneum\u00e1ticos, un morro novo e un volante novo, deix\u00e1ndoo no d\u00e9cimo sexto lugar e deix\u00e1ndoo unha volta atr\u00e1s. Coulthard foi menos afortunado e inmediatamente trompeou coa suspensi\u00f3n rota. Villeneuve pediu desculpas a Coulthard logo da carreira.\nHill lideraba con catro segundos na volta seis cando bateu coas barreiras de pneum\u00e1ticos na primeira chicana e retirouse coa suspensi\u00f3n rota. Eddie Irvine correu no terceiro lugar durante a maior parte da primeira metade da carreira antes de ter un accidente similar. En total, oito autom\u00f3biles entraron en contacto coas barreiras de pneum\u00e1ticos, dos cales cinco (Hill, Heinz-Harald Frentzen, Olivier Panis, Ricardo Rosset e Irvine) retir\u00e1ronse .\nMichael Schumacher tam\u00e9n bateu cunha pila de pneum\u00e1ticos nas derradeiras voltas, pero continuou sen danar o seu coche e ga\u00f1ou a carreira. Esta foi a s\u00faa primeira vitoria no Gran Premio de Italia tras anos de desgrazas, inclu\u00edndo a colisi\u00f3n con Hill o ano anterior. Alesi, que volveu a liderar logo da sa\u00edda de Hill, terminou segundo despois de perder con Schumacher no pit stop e H\u00e4kkinen finalmente recuperouse ao terceiro lugar, grazas, en parte, \u00e1 retirada de Irvine. Os Jordan-Peugeots de Martin Brundle e Rubens Barrichello terminaron na cuarta e quinta posici\u00f3ns respectivamente despois dunha longa batalla pola cuarta posici\u00f3n, o Brundle adiantou na curva Parabolica despois de que Barrichello accidentalmente apagara o seu motor mentres intentaba investigar un problema de embrague, e tivo que recibir un empurr\u00f3n dos comisarios para continuar. Pedro Diniz terminou sexto por diante de Villeneuve, que s\u00f3 conseguiu o s\u00e9timo lugar despois de que o motor de Johnny Herbert fallase na \u00faltima volta."}
{"id": "413764", "revid": "29398", "url": "https://gl.wikipedia.org/wiki?curid=413764", "title": "Diego Costa", "text": "Diego da Silva Costa, nado en Lagarto (Brasil) o 7 de outubro de 1988, co\u00f1ecido como Diego Costa, \u00e9 un futbolista de orixe brasileira internacional coa selecci\u00f3n espa\u00f1ola. Xoga de dianteiro e actualmente est\u00e1 sen equipo.\nTraxectoria.\nCo Atl\u00e9tico de Madrid proclamouse campi\u00f3n da Supercopa de Europa en 2010 e 2012, da Copa do Rei en 2013 e da liga BBVA en 2014. \u00c9 o xogador que m\u00e1is goles anotou co club atl\u00e9tico nunha \u00fanica edici\u00f3n da Copa de Europa con 8 tantos empatado con Vav\u00e1.\nAs s\u00faas actuaci\u00f3ns co Atl\u00e9tico de Madrid durante a tempada 2013-14 lev\u00e1ronlle a debutar coa Selecci\u00f3n brasileira o 21 de marzo de 2013 e disputar dous amigables. Ao non disputar ning\u00fan partido oficial coa selecci\u00f3n brasileira e ter a nacionalidade espa\u00f1ola debutou coa Selecci\u00f3n espa\u00f1ola de f\u00fatbol en 2014 e disputou o Mundial do Brasil ese mesmo ano.\nCo Chelsea proclamouse campi\u00f3n da Premier League e da Copa da liga en 2015."}
{"id": "413765", "revid": "89787", "url": "https://gl.wikipedia.org/wiki?curid=413765", "title": "Nacho Monreal", "text": "Ignacio Monreal Eraso, nado en Pamplona o 26 de febreiro de 1986, co\u00f1ecido como Nacho Monreal, \u00e9 un futbolista espa\u00f1ol que xoga como lateral esquerdo no Arsenal da Premier League de Inglaterra.\n\u00c9 internacional absoluto coa desde 2009, coa que disputou a\u00a0Copa Confederaci\u00f3ns de 2013.\nTraxectoria.\nFormouse na canteira do C. A. Osasuna. Ziganda -que xa fora o seu adestrador en xuven\u00eds e Osasuna B- f\u00edxoo debutar no primeiro equipo nun partido de Liga de Campi\u00f3ns ante o Hamburgo, disputado o 9 de agosto de 2006. Tras unha primeira tempada de adaptaci\u00f3n, converteuse en indiscutible nas ali\u00f1aci\u00f3ns para as seguintes campa\u00f1as e nun dos mellores laterais esquerdos nacionais, chegando a debutar coa selecci\u00f3n espa\u00f1ola en 2009. Co club navarro disputou 144 partidos, marcando tres goles en Primeira Divisi\u00f3n a Levante, Xerez e H\u00e9rcules.\nDe cara \u00e1 tempada 2011-12, Osasuna decidiu aceptar a oferta de seis mill\u00f3ns de euros procedente do M\u00e1laga CF. O xogador ti\u00f1a contrato at\u00e9 2014 cunha cl\u00e1usula de doce mill\u00f3ns de euros negociable, a condici\u00f3n de que o equipo interesado non fose o Athletic Club. No club malacitano continuou como titular e volveu disputar a liga de Campi\u00f3ns. O 27 de xaneiro de 2013, no seu \u00faltimo partido co club malacitano, marcou na vitoria ante o Mallorca (2-3).\nO 31 de xaneiro, nas \u00faltimas horas antes de que se pechase o mercado invernal, o xogador chegou a un acordo para asinar polo Arsenal, por 10 mill\u00f3ns de euros m\u00e1is unha cantidade variable en obxectivos. O 16 de marzo anotou o seu primeiro tanto en Premier League, ante o Swansea City. Na s\u00faa primeira tempada completa no club ingl\u00e9s logrou a FA Cup 2013-14, a\u00ednda que foi suplente habitual de Kieran Gibbs. Na tempada 2014-15 inverteu a situaci\u00f3n e consolidouse como titular no equipo londiniense. Nesa campa\u00f1a logrou a s\u00faa segunda FA Cup, competici\u00f3n na que anotou un gol ante o Manchester United, e a Community Shield. Na seguinte campa\u00f1a a s\u00faa situaci\u00f3n mellorou a\u00ednda m\u00e1is e foi titular en 44 ocasi\u00f3ns, conquistando a s\u00faa segunda Community Shield. Na tempada 2016-17 continuou, por terceira tempada consecutiva, como titular. No partido de semifinais da FA Cup ante o Manchester City marcou o gol que forzou a pr\u00f3rroga e permitiu eliminar ao club de Pep Guardiola. O 27 de maio logrou a s\u00faa terceira FA Cup ao vencer ao Chelsea (2-1). Comezou a tempada 2017-18 conquistando a s\u00faa terceira Community Shield, anotando un dos goles da quenda de penaltis ante o Chelsea. Na s\u00faa sexta campa\u00f1a no club ingl\u00e9s destapouse como goleador ao anotar seis goles, un deles ante o \u00d6stersunds en Liga Europa.\nSelecci\u00f3n nacional.\nO 6 de agosto de 2009 foi convocado por primeira vez coa selecci\u00f3n espa\u00f1ola para un partido amigable contra Macedonia. Debutou o 12 de agosto de 2009, substitu\u00edndo a Capdevila, no partido que Espa\u00f1a ga\u00f1ou 2-3 a Macedonia despois de remontar un 2-0 adverso. Logrou ser titular no seu segundo partido, fronte \u00e1 selecci\u00f3n de Armenia, correspondente \u00e1 fase de clasificaci\u00f3n para o Mundial 2010. O primeiro torneo oficial ao que acudiu foi a Copa Confederaci\u00f3ns 2013\nEn outubro de 2016, tras case tres anos de ausencia, regresou nunha convocatoria da man de Julen Lopetegui pola lesi\u00f3n de Jordi Alba nun partido ante Albania de clasificaci\u00f3n para o Mundial 2018. O 12 de novembro marcou o primeiro gol nun partido de clasificaci\u00f3n ante Macedonia.\nO 21 de maio de 2018 foi inclu\u00eddo na lista de 23 xogadores que acudir\u00eda ao Mundial de Rusia de 2018, despois de non ser convocado nas d\u00faas \u00faltimas convocatorias."}
{"id": "413767", "revid": "23204", "url": "https://gl.wikipedia.org/wiki?curid=413767", "title": "Lule\u00e5", "text": "Lule\u00e5 (v\u00e4sterbottnisk: \"Lul\", \"Leul\" ou \"Leol\"; saami de Lule: \"Luleju\") \u00e9 unha cidade na costa do norte de Suecia. \u00c9 tam\u00e9n a capital do condado de Norrbotten, o m\u00e1is setentrional do pa\u00eds, e do municipio de Lule\u00e5. No ano 2017 a cidade ti\u00f1a 44 054 habitantes, e o municipio 77 482.\nLule\u00e5 ten o s\u00e9timo porto comercial m\u00e1is grande de Suecia. Ten unha grande industria do aceiro e \u00e9 un centro de investigaci\u00f3n extensa. A Universidade de Tecnolox\u00eda de Lule\u00e5 (Lule\u00e5 tekniska universitet) \u00e9 unha das tres universidades tecnol\u00f3xicas do pa\u00eds e a universidade m\u00e1is ao norte de Suecia.\nHistoria.\nNa Idade Media Lule\u00e5 ti\u00f1a un mercado, un porto e unha parroquia onde hoxe se atopa Gammelstad (cidade vella), a uns 2 quil\u00f3metros ao noroeste da presente cidade. A carta real da cidade foi concedida en 1621 polo rei Gustavo II Adolfo de Suecia. No ano 1649 tivo que ser transladada \u00e1 s\u00faa situaci\u00f3n actual debido ao axuste posglacial que fixo que a ba\u00eda se volvese moi pouco profunda impedindo entrar aos barcos. Erik Eriksson Niure foi o encargado de buscar o novo lugar para a cidade e elaborou un patr\u00f3n de cuadr\u00edcula nunha zona que xa ti\u00f1a un porto constru\u00eddo.\nA aldea-igrexa de Gammelstad foi declarada pola Unesco Patrimonio da Humanidade.\nNo ano 1805 Lule\u00e5 ti\u00f1a s\u00f3 947 habitantes, pero en 1865 Lule\u00e5 substitu\u00edu a Pite\u00e5 como capital do condado de Norrbotten county e pasou a ter 1 400 habitantes. Na d\u00e9cada de 1860 tam\u00e9n se comezaron a establecer industrias na cidade.\nLule\u00e5 foi pasto de varios incendios en 1653, 1657 e 1887. Tras os dous primeiros gran parte da poboaci\u00f3n regresou a Gammelstad, e s\u00f3 volveu \u00e1 nova cidade obrigados pola intervenci\u00f3n do goberno. O \u00faltimo deles foi especialmente devastador, destru\u00edndo a meirande parte da cidade e salv\u00e1ndose s\u00f3 un feixe de edificios. A catedral neog\u00f3tica (orixinalmente chamada igrexa Oscar Fredrik) \u00e9 o edificio m\u00e1is grande de Lule\u00e5, medindo 67 metros."}
{"id": "413769", "revid": "7523", "url": "https://gl.wikipedia.org/wiki?curid=413769", "title": "Diego da Silva Costa", "text": ""}
{"id": "413770", "revid": "7523", "url": "https://gl.wikipedia.org/wiki?curid=413770", "title": "Ignacio Monreal Eraso", "text": ""}
{"id": "413771", "revid": "89787", "url": "https://gl.wikipedia.org/wiki?curid=413771", "title": "Nyk\u00f6ping", "text": "Nyk\u00f6ping \u00e9 unha cidade sueca e capital do municipio de Nyk\u00f6ping e do condado de S\u00f6dermanland. No ano 2017 ti\u00f1a unha poboaci\u00f3n de 55 467 habitantes.\nNyk\u00f6ping trad\u00facese litaralmente como \"mercado novo\" en galego. O prefixo \"Ny\" trad\u00facese como novo e \"k\u00f6ping\" \u00e9 unha vella palabra sueca para ul lugar de mercado e \u00fasase normalmente como sufixo para nomes de cidades da rexi\u00f3n central do sur de Suecia. A cidade at\u00f3pase preto da costa do mar B\u00e1ltico e consid\u00e9rase unha localidade costeira. En Nyk\u00f6ping tam\u00e9n se atopa o aeroporto de Estocolmo-Skavsta, situado a menos de 10 quil\u00f3metros do centro da cidade. Nyk\u00f6ping \u00e9 parte da \u00e1rea do val de M\u00e4laren, a uns 100 quil\u00f3metros do centro de Estocolmo. Ten un clima h\u00edbrido oce\u00e1nico/continental, que causa ver\u00e1n c\u00e1lidos e invernos nevados."}
{"id": "413772", "revid": "23204", "url": "https://gl.wikipedia.org/wiki?curid=413772", "title": "Gran Premio de Portugal de 1996", "text": "O Gran Premio de Portugal de 1996 foi unha carreira de motor de F\u00f3rmula Un celebrada o 22 de setembro de 1996 no Aut\u00f3dromo do Estoril, Estoril, Portugal. Foi a d\u00e9cimo quinta carreira da tempada de F\u00f3rmula Un. A carreira de 71 voltas ga\u00f1ouna o Williams de Jacques Villeneuve por diante do seu compa\u00f1eiro de equipo Damon Hill e o Ferrari de Michael Schumacher, tras superar a este \u00faltimo pola parte exterior da \u00faltima curva mentres os dous dobraban ao lento Minardi de Giovanni Lavaggi (que no seu momento foi descrito polo comentarista da BBC TV Jonathan Palmer como \"desesperadamente lento\" e \"estar a\u00ed por mor do seu di\u00f1eiro\"). Esta vitoria, a cuarta da tempada de Villeneuve, asegurou que a batalla polo Campionato de Pilotos entre el e Hill se decidira n\u00e1 \u00faltima rolda no Gran Premio do Xap\u00f3n de 1996 tres semanas m\u00e1is tarde.\nBenetton terminou cuarto, xusto atr\u00e1s de Schumacher, mentres que Eddie Irvine no segundo Ferrari e Gerhard Berger no segundo Benetton sobreviviron a unha colisi\u00f3n na \u00faltima volta para rematar quinto e sexto respectivamente.\nAta o momento, este Gran Premio de Portugal foi o \u00faltimo en celebrarse. A\u00ednda que o evento estivo no calendario de , cancelouse cando o traballo de renovaci\u00f3n en Estoril non se puido completar a tempo. Este foi tam\u00e9n o \u00faltimo dobrete de Williams ata o Gran Premio de Malaisia de 2002."}
{"id": "413773", "revid": "98629", "url": "https://gl.wikipedia.org/wiki?curid=413773", "title": "Gran Premio do Xap\u00f3n de 1996", "text": "O Gran Premio do Xap\u00f3n de 1996 (oficialmente o XXII Fuji Television Japanese Grand Prix) foi unha carreira de motor de F\u00f3rmula Un celebrada o 13 de outubro de 1996, no Circu\u00edto de Suzuka, Suzuka. Foi a d\u00e9cimo sexta e \u00faltima rolda da tempada de F\u00f3rmula Un. A carreira de 52 voltas ga\u00f1ouna Damon Hill co Williams que logrou a s\u00faa oitava vitoria da tempada, e con iso o Campionato de Pilotos, despois de que o seu compa\u00f1eiro e pole Jacques Villeneuve fixera un mal comezo e retir\u00e1rase cando perdeu unha roda. Villeneuve necesitaba ga\u00f1ar a carreira, sen que Hill puntuara, para ga\u00f1ar o Campionato. Michael Schumacher terminou segundo, permitindo a Ferrari arrebatar o segundo lugar no Campionato de Construtores a Benetton, mentres que Mika H\u00e4kkinen no McLaren, foi terceiro. Esta foi tam\u00e9n a \u00faltima carreira de Giovanni Lavaggi, Pedro Lamy e Martin Brundle.\nCarreira.\nFoi a primeira vez desde que o Xap\u00f3n organizou a \u00faltima rolda do Campionato do Mundo, unha distinci\u00f3n reservada ao Gran Premio de Australia en Adelaide nas 11 tempadas anteriores.\nNa cualificaci\u00f3n, Villeneuve venceu a Hill na pole position por case medio segundo, con outros 0,7 segundos sobre Schumacher que foi terceiro. No d\u00eda da carreira, a primeira sa\u00edda cancelouse cando David Coulthard calou o seu McLaren. Na segunda sa\u00edda, Villeneuve fixo unha pobre sa\u00edda e caeu a sexta posici\u00f3n por detr\u00e1s de Hill, Gerhard Berger, H\u00e4kkinen, Schumacher e Eddie Irvine. Mentres tanto, Jean Alesi, intentando recuperar varios lugares despois de clasificar noveno, trompeou na segunda curva e destru\u00edu o Benetton. Na terceira volta, Berger intentou superar a Hill na chicana final, s\u00f3 para danar a s\u00faa \u00e1 dianteira. Despois diso, Hill escapouse gradualmente, e Schumacher superou a H\u00e4kkinen polo segundo posto durante a primeira rolda de parada en boxes. Hill fixo a s\u00faa segunda parada en boxes cunha brecha de 25 segundos sobre Schumacher, sa\u00edndo por diante do Ferrari, antes de escaparse gradualmente unha vez m\u00e1is para liderar por 13 segundos a falta de dez voltas. Mentres tanto, Villeneuve pasou a Irvine, logrou a volta r\u00e1pida da carreira e foi cuarto antes de perder a roda traseira na volta 37, quedou f\u00f3ra da carreira e entregou o Campionato de Pilotos a Hill, xa descartado por Williams para a seguinte tempada. Unha remontada tard\u00eda permitiu a Schumacher acercarse a Hill, pero Hill aguantou para ga\u00f1ar a carreira por 1\u00b48 segundos, con H\u00e4kkinen 1\u00b44 segundos m\u00e1is atr\u00e1s, mentres que Berger recuperouse para rematar cuarto. Martin Brundle quedou en quinto lugar no seu \u00faltimo Grand Prix \u200b\u200be Heinz-Harald Frentzen repetiu o seu resultado na mesma carreira un ano antes cando colleu o punto final no sexto posto."}
{"id": "413774", "revid": "109216", "url": "https://gl.wikipedia.org/wiki?curid=413774", "title": "Kalmar", "text": "Kalmar \u00e9 unha cidade no sueste de Suecia, situada nas costa do mar B\u00e1ltico. \u00c9 a capital do municipio de Kalmar e do condado de Kalmar e no ano 2017 ti\u00f1a 39 403 habitantes.\nDende o s\u00e9culo XIII ata o XVII Kalmar foi unha das cidades m\u00e1is importantes de Suecia. Entre 1602 e 1913 foi a sede episcopal da diocese de Kalmar, e a catedral de Kalmar de 1702 \u00e9 un bo exemplo da arquitectura do clasicismo. Converteuse nunha cidade fortificada, co castelo de Kalmar como centro. Despois do Tratado de Roskilde en 1658 a importancia de Kalmar diminu\u00edu, ata que chegou a industria no s\u00e9culo XIX. A cidade \u00e9 fogar de parte da Linn\u00e9universitetet.\nKalmar est\u00e1 ao lado da ruta principal cara a illa de \u00d6land, a trav\u00e9s da ponte de \u00d6land."}
{"id": "413775", "revid": "89787", "url": "https://gl.wikipedia.org/wiki?curid=413775", "title": "Karlskrona", "text": "Karlskrona \u00e9 unha cidade sueca capital do municipio de Karlskrona e do condado de Blekinge. No ano 2017 ti\u00f1a 37 277 habitantes. Karlskrona \u00e9 co\u00f1ecida por ser a \u00fanica cidade barroca de Suecia e \u00e9 sede da \u00fanica base naval restante do pa\u00eds e da Garda Costeira Sueca."}
{"id": "413776", "revid": "89787", "url": "https://gl.wikipedia.org/wiki?curid=413776", "title": "Falun", "text": "Falun \u00e9 unha cidade sueca capital do municipio de Falun e do condado de Dalarna. No ano 2017 ti\u00f1a 58 340 habitantes.Falun forma, xunto con Borl\u00e4nge, unha \u00e1rea metropolitana con preto de 100 000 habitantes.\nFalun foi orixinalmente famosa pola s\u00faa mina de cobre, e no presente \u00e9 unha importante cidade industrial e de servizos a\u00ednda que a mina est\u00e1 pechada dende o ano 1992.\nO Falu\u00e5n \u00e9 un r\u00edo que separa a cidade en d\u00faas partes. A mina de cobre de Falu est\u00e1 nun dos lados e durante s\u00e9culos foi un dos maiores negocios de Suecia. Nesta parte do r\u00edo os fume t\u00f3xico da mina contaminou o chan e poucas plantas medraban. Na outra parte, a onde o fume non chegaba, establec\u00e9ronse un bo n\u00famero de vilas. O centro da cidade est\u00e1 formado por cl\u00e1sicas r\u00faas peon\u00eds con pequenas tendas.\nNo ano 2001 a cidade, a mina de cobre e as zonas mineiras de Falun foron engadidas \u00e1 lista de lugares Patrimonio da Humanidade da Unesco. A Universidade de Dalarna, que ten uns 18 000 estudantes, ten un campus en Falun, pr\u00f3ximo ao estadio nacional de esqu\u00ed onde se celebrou varias veces o campionato mundial deste deporte, a \u00faltima delas en 2015.\nElementos caracter\u00edsticos de Falun son o \"Falu r\u00f6df\u00e4rg\" (cor vermella tradicional nas casas suecas), o \"Falu r\u00e5grut\" (un tipo de pan duro), o \"Falu \u00e4ttika\" (un tipo de vinagre) e o \"Falukorv\" (unha salchicha t\u00edpica de Suecia)."}
{"id": "413777", "revid": "89787", "url": "https://gl.wikipedia.org/wiki?curid=413777", "title": "H\u00e4rn\u00f6sand", "text": "H\u00e4rn\u00f6sand \u00e9 unha cidade sueca capital do municipio de H\u00e4rn\u00f6sand e do condado de V\u00e4sternorrland. \u00c9 chamada \"a porta \u00e1 Costa Alta\" debido \u00e1 proximidade \u00e1 \u00e1rea Patrimonio da Humanidade de H\u00f6ga kusten que se atopa a unhas poucas millas ao norte da cidade. No ano 2017 H\u00e4rn\u00f6sand ti\u00f1a unha poboaci\u00f3n de 25 190 habitantes."}
{"id": "413778", "revid": "98629", "url": "https://gl.wikipedia.org/wiki?curid=413778", "title": "NHIndustries NH90", "text": "O NHIndustries NH90 \u00e9 un helic\u00f3ptero multiprop\u00f3sito militar de tama\u00f1o medio e dous motores. Foi desenvolvido en resposta aos requirimentos da OTAN para un helic\u00f3ptero de combate que tam\u00e9n fose capaz de ser operado en contornas navais. O NH90 foi dese\u00f1ado e est\u00e1 fabricado por NHIndustries, unha compa\u00f1\u00eda colaborativa propiedade de Airbus Helicopters, Leonardo (anteriormente AgustaWestland) e Fokker Aerostructures. O primeiro prototipo realizou o seu voo de estrea o 18 de decembro de 1995 e o modelo entrou en servizo operacional no ano 2007. En xaneiro de 2017 o NH90 levaba acumuladas 127 000 horas de voo nas forzas armadas de trece pa\u00edses.\nO NH90 destaca por ser o primeiro helic\u00f3ptero de produci\u00f3n en contar con controis de voo totalmente fly-by-wire. Ten d\u00faas variantes principais, a TTH (Helic\u00f3ptero de Transporte T\u00e1ctico) para ser usada polo ex\u00e9rcito, e a naval NFH (Helic\u00f3ptero de Fragata OTAN); cada cliente elixe ademais realizar distintas alteraci\u00f3ns aos seus NH90, como distintas armas, sensores e configuraci\u00f3ns de cabina, para axustarse aos seus propios requirimentos.\nEx\u00e9rcito espa\u00f1ol.\nO 20 de maio de 2005 o Ministro de Defensa espa\u00f1ol, presidido por Jos\u00e9 Bono, anunciou a compra de 45 helic\u00f3pteros da versi\u00f3n TTH e a opci\u00f3n doutros 45. O proxecto ser\u00eda reducido a 22 helic\u00f3pteros por un custo de 1 500 mill\u00f3ns de euros. Os helic\u00f3pteros para o ex\u00e9rcito espa\u00f1ol son fabricados por Airbus Helicopters en Albacete, 16 destes helic\u00f3pteros ser\u00e1n para o ex\u00e9rcito de terra e 6 para a Armada Espa\u00f1ola.\nEspecificaci\u00f3ns t\u00e9cnicas (NH90 TTH).\nTripulaci\u00f3n: 2 pilotosCapacidade: \nLonxitude: \nMotores por h\u00e9lice: 2\nModelo de motor, Rolls-Royce Turbomeca RTM322-01/9 ou General Electric CT7-8F5\nTipo motor turboeixe\nPotencia 2230 CV\nPotencia m\u00e1xima 1.577\u00a0kW \nTipo de h\u00e9lice Rotor principal e rotor de cola ambos de 4 palas\nAutonom\u00eda 982\u00a0km\nAutonom\u00eda m\u00e1xima, 900\u00a0km con 2.500\u00a0kg de carga\nAutonom\u00eda transbordador 1600\u00a0km\nAutonom\u00eda transbordador con tanques de combustible internos auxiliares\nTeito de servizo 6000 m\nR\u00e9xime de ascenso 11,2\u00a0m/s (m\u00e1ximo)\nArmamento: Metralladoras 2 x 12,7mm nas portas"}
{"id": "413779", "revid": "72012", "url": "https://gl.wikipedia.org/wiki?curid=413779", "title": "Astrid 1", "text": ""}
{"id": "413780", "revid": "98629", "url": "https://gl.wikipedia.org/wiki?curid=413780", "title": "Astrid 2", "text": "Astrid 2 ou Astrid 1 foi un sat\u00e9lite artificial sueco lanzado o 10 de decembro de 1998 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nAstrid 2, o mesmo que o seu predecesor, Astrid 1, usaba a plataforma FREJA-C e foi lanzado coa misi\u00f3n de estudar a magnetosfera terrestre e a atmosfera superior. Entre os seus obxectivos estaban facer medici\u00f3ns de alta resoluci\u00f3n dos campos el\u00e9ctrico e magn\u00e9tico na rexi\u00f3n auroral, medir a densidade de electr\u00f3ns e da s\u00faa distribuci\u00f3n xunto coa dos i\u00f3ns e facer fotograf\u00edas no ultravioleta da actividade auroral e atmosf\u00e9rica. O sat\u00e9lite foi desenvolvido pola Corporaci\u00f3n Espacial Sueca.\nO sat\u00e9lite estabiliz\u00e1base mediante xiro, co seu eixo de xiro apuntando cara o Sol. Os paneis solares proporcionaban ata 90 vatios de potencia a 28 voltios. As comunicaci\u00f3ns ti\u00f1an lugar en banda S, cunha taxa de baixada de ata 128 kbps. O tama\u00f1o da nave, cos paneis despregados, era de 1,7 x 1,1 x 0,3 m.\nO 24 de xullo de 1999 perdeuse contacto con Astrid 2, 7,5 meses despois do lanzamento e despois de recoller gran cantidade de informaci\u00f3n cient\u00edfica.\nInstrumentaci\u00f3n.\nAstrid 2 levaba catro instrumentos a bordo:"}
{"id": "413781", "revid": "98629", "url": "https://gl.wikipedia.org/wiki?curid=413781", "title": "Knights of the Dinner Table", "text": "Knights of the Dinner Table (\"Os Cabaleiros da Mesa do Comedor\") son os protagonistas dunha publicaci\u00f3n hom\u00f3nima publicada por primeira vez no ano 1990 nos Estados Unidos. Jolly R. Blackburn, o seu creador, necesitaba de contido orixinal para a tira c\u00f3mica da revista SHADIS para o que recorreu \u00e1 ambientaci\u00f3n dunha partida de rol de mesa.\nComposici\u00f3n.\nA maiores dos protagonistas a banda dese\u00f1ada recolle a outros asiduos \u00e1 tenda de produtos de rol de Weird Pete.\nHistoria.\nDespois do seu nacemento como tira c\u00f3mica en SHADIS expandiuse pola s\u00faa crecente popularidade \u00e1 revista Dragon en 1996 Como volume recompilatorio de banda dese\u00f1ada en Espa\u00f1a son publicados por Devir Ib\u00e9rica, e nos EUA polo propio Blackburn desde 1996, nunha frecuencia de publicaci\u00f3n dun c\u00f3mic mensual, e que foi continuado sen interrupci\u00f3n por Kenzer &amp; Company a partir do ano 2000. Nun tomo de 100 p\u00e1xinas en branco e negro con portada a cor, debuxadas por George Urbanic. A compa\u00f1\u00eda lanzou diversos materiais para xogos de rol inspirados na saga KoDT, tales como \"Fairy Meat\" ou \"Kingdoms of Kalamar\", xogos s\u00f3 existentes na trama ficticia da tira c\u00f3mica pero que pola s\u00faa popularidade foron creados e publicados posteriormente por Kenzer &amp; Company."}
{"id": "413782", "revid": "25090", "url": "https://gl.wikipedia.org/wiki?curid=413782", "title": "Os Cabaleiros da Mesa do Comedor", "text": ""}
{"id": "413783", "revid": "63181", "url": "https://gl.wikipedia.org/wiki?curid=413783", "title": "Isokyr\u00f6", "text": "Isokyr\u00f6 (en sueco \"Storkyro\") \u00e9 un municipio de Finlandia situado na rexi\u00f3n de Ostrobotnia. En 2017 a s\u00faa poboaci\u00f3n era de 4.693 habitantes. A superficie do termo municipal \u00e9 de 356,91 km2, dos cales 2,78\u00a0km2 son auga. O concello ten unha densidade de poboaci\u00f3n de 13,25 hab./km\u00b2.\nLimita cos municipios de Laihia, Vaasa, V\u00f6r\u00e5, Ilmajoki, Kauhava e Sein\u00e4joki, pertencendo os tres \u00faltimos \u00e1 rexi\u00f3n de Ostrobotnia do Sur.\nO concello \u00e9 uniling\u00fce en fin\u00e9s."}
{"id": "413784", "revid": "98629", "url": "https://gl.wikipedia.org/wiki?curid=413784", "title": "Gran Premio de Australia de 1997", "text": "O Gran Premio de Australia de 1997 foi unha carreira de motor de F\u00f3rmula Un celebrada o 9 de marzo de 1997 en Melbourne. Foi a primeira carreira do Campionato Mundial de F\u00f3rmula Un de . Foi o segundo Gran Premio albergado en Melbourne. A carreira de 58 voltas ga\u00f1ouna o piloto de McLaren David Coulthard tras comezar desde a cuarta posici\u00f3n. Michael Schumacher terminou segundo para Ferrari e o seu compa\u00f1eiro de equipo, Mika H\u00e4kkinen, foi o terceiro.\nNicola Larini logrou os seus \u00faltimos puntos de campionato mundial nesta carreira.\nInforme.\nAntecedentes.\nEntraron dous novos equipos na F\u00f3rmula Un en 1997: Stewart e Lola. Footwork recuperou o seu antigo nome de Arrows e adquiriu motores Yamaha, mentres que Ligier foron comprados por Alain Prost e cambiou o seu nome a Prost Grand Prix. Tyrrell adquiriu os motores Ford.\nO maior cambio na li\u00f1a de pilotos foi o despedimento sorpresa de Damon Hill por Williams que acababa de ga\u00f1ar o Campionato Mundial para unirse a Tom Walkinshaw no seu recentemente adquirido equipo Arrows. Na semana previa \u00e1 carreira, houbo rumores de que Hill abandonara Arrows debido ao mal desempe\u00f1o do coche, rumores que foron desmentidos.\nPedro Diniz respaldado polo seu patrocinio foi contratado como o seu compa\u00f1eiro de equipo. Williams retivo a Jacques Villeneuve e fixo equipo con Heinz-Harald Frentzen, que non foi visto como un bo substituto de Hill.\nVilleneuve era o favorito dos corredores de apostas na nova tempada, sinalando que ser o favorito supo\u00f1\u00eda \"unha presi\u00f3n extra, pero \u00e9 unha boa presi\u00f3n [para min]\".\nFerrari retivo a Michael Schumacher e Eddie Irvine, Benetton mantivo a Jean Alesi e Gerhard Berger e McLaren contratou a Mika H\u00e4kkinen e David Coulthard. Jordan tivo dous novos pilotos en Giancarlo Fisichella o mozo italiano de Minardi e contratara a Ralf Schumacher o irm\u00e1n de Michael nunha interesante ali\u00f1aci\u00f3n. O novo equipo de Prost Grand Prix mantivo a Olivier Panis e asinou ao novato piloto xapon\u00e9s Shinji Nakano. Sauber mantivo a Johnny Herbert e a perda de Frentzen provocou que Peter Sauber contratara ao piloto de probas de Ferrari Nicola Larini. Tyrrell retivo Mika Salo por un terceiro ano e engadiu a Jos Verstappen ao equipo Arrows. Minardi cos motores Hart V8 contrataron a Ukyo Katayama e ao prometedor piloto italiano Jarno Trulli. Este foi un gran premio para Heinz-Harald Frentzen e Olivier Panis, ambos acadaron a s\u00faa 50\u00aa carreira e a 100\u00aa carreira para Johnny Herbert.\nO novo equipo de Stewart Grand Prix contratou a Rubens Barrichello como o seu principal piloto e a o moi prometedor piloto dan\u00e9s Jan Magnussen. Lola recrutou ao piloto de pago Riccardo Rosset e ao ex-piloto de probas de Benetton Vincenzo Sospiri.\nBridgestone tam\u00e9n fixo a s\u00faa primeira aparici\u00f3n oficial na F\u00f3rmula 1 rompendo o reinado de Goodyear como \u00fanico fornecedor de pneum\u00e1ticos desde que comezou en 1992. Bridgestone proporcionou pneum\u00e1ticos a Minardi, Arrows, Prost, Stewart e Lola.\nNa previa da fin de semana, Michael Schumacher foi criticado por dicir que o circu\u00edto \"non era particularmente especial\", a prensa local chamouno \"prima donna mal pagada\". Tam\u00e9n houbo protestas na preparaci\u00f3n da carreira, con manifestantes derramando di\u00e9sel na pista a semana anterior \u00e1 carreira. Unha folga tam\u00e9n significou que non funcionaban os servizos p\u00fablicos, Jeff Kennett, Primeiro ministro de Victoria, etiquetounos como \"de mentalidade sanguenta\" e que deber\u00e1n \"incorrer na ira da comunidade\".\nPr\u00e1ctica e cualificaci\u00f3n.\nO canadense Jacques Villeneuve logrou a s\u00faa cuarta pole tras unha sorprendente volta de 1:29.369, mentres que Heinz-Harald Frentzen s\u00f3 puido lograr un 1:31.121 para ocupar o lugar restante na primeira li\u00f1a. S\u00f3 6 pilotos conseguiron cualificar dentro dos 3 segundos do tempo de pole. A sesi\u00f3n viu unha bandeira vermella a pouco m\u00e1is de dous minutos para o final tras unha colisi\u00f3n entre Gerhard Berger e Nicola Larini na recta entre as curvas 10 e 11. Isto deu lugar a que moitos dos veh\u00edculos tivesen que completar unha volta ao Sprint para lograr un tempo de volta antes de finalizar a sesi\u00f3n. Damon Hill tivo problemas durante a sesi\u00f3n, s\u00f3 clasificando dentro do l\u00edmite do 107% debido a unha fuga de aceite que dificultoulle os tempos de volta. Ambos os dous coches Lola non lograron o l\u00edmite de clasificaci\u00f3n e foron m\u00e1is de dez segundos m\u00e1is lentos que Villeneuve na s\u00faa primeira e \u00fanica sesi\u00f3n de cualificaci\u00f3n na F1, xa que o equipo tivo que retirarse da pr\u00f3xima carreira debido \u00e1 falta de fondos. Pedro Diniz tam\u00e9n quedou f\u00f3ra do tempo do 107%, pero foi autorizado a competir, tendo establecido un tempo na pr\u00e1ctica dentro do tempo do 107%.\nCarreira.\nAntes de comezar a carreira, houbo problemas para o actual campi\u00f3n do mundo, Damon Hill. Na volta de quecemento, o seu acelerador atascouse deix\u00e1ndoo varado na pista e fac\u00e9ndoo retirarse da carreira. O drama continuou na primeira curva cando Eddie Irvine entrou na primeira curva e calculou mal a s\u00faa freada, golpeando tanto a Villeneuve como a Herbert. Os tres quedaron f\u00f3ra da carreira. A carreira estaba marcada polas estratexias e aqu\u00ed hab\u00eda un pouco de interese porque a de Williams era dun par de paradas a\u00ednda que a maior\u00eda dos autos era dunha soa parada. Jos Verstappen trompeou na volta dous mentres intentaba superar a Ukyo Katayama. Non obstante, nas primeiras voltas, Frentzen non tivo que preocuparse por estes problemas. O coche era lixeiro e diante ti\u00f1a o cami\u00f1o baleiro e ningu\u00e9n o desafiaba. O boquete abriuse rapidamente: 2\u00b47 segundos na primeira volta, 3\u00b47 na segunda, 5\u00b43 na terceira, 7\u00b42 na cuarta e as\u00ed sucesivamente. Ambos Jordan pronto se retiraron da carreira, Ralf Schumacher sufriu un problema na caixa de cambios e Fisichella trompeou f\u00f3ra da pista mentres pasaba a Barrichello. Na 12\u00aa volta, con todo, a brecha det\u00edvose e nas seis voltas seguintes a diferenza entre o primeiro e o segundo mant\u00edbose entre 17 e 18 segundos. Frentzen entrou a boxes na volta 18 e volveu terceiro. Jean Alesi retirouse vergo\u00f1entamente da carreira logo de quedar sen combustible, a pesar de que o equipo de Benetton o chamara a boxes 5 voltas antes. Nas voltas seguintes, puido pechar a Coulthard e Schumacher pero non foi tan espectacular como se puidese esperar. Heinz perdeu tempo no tr\u00e1fico, loitando cos freos e en ocasi\u00f3ns parec\u00eda dubitativo. Coulthard e Schumacher entraron a boxes a media carreira e as\u00ed Frentzen avanzou de novo e correu moi r\u00e1pido durante unhas voltas antes de que se volvese a esvaecer. Na volta 40 entrou a facer a s\u00faa segunda parada. A diferenza con Coulthard era s\u00f3 de 23 segundos e unha parada no pitlane era de preto de 22 a 24 segundos, era dubidoso se sair\u00eda por adiante. En realidade era unha cuesti\u00f3n acad\u00e9mica, o seu pneum\u00e1tico traseiro dereito causou problemas e Heinz-Harald parou seis segundos m\u00e1is do habitual e Coulthard e Schumacher pas\u00e1rono. Diante, David Coulthard continuou a afastarse destes incidentes para liderar a carreira, seguido por Michael Schumacher e Frentzen. Frentzen pechou a Coulthard e a Schumacher que estaban correndo xuntos, pero Schumacher tivo que facer unha parada de combustible non programada no final da carreira, promovendo a Frentzen \u00e1 segunda posici\u00f3n. Por un tempo grandes cantidades de po sa\u00edron provenientes dos freos de Frentzen e a falta de tres voltas faloulle un disco de freo, envi\u00e1ndoo \u00e1 trampa de grava ao final da recta principal. Coulthard logrou a s\u00faa segunda vitoria na carreira. Tam\u00e9n foi a primeira vitoria de McLaren desde que Ayrton Senna ga\u00f1ara o Gran Premio de Australia de 1993.\nV\u00e9xase tam\u00e9n.\nLigaz\u00f3ns externas.\nDetalles da carreira: "}
{"id": "413785", "revid": "109216", "url": "https://gl.wikipedia.org/wiki?curid=413785", "title": "Astrobee", "text": "Astrobee \u00e9 o nome dunha familia de foguetes sonda dos Estados Unidos desenvolvidos nos anos 1950 e cuxo \u00faltimo membro voou en 1983.\nOs Astrobee conceb\u00edronse como un substituto de baixo custo, con propelente s\u00f3lido, dos foguetes sonda Aerobee, de propelente l\u00edquido. Coa experiencia adquirida noutros foguetes sondas desenvolveuse un novo motor que serviu para crear o Astrobee D, o primeiro membro da familia. Seguiuno o Astrobee F, dese\u00f1ado para alcanzar par\u00e1metros parecidos aos foguetes da familia Aerobee, e os Astrobee 200, 500 e 1500. O propelente estaba formado principalmente por HTPB.\nVariantes.\nA familia Astrobee estaba formada por cinco variantes:"}
{"id": "413786", "revid": "89787", "url": "https://gl.wikipedia.org/wiki?curid=413786", "title": "Carmen Calvo", "text": "Mar\u00eda del Carmen Calvo Poyato, m\u00e1is co\u00f1ecida como Carmen Calvo, nada en Cabra (C\u00f3rdoba) o 7 de xu\u00f1o de 1957, \u00e9 unha xurista constitucionalista, pol\u00edtica e docente espa\u00f1ola. Dende xu\u00f1o de 2018 \u00e9 a vicepresidenta e ministra da Presidencia, Relaci\u00f3ns coas Cortes e Igualdade do Goberno de Espa\u00f1a presidido por Pedro S\u00e1nchez.\nDoutora en dereito constitucional, foi conselleira de Cultura da Xunta de Andaluc\u00eda (1996-2004) e ministra de Cultura (2004-2007) no Goberno de Jos\u00e9 Luis Rodr\u00edguez Zapatero. Comprometida co feminismo e a igualdade de x\u00e9nero, \u00e9 coautora de varios libros, entre eles \"La mujer en Espa\u00f1a\", \"Pol\u00edtica social para la igualdad de los sexos\" e \"Pol\u00edtica social y Estado de bienestar\".\nBiograf\u00eda.\nFormaci\u00f3n e docencia.\nEstudou no colexio das Nais Escolapias e o Instituto Aguilar y Eslava de Cabra. Licenciouse en Dereito pola Universidade de Sevilla en 1980 e doutorouse en Dereito Constitucional pola Universidade de C\u00f3rdoba. \u00c9 profesora titular (en excedencia) desta mesma materia na devandita universidade, onde despois asumiu o cargo de secretaria xeral e tam\u00e9n o de vicedecana da Facultade de Dereito (1990-1994). De 1992 a 1996 foi secretaria do Instituto Andaluz Interuniversitario de Criminolox\u00eda.\nNon \u00e9 ata mediados dos anos 1990 cando decidiu centrarse na s\u00faa carreira pol\u00edtica. A s\u00faa primeira responsabilidade pol\u00edtica foi a de conselleira do Consello Econ\u00f3mico e Social de C\u00f3rdoba, posto que asumiu de 1994 a 1996. O seu interese polos temas sociais \u2014def\u00ednese como unha convencida feminista\u2014 achegoulle \u00e1 \u00f3rbita do Partido Socialista Obreiro Espa\u00f1ol (PSOE).\nConseller\u00eda de Cultura da Xunta de Andaluc\u00eda.\nEn abril de 1996, Carmen Calvo foi nomeada conselleira de Cultura da Xunta de Andaluc\u00eda na quinta lexislatura auton\u00f3mica, nun Consello de Goberno rexional presidido por Manuel Chaves. Carmen Calvo, que iniciara a s\u00faa traxectoria pol\u00edtica en 1994 como independente nas filas do PSOE, afiliouse ao devandito partido en 1999. \nNo ano 2000 logrou un escano no Parlamento de Andaluc\u00eda por C\u00f3rdoba nas elecci\u00f3ns auton\u00f3micas de 2000 concorrendo como cabeza de lista do PSOE na circunscrici\u00f3n. Manuel Chaves mant\u00edvoa \u00e1 fronte a Conseller\u00eda de Cultura ata febreiro de 2004. \nDa s\u00faa etapa de oito anos como conselleira destacan a inauguraci\u00f3n do Museo Picasso M\u00e1laga de arte contempor\u00e1nea en 2003, a creaci\u00f3n da Biblioteca Virtual de Andaluc\u00eda, cunha base superior a 500 documentos dixitalizados de acceso p\u00fablico, dentro da lei do Sistema Andaluz de Bibliotecas e Centros de Documentaci\u00f3n, a exposici\u00f3n \"El esplendor de los Omeyas\" en C\u00f3rdoba, presenta o Pacto Andaluz polo Libro, para apoiar e fomentar a lectura e apoia importantes investimentos para reformar igrexas e teatros \u2014como o Teatro da Maestranza de Sevilla\u2014 e en funcionamento de m\u00e1is dun centenar de teatros e bibliotecas ademais de desenvolver do Plan de Calidade dos Museos de Andaluc\u00eda, que inclu\u00eda a ampliaci\u00f3n do Museo Arqueol\u00f3xico de C\u00f3rdoba. Tam\u00e9n apoiou \u00e1 cidade cordobesa como Capital Cultural Europea para o ano 2016. \nEn 2004 debutou como actriz co director Jos\u00e9 Luis Garc\u00eda S\u00e1nchez, que a inclu\u00edu na montaxe final da cinta \"Mar\u00eda querida\", proxecto que apoiou na s\u00faa etapa de conselleira de Cultura en Andaluc\u00eda.\nMinisterio de Cultura (2004-2007).\nEn xaneiro de 2004 deu o salto \u00e1 pol\u00edtica nacional cando Jos\u00e9 Luis Rodr\u00edguez Zapatero, secretario xeral do partido, elixiuna como unha dos dez membros do seu Comit\u00e9 de notables, unha agrupaci\u00f3n de pol\u00edticos socialistas destacados para asesorar a s\u00faa campa\u00f1a para chegar ao Palacio da Moncloa.\nPara as elecci\u00f3ns xerais do 14 de marzo de 2004 foi nomeada de novo cabeza de lista do PSOE para o Congreso dos Deputados por C\u00f3rdoba e destacou no intento de incentivar o voto dos m\u00e1is novos, que consideraba clave para o partido socialista. Tras a s\u00faa elecci\u00f3n como deputada, foi nomeada ministra de Cultura, cargo que ocupou entre abril de 2004 e xullo de 2007. Entre os compromisos electorais en cultura atop\u00e1banse a celebraci\u00f3n en 2005 do cuarto centenario da publicaci\u00f3n de \"Don Quijote de la Mancha\", aumentar o investimento en cultura, crear un Ministerio da Cultura e a Comunicaci\u00f3n que englobara as pol\u00edticas de medios de comunicaci\u00f3n, a creaci\u00f3n do Consello Estatal das Artes en coordinaci\u00f3n con autonom\u00edas e cidades ademais dunha Lei de Excepcionalidade Cultural e impulsar unha nova lei de mecenado ou patrocinio cultural.\nEn xu\u00f1o de 2005, Sophie H. Hall, xu\u00edz do Xulgado de Cook (Illinois, Estados Unidos), declarou en rebeld\u00eda por un delito de desacato a Calvo e a outros 25 pol\u00edticos espa\u00f1ois membros do consello de administraci\u00f3n do F\u00f3rum Universal das Culturas 2004 por non comparecer a unha citaci\u00f3n xudicial de marzo de 2005 relativa a unha sentenza ditada en 2004 sobre o F\u00f3rum de Barcelona orixinada pola falta de pagamento a unha produtora de cinema norteamericana.\nO 6 de xullo de 2007 foi anunciado o seu relevo \u00e1 fronte do Ministerio de Cultura, sendo o seu sucesor C\u00e9sar Antonio Molina, quen xurou o seu cargo o 9 de xullo de 2007.\nVicepresidenta do Congreso de Deputados (2007-2008).\nTras o seu cesamento, foi vicepresidenta do Congreso dos Deputados e da Deputaci\u00f3n Permanente ata o final da lexislatura. Nas elecci\u00f3ns de 2008 volveu ser cabeza de lista por C\u00f3rdoba e elixida deputada. Durante a lexislatura 2008-2011 foi presidenta da Comisi\u00f3n de Igualdade do Congreso dos Deputados e vogal das comisi\u00f3ns de Defensa e de Pol\u00edticas Integrais da Discapacidade.\nAfastamento da primeira li\u00f1a pol\u00edtica.\nEn 2011 abandonou temporalmente a primeira li\u00f1a da pol\u00edtica e regresou a dar clases \u00e1 universidade despois de que Jos\u00e9 Antonio Gri\u00f1\u00e1n decidise apostar pola excomunista Rosa Aguilar, con quen historicamente Calvo mantivo diferenzas pol\u00edticas, para encabezar a lista do PSOE no Congreso dos Deputados por C\u00f3rdoba.\nEn 2012, no contexto das primarias socialistas defendeu a candidatura de Carme Chac\u00f3n fronte ao finalmente vencedor Alfredo P\u00e9rez Rubalcaba. Desde ent\u00f3n Calvo dedicou o seu tempo no partido para crear debates e reflexi\u00f3n na Fundaci\u00f3n Alfonso Perales. Entre as s\u00faas achegas realizou unha proposta federalista para Espa\u00f1a. \nNas primarias socialistas de 2017 entre Pedro S\u00e1nchez e Susana D\u00edaz, decantouse publicamente por S\u00e1nchez en abril sinalando que o que m\u00e1is lle interesaba de Pedro S\u00e1nchez era a s\u00faa idea de incrementar e potenciar a democracia interna no PSOE, o que se interpretou como unha cr\u00edtica a Susana D\u00edaz. Na campa\u00f1a foi unha das coordinadoras da parte dedicada a pol\u00edticas sociais do proxecto estrat\u00e9xico de S\u00e1nchez \"Por una nueva socialdemocracia\" defendendo que o PSOE se posicione en contra dos chamados \u00abventres de alugueiro\u00bb.\nO 18 de xu\u00f1o de 2017 foi elixida secretaria de Igualdade da nova executiva do PSOE liderada por S\u00e1nchez, en substituci\u00f3n de Carmen Mont\u00f3n.\nCalvo, doutora en Dereito Constitucional, foi a persoa de confianza de Pedro S\u00e1nchez para pactar a aplicaci\u00f3n do 155 sobre Catalu\u00f1a sendo a portavoz do PSOE na devandita negociaci\u00f3n, xunto coa deputada Meritxell Batet e Jos\u00e9 Enrique Serrano.\nVicepresidenta do Goberno.\nCalvo foi elixida por Pedro S\u00e1nchez como vicepresidenta do seu novo goberno, tras o \u00e9xito da moci\u00f3n de censura que o PSOE presentou contra o anterior goberno de Mariano Rajoy (PP) en xu\u00f1o de 2018. Ademais do cargo de vicepresidenta, Calvo asumiu as carteiras de ministra da Presidencia e Relaci\u00f3ns coas Cortes e de Igualdade, sendo a primeira persoa que ocupa o devandito ministerio mentres exerce a vicepresidencia."}
{"id": "413787", "revid": "72012", "url": "https://gl.wikipedia.org/wiki?curid=413787", "title": "Astrobee 1500", "text": ""}
{"id": "413788", "revid": "72012", "url": "https://gl.wikipedia.org/wiki?curid=413788", "title": "Astrobee 200", "text": ""}
{"id": "413789", "revid": "72012", "url": "https://gl.wikipedia.org/wiki?curid=413789", "title": "Astrobee 500", "text": ""}
{"id": "413790", "revid": "72012", "url": "https://gl.wikipedia.org/wiki?curid=413790", "title": "Astrobee D", "text": ""}
{"id": "413791", "revid": "72012", "url": "https://gl.wikipedia.org/wiki?curid=413791", "title": "Astrobee F", "text": ""}
{"id": "413792", "revid": "5863", "url": "https://gl.wikipedia.org/wiki?curid=413792", "title": "Vicepresidencia do Goberno de Espa\u00f1a", "text": "A Vicepresidencia do Goberno de Espa\u00f1a \u00e9 ostentada polo vicepresidente ou vicepresidenta, a segunda figura m\u00e1is importante do Goberno espa\u00f1ol. Ademais, tam\u00e9n \u00e9 titular do Ministerio da Presidencia. \u00c9 nomeado, a proposta do Presidente do Goberno, polo rei de Espa\u00f1a, ante o que presta xuramento ou promesa.\nFunci\u00f3ns.\nAo ser tam\u00e9n titular do Ministerio da Presidencia, asume tam\u00e9n est\u00e1s funci\u00f3ns, sendo todas elas:\nLi\u00f1a de sucesi\u00f3n.\nA pesar de que a Constituci\u00f3n non recolle unha li\u00f1a de sucesi\u00f3n presidencial expl\u00edcita, ent\u00e9ndese que \u00e9 o Vicepresidente do Goberno quen, por dimisi\u00f3n, cesamento ou falecemento do Presidente, asume ese cargo. Con todo, segundo o artigo 101 do t\u00edtulo IV da Constituci\u00f3n, segundo os motivos anteriores o Vicepresidente exercer\u00eda o cargo ata a investidura do pr\u00f3ximo Presidente. \u00c9 dicir, manter\u00edase en funci\u00f3ns ata que un novo Presidente sa\u00edse da convocatoria de elecci\u00f3ns.\nVicepresidentes segundos e terceiros.\nEn Espa\u00f1a, existe a posibilidade de que, se o Presidente do Goberno veo necesario, poida designar m\u00e1is dun Vicepresidente, habendo nalgunhas lexislaturas segundo e terceiro. Ao Vicepresidente do Goberno co\u00f1\u00e9ceselle tam\u00e9n como Vicepresidente primeiro do Goberno de Espa\u00f1a."}
{"id": "413793", "revid": "10599", "url": "https://gl.wikipedia.org/wiki?curid=413793", "title": "Vicepresidente do Goberno de Espa\u00f1a", "text": ""}
{"id": "413794", "revid": "10599", "url": "https://gl.wikipedia.org/wiki?curid=413794", "title": "Vicepresidenta do Goberno de Espa\u00f1a", "text": ""}
{"id": "413795", "revid": "98629", "url": "https://gl.wikipedia.org/wiki?curid=413795", "title": "Astrofizika", "text": "Astrofizika, tam\u00e9n co\u00f1ecido como Kosmos 1066, foi un sat\u00e9lite artificial sovi\u00e9tico lanzado o 23 de decembro de 1978 mediante un foguete Vostok 8A92M desde o cosm\u00f3dromo de Plesetsk.\nCaracter\u00edsticas.\nA misi\u00f3n de Astrofizika non est\u00e1 clara, a\u00ednda que parece que estar\u00eda relacionada con estudos xeod\u00e9sicos usando l\u00e1seres desde terra. Foi constru\u00eddo usando o bus Meteor e funcionou aparentemente durante dous anos. Como sistema de propulsi\u00f3n en \u00f3rbita usaba un motor i\u00f3nico SPT-50."}
{"id": "413796", "revid": "72012", "url": "https://gl.wikipedia.org/wiki?curid=413796", "title": "Kosmos 1066", "text": ""}
{"id": "413798", "revid": "89787", "url": "https://gl.wikipedia.org/wiki?curid=413798", "title": "ARN pequeno espec\u00edfico dos corpos de Cajal", "text": "Os ARN pequenos espec\u00edficos dos corpos de Cajal (scaRNA polas s\u00faas s\u00edglas en ingl\u00e9s) son unha clase de ARN nucleolar pequeno que est\u00e1 localizado especificamente nos corpos de Cajal, uns suborg\u00e1nulos do n\u00facleo celular implicados na biox\u00e9nese de ribonucleoprote\u00ednas nucleares pequenas. Os scaRNA serven de gu\u00eda para a modificaci\u00f3n (metilaci\u00f3n e pseudouridilaci\u00f3n) dos ARN espliceos\u00f3micos U1, U2, U4, U5 e U12 transcritos pola ARN polimerase II.\nO primeiro scaRNA que se identificou foi o U85. Difire dos ARN nucleolares pequenos t\u00edpicos en que est\u00e1 composto por unha mestura de snoRNA de caixa C/D e de caixa H/ACA e pode guiar tanto a pseudouridilaci\u00f3n coma a 2'-O-metilaci\u00f3n. Non todos os scaRNA est\u00e1n compostos por mesturas de ARN nucleolares pequenos de caixas C/D e H/ACA e, de feito, a maior\u00eda dos scaRNA son indistinguibles estrutural e funcionalmente dos ARN nucleolares pequenos, e dirixen a modificaci\u00f3n do ARN ribos\u00f3mico no nucl\u00e9olo.\nscaRNA de \"Drosophila\".\nVarios estudos identificaron scaRNAs en \"Drosophila.\" Un dos estudos mostrou que varios scaRNA de \"Drosophila\" pod\u00edan funcionar igual de ben no nucleoplasma de moscas mutantes que carec\u00edan de corpos e Cajal. Outras investigaci\u00f3ns mostraron que o scaRNA pugU6-40 ten como diana o ARN nuclear pequeno U6, cuxas modificaci\u00f3ns ocorren no nucl\u00e9olo e non en corpos de Cajal e que pugU1-6 e pug U2-55 gu\u00edan dous ARN: o ARN nuclear pequeno e o ARN ribos\u00f3mico de 28S.\nARN espec\u00edfico do corpo de Cajal 1.\nO ARN espec\u00edfico dos corpos de Cajal 1 (tam\u00e9n co\u00f1ecido como SCARNA1 ou ACA35) \u00e9 un ARN nucleolar pequeno que se encontra nos corpos de Cajal e crese que est\u00e1 implicado na pseudouridilaci\u00f3n do ARN espliceos\u00f3mico U2 no residuo U89.\nO scaRNA1 \u00e9 un ARN non codificante, os cales son produtos funcionais de xenes que non se traducen a prote\u00ednas. Ditas mol\u00e9culas de ARN xeralmente conte\u00f1en importantes motivos de estrutura secundaria ou motivos para a uni\u00f3n a ligandos e interve\u00f1en en moitos procesos biol\u00f3xicos importantes da c\u00e9lula.\nO scaRNA1 pertence aos ARN nucleolares pequenos da clase de caixa H/ACA, xa que ten a estrutura predita de forquita-bisagra-forquita-cola, motivos de caixa H/ACA conservados e est\u00e1 asociado coa prote\u00edna GAR1."}
{"id": "413800", "revid": "96271", "url": "https://gl.wikipedia.org/wiki?curid=413800", "title": "Lilia Podkopayeva", "text": "Lilia Alexandrivna Podkopaieva (en ucra\u00edno \u041b\u0456\u043b\u0456\u044f \u041e\u043b\u0435\u043a\u0441\u0430\u043d\u0434\u0440\u0456\u0432\u043d\u0430 \u041f\u043e\u0434\u043a\u043e\u043f\u0430\u0454\u0432\u0430; en ruso: \u041b\u0438\u043b\u0438\u044f \u0410\u043b\u0435\u043a\u0441\u0430\u043d\u0434\u0440\u043e\u0432\u043d\u0430 \u041f\u043e\u0434\u043a\u043e\u043f\u0430\u0435\u0432\u0430), nada en Donetsk o 15 de agosto de 1978 \u00e9 unha ex-ximnasia ucra\u00edna, campioa ol\u00edmpica en 1996. \u00c9 co\u00f1ecida como a ximnasta completa por posu\u00edr movementos t\u00e9cnicos e de expresi\u00f3n art\u00edstica fundidos. As\u00ed, as s\u00faas rutinas conti\u00f1an coreograf\u00eda expresiva, ballet, postura e execuci\u00f3ns limpas e competencias de dificultade elevada. Posu\u00eda unha gran proba do concurso xeral e deu nome a movementos da Federaci\u00f3n Internacional de Ximnasia como o salto Podkopaieva, que se realiza no chan.\nTraxectoria.\nPodkopaieva comezou na ximnasia incentivada pola s\u00faa avoa. De nena chegou a adestrar co equipo da Uni\u00f3n Sovi\u00e9tica, con Leonid Arkaev. Xa na Ucra\u00edna independente comezou a practicar no \"National Training Center\" de K\u00ediv, con Ludmilla Tourischeva, campioa ol\u00edmpica e mundial. Os seus maiores resultados chegaron entre 1994 e 1996, nas disputas ol\u00edmpicas e mundiais. Podkopaieva \u00e9 tripla medallista ol\u00edmpica, con d\u00faas de ouro e unha de prata en Atlanta e catro veces medallista en mundiais, na edici\u00f3n de Sabae.\nTrala s\u00faa retirada casou co empresario ucra\u00edno Timofei Nagorni. co que adoptou Te\u00f1en un fillo, Vasim (adoptado) e unha filla, Karolina. Dende ent\u00f3n, contin\u00faa relacionada coa ximnasia: \u00e9 a embaixadora ucra\u00edna do Consello Europeo Deportivo, foi xu\u00edza da modalidade en 2004 e t\u00e9cnica no seu pa\u00eds e nos Estados Unidos. En Ucra\u00edna fundou o \"Golden Lily Tournament\" en 2002, cunha cerimonia ximn\u00e1stica de gala."}
{"id": "413802", "revid": "89787", "url": "https://gl.wikipedia.org/wiki?curid=413802", "title": "Marshall McLuhan", "text": "Herbert Marshall McLuhan (), nado en Edmonton o 21 de xullo de 1911 e finado en Toronto o 31 de decembro de 1980, foi un fil\u00f3sofo, erudito e profesor canadense.\nProfesor de literatura inglesa, cr\u00edtica literaria e teor\u00eda da comunicaci\u00f3n, McLuhan \u00e9 reco\u00f1ecido como un dos fundadores dos estudos sobre os medios, e pasou \u00e1 posteridade como un dos grandes visionarios da presente e futura sociedade da informaci\u00f3n. Cara a finais da d\u00e9cada de 1960 e principios dos anos 1970, McLuhan acu\u00f1ou a expresi\u00f3n \u00abaldea global\u00bb para describir a interconexi\u00f3n humana a escala global xerada polos medios electr\u00f3nicos de comunicaci\u00f3n. \u00c9 famosa a s\u00faa frase \u00abo medio \u00e9 a mensaxe\u00bb.\nTraxectoria.\nHerbert Marshall McLuhan naceu en 1911 en Edmonton, Alberta, Canad\u00e1, fillo de Herbert Marshall e Elsie Hall, un axente inmobiliario e unha ex-actriz. A familia McLuhan trasladouse a Winnipeg, Manitoba, mentres Marshall era a\u00ednda un neno.\nEstando en Winnipeg, McLuhan logrou un \"BA\" (Licenciatura en letras) e un \"MA\" (mestrado) en lingua inglesa, na Universidade de Manitoba. McLuhan matriculouse despois na Universidade de Cambridge. Doutorouse aos 31 anos de idade na Universidade de Cambridge, e na s\u00faa tese de doutoramento, chamada \"The place of Thomas Nashe in the learning of his estafe\", analizou a obra do dramaturgo ingl\u00e9s Thomas Nashe. Al\u00ed ensinou a I. A. Richards e F. R. Leavis, e foi influ\u00eddo polo \"New Criticism\". Destacouse pola s\u00faa destreza f\u00edsica para a b\u00e9sta, ga\u00f1ando varios torneos internacionais entre 1935 e 1936. Entre 1936 e 1937, McLuhan deu clases como profesor adxunto na Universidade de Wisconsin.\nO 30 de marzo de 1937, McLuhan culminou a s\u00faa conversi\u00f3n \u00e1 fe cat\u00f3lica, tras un longo proceso. A continuaci\u00f3n impartiu clases en institutos superiores cat\u00f3licos. Dende 1937 at\u00e9 1944 ensinou ingl\u00e9s na Universidade de Saint Louis, onde se fixo amigo de Walter J. Ong (1912-2003), quen logo realizou un doutoramento sobre un tema respecto do cal McLuhan lle chamara a atenci\u00f3n, e quen logo ser\u00eda co\u00f1ecido \u00e1 s\u00faa vez como unha autoridade das comunicaci\u00f3ns e a tecnolox\u00eda.\nUn total de nove universidades conced\u00e9ronlle doutoramentos \"honoris causa\": University of Windsor (1965), Assumption University (1966), University of Manitoba (1967), Simon Fraser University (1967), Grinnell University (1967), St. John Fisher College (1969), University of Alberta (1971), University of Western Ontario (1972), Universidade de Toronto (1977).\nPensamento.\nDurante os anos na Universidade de Saint Louis (1937-1944), McLuhan traballou evidentemente en dous ambiciosos proxectos: a s\u00faa disertaci\u00f3n de doutoramento e o seu manuscrito que foi publicado en 1951 como o libro de \"The Mechanical Bride\", que inclu\u00eda s\u00f3 unha selecci\u00f3n representativa dos materiais que McLuhan preparara para el.\nO doutoramento da Universidade de Cambridge, logrado en 1943, revisa a s\u00faa disertaci\u00f3n sobre a historia das artes verbais (gram\u00e1tica, dial\u00e9ctica, l\u00f3xica e ret\u00f3rica). McLuhan algunhas veces utiliza o concepto en lat\u00edn de \"trivium\" para destacar unha orde sistem\u00e1tica da visi\u00f3n de certos per\u00edodos da historia cultural de Occidente. Suxire que a Idade Media, por exemplo, se caracterizou en gran medida pola \u00e9nfase no estudo da l\u00f3xica. A clave que levou ao Renacemento non foi o redescubrimento dos textos antigos, sen\u00f3n m\u00e1is ben a renovada importancia que se lle deu \u00e1 ret\u00f3rica e \u00e1 linguaxe por riba do estudo da l\u00f3xica. Este cambio realizado no Renacemento humanista foi un cambio na \u00e9nfase dada non totalmente \u00e1 eliminaci\u00f3n da arte verbal. A Idade Moderna caracter\u00edzase polo rexurdimento da gram\u00e1tica como o seu tema m\u00e1is sobresaliente.\nMcLuhan \u00e9 o creador de numerosos conceptos hoxe moi populares acerca dos medios de difusi\u00f3n masiva e a sociedade da informaci\u00f3n, tales como a \"Galaxia Gutenberg\", a \"aldea global\", a diferenciaci\u00f3n entre medios \"fr\u00edos\" e \"quentes\" e a descrici\u00f3n dos medios de comunicaci\u00f3n como \"extensi\u00f3ns\" da persoa.\nCreou a revista acad\u00e9mica \"Explorations\" co antrop\u00f3logo Edmund \"Ted\" Carpenter. Nunha carta a Walter Ong con data do 31 de maio de 1953, McLuhan informou de que recibira unha bolsa de dous anos por 43000 d\u00f3lares da Ford Foundation para levar a cabo a comunicaci\u00f3n dun proxecto na Universidade de Toronto involucrando profesores de diferentes disciplinas, o que levou \u00e1 creaci\u00f3n da revista.\nMcLuhan saltou \u00e1 fama en 1964, cando publicou \"Understanding Media\". O libro, sen recursos publicitarios, transformouse nun best-s\u00e9ller en Harvard e outras universidades.\nLegado.\nMcLuhan influenciou grandes pensadores, cr\u00edticos culturuales, e te\u00f3ricos como Neil Postman, Jean Baudrillard, Timothy Leary, Terence McKenna, William Irwin Thompson, Paul Levinson, Douglas Rushkoff, Jaron Lanier, Hugh Kenner e John David Ebert. Tam\u00e9n foi influencia de l\u00edderes pol\u00edticos como Pierre Elliott Trudeau e Jerry Brown. Crese que o famoso pintor e creador do movemento Pop Art, Andy Warhol adaptou e parafraseou a teor\u00eda da Aldea Global de McLuhan coa s\u00faa frase \"Todos temos dereito a ter os nosos 15 minutos de fama\". A personaxe Brian Ou'Blivion no filme de David Cronenberg de 1983 \"Videodrome\" \u00e9 un \"or\u00e1culo dos medios\" baseado en McLuhan. En 1991, McLuhan foi nomeado o \"santo patr\u00f3n\" da revista \"Wired\". \u00c1 s\u00faa vez, a banda de rock Genesis nom\u00e9ao nunha canci\u00f3n chamada \"Broadway Melody of 1974\", que aparece no \u00e1lbum \"The Lamb Lies Down on Broadway\". No episodio de \"The Sopranos\" chamado \"House Arrest\", tam\u00e9n nomean a McLuhan.\nUn novo centro en Toronto chamado McLuhan Program in Culture and Technology (Cultura e Tecnolox\u00eda: Programa McLuhan), foi creado en 1980, logo da s\u00faa morte. Dende 1994, \u00e9 parte da Facultade de Estudos de Informaci\u00f3n da Universidade de Tornonto e no 2008, o programa de Cultura e Tecnolox\u00eda McLuhan asociouse co instituto Coach House.\nDende o 2008 ao 2015, o profesor Dominique Scheffel-Dunand da Universidade de York, desempe\u00f1o como director do programa. En 2011, no momento do seu centenario, o Instituto Coach House estableceu un programa de Bolsas Centenarias Marshall McLuhan na s\u00faa honra, e cada ano designa ata catro bolseiros por un m\u00e1ximo de dous anos. En maio do 2016, o Instituto Coach House pasou a chamarse Centro McLuhan de Cultura e Tecnolox\u00eda.\nEn Toronto, a escola secundaria cat\u00f3lica Marshall McLuhan leva o seu nome."}
{"id": "413804", "revid": "85894", "url": "https://gl.wikipedia.org/wiki?curid=413804", "title": "Lu\u00eds Madri\u00f1\u00e1n Teijeiro", "text": "Lu\u00eds Madri\u00f1\u00e1n Teijeiro, nado en Lal\u00edn en 1888, foi un farmac\u00e9utico e pol\u00edtico galego.\nTraxectoria.\nNa ditadura de Primo de Rivera foi nomeado alcalde de Lal\u00edn en febreiro de 1924. Foi cesado como alcalde ao cabo de dous meses.\nVida persoal.\nEra irm\u00e1n de Salvador Madri\u00f1\u00e1n Teijeiro e Carmen Madri\u00f1\u00e1n Teijeiro, que casou con Benjam\u00edn Gonz\u00e1lez Fidalgo."}
{"id": "413805", "revid": "47401", "url": "https://gl.wikipedia.org/wiki?curid=413805", "title": "Lilia Podkopaieva", "text": ""}
{"id": "413807", "revid": "197", "url": "https://gl.wikipedia.org/wiki?curid=413807", "title": "Mosteiro de Santa Mar\u00eda de Xunqueira de Espadanedo", "text": "O mosteiro de Santa Mar\u00eda de Xunqueira de Espadanedo \u00e9 un mosteiro da orde do C\u00edster situado en Xunqueira de Espadanedo.\nHistoria.\nAs orixes do mosteiro de Xunqueira de Espadanedo poder\u00edan estar, como gran parte dos mosteiros da Ribeira Sacra, nun cenobio familiar da Alta Idade Media. Este pequeno mosteiro continuouse nunha fundaci\u00f3n beneditina baixo a advocaci\u00f3n de San Xi\u00e1n. Os reis Fernando II e Afonso VIII dotaron o mosteiro de terras suficientes para a s\u00faa subsistencia e, as\u00ed, Fernando II a mediados do s\u00e9culo XII confirmou a xurisdici\u00f3n do mosteiro, o coto, que \u201climitaba co de Asadur, co de Ni\u00f1odaguia e coas xurisdici\u00f3ns de Santa Cristina de Ribas de Sil e San Pedro de Rocas\u201d. A finais do s\u00e9culo XII, e amparado polo veci\u00f1o mosteiro de Montederramo, Xunqueira uniuse \u00e1 Orde do C\u00edster. Os s\u00e9culos XII e XIII foron pr\u00f3speros para Xunqueira de Espadanedo, pois a partir dos privilexios que os reis outorgaron ao mosteiro, e grazas tanto \u00e1s doaz\u00f3ns como \u00e1 econom\u00eda, os monxes ampliaron o seu patrimonio, o que lles permitiu constru\u00edr un impresionante templo ao que se encostou o mosteiro rom\u00e1nico.\nO final da Idade Media e comezos da Idade Moderna caracterizouse pola ru\u00edna dos cenobios, causada tanto pola relaxaci\u00f3n da Regra como polo desgoberno dos abades comendatarios, terribles administradores que esquilmaron o patrimonio do mosteiro. Nese per\u00edodo, o mosteiro perdeu a s\u00faa independencia e en 1447 converteuse en priorado de Montederramo ata que en 1546 entrou a formar parte da Orde de Castela, recobrando a s\u00faa independencia e iniciando unha nova etapa de esplendor que se reflectiu na construci\u00f3n e reconstruci\u00f3n das dependencias monacais. O final do mosteiro como centro cultural chegou coa desamortizaci\u00f3n de 1836, inici\u00e1ndose o seu renacemento o 12 de decembro de 1980, ano en que a s\u00faa igrexa foi declarada Monumento hist\u00f3rico-art\u00edstico (posteriormente BIC) e a partir da cal o complexo cultural se beneficiou de importantes intervenci\u00f3ns.\nArquitectura.\nDo primitivo mosteiro medieval s\u00f3 queda a igrexa, un interesante exemplo do rom\u00e1nico tard\u00edo (S. XIII) que caracteriza gran parte da arte cisterciense da provincial.\nXunqueira, a\u00ednda que presenta os trazos de sinxeleza que caracterizan \u00e1 orde cisterciense, non responde exactamente ao chamado \u201cPlan Bernardino\u201d. Fronte \u00e1 planta de cruz latina con cabeceiras cadradas, atop\u00e1monos cunha estrutura inspirada na tradici\u00f3n local que, como Xunqueira de Amb\u00eda ou Santa Mari\u00f1a de Augas Santas, opta por planta basilical de tres naves rematadas en tres \u00e1bsidas semicirculares, o maior precedido por un tramo recto. As pegadas do rom\u00e1nico tard\u00edo, xa case g\u00f3tico, d\u00e9ixanse ver tanto na arquitectura como na escultura dos seus capiteis: respecto da arquitectura, no apuntamento dos arcos e na b\u00f3veda oxival do presbiterio; polo que se refire \u00e1 escultura, a sinxeleza e o esquematismo, caracter\u00edsticos do c\u00edster, presiden capiteis, altar e p\u00eda bautismal. Pero esta sinxeleza ornamental, en ocasi\u00f3ns, desaparece, devolvendo ao espazo dos capiteis a s\u00faa funci\u00f3n orixinal, contar historias. As\u00ed pois, xunto aos capiteis vexetais, os mestres de Xunqueira sorpr\u00e9ndennos, tanto con iconograf\u00edas caracter\u00edsticas do rom\u00e1nico (Le\u00f3ns versus drag\u00f3ns, bubelas, drag\u00f3ns e sereas paxaro descritos nos Bestiarios medievais) como con asombrosas e sorprendentes escenas entre as que destaca o curioso capitel, posiblemente \u00fanico no mundo, das murallas do Xerusal\u00e9n Celeste/Apocal\u00edptico. \nA chegada da Reforma e a adhesi\u00f3n \u00e1 Orde de Castela, mediados do XVI, propicia a renovaci\u00f3n, tanto das infraestruturas, moi arruinadas, como dos interiores, que deben adaptarse a novas sensibilidades externas, Tridentina e internas propias da Orde. As capelas das \u00e1bsidas medievais c\u00f3brense con retablos modernos que resaltan as orixes do c\u00edster con novos programas iconogr\u00e1ficos nos que, xunto coa preeminencia de Mar\u00eda, b\u00fascase exaltar o monacato occidental. O primeiro dos retablos sit\u00faase na \u00e1bsida maior e ten no seu centro a fermosa talla manierista da Asunci\u00f3n-Coroaci\u00f3n. Flanqueando a Mar\u00eda, no corpo inferior, Adoraci\u00f3n de pastores e Epifan\u00eda (primeira teofan\u00eda de Xes\u00fas encarnado); no corpo superior Presentaci\u00f3n no templo e Circuncisi\u00f3n (aceptaci\u00f3n da Lei mosaica). Coroa a r\u00faa central a imaxe da Salvaci\u00f3n coa escena do Calvario. O conxunto completar\u00edase coa Lactatio de San Bernardo. Mar\u00eda d\u00e1 o seu leite nutricio, protector e curador ao Santo, que obt\u00e9n desta lactaci\u00f3n sacra os dons do co\u00f1ecemento e a elocuencia. Esta talla, hoxe en proceso de restauraci\u00f3n, retirouse no s\u00e9culo XVIII para ser substitu\u00edda polo actual Expositor da Custodia, hoxe ocupado pola imaxe de San Salvador neno, procedente da desaparecida igrexa do mesmo nome. O segundo grupo de retablos (S. XVII) sit\u00faase na metade do templo. \u00c1 dereita Mar\u00eda visitando \u00e1 s\u00faa curm\u00e1 Santa Isabel, ou a primeira manifestaci\u00f3n do fillo de Deus (segundo San Lucas, ao escoitar Isabel o sa\u00fado de Mar\u00eda, o neno deu saltos no seu ventre e Isabel sentiu chea do Esp\u00edrito Santo). \u00c1 esquerda a Transfiguraci\u00f3n de Cristo que se eleva sobre os Ap\u00f3stolos en compa\u00f1\u00eda de Mois\u00e9s e Elias. Finalmente os retablos barrocos (S. XVIII) que vestir\u00e1n as \u00e1bsidas menores buscando a exaltaci\u00f3n do monacato occidental nos seus dous actores principais: S. Benito de Nursia (redactor da Regra que se impo\u00f1er\u00e1, a partir do s\u00e9culo XI, nos mosteiros occidentais) e S. Bernardo, reformador e alicerce do Cister. \nActualmente os retablos est\u00e1n desprovistos das s\u00faas imaxes orixinais e para reconstru\u00edr o programa iconogr\u00e1fico Bernardino debemos dirixirnos ao retablo, tam\u00e9n barroco, do muro norte. Nel atopamos, no centro, a potente talla de San Benito escoltado, \u00e1 dereita, por Santa Escol\u00e1stica, a s\u00faa irm\u00e1, e \u00e1 esquerda Santa Humbelina, irm\u00e1 de San Bernardo. \nA mediados do s\u00e9culo XVI as estruturas habitacionais do medievo est\u00e1n completamente arruinadas e a comunidade env\u00f3rcase na construci\u00f3n e adecuaci\u00f3n das novas instalaci\u00f3ns \u00e1 \u00e9poca ( Trento) e a Orde de Castela. Refaranse a Sancrist\u00eda e o Claustro Regular ao mesmo tempo que se engade na cabeceira, o deambulatorio (especie de capela para reliquias), nos p\u00e9s, o coro alto e en \u00e1ngulo coa igrexa, hospedar\u00eda e porter\u00eda. Non sabemos quen est\u00e1 \u00e1 fronte das obras do mosteiro pero pensamos que talvez Sim\u00f3n de Mosteiro realice as trazas que executar\u00e1 alg\u00fan dos Sierra. O claustro regular, pola s\u00faa sinxeleza e elegancia , difer\u00e9nciase de calquera outro claustro galego, traslad\u00e1ndoos \u00e1 Toscana do Renacemento. Son as doelas pu\u00eddas dos arcos, medio punto e carpaneis, as que lle confiren ese aire austero e se\u00f1orial que o fai \u00fanico en Ribeira Sacra. Destaca nos antepeitos o curioso sistema solar que en orixe comprend\u00eda catro reloxos: dous esf\u00e9ricos mirando ao mediod\u00eda e dous verticais, orientados un ao nacente e outro ao po\u00f1ente (hoxe desaparecido). A natureza dos reloxos era regular os sete rezos que a estrita regra de San Benito esix\u00eda aos seus monxes. \nA hospedar\u00eda e a Porter\u00eda ser\u00e1n as \u00faltimas obras importantes da Idade Moderna e deben iniciarse unha vez unha vez conclu\u00eddo o Claustro Regular, a comezos do s\u00e9culo XVII. O claustro da porter\u00eda ou hospedar\u00eda \u00e9 unha estrutura que se erixe ex novo, pois no per\u00edodo medieval as hospedar\u00edas estaban f\u00f3ra dos muros do mosteiro e os cenobios s\u00f3 contaban co templo e o Claustro Regular. Ser\u00e1 na Idade Moderna cando as novas dependencias, destinadas tanto a h\u00f3spedes como a avituallamento da comunidade, se incorporen ao novo mosteiro que se comunicar\u00e1 co exterior a trav\u00e9s da porter\u00eda. Neste \u00faltimo espazo, porter\u00eda, destaca a s\u00faa b\u00f3veda de caset\u00f3ns, interesante obra que, polas s\u00faas similitudes con Montederramo, parece ser executada polo mesmo equipo que o mosteiro nai. Pecha o mosteiro a porta de entrada onde destaca, sobre o muro norte, o escudo da Congregaci\u00f3n de Castela que preside a entrada ao mosteiro. \nA comezos de marzo do ano 1800, talvez como consecuencia do terremoto de Lisboa, caen a fachada e o campanario medievais. Entre 1801-1802 levantarase a nova fachada e a\u00ednda que o hastial responde os canons clasicistas do Neocl\u00e1sico, a torre das camp\u00e1s inspirarase nos pasados modelos barrocos."}
{"id": "413808", "revid": "47401", "url": "https://gl.wikipedia.org/wiki?curid=413808", "title": "Mar\u00eda del Carmen Calvo Poyato", "text": ""}
{"id": "413809", "revid": "27155", "url": "https://gl.wikipedia.org/wiki?curid=413809", "title": "ScaRNA", "text": ""}
{"id": "413811", "revid": "27155", "url": "https://gl.wikipedia.org/wiki?curid=413811", "title": "ARN espec\u00edfico do corpo de Cajal", "text": ""}
{"id": "413812", "revid": "27155", "url": "https://gl.wikipedia.org/wiki?curid=413812", "title": "RNA pequeno espec\u00edfico dos corpos de Cajal", "text": ""}
{"id": "413813", "revid": "23204", "url": "https://gl.wikipedia.org/wiki?curid=413813", "title": "The Radio Dept.", "text": "The Radio Dept. son unha banda sueca reco\u00f1ecida como influencia shoegaze e dream pop dentro da escena indie rock mundial na d\u00e9cada do 2000, posicionando o seu primeiro e terceiro \u00e1lbum ,\"Lesser Matters\" e \"Clinging to a Scheme\", entre o mellor valorado pola cr\u00edtica anglosaxoa do x\u00e9nero.\nHistoria.\nElin Almered e Johan Duncanson comezaron a tocar xuntos na cidade de Lund, en Suecia, cara 1995, bautizando ao seu conxunto musical co mesmo nome dunha estaci\u00f3n de gas en activo da cidade, Radioavdelningen. Almered e Duncanson rompen a banda pouco despois de atopar o nome para posteriormente recuperala tres anos despois integrando a Martin Larsson. A baixista Lisa Carlberg, o bater\u00eda Per Blomgren e o teclista Daniel Tjader f\u00f3ronse progresivamente incorporando ata chegar ao momento con maior n\u00famero de integrantes da banda no 2001. Nese mesmo ano a banda env\u00eda unha demo \u00e1 revista Sonic, trala s\u00faa publicaci\u00f3n como CD de agasallo os suecos reciben unha oferta do selo multinacional Labrador; o debut da banda chegar\u00eda dous anos despois, a formato completo en dous CDs, o seu primeiro t\u00edtulo \"Lesser Matters\", chegados a este punto, Blomgren rompe de forma amistosa coa banda. Ese \u00e1lbum e un EP, que ver\u00eda a luz en 2005, \"Pulling Our Weight EP\", captan a atenci\u00f3n dos medios at\u00e9 o punto de ser contratados como banda sonora para o filme de Sofia Coppola Marie Antoinette, para o que foron elixidas as canci\u00f3ns \"Keen on Boys,\" \"Pulling Our Weight,\" e \"I Don't Like It Like This.\"\nEn setembro de 2018 a banda publica o single \u201cGoing Down Swinging\u201d como cr\u00edtica ao movemento racista popularizado no seu pa\u00eds no marco das elecci\u00f3ns lexislativas nese mesmo mes. "}
{"id": "413815", "revid": "27155", "url": "https://gl.wikipedia.org/wiki?curid=413815", "title": "ARN espec\u00edfico dos corpos de Cajal", "text": ""}
{"id": "413816", "revid": "27155", "url": "https://gl.wikipedia.org/wiki?curid=413816", "title": "RNA espec\u00edfico dos corpos de Cajal", "text": ""}
{"id": "413817", "revid": "89787", "url": "https://gl.wikipedia.org/wiki?curid=413817", "title": "Antroponimia islandesa", "text": "A antroponimia islandesa \u00e9 de car\u00e1cter patron\u00edmico, ou ocasionalmente matron\u00edmico, no que respecta \u00e1 creaci\u00f3n dos apelidos, as\u00ed indican o pai (ou a nai) do meni\u00f1o ou meni\u00f1a e non a li\u00f1axe hist\u00f3rica familiar, difire xa que logo da maior\u00eda dos sistemas antropon\u00edmicos occidentais no que respecta \u00e1 creaci\u00f3n de apelidos. Islandia comparte unha herdanza cultural com\u00fan a outros pa\u00edses escandinavos como Noruega, Suecia e Dinamarca, ou coas Illas Feroe, que antigamente empregaban o mesmo sistema tradicional mais que acabaron abandonando, a\u00ednda que se est\u00e1 a reintroducir como unha opci\u00f3n. As\u00ed e todo existen islandeses con apelidos de li\u00f1axe familiar, en boa parte herdados de proxenitores de orixe estranxeira. Antes de 1925 legalmente era posible adoptar novos apelidos familiares, mais dende 1925 tan s\u00f3 \u00e9 legal adoptalos de se demostrar que existe dereito a usalos por herdanza. E as\u00ed segundo a tradici\u00f3n islandesa a maior\u00eda dos apelidos rematan en \"-son\" ou \"-d\u00f3ttir\" con poucas excepci\u00f3ns.\nOs nomes sen tradici\u00f3n en Islandia han de ser aprobados polo Comit\u00e9 de Nomes para que se poidan usar oficialmente. Para aceptar un nome ten que se poder incorporar con facilidade na lingua islandesa e, con algunha excepci\u00f3n, han conter s\u00f3 letras do alfabeto island\u00e9s (inclu\u00edndo \u00fe e \u00f0), e o nome ten que poder declinarse segundo as normas gramaticais do island\u00e9s.\nCreaci\u00f3n de apelidos.\nO modo de creaci\u00f3n dun apelido \u00e9 sinxelo. Na maior\u00eda dos casos t\u00f3mase o nome do pai en xenitivo coa terminaci\u00f3n \"-son\", no caso dun neno, ou \"-d\u00f3ttir\", se \u00e9 nena. Tam\u00e9n se aceptan os apelidos creados a partir do nome da nai, a\u00ednda que \u00e9 moito menos frecuente a\u00ednda que no s\u00e9culo XXI adquiriron m\u00e1is aceptaci\u00f3n e uso, tanto polo aumento de nais solteiras como das ideas feministas.\nAs\u00ed, un home de nome \"J\u00f3n Einarsson\" se ten un fillo chamado \"\u00d3lafur\", non vai levar como apelido \"Einarsson\" coma seu pai, sen\u00f3n \"J\u00f3nsson\", que indica que \"\u00d3lafur\" \u00e9 o fillo de \"J\u00f3n\" (\"J\u00f3n\" + son, que significa \"fillo\") Se o mesmo home ten unha filla denominada \"Sigr\u00ed\u00f0ur\", o apelido da filla ser\u00e1 \"J\u00f3nsd\u00f3ttir\", que indica literalmente que \"Sigr\u00ed\u00f0ur\" \u00e9 a filla de J\u00f3n (\"J\u00f3n\" + d\u00f3ttir, que significa \"filla\").\nNalg\u00fans casos o apelido pode derivar do segundo nome do pai, ou da nai. As\u00ed se J\u00f3n \u00e9 fillo de \"Hj\u00e1lmar Arnar Vilhj\u00e1lmsson\", pode recibir levar como nome \"J\u00f3n Hj\u00e1lmarsson\" (J\u00f3n fillo de Hj\u00e1lmar) ou \"J\u00f3n Arnarsson\" (\"J\u00f3n\" fillo de Arnar).\nTradicionalmente no caso de d\u00faas persoas do mesmo c\u00edrculo social te\u00f1an o mesmo primeiro nome e o mesmo nome do pai, pod\u00edanse distinguir polo nome paternal do seu av\u00f3, as\u00ed \"J\u00f3n \u00de\u00f3rsson Bjarnarson\" (J\u00f3n fillo de \u00de\u00f3r Bjarnarson) e \"J\u00f3n \u00de\u00f3rsson Hallsson\" (J\u00f3n fillo de \u00de\u00f3r Hallsson). Na \u00e9poca contempor\u00e1nea \u00e9 un sistema que con escasa vitalidade, a\u00ednda que aparece frecuentemente nas sagas.\nApelidos de li\u00f1axe familiar.\nNa segunda metade do s\u00e9culo XIX alg\u00fans islandeses comezaron a adoptar apelidos familiares, en especial aqueles que estudaran f\u00f3ra, a maior\u00eda de clase alta ou altos funcionarios. En 1855 hab\u00eda 108 apelidos familiares mentres en 1910 eran xa 297. En 1913 o Althing legalizou a adopci\u00f3n de apelidos familiares mais en 1925 prohibiu a adopci\u00f3n de novos apelidos familiares."}
{"id": "413818", "revid": "89787", "url": "https://gl.wikipedia.org/wiki?curid=413818", "title": "East Side Gallery", "text": "East Side Gallery \u00e9 unha galer\u00eda de arte ao aire libre situada sobre unha secci\u00f3n de 1 316 metros da cara leste do muro de Berl\u00edn, que foi salvada do derrubamento con dita finalidade. At\u00f3pase preto do centro de Berl\u00edn, na r\u00faa M\u00fchlenstra\u00dfe do distrito Friedrichshain-Kreuzberg, ao longo da beira do r\u00edo Spree. Est\u00e1 considerada a galer\u00eda de arte ao aire libre m\u00e1is grande do mundo.\nDescrici\u00f3n.\nA galer\u00eda consta de 103 murais pintados por artistas de todo o mundo, pintados en 1990 na cara leste do muro de Berl\u00edn, homenaxeando a liberdade e documentando a esperanza dun mundo mellor que se produciu co fin da Guerra fr\u00eda. Foi fundada por d\u00faas asociaci\u00f3n de artistas alem\u00e1s, a \"Federal Association of Artists - BBK\" e a \"GDR - Artists Association\". Os principais promotores foron Bodo Sperling, Barbara Greul Aschanta, J\u00f6rg Kubitzki e David Monti.\nEn xullo de 2016, co fin de facilitar o acceso ao r\u00edo Spree dende o Mercedes-Benz Arena, unha secci\u00f3n de 40 metros foi movida cara o oeste, en paralelo \u00e1 s\u00faa posici\u00f3n orixinal.\nRestauraci\u00f3n.\nCon motivo da preparaci\u00f3n do vix\u00e9simo aniversario da ca\u00edda do muro de Berl\u00edn, realizouse un programa de renovaci\u00f3n que consist\u00eda en tapar a maior\u00eda dos murais, que se atopaban en mal estado debido \u00e1 erosi\u00f3n, o graffiti e o vandalismo, e pedir aos artistas que volvesen a pintar as s\u00faas obras. Alg\u00fans dos artistas neg\u00e1ronse a volver a realizar os murais, indicando que a galer\u00eda debeu realizar unha restauraci\u00f3n e previr a destruci\u00f3n das obras orixinais.\nA galer\u00eda na cultura popular.\nA East Side Gallery pode verse no filme de Wolfgang Becker, \"Good Bye, Lenin!\" e na serie \"The Amazing Race\".\nA obra \"Berlyn\" de Gerhard Lahr, aparece no v\u00eddeo de Anton Corbijn para a canci\u00f3n \"One\" de U2."}
{"id": "413819", "revid": "89787", "url": "https://gl.wikipedia.org/wiki?curid=413819", "title": "Piero", "text": "Piero Antonio Franco de Benedictis,\u00a0nado en\u00a0Galipoli, Puglia o 19 de abril de 1945, co\u00f1ecido como Piero, \u00e9 un cantautor de canci\u00f3n protesta, troba e rock orixinario de Italia mais radicado na Arxentina dende a s\u00faa nenez. Na s\u00faa produci\u00f3n art\u00edstica salienta a canci\u00f3n de protesta.\nDurante anos Piero percorreu o continente americano, \u00e1s veces visitando alg\u00fans pa\u00edses de Europa e cidades dos Estados Unidos, realizando recitais. Acomp\u00e1\u00f1ao a s\u00faa banda musical integrada por m\u00fasicos da provincia de C\u00f3rdoba: Pichi Pereyra, Diego M Bravo, Gustavo Nazar, Enrique Cacho Aiello e o seu fillo Juan de Benedictis.\nPiero sumouse o a diferentes causas sociais polas v\u00edtimas da guerra en Colombia, contra a trata de persoas e fame cero a nivel global."}
{"id": "413820", "revid": "23204", "url": "https://gl.wikipedia.org/wiki?curid=413820", "title": "Piero Antonio Franco de Benedictis", "text": ""}
{"id": "413821", "revid": "55340", "url": "https://gl.wikipedia.org/wiki?curid=413821", "title": "Nomes islandeses", "text": ""}
{"id": "413822", "revid": "55340", "url": "https://gl.wikipedia.org/wiki?curid=413822", "title": "Nome island\u00e9s", "text": ""}
{"id": "413823", "revid": "23204", "url": "https://gl.wikipedia.org/wiki?curid=413823", "title": "The Abyss", "text": "The Abyss \u00e9 un filme estadounidense de 1989 e ciencia ficci\u00f3n escrito e dirixido por James Cameron. Est\u00e1 protagonizado por Ed Harris, Mary Elizabeth Mastrantonio e Michael Biehn. Conta a historia dun submarino estadounidense que se estrela no Caribe, e un equipo formado por militares e perforadores petroleros \u00fanense para recuperar a nave. Nas profundidades do oc\u00e9anos atopan algo que non agardaban. O filme foi estreado o 9 de agosto de 1989 e recadou m\u00e1is de $90 mill\u00f3ns. Ga\u00f1ou o Oscar \u00f3s mellores efectos visuais e estivo nomeado a outros tres premios."}
{"id": "413824", "revid": "89787", "url": "https://gl.wikipedia.org/wiki?curid=413824", "title": "Fibrato", "text": "En farmacolox\u00eda, os fibratos son unha clase de \u00e1cidos carbox\u00edlicos anfip\u00e1ticos. Util\u00edzanse para tratar diversos trastornos metab\u00f3licos, principalmente a hipercolesterolemia (alto nivel de colesterol), e son, por tanto, axentes hipolipid\u00e9micos.\nUsos m\u00e9dicos.\nOs fibratos util\u00edzanse en terapias accesorias en moitas formas de hipercolesterolemia, usualmente en combinaci\u00f3n con estatinas. Os ensaios cl\u00ednicos apoian o seu uso como axentes monoter\u00e1picos. Os fibratos reducen o n\u00famero de ataques ao coraz\u00f3n non mortais, mais non melloran a mortalidade xeral por calquera causa e est\u00e1n, por tanto, indicados s\u00f3 en pacientes que non toleran as estatinas.\nA\u00ednda que son menos efectivos para rebaixar os niveis de LDL, a capacidade dos fibratos de incrementar os niveis de HDL e diminu\u00edr o dos triglic\u00e9ridos parece reducir a resistencia \u00e1 insulina cando a dislipidemia est\u00e1 asociada con outras caracter\u00edsticas da s\u00edndrome metab\u00f3lica (hipertensi\u00f3n e diabetes mellitus tipo 2). Util\u00edzanse, pois, en moitas hiperlipidemias. Debido a un raro incremento paradoxal de colesterol HDL (HDL-C) observado nalg\u00fans pacientes que tomaron fenofibrato, recom\u00e9ndase que os niveis de colesterol HDL sexan comprobados nos primeiros meses despois da iniciaci\u00f3n da terapia de fibratos. Se se detecta un nivel moi deprimido de colesterol HDL, a terapia de fibratos deber\u00eda suspenderse, e o nivel de colesterol HDL monitorizado ata que volva ao seu nivel basal ( Medwatch).\nEfectos laterais.\nA maior\u00eda dos fibratos poden causar trastornos estomacais leves e miopat\u00eda (dor muscular con elevaci\u00f3n da CPK). Como os fibratos incrementan o contido de colesterol da bile, incrementan o risco de formaci\u00f3n de c\u00e1lculos biliares.\nEn combinaci\u00f3n con f\u00e1rmacos da clase das estatinas, os fibratos causan un incremento do risco de padecer rabdomi\u00f3lise, destruci\u00f3n idiosincr\u00e1tica do tecido muscular, que orixina insuficiencia renal. As estatinas menos lip\u00f3filas te\u00f1en unha menor tencdencia a causar esta reacci\u00f3n, e son probablemente m\u00e1is seguras cando se combinan con fibratos.\nA s\u00faa toxicidade de f\u00e1rmaco incl\u00fae a lesi\u00f3n renal aguda.\nFarmacolox\u00eda.\nA\u00ednda que se levan usando clinicamente desde a d\u00e9cada de 1930, e incluso antes, o mecanismo de acci\u00f3n dos fibratos non quedou dilucidado ata a d\u00e9cada de 1990, cando se descubriu que os fibratos activaban os PPAR (receptores activados polo proliferador do peroxisoma), especialmente o PPAR\u03b1. Os PPAR son unha clase de receptores intracelulares que modulan os metabolismos de carbohidratos e graxas e a diferenciaci\u00f3n do tecido adiposo.\nA activaci\u00f3n dos PPAR induce a transcrici\u00f3n de diversos xenes que facilitan o metabolismo lip\u00eddico.\nOs fibratos est\u00e1n estrutural e farmacoloxicamente relacionados coas tiazolidinedionas, unha nova clase de f\u00e1rmacos antdiab\u00e9ticos que tam\u00e9n act\u00faan sobre os PPAR (concretamente sobre o PPAR\u03b3)\nOs fibratos son un substrato de CYP3A4, que os metaboliza.\nObservouse que os fibratos aumentan a duraci\u00f3n da vida do verme nematodo \"Coenorhabditis elegans\"."}
{"id": "413825", "revid": "27155", "url": "https://gl.wikipedia.org/wiki?curid=413825", "title": "Ecdisona", "text": "A ecdisona \u00e9 unha prohormona esteroide da hormona principal da muda dos insectos, a 20-hidroxiecdisona, que \u00e9 segegada polas gl\u00e1ndulas protor\u00e1cicas. As hormonas da muda de insectos (a ecdisona e os seus hom\u00f3logos) son denominados xeralmente ecdisteroides. Os ecdisteroides act\u00faan como hormonas da muda de artr\u00f3podos, pero tam\u00e9n ocorre noutros filos relacionados nos que poden desempe\u00f1ar diferentes papeis. En \"Drosophila melanogaster\", un incremento na concentraci\u00f3n de ecdisona induce a expresi\u00f3n de xenes que codifican prote\u00ednas que necesita a larva, e causa a formaci\u00f3n de puffs cromos\u00f3micos (sitios de alta expresi\u00f3n) en cromosomas polit\u00e9nicos. Descubrimentos recentes feitos no laboratorio de Chris Q. Doe atoparon unha nova funci\u00f3n desta hormona na regulaci\u00f3n temporal das transici\u00f3ns x\u00e9nicas nas c\u00e9lulas nai neurais da mosca do vinagre. A ecdisona e outros ecdisteroides tam\u00e9n aparecen en moitas plantas, principalmente como axentes protectores (toxinas ou compostos antiherb\u00edvoros) contra os insectos herb\u00edvoros.\nEstes fitoecdisteroides foron considerados como compostos con valor medicinal e forman parte dos remedios herbarios adaptox\u00e9nicos como Cordyceps (que en realidade non \u00e9 unha planta sen\u00f3n un fungo), a\u00ednda que tam\u00e9n se atopou que un precursor ecdisteroide en plantas ten propiedades citot\u00f3xicas.\nO Tebufenozide, vendido coa marca de Bayer MIMIC, ten actividade ecdisteroide a\u00ednda que a s\u00faa estrutura qu\u00edmica ten pouca semellanza cos ecdisteroides."}
{"id": "413827", "revid": "89787", "url": "https://gl.wikipedia.org/wiki?curid=413827", "title": "Gran Premio do Brasil de 1997", "text": "O Gran Premio do Brasil de 1997 foi unha carreira de F\u00f3rmula 1 disputada o 30 de marzo de 1997 no Aut\u00f3dromo Jos\u00e9 Carlos Pace, S\u00e3o Paulo, Brasil. Foi a segunda carreira da tempada da F\u00f3rmula Un. A carreira de 72 voltas ga\u00f1ouna o piloto Jacques Villeneuve de Williams despois de que comezase desde a pole position. Gerhard Berger terminou segundo para o equipo Benetton e o piloto de Prost Olivier Panis foi terceiro.\nResumo.\nPre-carreira.\nO equipo Lola chegou a Brasil a\u00ednda sen recibir di\u00f1eiro do principal patrocinador MasterCard. Con varios mill\u00f3ns de d\u00f3lares en d\u00e9bedas, o equipo volveu \u00e1 base sen completar unha volta ao circu\u00edto. Alg\u00fans d\u00edas despois, o equipo retirouse oficialmente do campionato.\nClasificaci\u00f3n.\nJacques Villeneuve logrou a s\u00faa terceira pole position consecutiva, e a quinta da s\u00faa carreira, despois de facer un tempo de 1:16.004, m\u00e1is de medio segundo m\u00e1is r\u00e1pido que Michael Schumacher, segundo. Gerhard Berger e Mika H\u00e4kkinen completaron a segunda li\u00f1a.\nCarreira.\nA carreira viu unha bandeira vermella despois de varios incidentes na primeira sa\u00edda. Como en Australia, Jacques Villeneuve sa\u00eduse da pista na primeira curva. Logo, un incidente implicou varios pilotos como Damon Hill, Eddie Irvine, Giancarlo Fisichella e Jan Magnussen. Irvine levou a culpa do incidente. Adicionalmente, o coche de Rubens Barrichello fallou na li\u00f1a de sa\u00edda, e o bloqueo da pista foi o que finalmente causou a bandeira vermella. Na seguinte sa\u00edda Barrichello reiniciou no Stewart de reposto, facendo que Magnussen perd\u00e9rase a carreira.\nA carreira reiniciouse coas 72 voltas que a\u00ednda faltaban. Villeneuve fixo un comezo limpo, igual que o resto dos participantes. Ao final da primeira volta, Villeneuve pasou a Michael Schumacher para retomar o liderado. M\u00e1is tarde, antes do primeiro pit stop, Berger tam\u00e9n pasar\u00eda a Schumacher na recta de boxes antes da primeira curva. Irvine entrou aos pits a mediados de carreira, sufrindo unha enorme dor debido a que os seus cintos tensabannse demais na cabina.\nDamon Hill novamente se viu afectado por problemas de fiabilidade, o seu motor fallou a catro voltas do final. Corr\u00eda en cuarto lugar nese momento, pero caeu na pista antes de retirarse aos boxes cun incendio no motor causado por unha fuga de aceite. O ga\u00f1ador da carreira anterior, David Coulthard, estivo f\u00f3ra de ritmo e terminou en d\u00e9cimo lugar.\nNotas.\nNotas da carreira\nFitos: Eddie Irvine 50\u00aa participaci\u00f3n nun Gran Premio; Damon Hill 75\u00aa participaci\u00f3n nun Gran Premio; Rothmans Williams - Renault 100\u00aa participaci\u00f3n nun Gran Premio e 25\u00aa vitoria.\nV\u00e9xase tam\u00e9n.\nLigaz\u00f3ns externas.\nDetalles da carreira: "}
{"id": "413841", "revid": "89787", "url": "https://gl.wikipedia.org/wiki?curid=413841", "title": "Seti I", "text": "Menmaatra Sethy, ou Seti I, fillo de Rams\u00e9s I e Sitra, foi o segundo fara\u00f3n da dinast\u00eda XIX que gobernou uns quince anos, de c. 1294 a 1279\u00a0a.C.\nTraxectoria.\nOrixes.\nFoi militar, como o seu pai, nacido na rexi\u00f3n do delta do Nilo, na zona de Avaris. O seu nome prov\u00e9n de Seth, o deus da guerra, das armas e do ex\u00e9rcito, ao que Seti I serviu como sacerdote antes de ser soldado.\nNon se sabe moito da mocidade de Seti I, mais si sobre o seu reinado. Ao converterse o seu pai en visir de Horemheb e m\u00e1is tarde en fara\u00f3n, foi pronto asociado ao trono, pero xa por ent\u00f3n era de idade madura. No seu primeiro ano de goberno en solitario, lanzouse \u00e1 temeraria conquista de Palestina, Siria e Fenicia, que lograran a s\u00faa independencia durante o reinado de Akhenat\u00f3n ou foran conquistadas polos temibles hititas, tradicionais inimigos de Exipto. As campa\u00f1as de Seti polo sur destes territorios foron un rotundo \u00e9xito, sen igual dende os tempos de Tutmosis III e Amenhotep II, pero non se atreveu a ir m\u00e1is ao norte polo avance do dominio hitita.\nReinado.\nAo subir ao trono, Seti xa era un pai de familia, e a s\u00faa esposa de toda a vida, Tuya, foi ascendida ao rango de grande esposa real. Suponse que Seti I foi marido da escura Tanedyemy, unha ra\u00ed\u00f1a de comezos da dinast\u00eda, da que se desco\u00f1ece a s\u00faa filiaci\u00f3n, pero que probablemente fose a filla de Horemheb e o lazo de uni\u00f3n entre as dinast\u00edas XVIII e XIX.\nHoremheb, Rams\u00e9s I e Seti I deberon pacificar e reordenar Exipto, sendo outra das s\u00faas conquistas dominar os poderosos sacerdotes de Am\u00f3n, que trala fin da revoluci\u00f3n de Akenat\u00f3n volveran ser demasiado poderosos. Un \u00e9xito nesta batalla silenciosa foi impedir que os fillos herdasen o cargo. Ao mesmo tempo, potenciouse o culto aos demais deuses tradicionais (prohibindo, por suposto, mencionar o deus At\u00f3n), especialmente o deus Seth, de quen se fixo restaurar o seu templo en Avaris. Foi precisamente baixo Seti I cando comezou a verdadeira persecuci\u00f3n contra o recordo de Akhenat\u00f3n, e a s\u00faa capital inconclusa, Akhetat\u00f3n, comezou a ser demolida.\nA dinast\u00eda XIX nacera como unha verdadeira familia de reis guerreiros, dunha clara orixe militar. O sucesor de Seti, o futuro Rams\u00e9s II non foi unha excepci\u00f3n, e foi debido \u00e1 inmensa fama que cobrou este fara\u00f3n que a memoria de Seti I se conservou, inmerecidamente, algo diminu\u00edda. Tam\u00e9n a dinast\u00eda XIX, sobre todo nos seus comezos, foi unha casa real que impulsou grandes construci\u00f3ns, e s\u00f3 os reinados relativamente curtos de Rams\u00e9s I e Seti I impediron que puidesen terminarse colosais monumentos que m\u00e1is tarde se adxudicar\u00eda Rams\u00e9s II como propios.\nEnterro.\nSeti morreu cara aos 40 anos, tras un reinado moi similar, mesmo en duraci\u00f3n, ao de Tutmosis I, ao redor de 13-16 anos. Sucedeuno o seu fillo Rams\u00e9s II, co que establecera unha correxencia para asegurar a sucesi\u00f3n pac\u00edfica.\nA momia de Seti, unha das mellor conservadas, foi atopada en 1881 no agocho de Deir el-Bahari e cons\u00e9rvase desde ent\u00f3n no Museo do Cairo. Os estudos realizados sobre a momia non achegan luz sobre os motivos da s\u00faa temper\u00e1 morte, a\u00ednda que se cre que sufr\u00eda dunha enfermidade vascular que provocaba o mal funcionamento do seu coraz\u00f3n. De feito, este foi atopado \u00e1 dereita do seu corpo, polo que se pensa que o fara\u00f3n ordenou, que \u00e1 s\u00faa morte, o puxesen no lado oposto para que funcionase correctamente na seguinte vida. A\u00ednda que outros expertos opinan que este puido ser un erro dos momificadores.\nA tumba de Seti (KV17) \u00e9 unha das m\u00e1is grandes do Val dos Reis. Foi descuberta o 16 de outubro de 1817 por Belzoni. O seu sarc\u00f3fago, un dos m\u00e1is fermosos achados en Exipto, at\u00f3pase actualmente no Sir John Soane Museum, en Londres.\nTestemu\u00f1os da s\u00faa \u00e9poca.\nErixiu templos e o seu nome figura en varios monumentos e inscrici\u00f3ns:"}
{"id": "413842", "revid": "23204", "url": "https://gl.wikipedia.org/wiki?curid=413842", "title": "Mar\u00eda Jos\u00e9 Alc\u00f3n Miquel", "text": "Mar\u00eda Jos\u00e9 Alc\u00f3n Miquel, nada en Mislata e finada en Callosa d\u2019En Sarri\u00e0 en xu\u00f1o de 2018, foi unha pol\u00edtica valenciana.\nTraxectoria.\nLicenciada en Dereito e cun mestrado en Dereito Urban\u00edstico, foi concelleira no concello de Valencia polo Partido Popular entre 1995 e 2009, e deixou o cargo logo de sufrir un accidente. En 2016 foi arrestada no caso Taula por branqueo de di\u00f1eiro.\nVida privada.\nEn 2015 casou co tam\u00e9n pol\u00edtico Alfonso Grau."}
{"id": "413845", "revid": "1888", "url": "https://gl.wikipedia.org/wiki?curid=413845", "title": "La Democracia de Pontevedra", "text": "La Democracia de Pontevedra foi un peri\u00f3dico editado en Pontevedra entre 1868 e 1869.\nHistoria e caracter\u00edsticas.\nApareceu o 20 de outubro de 1868. Peri\u00f3dico trisemanal, public\u00e1base os martes, xoves e domingos. A partir do n\u00famero 14, do 19 de novembro de 1868, a publicaci\u00f3n aparece co subt\u00edtulo \"\u00a1Viva la Rep\u00fablica Federal!\". O \u00faltimo n\u00famero conservado \u00e9 o 38, correspondente ao 17 de xaneiro de 1869. Foi continuado por \"La Democracia\" e despois por \"La Democracia Republicana\"."}
{"id": "413846", "revid": "63181", "url": "https://gl.wikipedia.org/wiki?curid=413846", "title": "Kronoby", "text": "Kronoby (en fin\u00e9s \"Kruunupyy\") \u00e9 un municipio de Finlandia situado na rexi\u00f3n de Ostrobotnia. En 2017 a s\u00faa poboaci\u00f3n era de 6.552 habitantes. A superficie do termo municipal \u00e9 de 752,65 km2, dos cales 38,85\u00a0km2 son auga. O concello ten unha densidade de poboaci\u00f3n de 9,19 hab./km\u00b2.\nLimita cos municipios de Larsmo e Peders\u00f6re na s\u00faa mesma rexi\u00f3n, Evij\u00e4rvi na rexi\u00f3n de Ostrobotnia do Sur e Kaustinen, Kokkola e Veteli, pertencentes \u00e1 rexi\u00f3n de Ostrobotnia Central.\nNo termo municipal de Kronoby enc\u00f3ntrase o Aeroporto de Kokkola-Pietarsaari.\nO concello \u00e9 biiling\u00fce con maior\u00eda de falantes de sueco e minor\u00eda finesa."}
{"id": "413847", "revid": "23204", "url": "https://gl.wikipedia.org/wiki?curid=413847", "title": "Aspazija", "text": "Elza Johanna Emilija Lizete Pliek\u0161\u0101ne, nada como \"Elza Rozenberga\" en Jelgava (Zemgale) o 16 de marzo de 1865 e finada en J\u016brmala o 5 de novembro de 1943, foi unha poeta e dramaturga letoa, m\u00e1is co\u00f1ecida co pseud\u00f3nimo de Aspazija. Aspazija \u00e9 a transliteraci\u00f3n ao let\u00f3n de Aspasia.\nTraxectoria.\nNaceu no seo dunha familia acomodada con terras para o cultivo en propiedade en Zemgale, na parroquia de Dauk\u0161as, en Za\u013cenieki. Estuda na escola primaria Za\u013caismuiza, na escola primaria feminina Jelgava Dorothea e no Gymnasium feminino da Trindade de Jelgava (1874-1884), curso superior que non rematou, abandonando a piques de celebrar a s\u00faa graduaci\u00f3n. A autora foi unha apaixonada pola literatura e poes\u00eda alem\u00e1 da \u00e9poca, escribindo os seus propios poemas nesa lingua con 14 anos..\nCos anos o seu interese pola literatura medra ata integrarse no movemento let\u00f3n da \u00abnova corrente\u00bb (en let\u00f3n: Jaun\u0101 str\u0101va), onde co\u00f1ecer\u00e1 a un dos seus l\u00edderes, J\u0101nis Pliek\u0161\u0101ns (m\u00e1is co\u00f1ecido como Rainis), editor de xornal, poeta e avogado. Comezan unha relaci\u00f3n que culmina no seu casamento en 1897, tralo cal sofren un exilio causado polo conflito do seu pa\u00eds con Rusia que os levar\u00e1 a vivir en Lituania e Su\u00edza. Coa fin da primeira guerra mundial e a consecuente independencia de Letonia, a parella regresou ao pa\u00eds, momento a partir do cal Aspazija comezou a colaborar co movemento feminista. A autora afiliouse ao Partido Socialdem\u00f3crata Obreiro Let\u00f3n e asistiu a t\u00f3dalas sesi\u00f3ns da Saeima desde 1920 a 1934.\nDurante o per\u00edodo do seu exilio ata o seu retorno, a parella traduciu unha gran cantidade de obras da literatura alem\u00e1 ao let\u00f3n, como o traballo de Johann Wolfgang von Goethe, e Aspazija en solitario traduciu obras de Henryk Sienkiewicz e do poeta austr\u00edaco Robert Hamerling. En colaboraci\u00f3n co seu marido durante a Revoluci\u00f3n de 1905, Aspazija participou activamente no apoio a diversos movementos sociais, sendo considerado o seu drama \"Silueta l\u00edquida\" unha arenga con grande impacto no espertar do esp\u00edrito nacional e de independencia let\u00f3n."}
{"id": "413848", "revid": "98629", "url": "https://gl.wikipedia.org/wiki?curid=413848", "title": "Sandviken", "text": "Sandviken \u00e9 unha localidade sueca no condado de G\u00e4vleborg capital do municipio de Sandviken. No ano 2017 a cidade ti\u00f1a 25 577 habitantes. Est\u00e1 situado a uns 25 quil\u00f3metros ao oeste de G\u00e4vle e a uns 190 ao norte de Estocolmo.\nSandviken \u00e9 o lugar de orixe da grande empresa de enxe\u00f1er\u00eda sueca Sandvik e a s\u00faa sede estivo na cidade ata xaneiro de 2012, cando se trasladou a Estocolmo."}
{"id": "413849", "revid": "865", "url": "https://gl.wikipedia.org/wiki?curid=413849", "title": "Falkenberg", "text": "Falkenberg \u00e9 unha localidade sueca no condado de Halland, e \u00e9 capital do municipio de Falkenberg. No ano 2017 a cidade ti\u00f1a 44 195 habitantes.Est\u00e1 situada na desembocadura do r\u00edo \u00c4tran, na ba\u00eda de Kattegat. O nome est\u00e1 formado polas palabras suecas \"falk\" (falc\u00f3n) e \"berg\" (monta\u00f1a). Falkenberg \u00e9 un popular destino tur\u00edstico no ver\u00e1n."}
{"id": "413850", "revid": "83328", "url": "https://gl.wikipedia.org/wiki?curid=413850", "title": "Susan Faludi", "text": "Susan C. Faludi, nada en Queens (Nova York) o 18 de abril de 1959, \u00e9 unha xornalista e autora estadounidense, ga\u00f1adora do Premio Pulitzer por reportaxe divulgativa en 1991, grazas \u00f3 seu informe sobre o grao de influencia de Safeway Stores, Inc. que, segundo o comit\u00e9 do Premio Pulitzer, mostraba os \"custos humanos das altas finanzas\".\nTraxectoria.\nFaludi naceu no seo dunha familia xud\u00eda e creceu en Yorktown Heights, Nova York. A s\u00faa nai era un ama de casa e xornalista. O seu pai \u00e9 un fot\u00f3grafo que emigrou de Hungr\u00eda, tras sobrevivir o holocausto. \nVive co autor Russ Rymer.\nTraxectoria.\nGraduouse pola Universidade Harvard en 1981, onde escribiu para \"The Harvard Crimson\" e converteuse en xornalista, escribiu para \"The New York Times\", \"Miami Herald\", \"The Atlanta Journal-Constitution\", \"San Jose Mercury News\" e \"The Wall Street Journal\", entre outras publicaci\u00f3ns.\nNos anos 1980, publicou artigos sobre feminismo e a aparente resistencia \u00f3 movemento. Vendo xurdir un patr\u00f3n, Faludi comezou a escribir \"Backlash: The Undeclared War Against American Women\", publicado a fins de 1991."}
{"id": "413851", "revid": "1131", "url": "https://gl.wikipedia.org/wiki?curid=413851", "title": "Gran Premio da Arxentina de 1997", "text": "O Gran Premio da Arxentina de 1997 foi unha carreira de automobilismo de F\u00f3rmula Un celebrada o 13 de abril de 1997 no Aut\u00f3dromo Oscar Alfredo G\u00e1lvez de Buenos Aires, Arxentina. Foi a terceira carreira da tempada de F\u00f3rmula Un de 1997 e o 600\u00ba Gran Premio do Campionato do Mundo desde o seu inicio. A carreira de 72 voltas ga\u00f1ouna o piloto de Williams Jacques Villeneuve despois de que comezase desde a pole position. Eddie Irvine terminou segundo para o equipo Ferrari e o piloto de Jordan Ralf Schumacher chegou na terceira posici\u00f3n.\nResumo.\nPre-Carreira.\nA maior parte dos comentarios antes do gran premio eran sobre Heinz-Harald Frentzen e Eddie Irvine e os seus pobres comezos na tempada. A pesar de sa\u00edr do negocio, o director do equipo Lola Tyrrell]] tam\u00e9n causou un gran revuelo tras chegar ao gran premio con catro novas \u00e1s no coche, d\u00faas no morro e outras d\u00faas ao lado da cabeza dos pilotos. Semellaron a [[\u00e1-X]] e pronto se usou como alcume. A sesi\u00f3n de pr\u00e1ctica non trouxo sorpresas cos dous Williams primeiro e segundo.\nClasificaci\u00f3n.\nDo mesmo xeito que na sesi\u00f3n de pr\u00e1cticas, Williams volveu a estar na primeira fila, con Jacques Villeneuve na pole. A primeira sorpresa real do fin de semana foi o desempe\u00f1o de Olivier Panis no Prost, que conseguiu cualificar no terceiro lugar. Outro rendemento forte foi o quinto lugar de Rubens Barrichello no [[Stewart Grand Prix|Stewart]]. Como era de esperar, os dous McLarens clasific\u00e1ronse mal, queix\u00e1ndose do mal manexo na superficie accidentada. O tempo m\u00e1is lento de volta de Pedro Diniz ser\u00eda suficiente para po\u00f1elo na pole na carreira do ano anterior.\nCarreira.\nCando se apagaron as luces vermellas, Jacques Villeneuve sa\u00edu limpiamente da primeira curva e comezou a afastarse dos outros pilotos dianteiros. Michael Schumacher case colisionou con Panis, pero o franc\u00e9s sa\u00eduse da trazada para perder uns poucos lugares antes que chocar co Ferrari. Chegando \u00e1 primeira curva, Michael Schumacher estaba xunto ao seu compa\u00f1eiro Irvine e Rubens Barrichello. Con todo, Michael ent\u00f3n virou e estrelouse contra a parte traseira do coche de Barrichello facendo que o brasileiro trompeara e Michael se retirara. Barrichello entrou en boxes a cambiar o morro dianteiro e sa\u00edu de novo. Pero na mel\u00e9, Coulthard estrelouse contra a parte traseira do Jordan de Ralf Schumacher, rasgando a s\u00faa roda dianteira e deixandoo f\u00f3ra da carreira. A pista era intransitable e os pilotos tiveron que meterse pola herba para rodear o incidente, polo que sa\u00edu o [[Safety Car]]. No reinicio logo de 4 voltas, Villeneuve volveu a afastarse de Frentzen e Panis, pero a carreira de Frentzen finalizou na 6\u00aa volta con problemas de aceleraci\u00f3n. A oportunidade de vitoria para o [[Prost Grand Prix|Prost]] terminou na 18\u00aa volta, tam\u00e9n con problemas de aceleraci\u00f3n. Na volta 24 os dous Jordans chocaron e [Giancarlo Fisichella tivo que retirrse da carreira. Hill, que chegou ata o cuarto posto, retirouse cun fallo de motor na volta 33. A\u00ednda que nas \u00faltimas voltas, Irvine pechou a diferenza con Villeneuve, o canadense mantivo a presi\u00f3n e ga\u00f1ou o sexto premio da s\u00faa carreira. Irvine rematou en segundo lugar, o mellor final da s\u00faa carreira nese momento, con Ralf Schumacher logrando o seu primeiro podio en terceiro lugar.\nPost-carreira.\nOs comentarios de antes da carreira sobre o futuro de Heinz-Harald Frentzen e Eddie Irvine, se tranquilizaron logo da carreira. A gran carreira do alem\u00e1n mellorou a relaci\u00f3n con Williams, mentres que o segundo de Irvine significou que a prensa italiana xa non pedira o seu despido.\nHoubo rumores de descontento no equipo Jordan polo choque e o equipo non saltou ao muro de boxes para celebrar o podio de Ralf Schumacher, pero o equipo asegurou que isto foi debido \u00e1 superstici\u00f3n despois de que Rubens Barrichello perdera o 3\u00ba lugar no Gran Premio de Hungr\u00eda de 1995, a\u00ednda que en posteriores carreiras o equipo asomouse \u00e1 espera dos seus coches no muro de boxes se estaban no top 3.\nNo podio os organizadores sacaron erroneamente a bandeira de Irlanda en lugar da Union Jack, como se mostraba habitualmente, para Eddie Irvine. A\u00ednda que o propio Irvine, de Irlanda do Norte, se identif\u00edcase como irland\u00e9s a pesar de ter pasaporte brit\u00e1nico, a casa dos seus pais no Condado de Down foi branco dos lealistas do Ulster xa que sent\u00edan que foran traizoados polo piloto de Ferrari. Posteriormente, Irvine solicitou unha bandeira branca cun trevo para ser usada se consegu\u00eda outro podio. Con todo, a FIA insistiu en que se empregase Union Jack no futuro.\nNotas.\nR\u00e9cords:\nFitos: Jordan 100\u00aa carreira; Rothmans Williams-Renault 100\u00aa Pole position; Gerhard Berger 20\u00aa Volta r\u00e1pida.\nV\u00e9xase tam\u00e9n.\nLigaz\u00f3ns externas.\nDetalles da carreira: "}
{"id": "413852", "revid": "23204", "url": "https://gl.wikipedia.org/wiki?curid=413852", "title": "Susan C. Faludi", "text": ""}
{"id": "413853", "revid": "23204", "url": "https://gl.wikipedia.org/wiki?curid=413853", "title": "Angela McRobbie", "text": "Angela McRobbie, nada en 1951,\u00a0\u00e9 unha\u00a0feminista, profesora, soci\u00f3loga e te\u00f3rica brit\u00e1nica dos estudos culturais. McRobbie combina o estudo de diferentes dimensi\u00f3ns da cultura xuvenil co desenvolvemento da teor\u00eda cultural e pol\u00edtica.\nTraxectoria.\nMcRobbie fixo os seus estudos de posgrao no Centro de Estudos Culturais contempor\u00e1neos na Universidade de Birmingham. Ensinou en Londres, logo na Universidade de Loughborough e \u00e9 Profesora de Comunicaci\u00f3ns na Universidade de Goldsmiths, Londres.\nO seu traballo m\u00e1is co\u00f1ecido xira arredor da an\u00e1lise do x\u00e9nero na cultura xuvenil. Foi cr\u00edtica respecto do traballo das subculturas do CCCS realizado por Paul Willis e Dick Hebdige, pola s\u00faa falta de consideraci\u00f3n do x\u00e9nero. M\u00e1is a\u00ednda, subli\u00f1ou a necesidade de analizar a natureza da vida cultural das mulleres novas, en orde a estabelecer se se estruturaba dun xeito diferente daquel dos mozos. Este enfoque levou a escribir sobre a cultura da feminidade, os romances, a m\u00fasica pop e a cultura \u201cteenybop\u201d, a revista para mozas \u201cJackie\u201d, entre outras cousas. Estes ensaios poden atoparse en \"Feminism and Youth Culture\" (1991)."}
{"id": "413854", "revid": "89787", "url": "https://gl.wikipedia.org/wiki?curid=413854", "title": "Carrie Bradshaw", "text": "Carmen \u201cCarrie\u201d Bradshaw \u00e9 a personaxe principal da serie de HBO \"Sex and the City\". \u00c9 interpretado por Sarah Jessica Parker. Carrie Bradshaw \u00e9 unha personaxe autobiogr\u00e1fico creado por Candace Bushnell, quen publicou un libro: \"Sex and the City\", baseado na s\u00faa propia columna en \"The New York Observer\". Carrie Bradshaw \u00e9 unha escritora de Nova York, unha moza fiestera e adicta \u00e1 moda. A s\u00faa columna semanal describe as aventuras e andanzas sexuais dela e as s\u00faas amigas, as cales serven de c\u00famulo \u00e1 serie dando a pauta e a narraci\u00f3n para o programa.\nNo 2005, Carrie Bradshaw foi listada N\u00b011 no Bravo's \"100 Greatest TV Characters\" e est\u00e1 considerada como toda unha icona da moda."}
{"id": "413855", "revid": "23204", "url": "https://gl.wikipedia.org/wiki?curid=413855", "title": "Genaro da Silva", "text": "Genaro da Silva M\u00e9ndez, nado en Mourente (Pontevedra) en 1980, \u00e9 un bi\u00f3logo e poeta galego.\nTraxectoria.\nLicenciado en Biolox\u00eda pola Universidade de Santiago de Compostela e enxe\u00f1eiro t\u00e9cnico forestal pola Universidade de Vigo, \u00e9 doutor en Biodiversidade e Ecosistemas e realizou estudos musicais no conservatorio de Pontevedra. Traballa en proxectos de ecolox\u00eda e conservaci\u00f3n, principalmente con lib\u00e9lulas e bolboretas en Portugal. \u00c9 editor da revista e da p\u00e1xina tr3sreinos.com non concello de Vinhais.\nPara Da Silva a poes\u00eda \u00e9 unha forma de co\u00f1ecementoque permite achegarse mediante a linguaxe a aquilo que a linguaxe non consegue dicir; e debe abrir xanelas, ser liminar perante o desco\u00f1ecido; o poeta debe correr riscos."}
{"id": "413856", "revid": "98629", "url": "https://gl.wikipedia.org/wiki?curid=413856", "title": "O conto da criada", "text": "O conto da criada (en ) \u00e9 unha novela dist\u00f3pica da autora canadense Margaret Atwood, publicada orixinalmente en 1985. Est\u00e1 ambientado nun futuro achegado, en Nova Inglaterra, nun estado relixioso totalitario que derrocou o goberno dos Estados Unidos. A novela c\u00e9ntrase na historia da criada Offred. O seu nome prov\u00e9n da forma do posesivo en ingl\u00e9s \"of Fred\"; as criadas te\u00f1en prohibido usar os seus nomes de nacemento e deben obedencia \u00f3 seu home, ou mestre, \u00f3 cal serven.\n\"The Handmaid's Tale\" explora os temas da muller suxugada na sociedade patriarcal e nas diferentes maneiras nas que esas mulleres tentan ga\u00f1ar individualismo e independencia persoal. O t\u00edtulo da novela componse de partes de \"Os contos de Canterbury\" de Geoffrey Chaucer, que \u00e9 unha serie de historias conectadas (\"The Merchant's Tale\", \"The Parson's Tale\", etc.).\nFoi traducida \u00f3 galego por Celia Recarey e Carlos Vald\u00e9s Garc\u00eda e foi publicada pola editorial Irm\u00e1s Carton\u00e9 no ano 2019.\nSinopse.\nLogo dun golpe militar que acabou co presidente e que foi atribu\u00eddo \u00f3 terrorismo isl\u00e1mico, uns pol\u00edticos te\u00f3cratas chegan \u00f3 poder dos Estados Unidos, que pasan a denominarse rep\u00fablica de Galaad. Coa excusa da defensa contra a violencia, aumentan o autoritarismo e dimin\u00faen as liberdades e os dereitos sociais, comezando por suprimir a liberdade de prensa e os dereitos das mulleres. As mulleres div\u00eddense en castas e prom\u00f3vese o medo e a sospeita entre elas. A \"criada\" \u00e9 unha muller que se considera \u00fanica e exclusivamente un obxecto cuxo \u00fanico valor est\u00e1 nos seus ovarios, sendo un recept\u00e1culo preciso para acadar o nivel de novos nacementos desexado en Gilead para manter o seu modelo de sociedade.\nNesta sociedade, Defred \u00e9 unha muller que perde os seus cartos, o seu emprego e mesmo o seu nome, que pasa a ser o do seu dono, \u00f3 ser asignada como un tipo de escrava denominada \"criada\" dun home, o \"comandante\". Dende ent\u00f3n estalle prohibido ter propiedades, autonom\u00eda econ\u00f3mica ou independencia social, sa\u00edr da casa onde vive (se non \u00e9 para facer compras para a casa), falar, ler ou ter alg\u00fan tipo de comunicaci\u00f3n que non sexa cos seus propietarios, ning\u00fan tipo de actividade intelectual nin de liberdade sobre a s\u00faa imaxe e aparencia f\u00edsica e mesmo sobre o seu corpo, inclu\u00edndo a s\u00faa alimentaci\u00f3n e as s\u00faas relaci\u00f3ns sexuais, xa que non pode telas con ningu\u00e9n ag\u00e1s co seu dono, que a pode violar unha vez \u00f3 mes, durante a Cerimonia, supostamente co obxectivo de procrear."}
{"id": "413857", "revid": "1888", "url": "https://gl.wikipedia.org/wiki?curid=413857", "title": "Genaro da Silva M\u00e9ndez", "text": ""}
{"id": "413859", "revid": "89787", "url": "https://gl.wikipedia.org/wiki?curid=413859", "title": "The Left Hand of Darkness", "text": "The Left Hand of Darkness \u00e9 unha novela de ciencia ficci\u00f3n da autora estadounidense Ursula K. Le Guin, publicada en 1969. A novela foi moi popular e converteu a Le Guin nunha das grandes escritoras de ciencia ficci\u00f3n.\nTrama.\nA novela conta a historia de Genly Ai, un nativo da Terra que \u00e9 enviado \u00f3 planeta de Gethen como un enviado de Ekumen, unha perdida confederaci\u00f3n de planetas. A misi\u00f3n de Ai \u00e9 persuadir \u00e1s naci\u00f3ns de Gethen de unirse a Ekumen, pero est\u00e1 impedido pola s\u00faa falta de comprensi\u00f3n da cultura gethiana. Os individuos de Gethen son ambisexuais, sen un sexo definido. Este feito ten unha grande influencia na cultura do planeta, e xera unha barreira de entendemento para Ai. \"Left Hand\" at\u00f3pase entre os primeiros libros do x\u00e9nero co\u00f1ecido como ciencia ficci\u00f3n feminista e \u00e9 a mostra m\u00e1is famosa de androxinia na ciencia ficci\u00f3n. Un dos temas principais da novela \u00e9 o efecto do sexo e o x\u00e9nero na cultura e a sociedade, explorando en particular a relaci\u00f3n entre Ai e Estraven, un pol\u00edtico getheniano que conf\u00eda nel e o axuda. Dentro do contexto da novela, tam\u00e9n se explora a interacci\u00f3n entre as lealdades desenvoltas das s\u00faas personaxes principais, a soidade e o desarraigo de Ai, e o contraste entre as relixi\u00f3ns das d\u00faas naci\u00f3ns principais de Gethen. O tema do x\u00e9nero tam\u00e9n creou un debate feminista cando foi publicado por primeira vez, sobre as representaci\u00f3ns dos ambiciosos gethianos."}
{"id": "413860", "revid": "23204", "url": "https://gl.wikipedia.org/wiki?curid=413860", "title": "Gran Premio de San Marino de 1997", "text": "O Gran Premio de San Marino de 1997 foi unha carreira de motor de F\u00f3rmula Un celebrada o 27 de abril de 1997 no Aut\u00f3dromo Enzo e Dino Ferrari, Imola, Emilia-Romagna, Italia. Foi a cuarta carreira da tempada de F\u00f3rmula Un de . A carreira de 62 voltas ga\u00f1ouna o Williams co piloto Heinz-Harald Frentzen despois de que empezou desde a segunda posici\u00f3n. Michael Schumacher terminou segundo para o equipo Ferrari co seu compa\u00f1eiro Eddie Irvine terceiro.\nResumo.\nPre-carreira.\nNas primeiras sesi\u00f3ns de pr\u00e1ctica dominaron os equipos Ferrari e Benetton, cunha gran maior\u00eda do resto de equipos experimentando alg\u00fan tipo de problema co seu autom\u00f3bil ou sa\u00eddas. Un dos pilotos foi David Coulthard, quen tivo un grande accidente na sesi\u00f3n do s\u00e1bado pola ma\u00f1\u00e1, destru\u00edndo o coche. Con todo, Williams pronto recuperou o primeiro lugar nas \u00faltimas sesi\u00f3ns.\nClasificaci\u00f3n.\nJacques Villeneuve fixo catro poles consecutivas despois de volver a lograr a pole. O seu compa\u00f1eiro de equipo uniuse n\u00e1 primeira fila, seguido por Michael Schumacher, outra grande actuaci\u00f3n de Olivier Panis cuarto e Ralf quinto.\nCarreira.\nHeinz-Harald Frentzen logrou a s\u00faa primeira vitoria na F\u00f3rmula Un no Williams logo dun \u00faltimo ataque de Michael Schumacher. Jacques Villeneuve retirouse do terceiro lugar cunha falla na caixa de cambios.\nGerhard Berger comezou o seu 200\u00ba premio, pero acabou con decepci\u00f3n cando trompeou no inicio.\nV\u00e9xase tam\u00e9n.\nLigaz\u00f3ns externas.\nDetalles da carreira: "}
{"id": "413861", "revid": "1131", "url": "https://gl.wikipedia.org/wiki?curid=413861", "title": "The Female Man", "text": "The Female Man \u00e9 unha novela de ciencia ficci\u00f3n feminista escrito por Joanna Russ e publicado en 1975.\nSinopse.\nPartindo dunha idea de realidades paralelas, a autora constr\u00fae catro personaxes centrais, como versi\u00f3ns pos\u00edbeis dunha mesma muller: as catro \"J\"s.\nCada unha delas vive na s\u00faa \"terra pos\u00edbel\": Joanna vive na \"nosa terra\" en 1970, Jeannine vive nunha terra na que a Gran Depresi\u00f3n nunca acabou, e onde os papeis de x\u00e9nero son extremamente r\u00edxidos, Jael vive nunha sociedade rachada polo medio, onde mulleres e homes viven en estado de guerra declarada hai 40 anos, e Janet vive nunha utop\u00eda futur\u00edstica onde todos os homes morreron hai s\u00e9culos.\nA historia come&lt;a cando Janet consegue chegar \u00f3 mundo de Jeannine, e boa parte dela est\u00e1 centrada no asombro de Janet fronte as relaci\u00f3ns entre homes e mulleres. Russ usa o riso como elemento para rachar co que \u00e9 coti\u00e1. Ela esaxera as situaci\u00f3ns patriarcais para xerar un riso cr\u00edtico."}
{"id": "413862", "revid": "98629", "url": "https://gl.wikipedia.org/wiki?curid=413862", "title": "Tripla coroa do automobilismo", "text": "A Tripla coroa do automobilismo (en ingl\u00e9s Triple Crown of Motorsport) \u00e9 un logro non oficial, dado \u00e1 persoa ga\u00f1adora das tres carreiras de motor m\u00e1is prestixiosas no mundo das carreiras: 500 Millas de Indian\u00e1polis, as 24 Horas de Le Mans e o Gran Premio de M\u00f3naco.\nDurante once anos (1950-1960), M\u00f3naco e Indian\u00e1polis formaron parte do Campionato do mundo de pilotos da Fiat\u00e9ration Internationale de l'Automobile FIA (agora sin\u00f3nimo de F\u00f3rmula Un) pero en 1961 Indian\u00e1polis caeu do Serie do Campionato do Mundo. En 1987 a data da carreira de M\u00f3naco cambiou aproximadamentea d\u00faas semanas m\u00e1is tarde que os anos anteriores. Desde ent\u00f3n, M\u00f3naco e a carreira de Indian\u00e1polis disp\u00fatanse o mesmo d\u00eda facendo imposible que un piloto compitan en ambas as carreiras o mesmo ano.\nGraham Hill \u00e9 o \u00fanico piloto que completou a Tripla Coroa. 19 pilotos na historia do automobilismo competiron nas tres carreiras da Tripla Coroa e ga\u00f1aron polo menos un dos eventos. Juan Pablo Montoya e Fernando Alonso son os \u00fanicos pilotos activos que ga\u00f1aron dous dos tres eventos.\nDefinici\u00f3ns alternativas.\nInclu\u00edndo o Campionato de Pilotos F1.\nUnha definici\u00f3n alternativa, que defende o ga\u00f1ador da Tripla Crown Graham Hill e Jacques Villeneuve substit\u00fae ao Gran Premio de M\u00f3naco polo Campionato Mundial da F\u00f3rmula 1. Graham Hill \u00e9 tam\u00e9n o \u00fanico piloto que logrou isto, ga\u00f1ando o t\u00edtulo de pilotos de F1 en e .\nCarreiras de resistencia.\nA carreiras de resistencia ten a s\u00faa propia Tripla Coroa que ademais de Le Mans engade as 24 Horas de Daytona e as 12 Horas de Sebring. Esta coroa ga\u00f1\u00e1rona varios pilotos, a saber: A. J. Foyt, Hans Herrmann, Jackie Oliver, Jacky Ickx, Al Holbert, Hurley Haywood, Mauro Baldi, Andy Wallace, Marco Werner e Timo Bernhard. Moitos pilotos estiveron a punto de ga\u00f1ar a tripla coroa con acabados no segundo lugar no terceiro evento, como Ken Miles (a quen negouselle a vitoria por un tecnicismo nas 24 Horas de Le Mans de 1966) Mario Andretti (Le Mans 1995) e Allan McNish (Daytona 2012).\nCarreiras de IndyCar.\nNo per\u00edodo 1971-1990, as carreiras de Indy car disputaron a s\u00faa propia Tripla Coroa. Entre 1971 e 1980 compo\u00f1\u00edase dos tres eventos de 500 millas do calendario: as 500 Millas de Indian\u00e1polis, a Pocono 500, e California 500. Al Unser (1978) \u00e9 o \u00fanico piloto que ga\u00f1ou as tres na mesma tempada. Ontario Motor Speedway pechou en 1980, e California 500 foi substitu\u00eddo pola Michigan 500. A tripla coroa continuou a trav\u00e9s de 1989, despois de que a carreira de Pocono fora interrompida. Ning\u00fan piloto ga\u00f1ou os tres eventos durante a d\u00e9cada de 1980. A Tripla coroa da IndyCar reviviu en 2013, co formato 1971-80 da Indian\u00e1polis 500 (en maio), Pocono IndyCar 400 en xullo), e o MAVTV 500 (en outubro, celebrado en Fontana). Ofr\u00e9cese un premio de 1 mill\u00f3n de d\u00f3lares para calquera piloto que ga\u00f1e as tres carreiras. Para 2014, Pocono volveu a o formato de 500 millas, a carreira de Fontana trasladouse ao final da tempada en agosto e os tres eventos otorgaba puntos dobres para o campionato. Desde o regreso da California 500 baixo a IndyCar, \u00e9 unha carreira nocturna. En 2015, Fontana trasl\u00e1dase a xullo, mentres que Pocono ser\u00e1 a pen\u00faltima carreira da tempada en agosto. De todas as variaci\u00f3ns da Tripla coroa da IndyCar, s\u00f3 cinco pilotos lograron a faza\u00f1a durante a s\u00faa carreira, e Al Unser \u00e9 o \u00fanico que conseguiuno nunha soa tempada.\nLista de ga\u00f1adores da tripla coroa.\nOs eventos que compo\u00f1en as definici\u00f3ns tradicional (Indy 500 / 24hr de Le Mans / GP de M\u00f3naco) e a alternativa (Indy 500 / 24hr de Le Mans / Campionato Mundial de F1) incl\u00faense a continuaci\u00f3n.\nChave: Os pilotos en activo at\u00f3panse en grosa."}
{"id": "413864", "revid": "5312", "url": "https://gl.wikipedia.org/wiki?curid=413864", "title": "Moci\u00f3n de censura contra Mariano Rajoy de 2018", "text": "A moci\u00f3n de censura contra Mariano Rajoy de 2018 debateuse en sesi\u00f3ns plenarias do Congreso dos Deputados do 31 de maio e o 1 de xu\u00f1o de 2018, e supuxo a ca\u00edda do seu segundo Goberno, que tivo que presentar a s\u00faa dimisi\u00f3n ao rei, e a investidura de Pedro S\u00e1nchez como presidente do Goberno de Espa\u00f1a.\nEsta foi a cuarta moci\u00f3n de censura desde a transici\u00f3n espa\u00f1ola \u00e1 democracia e a segunda presentada contra Mariano Rajoy tras a de Unidos Podemos o ano anterior, as\u00ed como a primeira de toda a democracia espa\u00f1ola en prosperar.\nHistoria.\nO 24 de maio de 2018 a Audiencia Nacional determinou como resultado das investigaci\u00f3ns do chamado \"Caso G\u00fcrtel\" a existencia, desde a fundaci\u00f3n do partido en 1989, dunha estrutura de contabilidade e financiamento ilegal nas finanzas do Partido Popular (PP), que se desenvolv\u00eda en paralelo ao que o propio partido informaba oficialmente. A Audiencia Nacional, na sentenza, argumentaba que o PP axudou a establecer \u00abun sistema xenu\u00edno e efectivo de corrupci\u00f3n institucional a trav\u00e9s da manipulaci\u00f3n da contrataci\u00f3n p\u00fablica central, auton\u00f3mica e local\u00bb.\u200b Doutra banda, considerou que Mariano Rajoy non fora \u00abveraz\u00bb no seu testemu\u00f1o como testemu\u00f1a durante o xu\u00edzo.\nO 25 de maio a moci\u00f3n de censura foi rexistrada polo Partido Socialista Obrero Espa\u00f1ol (PSOE). Unidos Podemos (alianza de Podemos e Izquierda Unida, entre outros moitos partidos), Esquerra Republicana de Catalunya (ERC), o Partit Dem\u00f2crata Europeu Catal\u00e0 (PDeCAT), Comprom\u00eds e Nueva Canarias (NCa) anunciaron de inmediato o seu apoio \u00e1 moci\u00f3n.\u200b Ao mesmo tempo, Ciudadanos (Cs) certificou o final do seu apoio ao Goberno e pediu que se convocasen elecci\u00f3ns anticipadas, mentres expresou a s\u00faa desvinculaci\u00f3n coa acci\u00f3n de Pedro S\u00e1nchez.\u200b Fontes tanto do Goberno como do PP reco\u00f1eceron que a moci\u00f3n ti\u00f1a perspectivas reais de \u00e9xito, xa que o apoio do PSOE e Unidos Podemos, xunto co dos partidos nacionalistas e independentistas perif\u00e9ricos, ser\u00eda suficiente para ga\u00f1ar a votaci\u00f3n. O 26 de maio, o PSOE aceptou convocar elecci\u00f3ns anticipadas se Ciudadanos se sumaba \u00e1 moci\u00f3n.\u200b O Goberno admitiu perder o control da lexislatura e non descartou verse obrigado a convocar elecci\u00f3ns anticipadas para finais de 2018 ou principios de 2019, mesmo se chegase a superar a moci\u00f3n.\nO 1 de xu\u00f1o de 2018 votouse a moci\u00f3n de censura resultando exitosa con 180 votos a favor, 1 abstenci\u00f3n e 169 votos en contra, polo que Mariano Rajoy debeu presentar a s\u00faa dimisi\u00f3n ao rei Filipe VI e renunciou como l\u00edder do PP, sendo substitu\u00eddo por Pablo Casado.\nO Congreso dos Deputados outorgou a s\u00faa confianza ao secretario xeral do PSOE, Pedro S\u00e1nchez, que foi investido presidente do Goberno. Converteuse as\u00ed no primeiro presidente espa\u00f1ol que non era deputado desde que se restableceu a democracia en 1977. S\u00e1nchez declarou antes que establecer\u00eda un goberno \u00abde transici\u00f3n\u00bb que asegurase a \u00abgobernanza\u00bb do pa\u00eds e recuperase a \u00abnormalidade democr\u00e1tica\u00bb por mor da crise pol\u00edtica desatada polo caso G\u00fcrtel, para logo, canto antes, convocar elecci\u00f3ns xerais.\nVotaci\u00f3n.\nO 1 de xu\u00f1o de 2018 votouse a moci\u00f3n de censura, finalizando con \u00e9xito e dando como resultado a destituci\u00f3n do presidente Mariano Rajoy e do seu Goberno por 180 votos a favor, 169 en contra e 1 abstenci\u00f3n; e a investidura de Pedro S\u00e1nchez como presidente do Goberno."}
{"id": "413865", "revid": "10599", "url": "https://gl.wikipedia.org/wiki?curid=413865", "title": "Dolores de Cospedal", "text": ""}
{"id": "413866", "revid": "15490", "url": "https://gl.wikipedia.org/wiki?curid=413866", "title": "Meritxell Batet", "text": "Meritxell Batet Lama\u00f1a, nada en Barcelona o 19 de marzo de 1973, \u00e9 unha pol\u00edtica catal\u00e1 membro do Partido dos Socialistas de Catalu\u00f1a (PSC), profesora de Dereito Constitucional da Universidade Pompeu Fabra e actual Presidenta do Congreso dos Deputados. \nFoi deputada socialista por Barcelona polo PSC na VIII, IX e X lexislaturas e deputada por Madrid polo PSOE na XI lexislatura. Forma parte do equipo de confianza do secretario xeral do PSOE Pedro S\u00e1nchez que nas elecci\u00f3ns xerais de 2015 situouna no posto n\u00famero dous da lista por Madrid e posteriormente nomeouna membro da comisi\u00f3n negociadora para configurar un goberno alternativo ao PP.\nO 7 de xu\u00f1o de 2018 tomou posesi\u00f3n como ministra de Pol\u00edtica Territorial e Funci\u00f3n P\u00fablica do goberno de Pedro S\u00e1nchez, despois de prosperar a moci\u00f3n de censura contra Mariano Rajoy. Desde o 21 de maio de 2019 \u00e9 a Presidenta do Congreso dos Deputados da XIII lexislatura.\nTraxectoria.\nFormaci\u00f3n acad\u00e9mica.\nEstudou nas Escoles Gravi de Barcelona e accedeu \u00e1 universidade co apoio de bolsas. En 1995 licenciouse en Dereito pola Universidade Pompeu Fabra onde realizou tam\u00e9n cursos de doutoramento coa presentaci\u00f3n da tesi\u00f1a \"Participaci\u00f3n, deliberaci\u00f3n e transparencia nas instituci\u00f3ns e \u00f3rganos da Uni\u00f3n Europea\". En 1998 realizou o posgrao en dereito inmobiliario e urban\u00edstico en IDEC. En 2013 presentou o proxecto de tese doutoral que leva por t\u00edtulo \"O principio de subsidiariedade en Espa\u00f1a\".\nDe 1995 a 1998 foi profesora de Dereito Administrativo na Universidade Pompeu Fabra e actualmente \u00e9 profesora de Dereito Constitucional. \nEn 2007 obtivo unha bolsa German Marshall para manter unha estancia nos Estados Unidos.\nCarreira pol\u00edtica.\nA s\u00faa primeira toma de contacto coa pol\u00edtica foi durante a s\u00faa \u00e9poca de estudante. Explica nas s\u00faas entrevistas que cando na universidade obtivo unha bolsa da Generalitat para estudar o doutoramento o seu director de tese, Josep Mir, comentoulle que Narc\u00eds Serra, ent\u00f3n primeiro secretario do PSC, buscaba a algu\u00e9n para coordinar a s\u00faa secretar\u00eda que non fose militante do partido sen\u00f3n independente. Colaborou con el durante dous anos.\nDe 2001 a 2004 dirixiu a Fundaci\u00f3n Carles Pi i Sunyer de Estudos Auton\u00f3micos e Locais.\nEn 2004 concorreu como independente no noveno posto da lista por Barcelona do Partido dos Socialistas de Catalu\u00f1a para o Congreso dos Deputados encabezada por Jos\u00e9 Montilla e foi elixida deputada por Barcelona. En 2008 afiliouse ao PSC onde milita na agrupaci\u00f3n de Gr\u00e0cia da Federaci\u00f3n de Barcelona.\nNas elecci\u00f3ns xerais de 2008 ocupou o posto once da lista por Barcelona e renovou o seu escano do mesmo xeito que nas xenerais de 2011 \u00e1s que concorreu no posto n\u00famero oito. En febreiro de 2013 rompeu a disciplina de voto do Grupo Socialista xunto con outros deputados do PSC ao votar no Congreso dos Deputados a favor de senllas iniciativas presentadas por CiU e La Izquierda Plural (IU-ICV/EUiA-CHA) para permitir a realizaci\u00f3n dun referendo en Catalu\u00f1a sobre a s\u00faa futura relaci\u00f3n co resto de Espa\u00f1a. O grupo socialista multou con 600 euros a cada un dos deputados indisciplinados.\nEn xullo de 2014 foi nomeada secretaria de Estudos e Programas na Comisi\u00f3n Executiva Federal do PSOE asumindo o seu primeiro cargo org\u00e1nico.\nNas elecci\u00f3ns xerais de 2015 foi a n\u00famero dous da lista do PSOE por Madrid a pesar de ser militante do PSC en t\u00e1ndem co secretario xeral Pedro S\u00e1nchez. Ademais de coordinar o programa electoral para as xerais S\u00e1nchez encargoulle a coordinaci\u00f3n do equipo de expertos que perfila a s\u00faa proposta de reforma da Constituci\u00f3n.\nEn febreiro de 2016 foi unha das persoas elixidas por S\u00e1nchez para a negociaci\u00f3n con outras forzas pol\u00edticas no intento de configurar unha alianza de goberno alternativa ao PP.\nEn abril de 2016 aceptou encabezar a lista do PSC por Barcelona nas elecci\u00f3ns xerais convocadas para o mes de xu\u00f1o, tras a renuncia de Carme Chac\u00f3n a volver ser candidata.\nEn maio de 2016 confirmouse que Batet ser\u00eda candidata sen primarias tras a renuncia de Carles Mart\u00ed a expor unha candidatura alternativa.\nBatet foi elixida por Pedro S\u00e1nchez para formar parte de novo goberno que este formou, tras a moci\u00f3n de censura que o PSOE presentou contra o anterior goberno de Mariano Rajoy (PP) e que foi aprobada polo Congreso dos Deputados o 1 de xu\u00f1o de 2018. Batet ocupar\u00eda a carteira do Ministerio de Pol\u00edtica Territorial e Funci\u00f3n P\u00fablica.\nInclu\u00edda como n\u00famero 1 da lista do PSC-PSOE para as elecci\u00f3ns ao Congreso dos Deputados por Barcelona do 28 de abril de 2019, resultou electa como deputada. O 21 de maio de 2019, d\u00eda de constituci\u00f3n da XIII lexislatura das Cortes Xerais, o pleno do Congreso dos Deputados elixiuna presidenta da c\u00e1mara en segunda votaci\u00f3n cunha maior\u00eda simple de 175 votos a favor.\nEn setembro de 2023, anunciou que renunciaba \u00e1 acta de deputada e que abandonaba a pol\u00edtica activa.\nVida persoal.\nEn agosto de 2005 casou na localidade c\u00e1ntabra de Santillana del Mar co deputado por Cantabria do Partido Popular, Jos\u00e9 Mar\u00eda Lassalle (1966), con quen ten d\u00faas fillas xemelgas, Adriana e Valeria, nacidas o 24 de setembro de 2013 na maternidade de O' Donnell do hospital Gregorio Mara\u00f1\u00f3n de Madrid. Divorci\u00e1ronse en maio de 2016.\nEstudou danza cl\u00e1sica e contempor\u00e1nea, unha das s\u00faas paix\u00f3ns, segundo explicou nalgunha das s\u00faas entrevistas m\u00e1is persoais."}
{"id": "413867", "revid": "89787", "url": "https://gl.wikipedia.org/wiki?curid=413867", "title": "Bridget Jones's Diary", "text": "Bridget Jones's Diary \u00e9 unha novela de 1996 escrita por\u00a0Helen Fielding. Escrito en formato de diario persoal, a novela conta un ano na vida de Bridget Jones, unha muller solteira e traballadora que vive en Londres. Escribe sobre a s\u00faa carreira, a s\u00faa aparencia, os vicios, a s\u00faa familia, amigos e relaci\u00f3ns rom\u00e1nticas.\nNo ano 2006, o libro vendeu m\u00e1is de dous mill\u00f3ns de copias en todo o mundo. A cr\u00edtica considerou a novela de Fielding como a \"versi\u00f3n m\u00e1is orixinal\" do movemento chick lit. Unha secuela, ', foi publicada en 1999. Outra secuela, ', foi publicada en 2013."}
{"id": "413868", "revid": "89787", "url": "https://gl.wikipedia.org/wiki?curid=413868", "title": "Kiruna", "text": "Kiruna (saami setentrional: \"Giron\", fin\u00e9s: \"Kiiruna\") \u00e9 a cidade m\u00e1is setentronal de Suecia. Est\u00e1 situada no condado de Norrbotten, na provincia de Laponia, e \u00e9 a capital do municipio de Kiruna. No ano 2017 a cidade ti\u00f1a 16 936 habitantes.\nO centro espacial Esrange creouse en Kiruna nos anos 60. Na cidade tam\u00e9n se atopa o Instituto Sueco de F\u00edsica Espacial (\"Institutet f\u00f6r rymdfysik\") e o Departamento de Ciencia Espacial da Universidade Tecnol\u00f3xica de Lule\u00e5."}
{"id": "413869", "revid": "6384472", "url": "https://gl.wikipedia.org/wiki?curid=413869", "title": "Mundial de F\u00fatbol de 2026", "text": "A Copa do Mundo de 2026 ser\u00e1 a 23\u00aa edici\u00f3n do m\u00e1ximo campionato internacional de selecci\u00f3ns nacionais de f\u00fatbol organizado cada catro anos pola FIFA. O torneo ter\u00e1 lugar en 10 cidades dos Estados Unidos, 3 do Canad\u00e1 e 3 de M\u00e9xico, cuxa candidatura conxunta derrotou a de Marrocos o 13 de xu\u00f1o de 2018 na votaci\u00f3n levada a cabo no 68\u00ba Congreso da FIFA celebrado en Moscova. Ser\u00e1 a primeira edici\u00f3n da Copa do Mundo de F\u00fatbol organizada por tres pa\u00edses, e nela medrar\u00e1 o n\u00famero de selecci\u00f3ns nacionais participantes de 32 a 48.\nSedes posibles.\nNa candidatura conxunta presentada polos tres pa\u00edses que acoller\u00e1n a Copa do Mundo establec\u00edase que o torneo ter\u00eda lugar en 16 estadios xa existentes, e que dos 80 encontros que se disputar\u00e1n \u00f3 longo do torneo, 60 ter\u00e1n lugar nos Estados Unidos, 10 no Canad\u00e1 e 10 en M\u00e9xico. Tanto no Canad\u00e1 como en M\u00e9xico xogaranse sete encontros da fase de grupos, dous encontros dos dezaseisavos de final e un encontro dos oitavos de final. A candidatura establec\u00eda 23 cidades candidatas con cadanseu estadio para acoller a Copa do Mundo, cifra que ter\u00e1 que ser reducida a 16."}
{"id": "413870", "revid": "785", "url": "https://gl.wikipedia.org/wiki?curid=413870", "title": "Sex and the City", "text": "Sex and the City foi unha serie estadounidense de televisi\u00f3n por cable baseada no libro do mesmo nome escrito por Candace Bushnell. Transmitiuse por primeira vez a trav\u00e9s da canle HBO, dende 1998 at\u00e9 2004. Ambientada na cidade de Nova York, a serie trata acerca das vidas e namoros de catro mulleres que son moi boas amigas, tres das cales est\u00e1n por rematar os trinta anos (Carrie, Charlotte e Miranda) e outra (Samantha) que est\u00e1 no corenta. Unha comedia de situaci\u00f3n con elementos dram\u00e1ticos, a serie a mi\u00fado abordaba problemas socialmente relevantes, como o papel da muller na sociedade. Sex and the City foi estreado o 6 de xu\u00f1o de 1998 e o \u00faltimo episodio transmitiuse o 22 de febreiro do 2004.\nA serie conta con numerosos cameos de personaxes famosos como Matthew McConaughey ou Lucy Liu, entre outros."}
{"id": "413871", "revid": "98629", "url": "https://gl.wikipedia.org/wiki?curid=413871", "title": "Ally McBeal", "text": "Ally McBeal \u00e9 unha serie estadounidense creada por David E. Kelley e protagonizada por Calista Flockhart. A serie emitiuse entre 1997 e 2002 por FOX.\nSinopse.\n\u00d3s seus 27 anos, Ally McBeal (Calista Flockhart) \u00e9 despedida do seu traballo por denunciar un acoso sexual por parte dun dos principais socios da firma. Todo cambia cando se atopa cun antigo compa\u00f1eiro de carreira e consegue un posto no bufete Cage &amp; Fish. Al\u00ed \u00e9 onde estabelecer\u00e1 unha amizade cos seus compa\u00f1eiros, atoparase cunha sorpresa: o seu ex-noivo Billy (Gil Bellows), que agora est\u00e1 casado, vai ser o seu compa\u00f1eiro de traballo, e peor a\u00ednda, reencontrarase con Georgia Thomas (Courtney Thorne-Smith), a muller de Billy."}
{"id": "413873", "revid": "25871", "url": "https://gl.wikipedia.org/wiki?curid=413873", "title": "Feminismo l\u00e9sbico", "text": "O feminismo l\u00e9sbico \u00e9 un movemento cultural e unha perspectiva cr\u00edtica, m\u00e1is influente na d\u00e9cada de 1970 e comezos da d\u00e9cada de 1980 (principalmente en Am\u00e9rica e en Europa Occidental), que incentivou as mulleres a dirixir as s\u00faas enerx\u00edas para outras mulleres no canto dos homes e moitas veces defendendo o lesbianismo como o resultado l\u00f3xico do feminismo. Entre algunhas das principais pensadoras e activistas est\u00e1n Charlotte Bunch, Rita Mae Brown, Adrienne Rich, Audre Lorde, Marilyn Frye, Mary Daly, Sheila Jeffreys e Monique Wittig (a\u00ednda que esta \u00faltima \u00e9 m\u00e1is comumente asociada co xurdimento da Teor\u00eda queer).\nO feminismo l\u00e9sbico reuniuse a comezos de 1970 a partir da insatisfacci\u00f3n coa segunda onda do feminismo e do movemento de liberaci\u00f3n gai.\nNas palabras da feminista l\u00e9sbica, Sheila Jeffreys, \"o feminismo l\u00e9sbico xurdiu como resultado de dous emprendementos: as l\u00e9sbicas dentro do WLM (Women's Liberation Movement) comezou a crear unha nova organizaci\u00f3n, onde pol\u00edticas l\u00e9sbicas distintamente feministas e l\u00e9sbicas da GLF (Gay Liberation Front) se xuntasen \u00e1s s\u00faas irm\u00e1s\"."}
{"id": "413874", "revid": "23204", "url": "https://gl.wikipedia.org/wiki?curid=413874", "title": "Lesbofeminismo", "text": ""}
{"id": "413875", "revid": "47401", "url": "https://gl.wikipedia.org/wiki?curid=413875", "title": "Drucilla Cornell", "text": "Drucilla Cornell, nada o 16 de xu\u00f1o de 1950 e finada en Nova York o 12 de decembro de 2022, foi unha fil\u00f3sofa estadounidense e te\u00f3rica feminista, cuxo traballo foi influente en filosof\u00eda pol\u00edtica e legal, \u00e9tica, deconstruci\u00f3n, teor\u00eda cr\u00edtica e feminismo. Cornell foi profesora de ciencias pol\u00edticas, estudos de x\u00e9nero e mulleres e literatura comparativa na Universidade de\u00a0Rutgers e\u00a0na Universidade Estatal de Nova Jersey. Foi profesora extraordinaria na Universidade de Pretoria, Sur\u00e1frica e profesora visitante na Universidade de\u00a0Birkbeck\u00a0e na\u00a0Universidade de Londres."}
{"id": "413876", "revid": "22570", "url": "https://gl.wikipedia.org/wiki?curid=413876", "title": "Alice Echols", "text": "Alice Echols \u00e9 unha cr\u00edtica cultural e historiadora estadounidense. Unha especialista dos anos 60, Echols \u00e9 profesora de ingl\u00e9s, estudos de x\u00e9nero e historia na Universidade da California.\nTraxectoria.\nEchols recibiu o seu diploma de bacharelato\u00a0do \"Macalester College\" en 1973. Ela obtivo o seu diploma de mestrado\u00a0e doutoramento na Universidade de M\u00edchigan en 1980 e 1986 respectivamente."}
{"id": "413877", "revid": "89787", "url": "https://gl.wikipedia.org/wiki?curid=413877", "title": "Samantha Cristoforetti", "text": "Samantha Cristoforetti, nada o 26 de abril de 1977 en Mil\u00e1n, \u00e9 unha astronauta italiana da Axencia Espacial Europea, piloto da Forza A\u00e9rea de Italia e enxe\u00f1eira.\nTraxectoria.\nCristoforetti naceu en Mil\u00e1n en 1977. Pasou a s\u00faa infancia en Mal\u00e8, no Val di Sole, na provicia de Trento. Cando ti\u00f1a 18 anos, participoi nun programa AFS de intercambio dos Estados Unidos e no USA space camp.\nOstentou o r\u00e9cord de permanencia ininterrompido dun voo espacial dunha astronauta europea (199 d\u00edas, 16 horas), e ata xu\u00f1o de 2017 retivo a marca ata que foi superada por Peggy Whitson. \u00c9 ademais a primeira italiana en viaxar ao espazo. Samantha Cristoforetti foi a primeira persoa en facerse caf\u00e9 expreso no espazo."}
{"id": "413878", "revid": "56817", "url": "https://gl.wikipedia.org/wiki?curid=413878", "title": "Saibi", "text": "Saibi (en ) \u00e9 un filme surcoreano de 2013 escrito e dirixido por Yeon Sang-ho. Estreouse internacionalmente na secci\u00f3n Vanguard do Festival Internacional de Cinema de Toronto o 7 de setembro de 2013 e foi presentado en varios festivais antes da s\u00faa estrea en Corea do Sur o 21 de novembro de 2013. Ga\u00f1ou o premio de mellor animaci\u00f3n no Festival de Cine de Sitges e Festival Internacional de Cinema de Xix\u00f3n, e foi premiado como o mellor filme coreano independente de 2013 pola Asociaci\u00f3n de Cinema e V\u00eddeo Independente de Corea."}
{"id": "413879", "revid": "45576", "url": "https://gl.wikipedia.org/wiki?curid=413879", "title": "Derek Reginald Bell", "text": ""}
{"id": "413880", "revid": "1131", "url": "https://gl.wikipedia.org/wiki?curid=413880", "title": "Ledesma, Salamanca", "text": "Ledesma \u00e9 un concello da comunidade aut\u00f3noma de Castela e Le\u00f3n, na provincia de Salamanca, ba\u00f1ado polo R\u00edo Tormes.\nXeograf\u00eda.\nEst\u00e1 situado a case 35\u00a0km ao noroeste da capital salmantina. Limita ao norte cos concellos zamoranos de Carbellino, Almeida de Sayago, Alfaraz de Sayago e Moraleja de Sayago, \u00f3 sur con Do\u00f1inos de Ledesma e Villarmayor, \u00f3 leste con A\u00f1over de Tormes e Juzbado e \u00f3 oeste con Villaseco de los Reyes e Gejuelo del Barro.\nDemograf\u00eda.\nSegundo o Instituto Nacional de Estad\u00edstica, no ano 2017 ti\u00f1a 1\u00a0688 habitantes, 837 homes e 851 mulleres (1\u00a0968 no 2010 e 1\u00a0954 no 2000).\nCultura.\nEtnograf\u00eda.\nEntre as festas e celebraci\u00f3ns destacan as do Corpus Christi, con procesi\u00f3n polas r\u00faas medievais e encerros a cabalo, denominados aqu\u00ed \"Espantos\".\nNa gastronom\u00eda son t\u00edpicas as rosquillas de Ledesma, feitas con ovo e fari\u00f1a.\nEconom\u00eda.\nHai Gando vac\u00fan e algunha gander\u00eda de reses bravas.\nPol\u00edtica e goberno.\nO alcalde \u00e9 o popular Jos\u00e9 Prieto Gonz\u00e1lez."}
{"id": "413881", "revid": "35560", "url": "https://gl.wikipedia.org/wiki?curid=413881", "title": "Atlas A", "text": "Atlas A, tam\u00e9n co\u00f1ecido co c\u00f3digo XSM-65A, foi un m\u00edsil bal\u00edstico intercontinental de proba que inaugurou a familia de foguetes Atlas, formada en primeiro lugar por m\u00edsiles e m\u00e1is tarde por foguetes espaciais.\nCaracter\u00edsticas.\nO Atlas A foi un modelo de probas que non levaba oxiva funcional. Voou oito veces, con cinco fallos, e deu lugar ao primeiro ICBM (m\u00edsil bal\u00edstico intercontinental) despregado nos Estados Unidos. Co tempo o foguete evolucionar\u00eda para dar lugar a unha familia de lanzadores espaciais."}
{"id": "413882", "revid": "72012", "url": "https://gl.wikipedia.org/wiki?curid=413882", "title": "XSM-65A", "text": ""}
{"id": "413883", "revid": "23204", "url": "https://gl.wikipedia.org/wiki?curid=413883", "title": "Industria de Turbo Propulsores", "text": "ITP Aero \u00e9 unha empresa de orixe vasca adicada ao dese\u00f1o de pezas de motores de aviaci\u00f3n, montaxe e mantemento de motores de aviaci\u00f3n.\nHistoria.\nAs orixes da empresa est\u00e1n na f\u00e1brica ELIZALDE de motores de aviaci\u00f3n creada en 1917. Nos anos 1950 a empresa estatal pasou a chamarse ENMASA. En 1973 a sede principal en Alcal\u00e1 de Henares (Madrid), inaugura unha nova factor\u00eda en Ajalvir (Madrid). Esta f\u00e1brica pasa a formar parte de CASA como divisi\u00f3n de motores. En 1989 a empresa \u00e9 privatizada como ITP, con f\u00e1brica en Zamudio (pa\u00eds vasco) adicada principalmente \u00e1 fabricaci\u00f3n de pezas de motor. A f\u00e1brica de Ajalvir adicase ao montaxe e reparaci\u00f3n de motores. Unha parte da nova empresa segue en mans do estado espa\u00f1ol a trav\u00e9s do INI. Os outros socios ser\u00edan SENER e Rolls Royce. En 2017 pasar\u00eda a ser Rolls Royce o \u00fanico accionista da empresa."}
{"id": "413884", "revid": "55340", "url": "https://gl.wikipedia.org/wiki?curid=413884", "title": "Gayatri Chakravorty Spivak", "text": "Gayatri Chakravorty Spivak, nada en\u00a0Calcuta\u00a0o\u00a024 de febreiro de 1942,\u00a0\u00e9 unha pensadora, te\u00f3rica literaria e feminista cr\u00edtica india. experta en cr\u00edtica literaria e en teor\u00eda da literatura, autora dun texto fundamental na corrente poscolonialista, \"Poden falar os subalternos?\", as\u00ed como dunha famosa traduci\u00f3n \u00f3 ingl\u00e9s do libro \"De la grammatologie\", do te\u00f3rico deconstrutivista Jacques Derrida.\u00a0\u00c9\u00a0profesora na Universidade de Columbia, nos\u00a0Estados Unidos, e unha asidua conferenciante en todo o mundo.\nEstudos universitarios.\nGraduouse con menci\u00f3n especial en ingl\u00e9s pola Universidade de Calcuta en 1959, despois do cal completou un mestrado na Universidade Cornell, nos\u00a0Estados Unidos. Acabou a s\u00faa tese de doutoramento mentres exerc\u00eda de profesora na Universidade de Iowa, cunha disertaci\u00f3n sobre o poeta irland\u00e9s William Butler Yeats dirixida por Paul de Man."}
{"id": "413885", "revid": "23204", "url": "https://gl.wikipedia.org/wiki?curid=413885", "title": "Gayatri Spivak", "text": ""}
{"id": "413886", "revid": "1131", "url": "https://gl.wikipedia.org/wiki?curid=413886", "title": "Yale University Press", "text": "Yale University Press \u00e9 unha editorial universitaria asociada \u00e1 Universidade Yale. Foi fundada en 1908 por George Parmly Day, e converteuse no \u00f3rgano oficial de publicaci\u00f3ns da Universidade Yale en 1961, pero segue tendo autonom\u00eda financeira e operativa.\nDende 2009 Yale University Press publica cada ano 300 t\u00edtulos novos en tapa dura e outras 150 edici\u00f3ns de peto e conta con m\u00e1is de 6.000 libros en formato impreso. Os seus libros ga\u00f1aron cinco Premios Nacionais do Libro, dous \"Critics Circle National Book Awards\" e oito Premios Pulitzer."}
{"id": "413887", "revid": "1131", "url": "https://gl.wikipedia.org/wiki?curid=413887", "title": "Elsa Artadi", "text": "Elsa Artadi i Vila, nada en Barcelona o 19 de agosto de 1976 \u00e9 unha economista e pol\u00edtica catal\u00e1, voceira de Junts per Catalunya no Parlamento de Catalu\u00f1a e conselleira de Presidencia do goberno da Generalitat dende maio de 2018.\nTraxectoria.\nEstudou no colexio concertado Stel\u00b7la de Barcelona. Licenciada e mestrada en econom\u00eda pola Universidade Pompeu Fabra, Artadi recibiu o seu doutoramento na Universidade Harvard cunha bolsa da Fundaci\u00f3n La Caixa. De 2006 a 2011 foi profesora de Econom\u00eda na Universidade Bocconi de Mil\u00e1n. De 2006 a 2011 foi profesora de Econom\u00eda da Universit\u00e0 Bocconi en Mil\u00e1n. Foi profesora visitante da UPF e da Barcelona Graduate School of Economics.\nDurante esta \u00e9poca tam\u00e9n foi profesora na Fudan University de Shanghai e membro do comit\u00e9 cient\u00edfico do Banco Mundial en Casablanca (Marrocos), consultora do Banco Mundial en Washington, D.C. e membro do comit\u00e9 cient\u00edfico da European Economic Association. Durante este per\u00edodo colaborou en diversos informes co economista e profesor da Universidade de Columbia Xavier Sala i Mart\u00edn, e foi a tradutora \u00f3 castel\u00e1n da s\u00faa obra \"Apunts de creixement econ\u00f2mic\".\nEntrou na Generalitat no ano 2011 como asesora no Departamento de Econom\u00eda do conselleiro Andreu Mas-Colell. En 2012, participou na proposta de pacto fiscal de CiU e participou en diversos actos de campa\u00f1a con vista \u00f3 25 de novembro. En 2013, foi nomeada directora xeral de Tributs i Joc, onde creou a Grossa de Cap d'Any. Este feito deulle protagonismo nos medios.\nEn 2015, foi nomeada secretaria de Facenda do Departamento de Econom\u00eda, e en xaneiro de 2016 foi nomeada directora xeral de Coordinaci\u00f3n Interdepartamental da Generalitat de Catalu\u00f1a.\nNo ver\u00e1n de 2016 afilouse \u00f3 PDeCAT e en 2017 coordinou e presidiu o relatorio ideol\u00f3xico do PDeCAT, formou parte do primeiro equipo directivo do partido, xestionando estudos e programas, pero dimitiu por mor do r\u00e9xime de incompatibilidades. Posteriormente dar\u00edase de baixa do partido. Malia a aplicaci\u00f3n do 155 en 2017, Artadi non foi cesada do cargo. Nas elecci\u00f3ns \u00f3 Parlamento de Catalu\u00f1a do mesmo ano foi escollida deputada na lista de Junts per Catalunya, candidatura da cal foi a directora de campa\u00f1a e onde \u00eda de n\u00famero 10 na lista por Barcelona.\nNa XII lexislatura, \u00e9 voceira parlamentaria do grupo de Junts per Catalunya. \u00c9 unha das facianas m\u00e1is visibles da s\u00faa coalici\u00f3n."}
{"id": "413888", "revid": "23204", "url": "https://gl.wikipedia.org/wiki?curid=413888", "title": "Revolta de 1784", "text": "A revolta de 1784, tam\u00e9n chamado A sublevaci\u00f3n de Horea, Closca e Cri\u015fan, foi unha importante acci\u00f3n de rebeld\u00eda do campesi\u00f1ado pag\u00e1n transilvano contra as restrici\u00f3ns feudais \u00e1s que foi sometido. Contou coa participaci\u00f3n de s\u00fabditos romanos, h\u00fangaros, sax\u00f5es e estatais, mineiros das monta\u00f1as Apuseni e as comunidades Maramure\u015f, artes\u00e1ns, sacerdotes, etc. A rebeli\u00f3n elevou o estado de tolerancia na Transilvania imperial dos romaneses, o que tam\u00e9n lle deu un car\u00e1cter nacional. Comezou o 1 de novembro de 1784, na aldea de Curechiu, Hunedoara e rematou a finais de decembro de 1784, cando Horea e Closca foron capturadas polas autoridades."}
{"id": "413890", "revid": "23204", "url": "https://gl.wikipedia.org/wiki?curid=413890", "title": "Thomas Bangalter", "text": "Thomas Bangalter, nado en Par\u00eds o 3 de xaneiro de 1975, \u00e9 un m\u00fasico franc\u00e9s de m\u00fasica electr\u00f3nica membro do d\u00fao Daft Punk xunto con Guy-Manuel de Homem-Christo, ao cal co\u00f1eceu na escola primaria, e os dous fixeronse moi amigos debido aos seus intereses moi similares.\nBangalter comezou a tocar o piano a idade dos seis anos, e entre os seus \u00e9xitos destacan \"Get Lucky\".\nFora da produci\u00f3n musical Bangalter \u00e9 co\u00f1ecido pola creaci\u00f3n das BSO para os filmes de Gaspar No\u00e9, \"Irr\u00e9versible\" e tam\u00e9n Enter the Void."}
{"id": "413891", "revid": "88215", "url": "https://gl.wikipedia.org/wiki?curid=413891", "title": "Janet Biehl", "text": "Janet Biehl, nada o\u00a04 de setembro de 1953,\u00a0\u00e9 unha anarquista estadounidense e unha das autoras m\u00e1is salientables da ecolox\u00eda social. En 1986 comeza a s\u00faa colaboraci\u00f3n no Instituto para a Ecolox\u00eda Social, onde se volveu colega de Murray Bookchin, traballando intensamente xunto a el as seguintes d\u00faas d\u00e9cadas en ampliar a formulaci\u00f3n, definici\u00f3n e explicaci\u00f3n das ideas polas que son mundialmente reco\u00f1ecidos.\nDe 1987 a 2000 publicaron en coautor\u00eda \"Green Perspectives\", logo denominada \"Left Green Perspectives\". Escribiu e editou numerosos libros e artigos que interpretan e avogan polas ideas do municipalismo libertario, a ecolox\u00eda social e o ecofeminismo, e que at\u00e9 a data te\u00f1en unha enorme influencia sobre o movemento libertario. O seu libro \"The Politics of Social Ecology\" condensa as ideas de Bookchin sobre democracia directa. O mesmo Bookchin consideraba a \"The Murray Bookchin Reader\", que ela editaba, a mellor introduci\u00f3n \u00f3 seu traballo."}
{"id": "413892", "revid": "23204", "url": "https://gl.wikipedia.org/wiki?curid=413892", "title": "Laia Manzanares", "text": "Laia Manzanares i Tom\u00e0s, nada en Barcelona o 30 de marzo de 1994, \u00e9 un actriz catal\u00e1. \u00c9 co\u00f1ecida polo seu papel de Oksana na serie de televisi\u00f3n \"Merl\u00ed\".\nEn 2015 protagonizou o videoclip da canci\u00f3n \"The Less I Know the Better\" de Tame Impala."}
{"id": "413893", "revid": "23204", "url": "https://gl.wikipedia.org/wiki?curid=413893", "title": "Laia Manzanares Tomas", "text": ""}
{"id": "413894", "revid": "65337", "url": "https://gl.wikipedia.org/wiki?curid=413894", "title": "Dodrante", "text": ""}
{"id": "413896", "revid": "23204", "url": "https://gl.wikipedia.org/wiki?curid=413896", "title": "Sistema educativo finland\u00e9s", "text": ""}
{"id": "413898", "revid": "23204", "url": "https://gl.wikipedia.org/wiki?curid=413898", "title": "Elsa Artadi i Vila", "text": ""}
{"id": "413900", "revid": "23204", "url": "https://gl.wikipedia.org/wiki?curid=413900", "title": "Primeira onda feminista", "text": ""}
{"id": "413903", "revid": "23204", "url": "https://gl.wikipedia.org/wiki?curid=413903", "title": "Dorchen Leidholdt", "text": "Dorchen A. Leidholdt\u00a0\u00e9 unha activista e dirixente do movemento feminista da\u00a0violencia contra as mulleres. Dende mediados da d\u00e9cada de 1970, asesorou e avogou polas v\u00edtimas de violaci\u00f3n organizadas contra \"a promoci\u00f3n da violencia contra as mulleres por parte dos medios\", formou parte do equipo legal da demandante nun caso de acoso sexual precedente, fundou unha organizaci\u00f3n internacional non gobernamental que combate a prostituci\u00f3n e a trata de mulleres e nenos, dirixiu o programa de servizos xur\u00eddicos meirande do pa\u00eds para v\u00edtimas de violencia dom\u00e9stica, avogou pola promulgaci\u00f3n e aplicaci\u00f3n de leis que promovan os dereitos das mulleres maltratadas e representen a centos de mulleres v\u00edtimas da violencia de parella, a trata de persoas, a agresi\u00f3n sexual, a ameaza de asasinato por honra, a mutilaci\u00f3n xenital feminina, o matrimonio forzado e infantil, e o comercio de noivas por Internet.\nLeidholdt deu conferencias internacionais sobre cuesti\u00f3ns de violencia contra a muller, e publicou artigos, cap\u00edtulos de libros e d\u00faas antolox\u00edas."}
{"id": "413905", "revid": "197", "url": "https://gl.wikipedia.org/wiki?curid=413905", "title": "Who Stole Feminism?", "text": "Who Stole Feminism? How Women Have Betrayed Women \u00e9 un libro de 1994 sobre feminismo escrito por Christina Hoff Sommers, unha escritora que durante a \u00e9poca da escrita tam\u00e9n era profesora de filosof\u00eda na Universidade Clark. Sommers argumenta que hai unha divisi\u00f3n entre o feminismo da equidade e o que ela chama \"feminismo de x\u00e9nero\". Sommers sost\u00e9n que as feministas de equidade buscan os mesmos dereitos legais para as mulleres e os hombres, mentres que as feministas de x\u00e9nero buscan contrarrestar as desigualdades hist\u00f3ricas baseadas no x\u00e9nero. Sommers argumenta que as feministas de x\u00e9nero fixeron reclamaci\u00f3ns falsas sobre temas como a anorexia nerviosa e agresi\u00f3ns dom\u00e9sticas e exerceron unha influencia nociva nos campus universitarios estadounidenses. \"Who Stole Feminism?\" recibiu unha ampla atenci\u00f3n polo seu ataque \u00f3 feminismo estadounidense, e recibiu cr\u00edticas altamente polarizadas divididas entre comentaristas conservadores e liberais. Alg\u00fans cr\u00edticos gabaron o libro, mentres que outros atop\u00e1rono defectuoso."}
{"id": "413906", "revid": "23204", "url": "https://gl.wikipedia.org/wiki?curid=413906", "title": "Who Stole Feminism? How Women Have Betrayed Women", "text": ""}
{"id": "413907", "revid": "23204", "url": "https://gl.wikipedia.org/wiki?curid=413907", "title": "Florence Rush", "text": "Florence Rush, nada o 23 de xaneiro de 1918 e finada o 9 de decembro de 2008, foi unha activista, te\u00f3rica feminista e traballadora social estadounidense. \u00c9 co\u00f1ecida por introducir a teor\u00eda The Freudian Coverup na s\u00faa presentaci\u00f3n \"The Sexual Abuse of Children: A Feminist Point of View\" sobre o abuso sexual infantil e o incesto en abril de 1971, na conferencia sobre violaci\u00f3n da New York Radical Feminists (NYRF). O obxectivo de Rush naquela \u00e9poca era desafiar as teor\u00edas freudianas dos nenos como sedutores de adultos e non como v\u00edtimas de explotaci\u00f3n sexual dos adultos."}
{"id": "413908", "revid": "89787", "url": "https://gl.wikipedia.org/wiki?curid=413908", "title": "Michael Kimmel", "text": "Michael Scott Kimmel, nado o 26 de febreiro de 1951, \u00e9 un soci\u00f3logo especializado en estudos de x\u00e9nero. \u00c9 profesor de sociolox\u00eda de Universidade de Stony Brook, no Estado de Nova York e foi fundador e editor da revista acad\u00e9mica \"Men and Masculinities\". Kimmel \u00e9 voceiro da National Organization for Men Against Sexism (NOMAS) e consid\u00e9rase a si mesmo feminista. En 2013, fundou o Centro para o estudo do home e a masculinidade na Universidade de Stony Brook, onde \u00e9 director executivo."}
{"id": "413909", "revid": "23204", "url": "https://gl.wikipedia.org/wiki?curid=413909", "title": "Michael Scott Kimmel", "text": ""}
{"id": "413910", "revid": "7523", "url": "https://gl.wikipedia.org/wiki?curid=413910", "title": "Sebasti\u00e1n Dubarbier", "text": "Sebasti\u00e1n Rak\u00e1n Dubarbier Bruschini, nado en La Plata o 19 de febreiro de 1986, \u00e9 un futbolista arxentino que xoga como lateral esquerdo.\nTraxectoria profesional.\nO 15 de xu\u00f1o de 2018 anunciouse a s\u00faa fichaxe por unha tempada polo Deportivo da Coru\u00f1a."}
{"id": "413912", "revid": "23204", "url": "https://gl.wikipedia.org/wiki?curid=413912", "title": "Differences (revista)", "text": "Differences: A Journal of Feminist Cultural Studies (estilizado como \"difference\"s\"\") \u00e9 unha revista acad\u00e9mica estabelecida en 1989 por Naomi Schor e Elizabeth Weed. Abrangue investigaci\u00f3ns sobre estudos culturais. As actuais editoras en xefe son Elizabeth Weed e Ellen Rooney. A revista, malia ser aut\u00f3noma, est\u00e1 aloxada no Pembroke Center for Teaching and Research on Women (Universidade Brown). Foi orixinalmente publicada a trav\u00e9s da Indiana University Press, pero dende 2003 (volume 14) foi publicada por Duke University Press."}
{"id": "413915", "revid": "1131", "url": "https://gl.wikipedia.org/wiki?curid=413915", "title": "Duke University Press", "text": "Duke University Press \u00e9 unha editorial acad\u00e9mica de libros e revistas e un departamento da Universidade Duke; publica arredor de 120 libros \u00f3 ano e m\u00e1is de 40 revistas acad\u00e9micas, as\u00ed como cinco colecci\u00f3ns electr\u00f3nicas. As s\u00faas publicaci\u00f3ns at\u00f3panse principalmente dentro da \u00e1rea de humanidades e ciencias sociais, pero tam\u00e9n \u00e9 co\u00f1ecida polas s\u00faas revistas de matem\u00e1ticas.\nA editorial foi fundada como Trinity College Press e William T. Laprade foi o seu primeiro director de 1922 a 1926. Despois dunha reestruturaci\u00f3n e expansi\u00f3n, o nome cambiouse a Duke University Press en 1926 e William K. Boyd foi nomeado director.\nAcceso aberto.\nDuke \u00e9 unha das trece editoriais que participan no programa piloto Knowledge Unlatched (Abrir as portas \u00f3 co\u00f1ecemento), un consorcio global de bibliotecas dirixido a conseguir un fondo de libros de acceso aberto. Dukeachegou catro libros para a colecci\u00f3n do programa piloto."}
{"id": "413919", "revid": "89787", "url": "https://gl.wikipedia.org/wiki?curid=413919", "title": "Journal of Women's History", "text": "Journal of Women's History \u00e9 unha revista acad\u00e9mica creada en 1989 sobre a historia das mulleres. Explora as diferentes perspectivas do feminismo m\u00e1is que promover unha \u00fanica forma deste movemento. A revista abrangue t\u00f3dolos per\u00edodos e rexi\u00f3ns xeogr\u00e1ficas. \u00c9 publicada pola Johns Hopkins University Press. As editoras xefas dende xu\u00f1o de 2015 at\u00e9 xu\u00f1o de 2018 foron Elisa Camiscioli e Jean Quataert (Universidade de Binghamton).\nSegundo \"Journal Citation Reports\", no 2015 a revista tivo un factor de impacto de 0.127, clasific\u00e1ndose no posto 39 de 40 revistas na categor\u00eda \"estudos da muller\"."}
{"id": "413923", "revid": "56817", "url": "https://gl.wikipedia.org/wiki?curid=413923", "title": "Handle System", "text": "O Handle System\u00a0\u00e9 o rexistro propietario de Corporation for National Research Initiatives que atrib\u00fae identificadores persistentes ou manexa os recursos de informaci\u00f3n para resolver \"eses controladores na informaci\u00f3n necesaria para localizar, acceder e utilizar os recursos\".\nDo mesmo xeito que as \"handle\" usados noutras partes da computaci\u00f3n, os procedementos do \"Handle System\" son opacas e non codifican informaci\u00f3n sobre o recurso subxacente, estando unidas s\u00f3 a metadatos sobre o recurso. En consecuencia, non son v\u00e1lidas as modificaci\u00f3ns nos metadatos."}
{"id": "413924", "revid": "127505", "url": "https://gl.wikipedia.org/wiki?curid=413924", "title": "Griselda Pollock", "text": "Griselda Pollock, nada en\u00a0Bloemfontein\u00a0o\u00a011 de marzo de 1949, \u00e9 unha te\u00f3rica das artes visuais, analista cultural e historiadora da arte brit\u00e1nica especialista en estudos feministas poscoloniais. Dedicou parte da s\u00faa obra \u00f3 estudo da relaci\u00f3n entre a muller e a arte. \u00c9 co\u00f1ecida pola s\u00faa innovaci\u00f3n te\u00f3rica e metodol\u00f3xica, combinada con lecturas de arte hist\u00f3rica e contempor\u00e1nea, cine e teor\u00eda cultural. Dende 1977, Pollock foi unha das estudosas m\u00e1is influentes da arte moderna, de vangarda, arte posmoderna\u00a0e arte contempor\u00e1nea. Tam\u00e9n exerceu grande influencia na teor\u00eda feminista, a historia da arte feminista e os estudos de x\u00e9nero.\nTraxectoria.\nNaceu en Sur\u00e1frica e trasladouse coa s\u00faa familia \u00f3 Canad\u00e1, onde pasou a s\u00faa adolescencia. Posteriormente trasladouse a Gran Breta\u00f1a onde estudou Historia Moderna na Universidade de Oxford (1967-1970) e Historia da arte Europea no \"Courtauld Institute of Art\" (1970-72). Recibiu o seu doutoramento en 1980 cun estudo sobre Vincent van Gogh e a pintura dos Pa\u00edses Baixos: unha lectura das s\u00faas noci\u00f3ns do moderno. Despois de ensinar nas Universidades de Reading e Manchester ingresou na Universidade de Leeds en 1977 como profesora de Historia da arte e Cine e foi nomeada Catedr\u00e1tica de Historias Sociais e Cr\u00edticas da arte en 1990. En 2001 converteuse en Directora do Centro de An\u00e1lise Cultural, Teor\u00eda e Historia na Universidade de Leeds, onde \u00e9 Profesora de Historias Sociais e Cr\u00edticas da arte. En 2017, Griselda Pollock celebrou 40 anos de docencia na Escola de Belas Artes, Historia da arte e Estudos Culturais na Universidade de Leeds."}
{"id": "413925", "revid": "1131", "url": "https://gl.wikipedia.org/wiki?curid=413925", "title": "SAGE Publications", "text": "SAGE Publishing\u00a0\u00e9 unha empresa editorial independente fundada en 1965 en Nova York por Sara Miller McCune e agora con sede en California. Publica m\u00e1is de 1\u00a0000 revistas e m\u00e1is de 800 libros cada ano, as\u00ed como traballos de referencia e produtos electr\u00f3nicos en \u00e1reas como o negocio, humanidades, ciencias sociais, ciencia, tecnolox\u00eda e medicina. SAGE tam\u00e9n pos\u00fae e publica baixo Corwin Press (dende 1990), CQ Press (dende 2008), Learning Matters (dende 2011), e Adam Matthew Digital (dende 2012). Conta con m\u00e1is de 1\u00a0500 empregados nas s\u00faas oficinas principais dos \u00c1nxeles, Londres, Nova Deli, Singapur, Washington DC e Melbourne."}
{"id": "413926", "revid": "23204", "url": "https://gl.wikipedia.org/wiki?curid=413926", "title": "SAGE Publishing", "text": ""}
{"id": "413927", "revid": "1131", "url": "https://gl.wikipedia.org/wiki?curid=413927", "title": "Instituto Cato", "text": "O Instituto Cato (en ), que toma o seu nome das Cartas de Cat\u00f3n, \u00e9 un laboratorio de ideas con sede en Washington, D.C.; non afiliado a partidos pol\u00edticos e con personalidade xur\u00eddica como organizaci\u00f3n sen \u00e1nimo de lucro. Ded\u00edcase \u00f3\u00a0lobby e busca a promoci\u00f3n de pol\u00edticas p\u00fablicas que sexan consistentes cos principios de liberdade individual, goberno limitado, mercados libres e paz, dende un punto de vista xeralmente percibido como libertario ou prol \"laissez faire\".\nO Instituto foi fundado en 1977 en San Francisco, California por Edward H. Crane e inicialmente financiado por Charles G. Koch. Estivo nestes anos relacionado cos inicios do Partido Libertario. O nome fai referencia \u00e1s Cartas de Cat\u00f3n e foi proposto por Murray Rothbard membro fundador e directivo que logo sa\u00edu por problemas internos coa organizaci\u00f3n en 1981.\nO Cato Institute \u00e9 un centro de an\u00e1lise non-partidista, e as visi\u00f3ns dos seus acad\u00e9micos non est\u00e1n consistentemente ali\u00f1adas con ning\u00fan dos dous partidos maioritarios. Durante a \"Revoluci\u00f3n Conservadora\" do Partido Republicano dos Estados Unidos nos 80, impulsouse un achegamento importante para rexuvenecer o partido conservador con elementos e ideas liberais. Por\u00e9n, a s\u00faa relaci\u00f3n cos conservadores non foi totalmente harmoniosa, especialmente por mor do enfrontamento entre liberais-libertarios e o neoconservadorismo da militancia republicana, por temas como a intervenci\u00f3n militar, o gasto p\u00fablico, a guerra contra as drogas ou as garant\u00edas constitucionais. Existe discusi\u00f3n respecto da s\u00faa coincidencia en determinados puntos -sociais- cos progresistas do Partido Dem\u00f3crata dos Estados Unidos, mentres en aspectos econ\u00f3micos e doutras pol\u00edticas p\u00fablicas existen grandes diferenzas."}
{"id": "413928", "revid": "23204", "url": "https://gl.wikipedia.org/wiki?curid=413928", "title": "Cato Institute", "text": ""}
{"id": "413929", "revid": "23204", "url": "https://gl.wikipedia.org/wiki?curid=413929", "title": "Ronald Hamowy", "text": "Ronald Hamowy, nado en\u00a0Shanghai en 1937 e finado o\u00a08 de setembro de 2012,\u00a0foi un acad\u00e9mico, co\u00f1ecido principalmente polas s\u00faas achegas \u00f3 pensamento pol\u00edtico e social.\nHamowy naceu en Shanghai, a China. A s\u00faa familia era xud\u00eda, o seu pai era de Siria e a s\u00faa nai era de Exipto. No momento da s\u00faa morte, el era profesor em\u00e9rito de Historia Intelectual da Universidade de Alberta, en Edmonton, Canad\u00e1. Hamowy asociouse estreitamente coa ideolox\u00eda pol\u00edtica do liberalismo e os seus escritos e bolsa especial dando \u00e9nfase na liberdade individual e os l\u00edmites da acci\u00f3n do Estado nunha sociedade libre. El est\u00e1 asociado cun n\u00famero de prominentes organizaci\u00f3ns libertarias estadounidenses, e estaba estreitamente asociado co seu vello amigo e l\u00edder estadounidense libertario Murray Rothbard (1926-1995) a partir de mediados da d\u00e9cada de 1950 at\u00e9 a morte de Rothbard en 1995."}
{"id": "413932", "revid": "47401", "url": "https://gl.wikipedia.org/wiki?curid=413932", "title": "Hebe de Bonafini", "text": "Hebe Pastor de Bonafini, nada en Ensenada (provincia de Bos Aires) o 4 de decembro de 1928 e finada na Plata o 20 de novembro de 2022, foi unha activista arxentina e unha das fundadoras da asociaci\u00f3n Nais da Praza de Maio, organizaci\u00f3n de nais de detidos-desaparecidos durante o autodenominado Proceso de Reorganizaci\u00f3n Nacional, a ditadura que gobernou a Arxentina entre 1976 e 1983, e da Fundaci\u00f3n Nais de Praza de Maio, da cal dependen un instituto universitario privado, un xornal, unha radio, unha casa cultural, unha librar\u00eda e administra un centro cultural onde antes se encontraba o centro clandestino da ESMA.\nTraxectoria.\nHebe de Bonafini era unha dona de casa que cursou unicamente a educaci\u00f3n primaria. Casou o 29 de decembro de 1942, aos 14 anos, con Humberto Alfredo Bonafini, con quen tivo tres fillos, Jorge Omar, Ra\u00fal Alfredo e Mar\u00eda Alejandra. En 8 de febreiro de 1977, o seu fillo m\u00e1is vello Jorge Omar foi secuestrado e desaparecido, en La Plata, e o 6 de decembro dese ano ocorreulle o mesmo ao seu outro fillo home, Ra\u00fal Alfredo, en Berazategui. O 25 de maio de 1978, desapareceu tam\u00e9n a s\u00faa nora, Mar\u00eda Elena Bugnone Cepeda, esposa de Jorge.\nHebe de Bonafini foi presidenta da Asociaci\u00f3n Nais da Praza de Maio desde 1979, onde destacou pola loita contra a impunidade dos culp\u00e1beis de delitos de lesa humanidade e por reivindicar a vida dos desaparecidos, rendendo homenaxes aos seus actos a\u00ednda en vida e non s\u00f3 a s\u00faa desaparici\u00f3n.\nO seu esposo, Humberto Bonafini, faleceu en setembro de 1982.\nEn 1987, cando o m\u00fasico brit\u00e1nico Sting visitou o pa\u00eds, convidou a organizaci\u00f3n a subir ao escenario do estadio do River Plate. Durante a canci\u00f3n \"They Dance Alone\", as Nais pasearon no escenario ao comp\u00e1s da canci\u00f3n que inspiraran.\nEn 1991, Bonafini nunha emisi\u00f3n do programa \"El Perro Verde\" que era conducido polo xornalista espa\u00f1ol Jes\u00fas Quintero, a l\u00edder das Nais chamou ao ent\u00f3n presidente Carlos Menem \u00ablixo\u00bb, polo cal o mandatario a procesou por \u00abdesacato\u00bb. En 1998, a C\u00e1mara de Apelaci\u00f3ns considerou que a causa se encontraba prescrita e que o expresidente deb\u00eda pagar os custos, que chegaban a 4500 pesos. O expediente foi elevado por Menem \u00e1 Corte Suprema en 1999.\nEn 1996 \u2015durante o menemismo\u2015 Hebe de Bonafini foi ferida na cabeza pola polic\u00eda nunha manifestaci\u00f3n universitaria en repudio \u00e1 reforma do estatuto da Universidade Nacional de La Plata e \u00e1 Lei de Educaci\u00f3n Superior, cando o Corpo de Infantaria da Polic\u00eda Bonaerense exerc\u00eda unha brutal represi\u00f3n. Ficou gravemente ferida e ficou co seu pano branco tinxido de vermello, mais declarou: \u00abO sangue do pano \u00e9 a ameaza m\u00e1is forte deste goberno para dicir que paremos. [...] Non nos van parar! Nin un paso atr\u00e1s, \"carajo\"!\u00bb.\nEn 1998, cando a banda U2 visitou Arxentina, os seus integrantes estiveron na organizaci\u00f3n das Nais e convid\u00e1ronas a subir ao escenario na s\u00faa presentaci\u00f3n. Al\u00ed, Hebe de Bonafini regalou o seu pano branco a Bono.\nEn varias oportunidades, Hebe de Bonafini sufriu ataques contra a s\u00faa persoa, persoas pr\u00f3ximas e a asociaci\u00f3n, desde insultos, ameazas de morte at\u00e9 torturas. En 2001, d\u00faas persoas invadiron a casa de Bonafini e, non encontrando Hebe, torturaron a s\u00faa filla Alejandra, golpe\u00e1ndoa brutalmente e queim\u00e1ndoa con cigarros.\nBonafini foi convidada a dar conferencias e palestras, tanto na Arxentina canto no exterior. Alg\u00fans dos lugares onde proferiu discursos foron: nun acampamento dos Sen Terra, no Mato Groso (no Brasil); en Chiapas (no M\u00e9xico) co convite para apoiaren o Subcomandante Marcos; na Universidade da California, en Riverside (Estados Unidos) ao recibir un t\u00edtulo \"Honoris Causa\"; A Habana (Cuba), onde nunha das oportunidades foi oradora nas conmemoraci\u00f3ns do Primeiro de Maio; Asturias (no Estado Espa\u00f1ol), convidada polo Grupo de Apoio do Pa\u00eds Vasco; Caracas (Venezuela) na Segunda Xornada de Sa\u00fade Mental; Porto Rico, na asemblea do Colexio de Avogados; Mil\u00e1n, Brescia, Verona, Tur\u00edn, Rivoli, Riccione e M\u00f3dena (na Italia), convidada polo Comit\u00e9 de Solidariedade Internacionalista Arco Iris; Par\u00eds (Francia), cando a fundaci\u00f3n recibiu o Premio UNESCO de Educaci\u00f3n pola Paz; Belgrado (Iugoslavia), para participar dun acto de repudio \u00e1 guerra.\nDesde 2004 difunde o seu pensamento en programas de radio, como \"Transformaciones del Pa\u00f1uelo Blanco\" (desde 2007) ou \"La Voz de las Madres\".\nDesde 2008 as Nais da Praza de Maio administran o chamado Centro Cultural Nuestros Hijos, no antigo campo de concentraci\u00f3n ESMA (Escola Superior de Mec\u00e1nica da Armada) en Buenos Aires.\nEn 2009 comezou a dar clases de coci\u00f1a e pol\u00edtica nese mesmo centro."}
{"id": "413933", "revid": "22570", "url": "https://gl.wikipedia.org/wiki?curid=413933", "title": "Kifli", "text": "O kifli ou kipferl \u00e9 un bolo ou pan\u00a0tradicional de Europa do Leste. \u00c9 habitual na gastronom\u00eda autr\u00edaca, h\u00fangara, checa (\"rohl\u00edk\"), eslovaca (\"ro\u017eok\") e serbia (kifla). Ten forma de media l\u00faa e pode ser salgado ou doce, inclu\u00edndo neste caso leite.\nElaboraci\u00f3n.\nO \"kifli\" elab\u00f3rase cortando lascas de masa de fari\u00f1a branda con forma de cu\u00f1as triangulares, e enrol\u00e1ndoas para obter unha peza con forma de media l\u00faa, que ent\u00f3n \u00e9 enfornada (permitindo que a masa medre).\nSalgado.\nOs rolos de masa d\u00e9ixanse tal cal, ou se lles aplica un ba\u00f1o de ovo e se espolvorea con semente de papoula ou carvea, a mi\u00fado mesturada con sal gordo.\nO \"kifli\" t\u00f3mase s\u00f3 ou para almorzar, nese caso adoita cortarse lonxitudinalmente, untarse con manteiga e comerse con friames, queixos ou marmelada, mel e unha cunca de caf\u00e9, chocolate quente ou leite.\nDoce.\nA variante doce do \"kifli\" \u00e9 unha galleta de menor tama\u00f1o cuxa masa cont\u00e9n a mi\u00fado vainilla (cham\u00e1ndose ent\u00f3n van\u00edli\u00e1s kifli). As cu\u00f1as de masa enr\u00f3lanse arredor dun recheo doce de froitos secos, habitualmente noces (\"di\u00f3s kifli\"), semente de papoula (\"m\u00e1kos kifli\") ou \"lekvar\" (\"lekv\u00e1ros kifli\"), un tipo de marmelada normalmente de figos ou albaricoque, con ou sen pasas. Tralo enfornado, adoitan esparexerse cun pouco de azucre glas ou canela. Alternativamente, poden cubrirse con chocolate."}
{"id": "413935", "revid": "89787", "url": "https://gl.wikipedia.org/wiki?curid=413935", "title": "Wendy McElroy", "text": "Wendy McElroy, nada en 1951,\u00a0\u00e9 unha autora, investigadora e conferencista canadense. Salienta pola s\u00faa defensa do anarquismo individualista de filiaci\u00f3n libertaria e do feminismo individualista, sendo tam\u00e9n unha reco\u00f1ecida investigadora das ra\u00edces hist\u00f3ricas de \u00e1mbalas d\u00faas correntes de pensamento.\nXunto con Carl Watner e George H. Smith fundou a revista \"The Voluntarist\" en 1982, a cal propuxo unha corrente de filosof\u00eda pol\u00edtica chamada voluntarismo. \u00c9 investigadora asociada do Independent Institute e colaboradora para Fox News Fox News e LewRockwell.com.\nTeor\u00eda pol\u00edtica.\nSexo-positiva.\nEntre as feministas, dist\u00ednguese a si mesma como \u00absexo-positiva\u00bb: defendendo a dispo\u00f1ibilidade da pornograf\u00eda, afirmando que a mesma \u00e9 un reco\u00f1ecemento social da sexualidade feminina, e condenando as campa\u00f1as feministas antipornograf\u00eda. Tam\u00e9n criticou as leis contra o acoso sexual que criminalizan a atracci\u00f3n sexual\u00a0\u00f3 depender da sensibilidade de quen sente acosado sen un criterio s\u00f3lido.\nO seu traballo te\u00f3rico est\u00e9ndese cara \u00e1 cr\u00edtica xeral do feminismo de perspectiva de x\u00e9nero e a discriminaci\u00f3n positiva, indicando que a s\u00faa aplicaci\u00f3n prexudica a liberdade de elixir das mulleres. McElroy sost\u00e9n que \u00e9 preciso retomar antigas correntes feministas que se baseaban na promoci\u00f3n dos dereitos individuais.\nMasculinismo.\nEn concordancia co anterior, McElroy sost\u00e9n unha defensa \u2014que ela chama \"feminista\"\u2014 dos dereitos masculinos. Aduce que dentro do movemento de mulleres xurdiron d\u00faas tendencias, unha libertaria e a outra ideol\u00f3xica ou \"de x\u00e9nero\". Sinala que esta \u00faltima predominou nas organizaci\u00f3ns m\u00e1is relevantes do feminismo, como a \"National Organization for Women\", ante as dificultades e fracasos do feminismo tradicional para acadar a igualdade de mulleres e homes, levando un discurso de corte revanchista e mis\u00e1ndrico contra os homes, conseguindo que as leis de familia e laborais que favorecen a muller, \u00e1 vez, impliquen un trato inxusto para os homes."}
{"id": "413936", "revid": "89787", "url": "https://gl.wikipedia.org/wiki?curid=413936", "title": "Robin Truth Goodman", "text": "Robin Truth Goodman, nada en 1966, \u00e9 unha profesora de literatura da Universidade Estatal de Florida. \u00c9 unha estudos dos estudosos poscoloniais, e est\u00e1 especializada nos temas da pedagox\u00eda cr\u00edtica, do feminismo e a teor\u00eda poscolonial."}
{"id": "413937", "revid": "89787", "url": "https://gl.wikipedia.org/wiki?curid=413937", "title": "Alison Assiter", "text": "Alison Assiter, nada o 23 de outubro de 1949, \u00e9 unha acad\u00e9mica das ciencias sociais e profesora de teor\u00eda feminista na Universidade de West of England.\nEducaci\u00f3n.\nAssiter conseguiu o seu grao na Universidade de Bristol, o seu B.Phil. en Oxford, e o seu doutoramento na Universidade de Sussex wn 1984."}
{"id": "413938", "revid": "131329", "url": "https://gl.wikipedia.org/wiki?curid=413938", "title": "Lobby Europeo de Mulleres", "text": "O Lobby Europeo de Mulleres (LEM, EWL nas s\u00faas siglas en ingl\u00e9s \"European Women's Lobby\") \u00e9 unha ONG que traballa para promover os dereitos das mulleres e a igualdade entre mulleres e homes, que foi fundada en 1990. \u00c9 a meirande organizaci\u00f3n de coordinaci\u00f3n das asociaci\u00f3ns de mulleres da Uni\u00f3n Europea (UE). En novembro de 2009, a membres\u00eda do LEM estendeuse \u00e1s organizaci\u00f3ns dos 27 estados membros da UE e dos tres pa\u00edses candidatos, as\u00ed como \u00f3s 21 organismos de eido europeo, o que representa un total de m\u00e1is de 2.500 organizaci\u00f3ns.\nCunha Secretar\u00eda con base en Bruxelas (B\u00e9lxica), o LEM \u00e9 unha das meirandes ONGs a nivel europeo, e traballa estreitamente con instituci\u00f3ns europeas e organizaci\u00f3ns da sociedade civil. A nivel internacional, o LEM ten status consultivo no Consello de Europa e no Consello Econ\u00f3mico e Social das Naci\u00f3ns Unidas, e participa regularmente nas actividades da Comisi\u00f3n da Condici\u00f3n Xur\u00eddica e Social da Muller das Naci\u00f3ns Unidas (CSW).\nA misi\u00f3n do LEM \u00e9 traballar pola promoci\u00f3n e o respecto dos dereitos humanos das mulleres, apoiando a diversidade entre as mulleres e a igualdade entre mulleres e homes, e alertando de posibles retrocesos en dereitos."}
{"id": "413939", "revid": "23204", "url": "https://gl.wikipedia.org/wiki?curid=413939", "title": "European Women's Lobby", "text": ""}
{"id": "413940", "revid": "56817", "url": "https://gl.wikipedia.org/wiki?curid=413940", "title": "Stanford Encyclopedia of Philosophy", "text": "A Enciclopedia de filosof\u00eda de Stanford (SEP) \u00e9 unha enciclopedia de libre acceso en li\u00f1a mantida pola Universidade Stanford. A enciclopedia desenvolveuse inicialmente con fondos p\u00fablicos do NEH e do NSF. Un plan de recollida de fondos a longo prazo co fin de asegurar o libre acceso \u00e1 enciclopedia est\u00e1 apoiado a nivel mundial por varias universidades e consorcios de bibliotecas. Ditas instituci\u00f3ns contrib\u00faen baixo un plan formulado polo SEP en colaboraci\u00f3n coa Scholarly Publishing and Academic Resources Coalition (SPARC), a International Coalition of Library Consortia (ICOLC) e a Southeastern Library Network (SOLINET), con fondos equiparados pola NEH.\nCada entrada \u00e9 escrita e mantida por un experto no tema, inclu\u00edndo a profesores de m\u00e1is de 65 Instituci\u00f3ns acad\u00e9micas\u00a0arredor do mundo. Ademais da s\u00faa condici\u00f3n en li\u00f1a, a enciclopedia utiliza o enfoque acad\u00e9mico tradicional da maior parte de enciclopedias e revistas acad\u00e9micas para lograr est\u00e1ndares de calidade por medio de:\nA enciclopedia foi creada en 1995 por Edward N. Zalta co fin expl\u00edcito de achegar unha enciclopedia din\u00e1mica actualizada regularmente, e que desta forma non permaneza datada \u00e1 maneira das enciclopedias impresas. A concepci\u00f3n da enciclopedia permite a presenza de artigos rivais para un \u00fanico tema de modo que se reflictan os desacordos razoados entre acad\u00e9micos."}
{"id": "413941", "revid": "23204", "url": "https://gl.wikipedia.org/wiki?curid=413941", "title": "Enciclopedia de filosof\u00eda de Stanford", "text": ""}
{"id": "413942", "revid": "23204", "url": "https://gl.wikipedia.org/wiki?curid=413942", "title": "When God Was a Woman", "text": "When God Was a Woman \u00e9 un libro de 1976 escrito pola escultora e historiadora da arte Merlin Stone. Base\u00e1ndose no traballo de Margaret Murray e Robert Graves, Stone populariza a o matriarcado prehist\u00f3rico e das civilizaci\u00f3ns antigas pag\u00e1s, describindo as sociedades antiga, abranguendo o Antigo Exipto, como para\u00edsos matriarcais destru\u00eddos polo patriarcalismo indoeuropeo. Ela concl\u00fae que os hebreos, por mor do patriarcalismo que os caracteriza \"deben ter sido indoeuropeos\", praticando misoxinia e odio \u00e1 adoraci\u00f3n da Deusa nai na sociedade israelita, a cal conecta co posterior desenvolvemento do cristianismo.\nTraduci\u00f3ns.\nFoi publicado no Reino Unido baixo o t\u00edtulo \"The Paradise Papers: The Suppression of Women's Rites\". Foi traducido \u00f3 franc\u00e9s como \"Quand Dieu \u00e9tait femme\" (SCE-Services Complets d'Edition, Qu\u00e9bec, Canad\u00e1) en 1978, \u00f3 neerland\u00e9s como \"Eens was God als Vrouw belichaamd \u2013 De onderdrukking van de riten van de vrouw\" en 1979, \u00f3 alem\u00e1n como \"Als Gott eine Frau war\" en 1989 e \u00f3 italiano como \"Quando Dio era una donna\" en 2011."}
{"id": "413943", "revid": "89787", "url": "https://gl.wikipedia.org/wiki?curid=413943", "title": "Ramona Maneiro", "text": "Ramona Maneiro Castro, nada na Pobra do Carami\u00f1al en 1961, \u00e9 unha activista a prol da morte digna e a eutanasia.\nTraxectoria.\nRamona Maneiro saltou \u00e1 fama debido \u00e1 s\u00faa relaci\u00f3n sentimental con Ram\u00f3n Sampedro, un mari\u00f1o e escritor galego, tetrapl\u00e9xico desde os 25 anos. Debido \u00e1 s\u00faa situaci\u00f3n e tras anos de vivir prostrado nunha cama, Sampedro decidiu acabar coa s\u00faa vida. Para poder suicidarse necesitaba axuda e asistencia, xa que a s\u00faa condici\u00f3n de tetrapl\u00e9xico lle imped\u00eda facelo en por si. Mais isto poder\u00eda carrexar problemas legais aos seus asistentes, xa que poder\u00edan incorrer en delito segundo a lexislaci\u00f3n vixente espa\u00f1ola. Para solucionalo e dar a co\u00f1ecer o seu problema, Sampedro desenvolveu unha intensa actividade a favor da eutanasia, tanto a trav\u00e9s dos medios de comunicaci\u00f3n como xudicialmente.\nNa s\u00faa longa loita polo dereito a unha morte digna, Sampedro estivo apoiado por diferentes colectivos favor\u00e1beis \u00e1 despenalizaci\u00f3n de eutanasia. Finalmente, Ram\u00f3n morreu na s\u00faa casa de Boiro o 12 de xaneiro de 1998 por envelenamento de cianuro pot\u00e1sico, axudado pola s\u00faa amiga Ramona Maneiro. Esta foi detida d\u00edas despois, mais non foi xulgada por falta de probas.\nAutoinculpaci\u00f3n.\nSete anos despois, unha vez que o delito prescribiu, Ramona admitiu en televisi\u00f3n facilitarlle a Ram\u00f3n o acceso ao veleno que lle causou a morte e gravar o v\u00eddeo onde este pronunciu as s\u00faas \u00faltimas palabras. Tras as s\u00faas declaraci\u00f3ns, o fiscal pediu reabrir o caso de Ram\u00f3n Sampedro.&lt;ref name=\"20 Minutos 18/01/2005\"&gt;&lt;/ref&gt;\nPrescribe o delito de Ramona Maneiro.\nSegundo o portavoz do Consello Xeral do Poder Xudicial (CGPJ), Enrique L\u00f3pez, as confesi\u00f3ns de Maneiro puideron derivar nunha investigaci\u00f3n, e mesmo ser axuizada, mais \u00aben ning\u00fan caso condenada\u00bb. En Espa\u00f1a, o prazo para a prescrici\u00f3n do delito \u00e9 de cinco anos se a pena que se impuxo fose de m\u00e1is de tres e menos de cinco anos de c\u00e1rcere. O per\u00edodo comeza a contar o d\u00eda do sobresemento da causa, o 12 de novembro de 1999. Por iso, Ramona Maneiro \u00e9 libre desde o 12 de novembro de 2004.\nPol\u00e9mica coa familia de Ram\u00f3n Sampedro.\nA familia de Sampedro sempre estivo en contra da decisi\u00f3n deste de p\u00f3r fin \u00e1 s\u00faa vida. Tam\u00e9n acusou a Ramona Maneiro de asasinato."}
{"id": "413944", "revid": "1410", "url": "https://gl.wikipedia.org/wiki?curid=413944", "title": "Sartego de St Andrews", "text": "O sartego de\u00a0St Andrews \u00e9 un monumento\u00a0picto\u00a0que data da segunda metade do s\u00e9culo VIII. Este sartego foi descuberto a comezos de 1833 durante as escavaci\u00f3ns da catedral de St Andrews, pero non foi at\u00e9 1922 que os compo\u00f1entes superviventes foron reunidos. O sartego at\u00f3pase exposto no museo da Catedral, en St Andrews, Escocia, preto do lugar da descuberta.\nOpini\u00f3n hist\u00f3rica.\nOs historiadores difiren sobre quen poder\u00eda estar enterrado no sartego. Malia que se cre foi encargado polo rei picto \u00d3engus I, un cristi\u00e1n que morreu en 761, non est\u00e1 claro se realmente conti\u00f1a o seu corpo, polo seu predecesor, Nechtan mac Der-Ilei, ou por outra figura posteror."}
{"id": "413945", "revid": "23204", "url": "https://gl.wikipedia.org/wiki?curid=413945", "title": "Sarc\u00f3fago de St Andrews", "text": ""}
{"id": "413946", "revid": "89787", "url": "https://gl.wikipedia.org/wiki?curid=413946", "title": "Anais de Tigernach", "text": "Os Anais de Tigernach (abrev. AT) \u00e9 unha cr\u00f3nica, probabelmente orixinaria de Clonmacnoise, Irlanda. A linguaxe \u00e9 unha mestura de lat\u00edn\u00a0e irland\u00e9s antigo e medio.\nMoitos dos rexistros prehist\u00f3ricos prove\u00f1en do manuscrito do s\u00e9culo XII, Rawlinson B 502. Por\u00e9n, a real importancia da cr\u00f3nica ref\u00edrese \u00f3s per\u00edodos de 489-766, 973-1003 e 1018-1178. Eses tres fragmentos son orixinarios do manuscrito do s\u00e9culo XIV Rawlinson B 488. A cobertura do per\u00edodo 766 at\u00e9 973 est\u00e1 perdida, mais p\u00e9nsase que existe de forma reducida na \"Chronicon Scotorum\" (abrev. CT). Esta \u00faltima non abrangue o per\u00edodo de 718 a 804, mais como moito do seu contido deriva da hipot\u00e9tica \"Cr\u00f3nica de Irlanda, \"e non dos\u00a0\"Anais de Ulster\" (abrev. AU) e dos \"Anais de Inisfallen\" (abrev. AI), \u00e9 posible ter unha idea do que cote\u00f1en os relatos. Kathleen Hughes postula que a AU e AT diverxiron da \"Cr\u00f3nica de Irlanda\" alg\u00fan tempo antes do ano 913.\nA cr\u00f3nica debe o seu nome moderno a Tigernach Ua Bra\u00edn (morto en 1088), abade de Clonmacnoise, mais iso non significa que fose tam\u00e9n seu autor. A nota engadida \u00e1 entrada de 1088, ano da s\u00faa morte, en Rawlinson B 488 afirma que o texto foi escrito por Tigernach at\u00e9 aquel punto. Se el non m\u00e1is que o escriba do texto orixinal copiado no s\u00e9culo XIV, pode significar que el foi un dos analistas respons\u00e1beis \u200b\u200bpolo traballo."}
{"id": "413947", "revid": "89787", "url": "https://gl.wikipedia.org/wiki?curid=413947", "title": "R\u00edo Forth", "text": "O r\u00edo Forth (en ga\u00e9lico escoc\u00e9s: \"Uisge For\" ou tam\u00e9n \"Abhainn Dhubh\", que significa \"augas negras\"), \u00e9 un curto r\u00edo costeiro da vertente do mar do Norte do Reino Unido que discorre integramente por Escocia. Nace no lago Ard no val de Trossachs, a uns 30\u00a0km \u00f3 oeste da cidade de Stirling. Corre en direcci\u00f3n leste cruzando a localidade de Aberfoyle. Pouco despois recibe as augas dos r\u00edos Duchray e Kelty e entra na zona pantanosa co\u00f1ecida como Flanders Moss, onde recibe os r\u00edos Teith e Allan antes de atravesar a cidade de Stirling. Nesa cidade o r\u00edo ensancha e empeza a estar afectado as mareas do pr\u00f3ximo mar. Cruza as localidades de Cambus, onde recibe ao r\u00edo Devon, Alloa, Fallin e Airth. \u00d3 chegar \u00e1 localidade de Kinkardine, o r\u00edo ensancha e \u00e1brese o estuario de Forth.\nDurante a Idade Media, o r\u00edo era navegable at\u00e9 Stirling. Por\u00e9n,\u00a0no presente \u00e9 moi raro o tr\u00e1fico fluvial m\u00e1is al\u00f3 de Kinkardine, debido \u00e1 colmataci\u00f3n do leito do r\u00edo e o aumento do tama\u00f1o das embarcaci\u00f3ns.\nAt\u00e9 a apertura de modernas pontes nos s\u00e9culos XIX e XX, o lugar m\u00e1is \u00f3 leste no que o ancho do r\u00edo permit\u00eda cruzalo era Stirling, onde existiu unha ponte dende o s\u00e9culo XIII. Sobre devandita ponte tivo lugar a Batalla da ponte de Stirling en 1297 na que as forzas escocesas de Andrew de Moray e William Wallace derrotaron \u00e1s tropas inglesas enviadas por Eduardo I de Inglaterra dentro do contexto das Guerras de independencia de Escocia."}
{"id": "413948", "revid": "56817", "url": "https://gl.wikipedia.org/wiki?curid=413948", "title": "Fortriu", "text": "Fortriu ou Reino de Fortriu \u00e9 o nome co que os historiadores se refiren \u00f3 antigo reino dos pictos, e a mi\u00fado empr\u00e9gase para designar \u00f3s pictos en xeral. Atop\u00e1base con toda probabilidade arredor de Moray e \u00f3 leste do Condado de Ross, no norte de Escocia, a\u00ednda que tradicionalmente situouse arredor de Strathearn, no Central Belt.\nA palabra mesma de \"Fortriu\" \u00e9 unha reconstruci\u00f3n moderna. \u00c9 o hipot\u00e9tico caso nominativo en irland\u00e9s antigo do caso xenitivo ou dativo Fortrenn e \"Fortrinn.\" A forma picta reconstru\u00edda deb\u00eda ser \"Uerturio\", e de feito d\u00faas das principais tribos pictas eran denominadas polos romanos \"Uerturiones.\" O cambio na inicial debeu producirse debido a que os falantes de linguas goid\u00e9licas transforman as Ou/V, \"W\" ou \"Gw\" das linguas brit\u00f3nicas en F (como no caso do ga\u00e9lico escoc\u00e9s \"Fionn\", do mesma orixe que o gal\u00e9s \"Gwyn\", \"branco\").\nTradicionalmente, cr\u00edase que o reino de Fortriu deb\u00eda estar no centro de Escocia, con capital quizais en Strathearn, at\u00e9 o punto de que a comunidade acad\u00e9mica consider\u00e1bao algo comunmente aceptado. Por\u00e9n, novas investigaci\u00f3ns levadas a cabo polo historiador Alex Woolf parecen eliminar devandito consenso, e mesmo a idea mesma da localizaci\u00f3n de Fortriu. Como apunta Woolf, a \u00fanica base para a antiga localizaci\u00f3n de Fortriu era unha batalla preto de Strathearn na que os \"homes de Fortriu\" tomaran parte. Este argumento era feble por dous motivos: en primeiro lugar, existen dous Strathearn, un no norte e outro no sur de Escocia; ademais, nada impide que os \"homes de Fortriu\" estivesen guerreando lonxe do seu propio territorio. M\u00e1is a\u00ednda, unha enumeraci\u00f3n de pobos inclu\u00edda na Cr\u00f3nica anglosaxoa deixa ben claro que Fortriu situ\u00e1base \u00f3 norte do Mounth (\u00e9 dicir, dos Montes Grampianos), na \u00e1rea visitada por San Columba. A \"Profec\u00eda de Berch\u00e1n\" tam\u00e9n sinala de que o rei Dub de Escocia morreu na \"Chaira de Fortriu\". Outra fonte, a \"Cr\u00f3nica dos reis de Alba\", dinos que devandito rei morreu en Forres, unha poboaci\u00f3n de Moray. Ademais, certas adici\u00f3ns \u00e1 \"Cr\u00f3nica de Melrose\" confirman que Dubh morreu a mans dos homes de Moray, en Forres."}
{"id": "413949", "revid": "89787", "url": "https://gl.wikipedia.org/wiki?curid=413949", "title": "Skellefte\u00e5", "text": "Skellefte\u00e5 \u00e9 unha cidade sueca no condado de V\u00e4sterbotten e \u00e9 a capital do municipio de Skellefte\u00e5. No ano 2017 ti\u00f1a 72 723 habitantes.\nSkellefte\u00e5 \u00e9 unha cidade industrial hist\u00f3rica, sendo a miner\u00eda, principalmente a do ouro, unha das industrias m\u00e1is importantes. Politicamente \u00e9 un importante basti\u00f3n do Partido Socialdem\u00f3crata Sueco. A cidade \u00e9 moi co\u00f1ecida polo seu equipo de xoquei sobre xeo, o Skellefte\u00e5 AIK, que xoga na principal divisi\u00f3n do pa\u00eds ga\u00f1ando o t\u00edtulo en varias ocasi\u00f3ns.\nA cidade fundouse no ano 1845 e medrou principalmente durante as d\u00e9cadas de 1950 e 1960 ata case alcanzar o seu tama\u00f1o actual. \u00c9 a segunda cidade m\u00e1is grande de V\u00e4sterbotten tras Ume\u00e5 e at\u00f3pase a medio cami\u00f1o entre esta e Lule\u00e5, a uns 15 quil\u00f3metros da costa do golfo de Botnia."}
{"id": "413950", "revid": "865", "url": "https://gl.wikipedia.org/wiki?curid=413950", "title": "Eskilstuna", "text": "Eskilstuna \u00e9 unha cidade sueca que se atopa no condado de S\u00f6dermanland e \u00e9 a capital do municipio de Eskilstuna. No ano 2017 a cidade ti\u00f1a 104 709 habitantes.\n&lt;/ref&gt; Eskilstuna ten unha gran poboaci\u00f3n sueco-finesa, sendo a terceira cidade do pa\u00eds con maior n\u00famero. A localidade est\u00e1 atravesada polo r\u00edo Eskilstuna\u00e5n, que conecta o lago Hj\u00e4lmaren e o lago M\u00e4laren.\nHistoria.\nA historia de Eskilstuna rem\u00f3ntase a antes da Idade Media, cando o monxe ingl\u00e9s Eskil de Tuna fixo de \"Tuna\" a s\u00faa base e diocese da costa sur do lago M\u00e4laren. San Eskil foi lapidado ata a morte polos viquingos pag\u00e1ns da cidade veci\u00f1a de Str\u00e4ngn\u00e4s, a 30 quil\u00f3metros ao leste de Eskilstuna, intentando convertelos ao cristianismo. San Eskil foi enterrado na igrexa do seu mosteiro en Tuna. Posteriormente a cidade de Str\u00e4ngn\u00e4s foi cristianizada e outorg\u00f3uselle o privilexio de converterse na diocese do sur do M\u00e4laren. M\u00e1is adiante \"Eskil\" engad\u00eduse \u00e1 palabra \"Tuna\". Por\u00e9n, a cidade de Eskilstuna non recibiu privilexios municipais debido \u00e1 s\u00faa proximidade \u00e1 cidae medieval de Torsh\u00e4lla. O mosteiro de San Eskil foi completamente destru\u00eddo polo rei sueco Gustav Vasa durante a Reforma protestante e foi substitu\u00eddo polo castelo real de Eskilstunahus.\nOs seus primeiros prvilexios de cidade foron outorgados en 1659 e os seus l\u00edmites inclu\u00edan Tunafors e a nova cidade de Karl Gustavs Stad, situada na parte occidental do r\u00edo. Karl Gustavs Stad constru\u00eduse ao redor das forxas de ferro do mestre ferreiro Reinhold Rademacher, animada polo rei Carlos X Gustavo de Suecia. Os primeiros produtos das forxas foron pequenas armas e artiller\u00eda.\nKarl Gustavs Stad foi unha cidade libre dende 1771, onde os fabricantes e artes\u00e1ns pod\u00edan establecer talleres e fabricas libres de impostos. A cidade fusionouse co resto de Eskilstuna en 1879.\nEskilstuna tivo un gran crecemento durante a Revoluci\u00f3n Industrial e converteuse nunha das cidades industriais m\u00e1is importantes de Suecia, ga\u00f1ando o alcume de \"St\u00e5lstaden\" (\"A cidade do aceiro\"). Ademais de armas de lume, a cidade tam\u00e9n fabricaba cubertos, tesoiras chaves, ferramentas e instrumentos de precisi\u00f3n. Como tributo \u00e1 industria do aceiro inclu\u00eduse a figura dun traballador no escudo de armas da cidade."}
{"id": "413951", "revid": "1410", "url": "https://gl.wikipedia.org/wiki?curid=413951", "title": "Casa de \u00d3engus", "text": "A Casa de \u00d3engus \u00e9 unha dinast\u00eda proposta que puido ter gobernado como reis dos pictos, as\u00ed como se\u00f1ores de Dalriada e posiblemente de todo o norte de Gran Breta\u00f1a, durante aproximadamente un s\u00e9culo, dende a d\u00e9cada de 730 at\u00e9 a de 830. O seu primeiro dirixente na terra dos pictos foi o rei \u00d3engus I, que pode ser a figura representada no sartego de St Andrews.\nMonarcas.\nOutro membro desta familia puido ser Domnall mac Caustant\u00edn, un posible rei de D\u00e1l Riata."}
{"id": "413953", "revid": "109216", "url": "https://gl.wikipedia.org/wiki?curid=413953", "title": "Selecci\u00f3n de f\u00fatbol de Arabia Saudita", "text": "A selecci\u00f3n de f\u00fatbol de Arabia Saudita (en \u00e1rabe: \u0645\u0646\u062a\u062e\u0628 \u0627\u0644\u0645\u0645\u0644\u0643\u0629 \u0627\u0644\u0639\u0631\u0628\u064a\u0629 \u0627\u0644\u0633\u0639\u0648\u062f\u064a\u0629 \u0644\u0643\u0631\u0629 \u0627\u0644\u0642\u062f\u0645\u200e) \u00e9 o equipo representativo de Arabia Saudita nas competici\u00f3ns oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Arabia Saudita, pertencente \u00e1 Confederaci\u00f3n Asi\u00e1tica de F\u00fatbol (AFC).\nP\u00f3dese dicir que \u00e9 un dos equipos m\u00e1is fortes de Asia, xa que ga\u00f1ou en tres ocasiones a Copa Asi\u00e1tica. O seu pa\u00eds organizara a primeira Copa FIFA Confederaci\u00f3ns en 1992. Chegou a ser subcampi\u00f3n perdendo coa Arxentina. A s\u00faa mellor actuaci\u00f3n internacional t\u00edvoa na Copa Mundial de F\u00fatbol de 1994\u00a0\u00f3 clasificar a oitavos de final, sendo at\u00e9 agora o \u00fanico pa\u00eds \u00e1rabe asi\u00e1tico en chegar a esa instancia e xunto a Marrocos e Alxeria, dos \u00e1rabes en xeral. Por\u00e9n, nas edici\u00f3ns posteriores caeu nas primeiras roldas como na Copa Mundial de F\u00fatbol de 2002 que no seu partido inaugural, caeu 0:8 con Alema\u00f1a."}
{"id": "413954", "revid": "56817", "url": "https://gl.wikipedia.org/wiki?curid=413954", "title": "El Ideal (Lugo)", "text": "El Ideal foi un peri\u00f3dico editado en Lugo en 1917.\nTraxectoria.\nSemanario infantil escrito por alumnos do Instituto de Lugo, apareceu o 23 de xullo de 1917. Dirixido por Juan Antonio Correa Calder\u00f3n, entre os seus redactores figuraban Manuel Pardo Pardo e Jos\u00e9 Varela Montes. O administrador era Jes\u00fas Tapia Noguera."}
{"id": "413955", "revid": "89787", "url": "https://gl.wikipedia.org/wiki?curid=413955", "title": "Andreas Granqvist", "text": "Andreas Granqvist,\u00a0nado o 16 de abril de 1985 en Helsingborg, \u00e9 un futbolista\u00a0sueco con contrato co\u00a0FK Krasnodar ata o ver\u00e1n de 2018. O 28 de xaneiro de 2018\u00a0asinou por tres anos dende o ver\u00e1n co\u00a0Helsingborgs IF.\nTraxectoria.\nNado na localidade de P\u00e5arps no concello de Helsingborg, Granqvist comezou a xogar ao f\u00fatbol no equipo local, o P\u00e5arps GIF. En 1999 entrou nas categor\u00edas xuven\u00eds do\u00a0Helsingborgs IF e en 2004 debutou co primeiro equipo, chegando a ser capit\u00e1n. Entre xaneiro de 2007 e marzo de 2008 xogou co\u00a0Wigan Athletic F.C. na\u00a0Premier League. Xogou 14 partidos dende o inicio da tempada, mais o equipo cedeuno ao\u00a0Helsingborgs IF en marzo de 2008 ata a fin da tempada inglesa en xu\u00f1o, e entrou na selecci\u00f3n sueca para a\u00a0Eurocopa de 2008.\nEn xullo dese ano, adquiriuno o club neerland\u00e9s do\u00a0FC Groningen, xogou regularmente como titular\u00a0e en\u00a02009 tanto\u00a0\"Voetbal International\" como\u00a0\"Goal Com\" seleccion\u00e1rono dentro do equipo do ano con altas puntuaci\u00f3ns. En agosto do 2011 mercouno o\u00a0Genoa CFC e despois de dous anos en X\u00e9nova, foi un dos xogadores titulars do club e un dos favoritos dos seareiros locaiss.\u00a0En 2013 marchou ao equipo ruso do FK Krasnodar. Granqvist recibiu o\u00a0bal\u00f3n de ouro no ano 2017. O 28 de xaneiro de 2018 presentouse como nova fichaxe do\u00a0Helsingborgs IF.\nSelecci\u00f3n nacional.\nGranqvist debutou coa\u00a0selecci\u00f3n nacional o 23 de xaneiro de 2006. Seleccionado para a Eurocopa de 2008, non chegou a sa\u00edr ao campo. O seu primeiro gol marcouno contra San Marino o 7 de setembro de 2010, despois de sa\u00edr ao campo tras a expulsi\u00f3n de\u00a0Olof Mellberg. O 18 de xu\u00f1o de 2018 na s\u00faa estrea do Mundial de Rusia, e xogando contra Corea do Sur deulle a vitoria ao seu equipo ao marcar un penalti, rematando o partido 1-0 a favor de Suecia."}
{"id": "413957", "revid": "98629", "url": "https://gl.wikipedia.org/wiki?curid=413957", "title": "Svealand", "text": "Svealand ou (raramente ou historicamente) Suecia verdadeira \u00e9 a rexi\u00f3n central hist\u00f3rica de Suecia. Est\u00e1 situada no centro sur do pa\u00eds e \u00e9 unha das s\u00faas tres grandes rexi\u00f3ns hist\u00f3ricas, limitando ao norte con Norrland e ao sur con G\u00f6taland. Os profundos bosques de Tiveden, Tyl\u00f6skog e Kolm\u00e5rden separaban Svealand de G\u00f6taland. Historicamente os seus habitantes eran chamados \"Svear\".\nSvealand est\u00e1 composta da rexi\u00f3n capital de M\u00e4lardalen no leste, Roslagen no nord\u00e9s, o antigo distrito mineiro de Bergslagen no centro e Dalarna e V\u00e4rmland no oeste.\nO antigo nome de Sueia en sueco, \"Svea rike\" (en ortograf\u00eda moderna: \"Sverige\") ou o \"reino dos suecos\", orixinalmente s\u00f3 se refer\u00eda a Svealand. A forma en antigo n\u00f3rdico \u00e9 \"Sv\u00ed\u00fej\u00f3\u00f0\". A medida que os dominios dos reis suecos foron medrando, o nome Svealand comezou a usarse para separar o territorio orixinal do novo.\nProvincias.\nSvealand estaba formada polas seguintes seis provincias:\nEstocolmo, a capital sueca, est\u00e1 situada tanto en Uppland como en S\u00f6dermanland, e na r\u00faa V\u00e4sterl\u00e5nggatan, na cidade vella (\"Gamla stan\"), at\u00f3pase unha pedra que limitaba \u00e1mbalas d\u00faas provincias."}
{"id": "413962", "revid": "25871", "url": "https://gl.wikipedia.org/wiki?curid=413962", "title": "Ramona Maneiro Castro", "text": ""}
{"id": "413963", "revid": "5863", "url": "https://gl.wikipedia.org/wiki?curid=413963", "title": "Teodoro Botino Castro", "text": "Teodoro Botino Castro, nado en Viveiro en 1834 e finado en 1894, foi un impresor e xornalista galego.\nTraxectoria.\nFillo dun italiano dos ex\u00e9rcitos de Napole\u00f3n que desertou en Viveiro. Dono dun obradoiro de tipograf\u00eda dende 1877, en 1888 fundou o semanario \"El Eco de Vivero\" con capital do seu amigo Severino L\u00f3pez Tojo."}
{"id": "413964", "revid": "98629", "url": "https://gl.wikipedia.org/wiki?curid=413964", "title": "Greenalia", "text": "Greenalia \u00e9 unha empresa galega con sede na cidade da Coru\u00f1a adicada \u00e1 produci\u00f3n enerx\u00e9tica, xesti\u00f3n forestal e servizos.\nHistoria.\nEn 2017 iniciou a construci\u00f3n dunha planta de xeraci\u00f3n enerx\u00e9tica por biomasa en Curtis, no Pol\u00edgono industrial Curtis-Teixeiro cun investimento de m\u00e1is de 100 mill\u00f3ns de euros nunha parcela de 100 mil metros cadrados.\nEn 2018 rexeitou unha oferta de Ence para mercar a s\u00faa planta de Teixeiro en construci\u00f3n."}
{"id": "413965", "revid": "98629", "url": "https://gl.wikipedia.org/wiki?curid=413965", "title": "Lily Allen", "text": "Lily Rose Beatrice Cooper, co\u00f1ecida como Lilly Allen, nada en Londres o 2 de maio de 1985, \u00e9 unha cantante brit\u00e1nica de pop e synthpop, entre outros x\u00e9neros.\n\u00c9 filla do actor e comediante gal\u00e9s Keith Allen e da produtora de cine Allison Owen, ademais de irm\u00e1 do actor Alfie Allen. En 2006 lanzou \u00e1 venda o seu disco debut \"Alright, Still\". O 10 de febreiro de 2009 lanzou o seu segundo \u00e1lbum titulado \"It's Not Me, It's You\". O 2 de maio de 2014 lanzou o seu terceiro \u00e1lbum, o primeiro despois da s\u00faa retirada en 2009 titulado \"Sheezus\", o cal se converteu no segundo \u00e1lbum en alcanzar a primeira posici\u00f3n no UK Singles Charts de maneira consecutiva. Tam\u00e9n foi presentadora do seu propio programa de televisi\u00f3n \"Lily Allen and Friends\", da cadea BBC Three.\nTraxectoria.\nPrimeiros anos.\nLily Allen naceu en Hammersmith, o 2 de maio de 1985 ao oeste de Londres. \u00c9 filla do comediante gal\u00e9s Keith Allen e da produtora de cine Allison Owen. Ten unha irm\u00e1 m\u00e1is vella, Sarah (1984), e un irm\u00e1n m\u00e1is novo, o actor Alfie Owen-Allen (1986). Tam\u00e9n ten catro medio irm\u00e1ns por parte do pai.\nEn 1998, apareceu no episodio \"The Yob\" que pertence ao programa \"The Comic Strip Presents\", coescrito polo pai. Cando ti\u00f1a 4 anos, o pai abandonou a familia. Creceu coa nai en distintos lugares con nenos da mesma idade. Asistiu a 13 escolas distintas e foi expulsada da maior\u00eda por fumar e beber. Allen d\u00edxolle a Loveline que aos 11 anos estaba cantando unha canci\u00f3n de Oasis, \"Wonderwall\", no patio do colexio cando unha profesora a escoitou e lle dixo que ti\u00f1a talento e lle propuxo facer algo con ela. Lily tomou lecci\u00f3ns de canto coa mestra e cantou nunha obra escolar. Alegou que a audiencia se alegrara ante a visi\u00f3n dunha nena con problemas facendo algo bo. Nese momento ela chegou \u00e1 conclusi\u00f3n de que a m\u00fasica era algo que necesitaba facer, xa sexa coma unha vocaci\u00f3n para toda a vida ou para o que fose. Converteuse nun membro do Groucho Club cando ti\u00f1a 17 anos e no seu tempo libre, escoitaba artistas como The Specials, T. Rex, e Happy Mondays e tam\u00e9n l\u00eda.\nAllen fixo unha aparici\u00f3n na pel\u00edcula de 1998 \"Elizabeth\", producida pola s\u00faa nai. Deixou a escola aos 15 anos porque non quer\u00eda \"pasar un terzo da s\u00faa vida traballando para preparar o outro terzo\". Despois de que a familia marchase a Ibiza, ela permaneceu en Sant Antoni de Portmany. Tam\u00e9n permaneceu un tempo en Islington.\nPublicidade e lanzamentos.\nDespois do lanzamento do seu primeiro material, grazas \u00e1 enorme publicidade, decidiu que \"Smile\" ser\u00eda o primeiro sinxelo oficial para o seu \u00e1lbum debut, que se titulou \"Alright, Still\". Tal canci\u00f3n foi mandada \u00e1 radio en maio de 2006 e foi inmediatamente programada en radios de todo o Reino Unido. Ademais, en maio, adic\u00e1ronlle unha portada de \"Observer Music Monthly\", e ofreceu entrevistas a medios como The Guardian e NME. Escribe periodicamente no blog de MySpace, contando an\u00e9cdotas da s\u00faa vida tanto profesional coma persoal. O sinxelo \"Smile\" lanzouse \u00e1 venda o 3 de xullo de 2006, con d\u00faas canci\u00f3ns, que non se encontraban no \u00e1lbum, como caras B. O primeiro \u00e1lbum (\"Alright, Still\") apareceu o 17 de xullo de 2006. Desgraciadamente, debido a que se adiantou o lanzamento do disco, a s\u00faa canci\u00f3n \"Nan, you're a window shopper\", unha parodia de \"Window Shopper\" de 50 Cent, non foi inclu\u00edda xa que non se puido producir a tempo o material.\nEn 2006 cantou en d\u00faas canci\u00f3ns para o disco \"Rudebox\" de Robbie Williams. As canci\u00f3ns que cantou titul\u00e1ronse \"Keep on\" e \"Bongo bong and je ne t'aime plus\". A canci\u00f3n \"Smile\" inclu\u00eduse na banda sonora de The Sims 2: The Four Seasons.\nNo xullo de 2008 o segundo traballo de Lily xa estaba producido. Comentouse tam\u00e9n que pod\u00eda conter unha canci\u00f3n extra chamada \"Wherever You Go\" na que supostamente participar\u00eda Lindsay Lohan. O novo disco de Lily Allen chamouse \"It's Not Me, It's You\", a\u00ednda que anteriormente anunciara o posible nome de \"Stuck on the Naughty Step\". Dese disco promocion\u00e1ronse os sinxelos \"The Fear\", \"Not Fair\", \"22\", \"Fuck You\" (que ademais foi elixido como tema dunha campa\u00f1a antihomof\u00f3bica) e \"Who'd Have Known\". A\u00ednda que en 2010 lanzouse \"Back To The Start\" como sinxleo promocional, tendo as\u00ed 6 sinxelos o segundo \u00e1lbum de Lily Allen.\nTam\u00e9n nun episodio da serie \"Glee\", Lea Michele e Cory Monteith cantaron a canci\u00f3n \"Smile\" de Lily Allen.\nLily Allen anunciou en 2009 que \u00eda tomar un descanso no mundo da m\u00fasica e estivo centr\u00e1ndose noutros proxectos, como abrir unha tenda de moda chamada Lucy in Disguise xunto \u00e1 s\u00faa irm\u00e1.\nEn xu\u00f1o de 2012 anunciou que estaba no estudio traballando para o seu novo \u00e1lbum. O 17 de novembrO de 2013 estreou \"Hard Out Here\", o primeiro sinxelo do seu disco, alcanzando este o n\u00famero 9 nas listas do Reino Unido.\nO 2 de maio de 2014 Lily Allen estreou un novo disco chamado \"Sheezus\". Primeiramente lanzou unha versi\u00f3n de Keane chamada \"Somewhere Only We Know\" para a publicidade de John Lewis Christmas e o cal alcanzou o n\u00famero 1 no Reino Unido. Deste disco lanz\u00e1ronse cinco sinxelos: \"Hard Out Here\", \"Air Balloon\", \"Our Time\", \"URL Badman\" e \"As Long As I Got You\".\nEn 2017 Allen mencionou no podcast de News Roast que estaba traballando nun novo disco, que tratar\u00eda principalmente sobre ela, a relaci\u00f3n cos seus fillos, a ruptura do seu matrimonio, o abuso de drogas etc. Allen estivo traballando con Mark Ronson e esperaba sacar o cuarto disco ese ano. Rumore\u00e1base que o disco se chamar\u00eda \"The Fourth Wall\".\nEn maio de 2017, Allen filtrou unha canci\u00f3n do disco chamada \"Family Man\", a cal fala sobre a ruptura con Sam Cooper.\u200b\nEn xaneiro de 2017, Allen anunciou o lanzamento dun novo disco \"No Shame\"."}
{"id": "413967", "revid": "22570", "url": "https://gl.wikipedia.org/wiki?curid=413967", "title": "Memoria inmunol\u00f3xica", "text": "A memoria inmunol\u00f3xica \u00e9 a capacidade do sistema inmunitario de reco\u00f1ecer de forma r\u00e1pida e espec\u00edfica un ant\u00edxeno que o corpo encontrou previamente e iniciar a correspondente resposta inmunol\u00f3xica. Xeralmente estas son respostas secundarias, terciarias e outras subseguintes respostas inmunes ao mesmo ant\u00edxeno. A memoria inmunol\u00f3xica \u00e9 responsable do compo\u00f1ente adaptativo do sistema inmunitario, constitu\u00edda por unhas c\u00e9lulas T e B especiais, as denominadas c\u00e9lulas T de memoria e c\u00e9lulas B de memoria. A memoria inmunol\u00f3xica \u00e9 a base da vacinaci\u00f3n.\nDesenvolvemento da memoria inmunol\u00f3xica.\nA memoria inmunol\u00f3xica ocorre despois dunha resposta inmune primaria contra o ant\u00edxeno. A memoria inmunol\u00f3xica \u00e9 as\u00ed creada por cada individuo, despois dunha exposici\u00f3n previa inicial, a un axente potencialmente perigoso. O curso dunha resposta inmunitaria secundaria \u00e9 similar \u00e1 resposta inmunitaria primaria, pero m\u00e1is intensa e r\u00e1pida. Despois de que as c\u00e9lulas B de memoria reco\u00f1ecen o ant\u00edxeno presentan o p\u00e9ptido, unido ao complexo MHC II, a c\u00e9lulas T efectoras pr\u00f3ximas. Iso leva \u00e1 activaci\u00f3n destas c\u00e9lulas e \u00e1 s\u00faa proliferaci\u00f3n r\u00e1pida. Unha vez que a resposta inmunitaria inmune desapareceu, as c\u00e9lulas efectoras da resposta inmune son eliminadas. Por\u00e9n, permanecen durante certo tempo os anticorpos previamente creados no corpo que representan o compo\u00f1ente humoral da memoria inmunol\u00f3xica e constit\u00fae un importante mecanismo de defensa en infecci\u00f3ns subsecuentes. Ademais dos anticorpos formados, permanecen tam\u00e9n no corpo un pequeno n\u00famero de c\u00e9lulas T e B de memoria que constit\u00faen o compo\u00f1ente celular da memoria inmunol\u00f3xica, m\u00e1is duradeiro. Permanecen no corpo nun estado de repouso e no segundo ou seguinte encontro c o mesmo ant\u00edxeno estas c\u00e9lulas poden responder inmediatamente e eliminar o ant\u00edxeno. As c\u00e9lulas de memoria te\u00f1en unha longa vida e duran ata varias d\u00e9cadas no corpo.\nC\u00e9lulas B de memoria.\nAs c\u00e9lulas B de memoria son c\u00e9lulas plasm\u00e1ticas que poden producir anticorpos durantre longo tempo. A diferenza das c\u00e9lulas B virxes implicadas na resposta inmunitaria primaria, a resposta das c\u00e9lulas B de memoria \u00e9 lixeiramente diferente. A c\u00e9lula B de memoria xa sufriu unha expansi\u00f3n clonal e diferenciaci\u00f3n e maduraci\u00f3n da afinidade, polo que pode dividirse varais veces m\u00e1is r\u00e1pido e producir anticorpos con moita maior afinidade (especialmente a IgG). En contraste, as c\u00e9lulas plasm\u00e1ticas virxes est\u00e1n completamente diferenciadas e non poden ser estimuladas m\u00e1is polo ant\u00edxeno a dividirse ou incrementar a produci\u00f3n de anticorpos. A actividade da c\u00e9lula B con memoria en \u00f3rganos linf\u00e1ticos secundarios \u00e9 a maior durante as primeiras d\u00faas semanas despois da infecci\u00f3n. Seguidamente, despois de 2 a 4 semanas a s\u00faa resposta declina. Despois da reacci\u00f3n do centro xerminal as c\u00e9lulas plasm\u00e1ticas de memoria est\u00e1n localizadas na medula \u00f3sea, que \u00e9 o sitio principal de produci\u00f3n a longo prazo de anticorpos na memoria inmunol\u00f3xica.\nC\u00e9lulas T de memoria.\nAs c\u00e9lulas T de memoria poden ser de tipo CD4+ ou CD8+. Estas c\u00e9lulas T de memoria non requiren ulteriores estimulacions do ant\u00edxeno para proliferar e, por tanto, non necesitan un sinal a trav\u00e9s do MHC. As c\u00e9lulas T de memoria poden dividirse en dous grupos funcionais base\u00e1ndose na expresi\u00f3n do receptor de quimiocinas CCR7. Esta quimiocina indica a direcci\u00f3n da migraci\u00f3n a \u00f3rganos linf\u00e1ticos secundarios. Estas c\u00e9lulas T de memoria que non expresan o CCR7 (que son CCR7-) te\u00f1en receptores para migraren ao sitio da inflamaci\u00f3n no tecido e representan unha poboaci\u00f3n de c\u00e9lulas efectoras inmediatas. Estas c\u00e9lulas denomin\u00e1ronse c\u00e9lulas T efectoras de memoria (TEM). Despois da estimulaci\u00f3n repetida producen grandes cantidades de IFN-\u03b3, IL-4 e IL-5. En contraste, as c\u00e9lulas T de memoria CCR7+ carecen de funci\u00f3ns proinflamatorias e citot\u00f3xicas, pero te\u00f1en receptores para a migraci\u00f3n aos ganglios linf\u00e1ticos. Estas c\u00e9lulas denomin\u00e1ronse c\u00e9lulas T de memoria centrais (TCM). Estas estimulan de forma efectiva as c\u00e9lulas dendr\u00edticas. Con estimulaci\u00f3n repetida poden diferenciarse en c\u00e9lulas T de memoria efectoras CCR7-. Ambas as poboaci\u00f3ns destas c\u00e9lulas de memoria orix\u00ednanse a partir de c\u00e9lulas T virxes e permanecen no corpo durante varios anos despois da inmunizaci\u00f3n inicial."}
{"id": "413968", "revid": "27155", "url": "https://gl.wikipedia.org/wiki?curid=413968", "title": "Memoria inmunitaria", "text": ""}
{"id": "413969", "revid": "27155", "url": "https://gl.wikipedia.org/wiki?curid=413969", "title": "Resposta inmunol\u00f3xica", "text": ""}
{"id": "413970", "revid": "63181", "url": "https://gl.wikipedia.org/wiki?curid=413970", "title": "Malax", "text": "Malax (en fin\u00e9s \"Maalahti\") \u00e9 un municipio de Finlandia situado na rexi\u00f3n de Ostrobotnia. En 2017 a s\u00faa poboaci\u00f3n era de 5.478 habitantes. A superficie do termo municipal \u00e9 de 1.954,94 km2, dos cales 1.429,12\u00a0km2 son auga. O concello ten unha densidade de poboaci\u00f3n de 10,50 hab./km\u00b2.\nLimita cos municipios de Korsholm, Korsn\u00e4s, Laihia, N\u00e4rpes e Kurikka, este \u00faltimo na rexi\u00f3n de Ostrobotnia do Sur.\nO concello \u00e9 biling\u00fce con maior\u00eda de falantes de sueco e minor\u00eda finesa."}
{"id": "413971", "revid": "25871", "url": "https://gl.wikipedia.org/wiki?curid=413971", "title": "Gran Premio de Espa\u00f1a de 1997", "text": "O Gran Premio de Espa\u00f1a de 1997 foi unha carreira de motor de F\u00f3rmula Un celebrada o 25 de maio de 1997 no Circu\u00edto de Catalu\u00f1a, Barcelona. Foi a sexta carreira da tempada de F\u00f3rmula Un de . Este Gran Premio de Espa\u00f1a \u00e9 lembrado pola grande actuaci\u00f3n de Olivier Panis, que partiu do 12\u00ba posto na grella e terminou 2\u00ba recortando distancia co l\u00edder Jacques Villeneuve de 1\u00b45 a 2 segundos por volta ao final da carreira.\nResumo da carreira.\nMichael Schumacher tivo un bo comezo. Empezou 7\u00ba, terminou a primeira volta na segunda posici\u00f3n e desafiou a Villeneuve que lideraba no Williams. Con todo, Schumacher, no Ferrari, non alcanzou ao l\u00edder e comezaba a alonxarse do resto dos coches. Na 13\u00aa volta, a diferenza con Villeneuve era de aproximadamente 20 segundos e un tren de coches composto por David Coulthard, Jean Alesi, Mika H\u00e4kkinen, Heinz-Harald Frentzen, e Johnny Herbert estaba detr\u00e1s del. Os seus tempos de volta eran aproximadamente de 1:26 mentres que o de Villeneuve era 1:22.\nNesta carreira de alto desgaste de pneum\u00e1ticos, especialmente para os pneum\u00e1ticos Goodyear, o primeiro pit stop comezou a aproximadamente na volta 14, e o \u00faltimo foi na volta 25, o fixo Olivier Panis, no seu finamente equilibrado Prost con pnem\u00e1ticos Bridgestone. Pouco despois, a partir da volta 29, tres corredores comezaron a parar por segunda vez. Isto permitiu a Panis ga\u00f1ar posici\u00f3ns, e na volta 34, era cuarto, acerc\u00e1ndose a Alesi e Coulthard que eran 2\u00ba e 3\u00ba respectivamente. Pouco despois, Panis superou a Coulthard, que montaba uns inferiores pneum\u00e1ticos Goodyear, nun bo movemento acheg\u00e1ndose \u00e1 primeira curva. Panis logrou pasar ao segundo lugar por diante de Alesi nos pits.\nPanis acerc\u00e1base ao l\u00edder, Villeneuve, reducindo aproximadamente 1\u00b45 segundos por volta ao l\u00edder. Ao final da volta 49, a diferenza era de 10\u00b48 segundos, contra a diferenza de 13 segundos ao final da volta 47. No entanto, durante a volta 50, Panis foi detido polo tr\u00e1fico, primeiro o Jordan de Ralf Schumacher e despois o Ferrari de Eddie Irvine. Os comisarios non axitaron as bandeiras azuis, Irvine non deixou pasar a Panis, permitindo as\u00ed que Jean Alesi e Michael Schumacher puidesen collelo. Cando Irvine finalmente cedeu na volta 57, a carreira de Panis estaba arruinada, e a diferenza con Villeneuve aumentara a 16\u00b41 segundos. Irvine obtivo m\u00e1is tarde unha penalizaci\u00f3n de stop and go polas s\u00faas acci\u00f3ns.\nDespois de que Panis abandonara o tr\u00e1fico, estivo a facer de 1\u00b45 a 2 segundos m\u00e1is r\u00e1pido que o l\u00edder e logrou pechar a brecha a menos de 6 segundos ao final da carreira pero era demasiado tarde e Villeneuve acadou a s\u00faa terceira vitoria da tempada.\nEste foi o \u00faltimo podio de Panis na F\u00f3rmula Un. Foi tam\u00e9n un podio moi raro de lingua francesa.\nPosici\u00f3ns logo da carreira.\nClasificaci\u00f3n no campionato de pilotos"}
{"id": "413972", "revid": "1576", "url": "https://gl.wikipedia.org/wiki?curid=413972", "title": "Atlas B", "text": "Atlas B, tam\u00e9n co\u00f1ecido co c\u00f3digo XSM-65B, foi un m\u00edsil bal\u00edstico intercontinental de proba pertencente \u00e1 familia de foguetes Atlas, formada en primeiro lugar por m\u00edsiles e m\u00e1is tarde por foguetes espaciais.\nCaracter\u00edsticas.\nO Atlas B foi un modelo de probas, sucesor do Atlas A, que non levaba oxiva funcional. Voou nove veces, con tres fallos, e deu lugar ao primeiro ICBM (m\u00edsil bal\u00edstico intercontinental) despregado nos Estados Unidos. Co tempo o foguete evolucionar\u00eda para dar lugar a unha familia de lanzadores espaciais. Foi o primeiro membro da familia en usar un motor exectable e un motor de sustentaci\u00f3n no que se deu en chamar un foguete \"de etapa e media\". Pod\u00eda levar unha carga de 70\u00a0kg a unha altura de 185\u00a0km."}
{"id": "413973", "revid": "4817", "url": "https://gl.wikipedia.org/wiki?curid=413973", "title": "XSM-65B", "text": ""}
{"id": "413974", "revid": "23204", "url": "https://gl.wikipedia.org/wiki?curid=413974", "title": "Burghaun", "text": "Burghaun \u00e9 un concello alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 6379 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413975", "revid": "5863", "url": "https://gl.wikipedia.org/wiki?curid=413975", "title": "Atlas C", "text": "Atlas C, tam\u00e9n co\u00f1ecido co c\u00f3digo XSM-65C, foi un m\u00edsil bal\u00edstico intercontinental de proba pertencente \u00e1 familia de foguetes Atlas, formada en primeiro lugar por m\u00edsiles e m\u00e1is tarde por foguetes espaciais. Foi a \u00faltima iteraci\u00f3n experimental antes da entrada en produci\u00f3n.\nCaracter\u00edsticas.\nO Atlas C foi un modelo de probas, sucesor dos Atlas A e Atlas B, que non levaba oxiva funcional. Voou seis veces, con tres fallos, e deu lugar ao primeiro ICBM (m\u00edsil bal\u00edstico intercontinental) despregado nos Estados Unidos. Co tempo o foguete evolucionar\u00eda para dar lugar a unha familia de lanzadores espaciais. Foi adicado a verificar os tanques de propelente de grosor m\u00ednimo e os sistemas de comunicaci\u00f3n e usaba un motor exectable e un motor de sustentaci\u00f3n no que se deu en chamar un foguete \"de etapa e media\". Pod\u00eda levar unha carga de 70\u00a0kg a unha altura de 185\u00a0km.\nVariantes.\nAtlas C Able.\nO Atlas C Able consist\u00eda nun Atlas C cun foguete Able como segunda etapa e un Altair como terceira. S\u00f3 intentou lanzarse unha vez, explotando na rampla de lanzamento durante unha proba de acendido est\u00e1tico o 24 de setembro de 1959."}
{"id": "413976", "revid": "72012", "url": "https://gl.wikipedia.org/wiki?curid=413976", "title": "XSM-65C", "text": ""}
{"id": "413977", "revid": "23204", "url": "https://gl.wikipedia.org/wiki?curid=413977", "title": "Ebersburg", "text": "Ebersburg \u00e9 un concello alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 4594 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413978", "revid": "23204", "url": "https://gl.wikipedia.org/wiki?curid=413978", "title": "Ehrenberg, Rh\u00f6n", "text": "Ehrenberg \u00e9 un concello alem\u00e1n situado no distrito de Fulda, no estado federado de Hesse. A s\u00faa poboaci\u00f3n estimada a finais de 2017 era de 2594 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413979", "revid": "23204", "url": "https://gl.wikipedia.org/wiki?curid=413979", "title": "Eichenzell", "text": "Eichenzell \u00e9 un concello alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 10991 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413980", "revid": "23204", "url": "https://gl.wikipedia.org/wiki?curid=413980", "title": "Eiterfeld", "text": "Eiterfeld \u00e9 un concello alem\u00e1n do estado de Hessen. A 30 de setembro de 2017, contaba con 7064 habitantes.\nPatrimonio.\nO edificio m\u00e1is destacado \u00e9 o castelo Burg F\u00fcrsteneck."}
{"id": "413981", "revid": "23204", "url": "https://gl.wikipedia.org/wiki?curid=413981", "title": "Flieden", "text": "Flieden \u00e9 un municipio alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 8751 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413982", "revid": "23204", "url": "https://gl.wikipedia.org/wiki?curid=413982", "title": "Gersfeld, Rh\u00f6n", "text": "Gersfeld \u00e9 un municipio alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 5447 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413983", "revid": "23204", "url": "https://gl.wikipedia.org/wiki?curid=413983", "title": "Gro\u00dfenl\u00fcder", "text": "Gro\u00dfenl\u00fcder \u00e9 un municipio alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 8543 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413984", "revid": "23204", "url": "https://gl.wikipedia.org/wiki?curid=413984", "title": "Hosenfeld", "text": "Hosenfeld \u00e9 un municipio alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 4695 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413985", "revid": "23204", "url": "https://gl.wikipedia.org/wiki?curid=413985", "title": "Kalbach", "text": "Kalbach \u00e9 un municipio alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 6306 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413986", "revid": "23204", "url": "https://gl.wikipedia.org/wiki?curid=413986", "title": "K\u00fcnzell", "text": "K\u00fcnzell \u00e9 un municipio alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 16518 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413987", "revid": "23204", "url": "https://gl.wikipedia.org/wiki?curid=413987", "title": "Neuhof, Hessen", "text": "Neuhof \u00e9 un concello alem\u00e1n situado no distrito de Fulda, no estado federado de Hessen. Est\u00e1 situado 15\u00a0km ao suroeste da capital de distrito, Fulda.\nDiv\u00eddese en oito localidades e ten m\u00e1is de 1000 anos de historia. Neuhof e Neustadt menci\u00f3nanse por primeira vez no ano 956, mentres que Ellers se menciona por primeira vez no ano 1165 como \"Elderiches\".\nA 30 de setembro de 2017 ti\u00f1a 10867 habitantes nunha \u00e1rea de 90,28\u00a0km.\nLocalidades en Neuhof.\nO concello div\u00eddese nas seguintes localidades:"}
{"id": "413988", "revid": "23204", "url": "https://gl.wikipedia.org/wiki?curid=413988", "title": "N\u00fcsttal", "text": "N\u00fcsttal \u00e9 un municipio alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 2\u00a0822 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413989", "revid": "23204", "url": "https://gl.wikipedia.org/wiki?curid=413989", "title": "Poppenhausen, Hessen", "text": "Poppenhausen \u00e9 un municipio alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 2\u00a0612 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413990", "revid": "23204", "url": "https://gl.wikipedia.org/wiki?curid=413990", "title": "Rasdorf", "text": "Rasdorf \u00e9 un municipio alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 1\u00a0625 habitantes.\nAt\u00f3pase ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413991", "revid": "23204", "url": "https://gl.wikipedia.org/wiki?curid=413991", "title": "Tann, Rh\u00f6n", "text": "Flieden \u00e9 un municipio alem\u00e1n situado no distrito de Fulda, no estado federado de Hessen. A s\u00faa poboaci\u00f3n estimada a finais de 2017 era de 4\u00a0442 habitantes.\nAt\u00f3pase situado ao leste do estado, cerca das fronteiras cos estados de Turinxia e Baviera, na zona do macizo do Rh\u00f6n."}
{"id": "413993", "revid": "12452", "url": "https://gl.wikipedia.org/wiki?curid=413993", "title": "Ministro de Defensa espa\u00f1ol", "text": ""}
{"id": "413995", "revid": "89787", "url": "https://gl.wikipedia.org/wiki?curid=413995", "title": "Burghead", "text": "Burghead (en ou \"The Broch\", en\u00a0) \u00e9 unha pequena vila en Moray, Escocia, que se atopa a 13 quil\u00f3metros \u00f3 noroeste de Elgin. A vila est\u00e1 constru\u00edda sobre unha pen\u00ednsula que se proxecta cara \u00f3 noroeste formando o fiorde de Moray, o cal fai que a vila estea rodeada polo mar por tres dos seus lados.\nA vila actual foi constru\u00edda entre 1805 e 1809, destru\u00edndo no proceso m\u00e1is da metade dun importante sitio arqueol\u00f3xico picto, un castro. O mapa do xeneral Roy amosa as defensas que existiron at\u00e9 o s\u00e9culo XVIII pero que atribu\u00edu erradamente \u00f3s romanos. O castro foi probablemente un importante poboado picto e al\u00ed foron encontradas lousas esculpidas con touros, que son co\u00f1ecidas como \"Burghead Bulls\". Descubriuse tam\u00e9n unha c\u00e1mara cun pozo de considerable antig\u00fcidade en 1809 e as paredes e un teito foron engadidos m\u00e1is tarde para axudar a preservalo. Cada ano o 11 de xaneiro cel\u00e9brase un festival do lume co\u00f1ecido como \"Burning of the Clavie\". Crese que o festival data do s\u00e9culo XVII mais facilmente poder\u00eda ser moito m\u00e1is antigo."}
{"id": "413996", "revid": "89787", "url": "https://gl.wikipedia.org/wiki?curid=413996", "title": "Uncia (moeda)", "text": "A uncia (voz latina; en galego: \"doceavo\") ou onza romana foi unha moeda da Antiga Roma de bronce, emitida tanto na Rep\u00fablica como no Imperio, con peso variable en funci\u00f3n do sistema e cun valor da doceava parte dun \u00e1s.\nHistoria.\nMoeda republicana.\nNo sistema ponderal dos primeiros tempos da Rep\u00fablica romana, a uncia naceu como unha unidade de peso romano-osca (23 gramos) equivalente \u00e1 doceava parte dunha libra (nesa \u00e9poca de 273 gramos).\nBaixo o sistema libral do \"aes grave\", cunha libra de 327 gramos, emitiuse ocasionalmente como unha moeda de aproximadamente 27 gramos, nos primeiros momentos da produci\u00f3n romana de moeda fundida de bronce. \nOs motivos m\u00e1is recorrentes dos anversos destas bastas moedas con valor dunha uncia eran os cotobelos dunha man (ca. 289-245 a. de C), un gran de cebada (ca. 280-245 a. de C.) e o busto dunha alegor\u00eda de Roma con casco, neste caso coa proa de barco nos reversos, caracter\u00edstica das cu\u00f1axes de bronce desta \u00e9poca (a partir de ca. 240 a. de C.).\nA uncia republicana deixou de emitirse a finais do s\u00e9culo II.\nMoeda do Imperio.\nXa en tempos do Imperio a uncia reviviu momentaneamente baixo os mandatos de Traxano (98-117 d. de C.) e de Hadriano (117-138 d. de C.), como unha pequena moeda de entre 11 e 14\u00a0mil\u00edmetros de di\u00e1metro e un peso de entre 0,8 e 1,2 gramos, que probablemente se emitise unicamente para a s\u00faa circulaci\u00f3n na parte oriental do imperio.\nNos seus anversos, estas novas uncias exhib\u00edan o busto do emperador, carente de calquera lenda, e nos reversos as iniciais SC (\"Senatu Consulto\") nunha grilanda.\nM\u00faltiplos e divisores.\nA onza romana como moeda tivo os seguintes m\u00faltiplos e divisores:"}
{"id": "413997", "revid": "23204", "url": "https://gl.wikipedia.org/wiki?curid=413997", "title": "Am Broch", "text": ""}
{"id": "413998", "revid": "89787", "url": "https://gl.wikipedia.org/wiki?curid=413998", "title": "Feminicidio", "text": "Feminicidio, ou femicidio, \u00e9 un termo de crime de odio baseado no x\u00e9nero, amplamente definido como o asasinato de mulleres, mais as definici\u00f3ns var\u00edan dependendo do contexto cultural. A autora feminista Diana E. H. Russell, unha das primeiras en usar o termo, def\u00edneo como \"a matanza de mulleres por homes, porque elas son mulleres\". Outras feministas colocan \u00e9nfase na intenci\u00f3n ou prop\u00f3sito do acto que est\u00e1 sendo dirixido \u00e1s mulleres especificamente porque son mulleres; outros incl\u00faen a morte de mulleres por outras mulleres.\nMoitas veces cuesti\u00f3nase a necesidade de definir o asasinato de mulleres separadamente do homicidio. Os cr\u00edticos argumentan que m\u00e1is do 80% dos asasinados son homes, polo que o termo incidir\u00eda demasiado no asasinato menos prevalente de mulleres. Al\u00e9n diso, o estudo do femicidio \u00e9 un desaf\u00edo social.\nDefinici\u00f3n.\nHai autoras e autores que se basean na terminolox\u00eda usada por Jill Radford e Diana Russel, en \"Femicide: The Politics of Woman Killing\", de 1992. Marcela Lagarde, antrop\u00f3loga e feminista mexicana, utiliza a categor\u00eda \"feminicidio\", (asasinato de mulleres, termo hom\u00f3logo ao homicidio), mais engade a significaci\u00f3n pol\u00edtica de xenocidio contra as mulleres.\nSegundo Rita Laura Segato, a tentativa de Marcela Lagarde de separar as d\u00faas definici\u00f3ns non foi efectiva, pois os dous termos son usados indistintamente nos traballos sobre o tema. De maneira pol\u00edtica, as d\u00faas categor\u00edas, \"femicidio\" e \"feminicidio\", te\u00f1en sido utilizadas para describir e denunciar mortes de mulleres en distintos contextos sociais e pol\u00edticos.\nHistoria.\nA expresi\u00f3n \"femicidio\" \u2013 ou \"femicide\" como foi formulada orixinalmente en ingl\u00e9s \u2013 \u00e9 atribu\u00edda a Diana Russell. Utilizouna por primeira vez en 1976, durante unha declaraci\u00f3n perante o Tribunal Internacional de Crimes contra Mulleres en Bruxelas. Posteriormente, Russel e Jill Radford escribiron o libro \"Femicide: the politics of woman killing\", que se tornou unha das principais referencias para os estudosos do tema.\nA categor\u00eda \u201cfemicidio\u201d ou \u201cfeminicidio\u201d ga\u00f1ou espazo no debate latinoamericano a partir das denuncias de asasinatos de mulleres en Ciudad Ju\u00e1rez (M\u00e9xico). Desde o inicio da d\u00e9cada de 1990, pr\u00e1cticas de violencia sexual, tortura, desaparici\u00f3ns e asasinatos de mulleres t\u00e9\u00f1ense dado nun contexto de omisi\u00f3n do Estado e consecuente impunidade para os criminais, conforme a denuncia de activistas pol\u00edticas."}
{"id": "413999", "revid": "89787", "url": "https://gl.wikipedia.org/wiki?curid=413999", "title": "Rosemarkie", "text": "Rosemarkie (en , en que quere dicir \"promontorio do torrente de cabalos\") \u00e9 unha vila da costa sur da pen\u00ednsula Black Isle en Ross-shire, norte de Escocia.\nPedras pictas.\nRosemarkie \u00e9 co\u00f1ecida pola s\u00faa colecci\u00f3n de pedras pictas finamente esculpidas, sendo un dos lugares de Escocia con maior acumulaci\u00f3n nun s\u00f3 sitio. As esculturas, do s\u00e9culo VIII e IX, foron atopadas preto da igrexa da vila e am\u00f3sanse no Museo Groam House, unha casa do s\u00e9culo XVIII en High Street. A casa est\u00e1 aberta no ver\u00e1n e cobra unha pequena entrada. Estas pedras esculpidas son evidencias dun importante e antigo mosteiro en Rosemarkie, fundado ou asociado a San Moluag (finado en 592) e a Bonifacia, tam\u00e9n co\u00f1ecido como Curet\u00e1n (comezos do s\u00e9culo VIII). As esculturas incl\u00faen lousas transversais, anacos de santuario e pezas arquitect\u00f3nicas. Un pequeno fragmento dunha pedra de Rosemarkie est\u00e1 no Museo de Escocia en Edimburgo."}
{"id": "414000", "revid": "23204", "url": "https://gl.wikipedia.org/wiki?curid=414000", "title": "Ros Mhaircnidh", "text": ""}
{"id": "414001", "revid": "23204", "url": "https://gl.wikipedia.org/wiki?curid=414001", "title": "Caustant\u00edn mac Fergusa", "text": ""}
{"id": "414002", "revid": "56817", "url": "https://gl.wikipedia.org/wiki?curid=414002", "title": "Loarn mac Eirc", "text": "Loarn mac Eirc foi un rei lendario de Dalriada que puido vivir no s\u00e9culo V e reinar entre o 474 e o 501 aproximadamente. O poema \"Duan Albanach\" e o \"Senchus fer n-Alban\", entre outras xenealox\u00edas, nomean o pai de Loarn, Erc, fillo de Eochaid Muinremuir. Non hai rexistros nin tradici\u00f3ns de Loarn como rei, e a s\u00faa importancia principal at\u00f3pase no seu ep\u00f3nimo, devanceiro dos descendentes do Cen\u00e9l Loairn.\nO Cen\u00e9l Loairn controlaba partes do norte de Argyll, e todo o fiorde de Lorn, moi probablemente con centro en Lorne, pero pode que tam\u00e9n inclu\u00edse a illa de Mull, Morvern e Ardnamurchan. Semella que a capital do reino era Dun Ollaigh, preto da actual Oban. O centro relixioso principal estivo en Lismore, posteriormente a sede durante a alta Idade Media onde resid\u00eda o bispo de Argyll."}
{"id": "414003", "revid": "75439", "url": "https://gl.wikipedia.org/wiki?curid=414003", "title": "Celia Recarey", "text": "Celia Recarey Rendo, nada en Dodro en 1977, \u00e9 unha tradutora galega.\nTraxectoria.\nEstudou Traduci\u00f3n e Interpretaci\u00f3n na Facultade de Traduci\u00f3n da Universidade de Vigo, onde se licenciou. As\u00ed mesmo, fixo un m\u00e1ster en edici\u00f3n na Universidade de Salamanca.\n\u00c9 confundadora canda a Carlos Vald\u00e9s da editorial Irm\u00e1s Carton\u00e9. Traduciu ao galego dende a lingua orixinal obras de autores como Virginia Woolf, Sherwood Anderson, Jane Austen, Rudyard Kipling ou Katherine Mansfield."}
{"id": "414004", "revid": "23204", "url": "https://gl.wikipedia.org/wiki?curid=414004", "title": "Cen\u00e9l Loairn", "text": ""}
{"id": "414005", "revid": "23204", "url": "https://gl.wikipedia.org/wiki?curid=414005", "title": "Loarn de Dalriada", "text": ""}
{"id": "414006", "revid": "6939", "url": "https://gl.wikipedia.org/wiki?curid=414006", "title": "Celia Recarey Rendo", "text": ""}
{"id": "414009", "revid": "89787", "url": "https://gl.wikipedia.org/wiki?curid=414009", "title": "Carlos Vald\u00e9s Garc\u00eda", "text": "Carlos Vald\u00e9s Garc\u00eda, nado en Madrid en 1974, \u00e9 un fil\u00f3logo, ilustrador e tradutor, residente en Galicia. \u00c9 cofundador canda Celia Recarey da editorial Irm\u00e1s Carton\u00e9.\nTraxectoria.\n\u00c9 licenciado en Filolox\u00eda Hisp\u00e1nica pola Universidade Complutense de Madrid.\n\u00c9 responsable da traduci\u00f3n ao galego de obras de Nella Larsen, Nathanael West ou H. G. Wells.\n\u00c9 un dos membros responsables da Mesa do Libro de Compostela, coorganizadora da Semana do Libro de Compostela."}
{"id": "414010", "revid": "1131", "url": "https://gl.wikipedia.org/wiki?curid=414010", "title": "Carlos Vald\u00e9s", "text": "O nome de Carlos Vald\u00e9s pode referirse a:"}
{"id": "414011", "revid": "65337", "url": "https://gl.wikipedia.org/wiki?curid=414011", "title": "Uncia", "text": "O termo uncia p\u00f3dese referir a:"}
{"id": "414012", "revid": "65337", "url": "https://gl.wikipedia.org/wiki?curid=414012", "title": "Uncia (masa)", "text": ""}
{"id": "414013", "revid": "23204", "url": "https://gl.wikipedia.org/wiki?curid=414013", "title": "Argyll", "text": "Argyll (en ), \u00e9 unha rexi\u00f3n da zona oeste de Escocia e correspondente \u00e1 antiga Dalriada. Este termo pode empregarse para facer referencia a toda a li\u00f1a costeira entre Mull of Kintyre e o cabo Wrath. O autor de principios do s\u00e9culo XIII, que escribiu \"De Situ Albanie\" explica que \"o nome \"Arragathel\" significa o l\u00edmite dos escoces ou irlandeses, porque eles eran xeralmente denominados \"Gattheli\" [=Gaels], dende os seus tempos antigos polo seu caudillo \"Gaithelglas.\" Argyll foi tam\u00e9n un bispado durante a Idade Media, coa s\u00faa catedral en Lismore, pero despois foi convertido en \"Earldom\" (parecido a un \"ducado\" na tradici\u00f3n anglosaxoa e escandinava) e m\u00e1is adiante en Ducado de Argyll.\nNo presente Argyll \u00e9 un condado. Outrora, foi unha rexi\u00f3n no sentido pol\u00edtico da palabra, mais no presente forma parte da \u00e1rea condal unitario de Argyll e Bute."}
{"id": "414014", "revid": "25871", "url": "https://gl.wikipedia.org/wiki?curid=414014", "title": "Gabr\u00e1n mac Domangairt", "text": "Gabr\u00e1n mac Domangairt\u00a0(en gal\u00e9s antigo: \"Gawran map Dinwarch\") ou Gabr\u00e1n o Traidor (\"Gwran Wradouc\") foi rei Dalriada, Ulaid, a mediados do s\u00e9culo VI. \u00c9 o devanceiro ep\u00f3nimo dos Cen\u00e9l nGabr\u00e1in. Gabr\u00e1n foi o fillo de Domangart R\u00e9ti.\nA evidencia hist\u00f3rica de Gabr\u00e1n est\u00e1 limitada \u00f3 co\u00f1ecemento da s\u00faa morte nos anais irlandeses. \u00c9 pos\u00edbel que a s\u00faa morte estea ligada a unha migraci\u00f3n ou fuga de Bridei mac Maelchon, mais iso pode non ser m\u00e1is que unha coincidencia."}
{"id": "414015", "revid": "23204", "url": "https://gl.wikipedia.org/wiki?curid=414015", "title": "Cen\u00e9l nGabr\u00e1in", "text": ""}
{"id": "414016", "revid": "23204", "url": "https://gl.wikipedia.org/wiki?curid=414016", "title": "Gabhran de Dalriada", "text": ""}
{"id": "414017", "revid": "98629", "url": "https://gl.wikipedia.org/wiki?curid=414017", "title": "Neuville-sur-Ain", "text": "Neuville-sur-Ain \u00e9 unha comuna francesa do departamento de Ain, na rexi\u00f3n de R\u00f3dano-Alpes. Pertence \u00e1 comunidade de comunas Rives de l'Ain - Pays du Cerdon."}
{"id": "414018", "revid": "98629", "url": "https://gl.wikipedia.org/wiki?curid=414018", "title": "Peyrieu", "text": "Peyrieu \u00e9 unha comuna francesa do departamento de Ain, na rexi\u00f3n de R\u00f3dano-Alpes. Pertence \u00e1 Bugey Sud."}
{"id": "414019", "revid": "98629", "url": "https://gl.wikipedia.org/wiki?curid=414019", "title": "Sault-Br\u00e9naz", "text": "Sault-Br\u00e9naz \u00e9 unha comuna francesa do departamento de Ain, na rexi\u00f3n de R\u00f3dano-Alpes. Pertence \u00e1 Plaine de l'Ain."}
{"id": "414020", "revid": "22570", "url": "https://gl.wikipedia.org/wiki?curid=414020", "title": "Alex Woolf", "text": "Alex Woolf, nado en 1963 \u00e9 un profesor e historiador da Universidade St Andrews, Escocia, especializado na historia das Illas brit\u00e1nicas e Escandinavia na Alta Idade Media e as s\u00faas vinculaci\u00f3ns con Gales e Escocia. \u00c9 o autor do segundo volume de \"New Edinburgh History of Scotland: From Pictland to Alba: 789 - 1070\", polo que ga\u00f1ou no ano 2008 o premio Saltire Society polo \u00ablibro hist\u00f3rico do ano\u00bb. \u00c9 lector en historia temper\u00e1 celta e escocesa na Universidade de Edimburgo, e da Universidade de Sheffield."}
{"id": "414022", "revid": "23204", "url": "https://gl.wikipedia.org/wiki?curid=414022", "title": "Barbara Yorke", "text": "Barbara Yorke, nada en\u00a01951, \u00e9 unha historiadora da\u00a0Inglaterra anglosaxoa.\nTraxectoria.\nYorke estudou historia e arqueolox\u00eda na Universidade de Exeter, onde completou o seu graduado e o doutoramento. \u00c9 profesora em\u00e9rita de historia medieval na Universidade de Winchester, e \u00e9 membro da Royal Historical Society. \u00c9 profesora de honra do Instituto de Arqueolox\u00eda da University College London, e presentou \"King Alfred and the traditions of Anglo-Saxon kingship\" na Toller Lecture de 2011."}
{"id": "414023", "revid": "23204", "url": "https://gl.wikipedia.org/wiki?curid=414023", "title": "Bede", "text": ""}
{"id": "414024", "revid": "5863", "url": "https://gl.wikipedia.org/wiki?curid=414024", "title": "Infanticidio feminino na China", "text": "O infanticidio feminino na China trata sobre a pr\u00e1ctica do infanticidio, sobre todo de meni\u00f1as, na Rep\u00fablica Popular da China e os seus predecesores, nunha historia de infanticidio feminino que abrangue m\u00e1is de 2.000 anos. En todo o mundo, a pr\u00e1ctica do infanticidio foi practicada desde a antig\u00fcidade como medio de control poboacional. \u00c9 un m\u00e9todo non sancionado de planificaci\u00f3n familiar, que ten sido tolerado durante s\u00e9culos na \u00e1rea at\u00e9 tempos recentes. O fen\u00f3meno tam\u00e9n \u00e9 referido como \"xenerocidio do sexo feminino\"; no entanto, a palabra \"xenerocidio\" pode ser utilizada para ambos os sexos.\nVisi\u00f3n xeral.\nA pr\u00e1ctica do infanticidio feminino na China, historicamente, era socialmente tolerada, a\u00ednda que sempre fose obxecto de cr\u00edticas. Os\u00a0budistas escribiron que a matanza de nenas traer\u00eda mao karma e que, por outro lado, aqueles que salvasen a vida dunha nena quere a trav\u00e9s de intervenci\u00f3n ou por medio de presentes de di\u00f1eiro ou comida ir\u00eda ga\u00f1ar un bo karma, levando\u00a0 unha vida pr\u00f3spera, unha vida longa e de \u00e9xito para seus fillos. No entanto, a crenza budista na reencarnaci\u00f3n significaba que a morte dun neno non era o fin, xa que ese neno ir\u00eda renacer, con esa crenza diminu\u00edndo a culpa sentida sobre o infanticidio feminino. O confucianismo e o infanticidio feminino, \u00e1 s\u00faa vez, sempre estiveron en conflito. Ao colocar valor na idade m\u00e1is avanzada, Confucio, con s\u00faa piedade filial, diminu\u00eda o valor dos nenos, mentres que a crenza confuciana de Ren levou os intelectuais confucionistas a apoiar a idea de que o infanticidio feminino estaba errado e que a pr\u00e1ctica ir\u00eda perturbar o equilibrio entre Yin-yang.\nCando os misioneiros cristi\u00e1ns chegaron \u00e1 China, ao final do s\u00e9culo XVI, testemu\u00f1aron neonatos lanzados aos r\u00edos ou en mont\u00f3ns de lixo. O s\u00e9culo XVII, Matteo Ricci documentou que a pr\u00e1ctica ocorr\u00eda en varias provincias da China e dixo que a principal raz\u00f3n para a pr\u00e1ctica era a pobreza. A pr\u00e1ctica continuou at\u00e9 o s\u00e9culo XIX e diminu\u00edu vertixinosamente durante a era comunista, mais rexurdiu como un problema desde a introduci\u00f3n da pol\u00edtica dun fillo a principios da d\u00e9cada de 1980. O censo de 1990 mostrou unha raz\u00f3n sexual total de 1.066, unha relaci\u00f3n sexual normal para todas as idades debe ser inferior a 1,02.\nS\u00e9culos XIX e XX.\nDurante o s\u00e9culo XIX, a pr\u00e1ctica era xeneralizada. Lecturas de textos da dinast\u00eda Qing mostran unha prevalencia do termo \"n\u00fc ni\" (afogar meni\u00f1as), e o afogamento era o m\u00e9todo m\u00e1is com\u00fan usado para matar nenas. Outros m\u00e9todos utilizados foron a asfixia e a fame. Deixar unha nena exposta aos elementos da natureza era outro m\u00e9todo de matar unha lactante, a nena poder\u00eda ser colocada dentro dun cesto que era, ent\u00f3n, colocado nunha \u00e1rbore. Os conventos budistas creaban \"torres de beb\u00e9\" para as persoas deixaren nenos do sexo feminino. En 1845, na provincia de Jiangxi, un misioneiro escribiu que as nenas que eran deixadas expostas aos elementos da natureza sobreviv\u00edan uns dous d\u00edas, de media, mentres as persoas que pasaban ignoraban a nena e os seus gritos. O misioneiro David Abeel relatou, en 1844, que entre un terzo e un cuarto de todas as nenas foron mortas tras o nacemento ou alg\u00fan tempo despois.\nEn 1878, o xesu\u00edta franc\u00e9s Gabriel Palatre documentou a s\u00faa pasaxe por 13 provincias chinesas, tam\u00e9n encontraron evidencias de infanticidio, principalmente nas provincias de Shanxi e Sichuan. De acordo con informaci\u00f3ns dos relatos de Palatre, a pr\u00e1ctica foi m\u00e1is amplamente difundida nas provincias do sueste e na rexi\u00f3n do r\u00edo Lower Yangzi.\nEn 1930, Rou Shi, un membro not\u00e1bel do Movemento do Catro de Maio, escribiu o conto \"A Slave-nai\". Nel,\u00a0 retratou a extrema pobreza en comunidades rurais da China, que foi unha causa directa de infanticidio feminino.\nUn documento publicado polo goberno chin\u00e9s en 1980 declarou que a pr\u00e1ctica do infanticidio feminino era un \"mal feudal\u00edstico\". A posici\u00f3n oficial do Estado sobre a pr\u00e1ctica \u00e9 que \u00e9 un extravasamento de tempos feudais, e non \u00e9 un resultado da pol\u00edtica do fillo \u00fanico do Estado. De acordo con Jing Bao-Nie, ser\u00eda \"inconcib\u00edbel\" crer que non hai ningunha conexi\u00f3n entre as pol\u00edticas de planificaci\u00f3n familiar do Estado e o infanticidio feminino.\nO 25 de setembro de 1980, nunha \"carta aberta\", o Partido Comunista da China solicitou que os membros do partido desen o exemplo e tivesen s\u00f3 un fillo. A partir de cando a pol\u00edtica do fillo \u00fanico foi proposta por primeira vez, hab\u00eda preocupaci\u00f3ns de que iso levar\u00eda a un desequilibrio na proporci\u00f3n entre os sexos. No inicio dos anos 1980, altos funcionarios torn\u00e1ronse cada vez m\u00e1is preocupados con relatos de abandono e infanticidio feminino, por parte dos pais que estaban desesperados por un fillo do sexo masculino. En 1984, o goberno tentou resolver o problema, axustando a pol\u00edtica do fillo \u00fanico para permitir que parellas cuxo primeiro fillo \u00e9 unha meni\u00f1a puidesen ter un segundo fillo."}
{"id": "414026", "revid": "23204", "url": "https://gl.wikipedia.org/wiki?curid=414026", "title": "Marjorie Ogilvie Anderson", "text": "Marjorie Ogilvie Anderson, nada en St Andrews o 9 de febreiro de 1909 e finado o 27 de maio de 2002, foi unha historiadora e pale\u00f3grafa\u00a0escocesa.\nTraxectoria.\nAsistiu \u00f3 St Leonards School antes de estudar ingl\u00e9s en Lady Margaret Hall, Universidade de Oxford. Despois de graduarse, uniuse a Alan Orr Anderson, cuxa visi\u00f3n estaba a fallar, como a s\u00faa pale\u00f3grafa e asistente. Casaron en 1932. Alan Anderson morreu en 1958, pero Anderson continuou a publicar sobre temas escoceses, sendo a m\u00e1is notable \"Kings and Kingship in Early Scotland\" e a s\u00faa revisi\u00f3n de \"Early Sources of Scottish History\", escrito por Alan Anderson e publicado por vez primeira en 1922."}
{"id": "414027", "revid": "25871", "url": "https://gl.wikipedia.org/wiki?curid=414027", "title": "Selecci\u00f3n de f\u00fatbol de Serbia", "text": "A selecci\u00f3n de f\u00fatbol de Serbia\u00a0(en , \"Fudbalska reprezentacija Srbije\") \u00e9 o equipo representativo de Serbia nas competici\u00f3ns oficiais ibnternacionais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Serbia (\u0424\u0443\u0434\u0431\u0430\u043b\u0441\u043a\u0438 \u0441\u0430\u0432\u0435\u0437 \u0421\u0440\u0431\u0438\u0458\u0435, \"Fudbalski savez Srbije\"), pertencente \u00e1 UEFA e \u00e1 FIFA. A selecci\u00f3n est\u00e1 considerada polas propias FIFA e UEFA como sucesora das selecci\u00f3ns de e .\nHistoria.\nPer\u00edodo iugoslavo (1920\u20131991).\nA selecci\u00f3n serbia foi a selecci\u00f3n de f\u00fatbol de Iugoslavia at\u00e9 o 4 de febreiro de 2003 e, posteriormente, a selecci\u00f3n de Serbia e Montenegro at\u00e9 o 3 de xu\u00f1o de 2006, cando Serbia declarou a s\u00faa independencia como Estado sucesor da Uni\u00f3n Estatal de Serbia e Montenegro. O seu nome, por suposto, cambiou oficialmente \u00f3 do equipo nacional de f\u00fatbol de Serbia o 28 de xu\u00f1o de 2006, mentres que se creou o equipo nacional de f\u00fatbol de Montenegro para representar o novo estado de Montenegro.\nEntre 1921 e 1992, o equipo non existiu tal como o co\u00f1ecemos, xa que Serbia era parte do Reino de Iugoslavia (1918-1943) e, m\u00e1is tarde, da Rep\u00fablica Federal Socialista de Iugoslavia (1945-1991). O equipo nacional de Serbia existiu dende 1919 at\u00e9 1921, pero deixou de existir a ra\u00edz da creaci\u00f3n do primeiro Reino de Iugoslavia.\nPor\u00e9n, a Asociaci\u00f3n de F\u00fatbol de Serbia \u00e9 un membro da FIFA dende 1921 e membro da UEFA dende a creaci\u00f3n do organismo europeo en 1954. O equipo nacional de Serbia \u00e9 reco\u00f1ecido, grazas a un mutuo acordo entre a FIFA e a UEFA, como descendente directo e \u00fanico da selecci\u00f3n nacional de Iugoslavia. Polo tanto, o novo equipo nacional formado en 1992 herdou o estado completo, os resultados e os logros de Iugoslavia, a diferenza de calquera outro pa\u00eds resultado da desintegraci\u00f3n de Iugoslavia. En consecuencia, non tivo que solicitar a membres\u00eda da FIFA e da UEFA.\nUnha situaci\u00f3n semellante ocorreu trala decisi\u00f3n de Montenegro de separarse tras un referendo celebrado o 21 de maio de 2006. Unha vez m\u00e1is, Serbia, que herdou o patrimonio de Serbia e Montenegro, non tivo que solicitar a membres\u00eda da FIFA e da UEFA, mentres que Montenegro viuse obrigado a facelo.\nIndependencia e regreso \u00e1 denominaci\u00f3n Serbia.\nDespois de que Montenegro declarase a s\u00faa independencia, Serbia debutou como selecci\u00f3n independente cunha vitoria por 3-1 sobre a Rep\u00fablica Checa. O proceso de clasificaci\u00f3n da Eurocopa 2008 comezou pouco despois no 2007 e rematou nunha decepci\u00f3n para Serbia. O bo comezo na cualificaci\u00f3n viuse ensombrecida polo \u00faltimo tramo de partidos nos que perdeu puntos contra Finlandia, B\u00e9lxica, Armenia e Casaquist\u00e1n. Finalmente rematou terceiro, a tres puntos do subcampi\u00f3n Portugal e campi\u00f3n do Grupo A, Polonia. O primeiro seleccionador estranxeiro de Serbia, Javier Clemente, foi despedido tralo fracaso. Serbia substitu\u00edu a Javier Clemente con Miroslav \u0110uki\u0107, quen deixou o cargo o 19 de agosto do ano seguinte sen ter xogado ning\u00fan partido oficial por mor de varias desavinzas coa Federaci\u00f3n de F\u00fatbol de Serbia."}
{"id": "414029", "revid": "5863", "url": "https://gl.wikipedia.org/wiki?curid=414029", "title": "Brulote", "text": "Un brulote (do franc\u00e9s br\u00fblot, de br\u00fbler, que significa queimar) \u00e9 un barco cheo de explosivos, combustibles e inflamables como a p\u00f3lvora ou lume grego, e dotada de ganchos nos penoles das s\u00faas vergas e baupr\u00e8s. Empreg\u00e1base para incendiar os buques de guerra inimigos ancorados ou para destru\u00edr as obras dos portos e as pontes que cruzaban os r\u00edos. Xeralmente, eran aproveitados os cascos de barcos e buques moi envellecidos para convertelos en brulotes.\n\u00c1s veces, o brulote, quedaba abandonado \u00e1 deriva impulsado pola corrente ou polos ventos e, outras, tent\u00e1base colocar preto do obxectivo durante a noite. Tras quedar engachado polos ganchos de abordaxe, prend\u00edaselle lume para que incendiase o obxectivo mentres a tripulaci\u00f3n que o achegara fux\u00eda en botes.\nHistoria.\nA\u00ednda que foron moi usado durante os s\u00e9culos XVI e XVII, a s\u00faa orixe pode ser rastrexar at\u00e9 a Antig\u00fcidade cl\u00e1sica pois os tirios empregaron esta clase de buques contra Alexandre o Grande, e tam\u00e9n para apoia-la frota cartaxinesa contra a mari\u00f1a romana. O seu uso foi moi relevante durante o sitio de Antuerpen (1584-1585) por Alexandre Farnesio, cando o enxe\u00f1eiro Gianibelli utilizounos para intentar destru\u00edr a ponte de barcas constru\u00edda sobre o r\u00edo Escalda. Outro episodio foi durante o combate de Tolon en 1744.\nV\u00e9xase tam\u00e9n.\nBibliograf\u00eda.\n\"O contido deste artigo incorpora material do tomo 9 da Enciclopedia Universal Ilustrada Europeo-Americana (Espasa), cuxa publicaci\u00f3n foi anterior a 1938, polo que se atopa no dominio p\u00fablico.\""}
{"id": "414030", "revid": "56817", "url": "https://gl.wikipedia.org/wiki?curid=414030", "title": "Thomas Owen Clancy", "text": "Thomas Owen Clancy \u00e9 un acad\u00e9mico e historiador\u00a0estadounidense\u00a0especializado na literatura das Idades Escuras celtas, especialmente en\u00a0Escocia. Graduouse na\u00a0Universidade de Nova York, e o fixo o seu doutoramento na\u00a0Universidade de Edimburgo. Traballa na\u00a0Universidade de Glasgow, onde foi nomeado profesor de celta\u00a0en 2005."}
{"id": "414031", "revid": "5132", "url": "https://gl.wikipedia.org/wiki?curid=414031", "title": "Selecci\u00f3n de f\u00fatbol do Senegal", "text": "A selecci\u00f3n de f\u00fatbol do Senegal (en ) \u00e9 o equipo representativo do Senegal nas competici\u00f3ns oficiais internacionais de f\u00fatbol. A s\u00faa organizaci\u00f3n corresponde \u00e1 Federaci\u00f3n Senegalesa de F\u00fatbol (\"F\u00e9d\u00e9ration S\u00e9n\u00e9galaise de Football\"), afiliada \u00e1 Confederaci\u00f3n Africana de F\u00fatbol (CAF) e \u00e1 FIFA. Os maiores logros do Senegal son dous subcampionatos na Copa de \u00c1frica de Naci\u00f3ns (2002 e 2019) e as s\u00faas d\u00f1uass participaci\u00f3n na Copa do Mundo, destacando sobre todo a de 2002, onde venceron \u00e1 campioa do momento, , no encontro inaugural, e onde conseguiron chegar aos cuartos de final, onde ser\u00edan eliminados por ."}
{"id": "414035", "revid": "23204", "url": "https://gl.wikipedia.org/wiki?curid=414035", "title": "Pobo ngalop", "text": "Os ngalop (en , snga long pa; \"os primeiros resucitados\" ou \"os primeiros conversos\") son un grupo \u00e9tnico de But\u00e1n conformado pola poboaci\u00f3n da etnia tibetana que migrou ao territorio butan\u00e9s desprazando aos nativos sharchop e introducindo o budismo e as costumes tibetanas a But\u00e1n. Representan o grupo \u00e9tnico maioritario e politicamente dominante do pa\u00eds, sendo maior\u00eda nas \u00e1reas do Norte e Oeste, inclu\u00edndo a capital butanesa Thimphu. Antigamente chamados \u201cBhotiya\u201d que significa \u201cprocedente de Bod (T\u00edbet)\u201d o termo \u00e9 rara vez usado usado hoxe en d\u00eda. A maior\u00eda dos ngalop practican o budismo tibetano na s\u00faa variante Kagyu a\u00ednda que, do mesmo xeito que no caso dos tibetanos, alg\u00fans son bonpos. O seu idioma \u00e9 o dzongkha, descendente do tibetano e lingua oficial de But\u00e1n. O seu n\u00famero calc\u00falase, segundo datos oficiais do goberno butan\u00e9s, en 708,500 persoas, 72% da poboaci\u00f3n de But\u00e1n."}
{"id": "414037", "revid": "25090", "url": "https://gl.wikipedia.org/wiki?curid=414037", "title": "The Radio Dept", "text": ""}
{"id": "414038", "revid": "23204", "url": "https://gl.wikipedia.org/wiki?curid=414038", "title": "Lago M\u00e4lar", "text": "O lago M\u00e4lar (s. Malaren, \"O M\u00e4lar\") \u00e9 o terceiro lago de auga doce m\u00e1is grande de Suecia, tras o V\u00e4nern e o V\u00e4ttern. A s\u00faa superficie \u00e9 de 1 140\u00a0km\u00b2 e a s\u00faa parte m\u00e1is profunda ten 64 m. O M\u00e4laren est\u00e9ndese 120 quil\u00f3metros de leste a oeste. O lago drena, dende o suroeste cara o nord\u00e9s, ao mar B\u00e1ltico a trav\u00e9s das s\u00faas sa\u00eddas naturais nos r\u00edos Norrstr\u00f6m e S\u00f6derstr\u00f6m (que fl\u00faen cara a illa de Stadsholmen), e a trav\u00e9s das sa\u00eddas artificiais da canle de S\u00f6dert\u00e4lje e da v\u00eda fluvial de Hammarbyleden. A ba\u00eda m\u00e1is ao leste do M\u00e4lar, no centro de Estocolmo, ch\u00e1mase Riddarfj\u00e4rden. O lago est\u00e1 situado en Svealand e limita coas provincias de Uppland, S\u00f6dermanland, N\u00e4rke e V\u00e4stmanland. As s\u00faas d\u00fas illas m\u00e1is grandes son Sela\u00f6n (91\u00a0km\u00b2) e Svartsj\u00f6landet (79\u00a0km\u00b2).\nOs asentamentos da era viquinga de Birka, na illa de Bj\u00f6rk\u00f6, e de Hovg\u00e5rden, na illa de Adels\u00f6, foron declarados Patrimonio da Humanidade pola UNESCO en 1993, a o igual que o Palacio de Drottningholm na illa de Lov\u00f6n. O t\u00famulo de Bj\u00f6rn J\u00e4rnsida at\u00f3pase na illa de Muns\u00f6.\nEtimolox\u00eda.\nO nome M\u00e4lar deriva da palabra do antigo n\u00f3rdico \"m\u00e6lir\", que aparece en rexistros hist\u00f3ricos na d\u00e9cada de 1320 e significa grava grosa. Anteriormente co\u00f1ec\u00edase polo nome de L\u01ebgrinn, que en antigo n\u00f3rdico significa \"o lago\".\nXeolox\u00eda.\nA finais da derradeira idade de xeo hai uns 11 000 anos, gran parte do norte de Europa e Norteam\u00e9rica estaba cuberta por inlandsis de ata 3 quil\u00f3metros de espesor. Ao final da idade de xeo, cando os glaciares retrocederon, a eliminaci\u00f3n do peso da terra deprimida levou a un axuste posglacial. Inicialmente o axuste foi r\u00e1pido, duns 7,5\u00a0cm/ano. Esta fase durou uns 2 000 anos, e tivo lugar mentres se retiraba o xeo. Unha vez que se completou a desglaciaci\u00f3n, a elevaci\u00f3n reduc\u00eduse a uns 2,5\u00a0cm/ano, e decreceu exponencialmente posteriormente. No presente, as taxas de elevaci\u00f3n t\u00edpicas son de 1\u00a0cm/ano ou menos, e os estudos suxiren que o axuste continuar\u00e1 durante outros 10 000 anos. A elevaci\u00f3n total dende finais da desglaciaci\u00f3n pode ser de ata 400 metros.\nNa era viquinga o M\u00e4lar a\u00ednda era unha ba\u00eda do mar B\u00e1ltico, e os barcos pod\u00edan navegar ata o interior de Suecia. Birka estaba convenientemente preto das rutas comerciais a trav\u00e9s da canle de S\u00f6dert\u00e4lje. Debido ao axuste posglacial, a canle e a boca da ba\u00eda de Riddarfj\u00e4rden fix\u00e9ronse tan pouco profundos ao redor do ano 1200 que os barcos ti\u00f1an que descargar preto das entradas, e progresivamente a ba\u00eda foi convert\u00e9ndose nun lago. O declive de Birka e a posterior fundaci\u00f3n de Estocolmo no momento no que se bloqueou Riddarfj\u00e4rden deb\u00e9ronse en parte ao axuste posglacial que cambiou a topograf\u00eda da conca do M\u00e4lar. A superficie do lago no presente est\u00e1 de media a uns 0,7 metros sobre o nivel do mar.\nEcolox\u00eda.\nPeixes e crust\u00e1ceos.\nO M\u00e4lar ten 33 especies aut\u00f3ctonas de peixes, sendo o lago m\u00e1is rico de Suecia en peixes. Ademais introduc\u00edronse especies como a troita lacustre americana ou o salm\u00f3n atl\u00e1ntico. Das especies aut\u00f3ctonas 8 est\u00e1n na lista vermella da IUCN. Entre as especies nativas m\u00e1is com\u00fans est\u00e1n o lucio, a perca com\u00fan, a vermella, a brema, o alburno, a lota e a tenca.\nO M\u00e4lar foi o primeiro lago sueco afectado pola afanomicose, xa no ano 1907. Os barcos que navegaban con cangrexos de r\u00edo na s\u00faa carga propagaron a praga m\u00e1is ao interior do lago. A moi boa poboaci\u00f3n de cangrexo nobre do M\u00e4lar exitingu\u00eduse en pouco tempo. Dende ent\u00f3n introduc\u00eduse o cangrexo sinal no lago.\nCastores.\nDende hai anos hai varias colonias de castores ao redor do M\u00e4lar e nas s\u00faas illas. Por exemplo en K\u00e4rs\u00f6n, unha illa preto do l\u00edmite occidental de Estocolmo poden verse mordeduras de castores e \u00e1rbores talados por eles. Tam\u00e9n nas partes centrais de Estocolmo, como Essinge\u00f6arna, L\u00e5ngholmen e Hammarby Sj\u00f6stad hai castores.\nPaxaros.\nOs paxaros m\u00e1is com\u00fans no M\u00e4lar son tam\u00e9n os m\u00e1is com\u00fans no B\u00e1ltico. En 2005 realizouse un inventario e as dez especies m\u00e1is numerosas foron o carr\u00e1n com\u00fan, a gaivota arx\u00e9ntea, a gaivota chorona, a gaivota cana, o lavanco, o pato cristado, o ganso do Canad\u00e1, o ollodourado, a gaivota escura e o bilurico bail\u00f3n. No M\u00e4lar tam\u00e9n se reproducen aves menos com\u00fans como o pigargo, o ganso bravo, o ganso sangano, a movella \u00e1rtica, o mergo cristado e o pato frisado, algunhas das cales est\u00e1n moi ameazadas no lago. Al\u00ed ani\u00f1an tam\u00e9n, dende 1994, corvos mari\u00f1os grandes da subespecie \"P. c. sinensis\". En 2005 cont\u00e1ronse 23 colonias con 2 178 ni\u00f1os, tendo a m\u00e1is grande delas 235 ni\u00f1os."}
{"id": "414042", "revid": "98629", "url": "https://gl.wikipedia.org/wiki?curid=414042", "title": "Zamakona Yards", "text": "Zamakona Yards \u00e9 un estaleiro e factor\u00eda naval con instalaci\u00f3ns en Bilbao, Pasaia e nas illas Canarias."}
{"id": "414045", "revid": "1093", "url": "https://gl.wikipedia.org/wiki?curid=414045", "title": "Lago Hj\u00e4lmar", "text": "O lago Hj\u00e4lmar (en s. Hj\u00e4lmaren, \"O Hj\u00e4lmar\") \u00e9 o cuarto lago m\u00e1is grande de Suecia. Est\u00e1 situado nas terras baixas centrais suecas, ao lado do lago M\u00e4laren, a trav\u00e9s do que drena as s\u00faas augas cara o mar B\u00e1ltico ao oeste de Estocolmo. Est\u00e1 conectado ao M\u00e4laren pola canle Hj\u00e4lmare, unha v\u00eda fluvial de 13 quil\u00f3metros. O lago limita cos condados de S\u00f6dermanland, N\u00e4rke e V\u00e4stmanland.\nO Hj\u00e4lmaren ten 63 quil\u00f3metros de longo e uns 20 de ancho. Ten unha profundidade media de 6,2 metros e unha superficie de 483\u00a0km\u00b2. A cidade de \u00d6rebro est\u00e1 situado no extremo occidental do lago.\nO rebelde Engelbrekt Engelbrektsson foi asasinado no ano 1436 en Engelbrektsholmen, un illote dentro do lago Hj\u00e4lmaren."}
{"id": "414046", "revid": "89787", "url": "https://gl.wikipedia.org/wiki?curid=414046", "title": "Estaci\u00f3n Cient\u00edfica Charles Darwin", "text": "A Estaci\u00f3n Cient\u00edfica Charles Darwin (ECCD) \u00e9 unha estaci\u00f3n de investigaci\u00f3n biol\u00f3xica operada pola Fundaci\u00f3n Charles Darwin. At\u00f3pase situada en Porto Ayora na illa Santa Cruz, nas Illas Gal\u00e1pagos, con oficinas sat\u00e9lites nas illas de Isabela e San Crist\u00f3bal. Porto Ayora \u00e9 unha cidade no centro das illas Gal\u00e1pagos, Ecuador.\nAntecedentes.\nEn Porto Ayora, Illa Santa Cruz e Ecuador cient\u00edficos estranxeiros traballan constantemente na investigaci\u00f3n e proxectos para a conservaci\u00f3n dos ecosistemas mari\u00f1os de Gal\u00e1pagos. A Estaci\u00f3n Cient\u00edfica Charles Darwin, creada en 1964, conta cun Centro de Interpretaci\u00f3n de Historia Natural e tam\u00e9n leva a cabo proxectos educativos en apoio da conservaci\u00f3n das Illas Gal\u00e1pagos.\nTraballo e obxectivos.\nO obxectivo da CDRS \u00e9 levar a cabo a investigaci\u00f3n cient\u00edfica e educaci\u00f3n ambiental para a conservaci\u00f3n. A estaci\u00f3n conta cun equipo de m\u00e1is dun centenar de cient\u00edficos, educadores, voluntarios, estudantes de investigaci\u00f3n e persoal de apoio de todo o mundo.\nA investigaci\u00f3n cient\u00edfica e o monitoreo de proxectos l\u00e9vanse a cabo na EXXD en colaboraci\u00f3n e coordinaci\u00f3n co seu socio principal, o Parque Nacional Gal\u00e1pagos (PNG), que funciona como a autoridade gobernamental principal responsable da conservaci\u00f3n dos recursos naturais nas Illas Gal\u00e1pagos.\nO traballo dos CDR ten como obxectivos principais:\nEn 2002, a estaci\u00f3n foi galardoada co Premio Internacional Cosmos."}
{"id": "414047", "revid": "63181", "url": "https://gl.wikipedia.org/wiki?curid=414047", "title": "Larsmo", "text": "Larsmo (en fin\u00e9s \"Luoto\") \u00e9 un municipio de Finlandia situado na rexi\u00f3n de Ostrobotnia. En 2017 a s\u00faa poboaci\u00f3n era de 5.261 habitantes. A superficie do termo municipal \u00e9 de 853,28 km2, dos cales 676,73\u00a0km2 son auga. O concello ten unha densidade de poboaci\u00f3n de 36,93 hab./km\u00b2.\nLimita cos municipios de Kronoby, Peders\u00f6re, Jakobstad e Kokkola este \u00faltimo na rexi\u00f3n veci\u00f1a de Ostrobotnia Central.\nO concello \u00e9 biling\u00fce con maior\u00eda de falantes de sueco e minor\u00eda fin\u00e9s."}
{"id": "414049", "revid": "5863", "url": "https://gl.wikipedia.org/wiki?curid=414049", "title": "Xes\u00fas Manuel L\u00f3pez Valc\u00e1rcel", "text": ""}
{"id": "414051", "revid": "5863", "url": "https://gl.wikipedia.org/wiki?curid=414051", "title": "Xes\u00fas Valc\u00e1rcel", "text": ""}
{"id": "414052", "revid": "5863", "url": "https://gl.wikipedia.org/wiki?curid=414052", "title": "Fortaleza de Ledesma", "text": ""}
{"id": "414054", "revid": "109216", "url": "https://gl.wikipedia.org/wiki?curid=414054", "title": "Karlo Bali\u0107", "text": "Carlos Bali\u0107, nado en Katuni o 6 de decembro de 1899 e finado en Roma o 15 de abril de 1977, foi un te\u00f3logo e sacerdote franciscano croata, especialista na figura e obra de Duns Scoto e reitor do Pontificio Ateneo Antonianum de Roma.\nTraxectoria.\nVestiu o h\u00e1bito franciscano o ano 1917 na provincia do Sant\u00edsimo Redentor de Dalmacia. Ordenouse sacerdote en 1923 e ese mesmo ano envi\u00e1rono \u00e1 Universidade Cat\u00f3lica de Lovaina, onde obtivo o doutoramento en teolox\u00eda, cunha tese sobre a doutrina de Xo\u00e1n Duns Escoto. Regresou a Croacia e dedicouse \u00e1 ensinanza na s\u00faa Provincia, ata que, en 1933, o enviaron ao novo Pontificio Ateneo Antonianum de Roma, no que, de 1933 a 1973, desenvolveu o seu longo e fecundo labor docente e investigador.\nFoi un estudoso, investigador, escritor e promotor de publicaci\u00f3ns e de congresos, tendo como temas preferidos os autores franciscanos medievais e os temas marianos. Foi reitor magn\u00edfico do Antonianum de 1947 a 1953. Nome\u00e1rono presidente da Comisi\u00f3n para a edici\u00f3n cr\u00edtica das obras, \"Opera Omnia\", de Escoto (1938-1975), \u00e1 que outorgou un novo impulso, ata o punto de ser considerado o seu segundo fundador, pois, en efecto, delineou un novo \"cami\u00f1o\" para levar adiante a tarefa superando os moitos e graves obst\u00e1culos que a ti\u00f1an estancada.\nCarlos Bali\u0107 foi ademais fundador e presidente da Pontificia Academia Mariana Internacional (1946-1975), ente de coordinaci\u00f3n de todos os estudosos de mariolox\u00eda do mundo, co que iniciou unha serie de Congresos Franciscanos Asuncionistas que prepararon o cami\u00f1o para a declaraci\u00f3n do dogma da Asunci\u00f3n, no que Bali\u0107 participou activamente, como membro da Comisi\u00f3n teol\u00f3xica nomeada polo Papa P\u00edo XII.\nConcilio Vaticano II.\nOrganizou e presidiu tam\u00e9n numerosos Congresos Escotistas e Congresos Marianos Internacionais para a investigaci\u00f3n teol\u00f3xica. As\u00ed mesmo foi cualificador e consultor da Congregaci\u00f3n para a doutrina da fe (antes Santo Oficio), membro da comisi\u00f3n preparatoria do Concilio Vaticano II e despois perito do mesmo, ademais de fundador e presidente da Sociedade Internacional Escotista.\nEn todo o per\u00edodo conciliar, Bali\u0107 mostrouse como un dos peritos m\u00e1is activos e fecundos, cooperando na realizaci\u00f3n do cap\u00edtulo VIII da \"Lumen gentium\" dedicado \u00e1 Virxe Mar\u00eda. En 1975, con ocasi\u00f3n do Congreso Mariol\u00f3xico, o Papa Paulo VI reco\u00f1eceu e valorou todo o que Bali\u0107 fixera en nome da Orde a favor de toda a Igrexa."}
{"id": "414055", "revid": "65337", "url": "https://gl.wikipedia.org/wiki?curid=414055", "title": "Quartuncia", "text": "A quartuncia (voz latina), tam\u00e9n adaptado como cuartuncia, foi unha moeda da Antiga Roma de bronce, de tempos da Rep\u00fablica e propia da Pen\u00ednsula It\u00e1lica, co valor dun cuarto de onza romana ou \"uncia\".\nHistoria.\nA quartuncia foi unha pequena moeda emitida con car\u00e1cter moi ocasional entre os s\u00e9culos III e II a. de C., tanto fundida como cu\u00f1ada. De feito, foi o valor m\u00e1is pequeno dos emitidos dentro do sistema semilibral (baseado nun \u00e1s cun peso de media libra).\nO seu valor era o da cuarta parte dunha onza romana ou uncia (de a\u00ed o seu nome) ou, o que \u00e9 o mesmo, a corenta e oitoava parte dun \u00e1s, tam\u00e9n de bronce. O seu equivalente como unidade de masa, \u00e9 dicir, o peso da cuarta parte dunha onza romana ou da corentaeoitoava parte dunha libra, denomin\u00e1base \"sicilicus\".\nModelos.\nAos nosos d\u00edas s\u00f3 chegaron uns poucos modelos de quartuncia:"}
{"id": "414056", "revid": "65337", "url": "https://gl.wikipedia.org/wiki?curid=414056", "title": "Cuartuncia", "text": ""}
{"id": "414057", "revid": "111586", "url": "https://gl.wikipedia.org/wiki?curid=414057", "title": "Liceo", "text": "Un liceo (do lat. \u2018lyceum\u2019, e \u00e1 s\u00faa vez do gr. '\u03bb\u03cd\u03ba\u03b5\u03b9\u03bf\u03bd' -lykeion-) \u00e9 un centro de ensino, xeralmente institucionalizado dentro do sistema de educaci\u00f3n media de moitos pa\u00edses, a\u00ednda que tam\u00e9n pode designar asociaci\u00f3ns culturais de \u00edndole diversa. O nome prov\u00e9n do \"Liceo\", fundado por Arist\u00f3teles na Antiga Atenas, onde xurdiu a escola peripat\u00e9tica.\nOrixe.\nO \"Liceo\" era un do tres ximnasios de Atenas, un espazo dedicado \u00f3 exercicio f\u00edsico e a discusi\u00f3n filos\u00f3fica, a reflexi\u00f3n e o estudo. Al\u00ed rend\u00edase culto a Hermes, \u00e1s musas e \u00f3 deus Apolo. A escola data do ano 335\u00a0a.\u00a0C., cando Arist\u00f3teles comezou os seus ensinos, e continuou sendo centro de reuni\u00f3n dos peripat\u00e9ticos. O liceo foi en gran parte destru\u00eddo durante o saqueo de Atenas polo militar romano Lucio Cornelio Sila no ano 86\u00a0a.\u00a0C., e a s\u00faa actividade decreceu considerablemente. M\u00e1is tarde, cham\u00f3uselle as\u00ed \u00f3s establecementos de ensino filos\u00f3fico en Roma."}
{"id": "414058", "revid": "23204", "url": "https://gl.wikipedia.org/wiki?curid=414058", "title": "Alejandro Zabala", "text": "Alejandro Zabala Landa, nado en Azkoitia o 10 de setembro de 1954, \u00e9 un pianista vasco.\nTraxectoria.\nFixo os seus estudos no Conservatorio de Donostia en piano e en m\u00fasica de c\u00e1mara. Graduouse co primeiro premio de piano, o primeiro premio de m\u00fasica de c\u00e1mara e o premio \"Paulino Caballero\". \u00c9 profesor do Conservatorio de Bilbao, e en 2001 foi nomeado director do Centro Superior de M\u00fasica de Euskadi, con sede en Donostia.\nNo 2004, foi nomeado Acad\u00e9mico Correspondente da Real Academia Catalana de Belas Artes de San Jordi.\nNo 2013, co gallo do 150 aniversario de \"Cantares gallegos\" editou \"Cantares gallegos. M\u00fasicas para o 150.\u00ba aniversario da s\u00faa publicaci\u00f3n\", xunto co tenor Joaqu\u00edn Pix\u00e1n."}
{"id": "414060", "revid": "83328", "url": "https://gl.wikipedia.org/wiki?curid=414060", "title": "Empar Pineda", "text": "Empar Pineda i Erdozia, nada en\u00a0Hernani\u00a0en\u00a01944,\u00a0\u00e9 unha dirixente feminista e lesbiana catal\u00e1 de orixe vasca, pertencente \u00e1 corrente\u00a0\"Las otras feministas\".\nTraxectoria.\nAo finalizar o bacharelato trasladouse a Madrid, onde viv\u00eda unha irm\u00e1 s\u00faa, para continuar os estudos en 1964. Participou nas loitas estudant\u00eds e proh\u00edbeselle matricularse na Complutense, polo que acaba estudando na Universidade de Salamanca e grad\u00faase en filolox\u00eda rom\u00e1nica na Universidade de Oviedo. Despois trasladouse a Madrid, onde deu clases de lingua espa\u00f1ola e literatura para unha filial do\u00a0\"Hogar del Empleado\". Loitadora antifranquista, foi detida polas autoridades e pasou un tempo no c\u00e1rcere de Martutene. Durante a transici\u00f3n democr\u00e1tica , trasladouse a Barcelona, onde foi dirixente do\u00a0Moviment Comunista de Catalunya, ao que representou, na\u00a0Assemblea de Catalunya. Militante feminista, en maio de 1976, creou a Coordinadora Feminista de Barcelona que organiza as Primeres Jornades Catalanes de la Dona baixo o amparo da Asociaci\u00f3n de Amigos da UNESCO. Foi candidata pola provincia de Barcelona, dentro das listas da Candidatura de Unidade Popular polo Socialismo\u00a0nas\u00a0elecci\u00f3ns xerais espa\u00f1olas de 1977 e foi cabeza de lista do MCC-OECS nas\u00a0elecci\u00f3ns xerais espa\u00f1olas de 1979.\nEn 1980, fundou o Colectivo de Feministas Lesbianas de Madrid. Posteriormente foi cofundadora da Comisi\u00f3n pro Derecho al Aborto de Madrid, voceira da rede, \"Outras voces feministas\" e directora da Colecci\u00f3n \"Hablan las mujeres\" , e das revistas \"Nosotras que nos queremos tanto\" e \"Desde nuestra acera\". Desde 1993 ata a s\u00faa xubilaci\u00f3n, traballou na Cl\u00ednica Isadora de Madrid, onde tam\u00e9n foi delegada sindical de\u00a0Comisi\u00f3ns Obreiras. En 2008, recibiu a Creu de Sant Jordi e en 2022 a Medalla de Honor da cidade de Barcelona."}
{"id": "414061", "revid": "23204", "url": "https://gl.wikipedia.org/wiki?curid=414061", "title": "Alejandro Zabala Landa", "text": ""}
{"id": "414062", "revid": "75439", "url": "https://gl.wikipedia.org/wiki?curid=414062", "title": "Kristinehamn", "text": "Kristinehamn \u00e9 unha localidade sueca no condado de V\u00e4rmland, capital do municipio de Kristinehamn. No ano 2017 ti\u00f1a unha poboaci\u00f3n de 18 829 habitantes.\nKristinehamn est\u00e1 situado na ribeira do lago V\u00e4nern, onde desembocan os pequenos r\u00edos Varnan e L\u00f6t. Ten un porto e \u00e9 un centro de transporte ferroviario e por estrada. Preto at\u00f3panse as cidades de Karlskoga e Karlstad e sit\u00faase xusto no medio de Oslo, Estocolmo e Gotemburgo, con 250 quil\u00f3metros de distancia a cada unha destas cidades.\nHistoria.\nO lugar estivo poboado durante s\u00e9culos, polo menos dende a Idade de Pedra. A orixe da foi o porto e o mercado que hab\u00edan xunto a ponte sobre o r\u00edo Varnan, por onde pasaba a estrada que conectaba Suecia e Noruega. O seu nome foi Broo (ou Bro) ata 1642, significando \"Bro\" literalmente \"Ponte\" en sueco.\nKristinehamn recibiu unha carta real por vez primeira en 1582 da man de Carlos IX de Suecia coa intenci\u00f3n de converterse na cidade m\u00e1is importante de V\u00e4rmland, pero Carlos IX cambiou de opini\u00f3n e Kristinehamn perdeu os seus privilexios en 1584 en favor de Karlstad. En 1642 a ra\u00ed\u00f1a Cristina de Suecia outorgoulle novamente os seus privilexios de cidade e ese ano cambiou o seu nome na honra da monarca. Isto conv\u00e9rtea nunha das cidades hist\u00f3ricas de Suecia."}
{"id": "414064", "revid": "22570", "url": "https://gl.wikipedia.org/wiki?curid=414064", "title": "Peders\u00f6re", "text": "Peders\u00f6re (en fin\u00e9s \"Peders\u00f6ren kunta\", co\u00f1ecido antes de 1989 como \"Pietarsaaren maalaiskunta\") \u00e9 un municipio de Finlandia situado na rexi\u00f3n de Ostrobotnia. En 2017 a s\u00faa poboaci\u00f3n era de 11.088 habitantes. A superficie do termo municipal \u00e9 de 826,05 km2, dos cales 31,77\u00a0km2 son auga. O concello ten unha densidade de poboaci\u00f3n de 13,96 hab./km\u00b2.\nLimita cos municipios de Jakobstad, Kronoby, Larsmo, Nykarleby, Evij\u00e4rvi e Kauhava, estes dous \u00faltimos na rexi\u00f3n veci\u00f1a de Ostrobotnia do Sur.\nO concello \u00e9 biling\u00fce con maior\u00eda de falantes de sueco e minor\u00eda fin\u00e9s."}
{"id": "414065", "revid": "89787", "url": "https://gl.wikipedia.org/wiki?curid=414065", "title": "Adenopat\u00eda", "text": "Unha adenopat\u00eda ou linfadenopat\u00eda \u00e9 un termo que se emprega en medicina para referirse a un trastorno inespec\u00edfico dos ganglios linf\u00e1ticos. Na maior\u00eda dos casos, o termo \u00fasase como sin\u00f3nimo xeneralizado dunha tumefacci\u00f3n, aumento de volume ou inflamaci\u00f3n dos ganglios linf\u00e1ticos, acompa\u00f1ado ou non de febre. Cando o trastorno se debe a unha infecci\u00f3n, f\u00e1lase de adenite\u00a0e cando a infecci\u00f3n ocupa as canles linf\u00e1ticas, \u00fasase o termo de linfanxite.\nEtiolox\u00eda.\nAs principais causas dos ganglios inflamados son infecciosas ou por cancro. A adenopat\u00eda \u00e9 un signo de moitas doenzas, algunhas delas pouco frecuentes, a gran maior\u00eda de natureza benigna (preto do 1% tenden a ser por causas malignas)."}
{"id": "414066", "revid": "23204", "url": "https://gl.wikipedia.org/wiki?curid=414066", "title": "Linfadenopat\u00eda", "text": ""}
{"id": "414067", "revid": "75439", "url": "https://gl.wikipedia.org/wiki?curid=414067", "title": "Surf de remo", "text": "O surf de pala, denominado en ingl\u00e9s stand up paddle, paddle surf ou SUP, \u00e9 unha forma de deslizamento na que o navegante utiliza a pa para desprazarse pola auga mentres permanece de p\u00e9 nunha t\u00e1boa de surf. Esta disciplina ten a s\u00faa orixe nas ra\u00edces dos pobos polinesios.\nHistoria.\nA historia m\u00e1is recente rem\u00f3ntase \u00e1 d\u00e9cada de 1960, cando os instrutores de surf na praia de Waikiki usaban os seus longboards e rudimentarias pas de canoa para fotografar os seus grupos e dar aviso da chegada das ondas dunha maneira f\u00e1cil. A comezos do ano 2000, surfistas hawaianos como Dave Kalama, Brain Keaulana, Archie Kalepa e Laird Hamilton comezaron a facer surf de remo como unha forma alternativa para os seus adestramentos. Esta nova variante do surf permit\u00edalles adestrar e sa\u00edr da auga sen ondas nin vento, e ao mesmo tempo coller as ondas m\u00e1is xigantescas do mundo. Cos anos f\u00f3ronse formando eventos como o Paddle board Race Molokai Oahu e o Makaha la Junta Big Surf Classic. Unha diferenza entre a idea moderna de surf e o paddle surf \u00e9 que este \u00faltimo non precisa dunha onda. Neste novo deporte p\u00f3dese padexar en mar aberto, en portos, en lagos, r\u00edos ou calquera outra gran masa de auga.\nBeneficios para a sa\u00fade.\nO traballo de CORE (estabilidade/tronco/postura) \u00e9 enmascarado. Isto significa que sen darse conta, o surfista estar\u00e1 potenciando os m\u00fasculos do tronco e os reflexos naturais do equilibrio. Ademais, esta demanda especial dos m\u00fasculos de CORE xera un gasto extra de calor\u00edas independentemente do ritmo de remado.\nModalidades.\nDentro do Surf de remos hai diferentes modalidades que se poden practicar:"}
{"id": "414068", "revid": "98629", "url": "https://gl.wikipedia.org/wiki?curid=414068", "title": "Alba Flores", "text": "Alba Gonz\u00e1lez Villa, nada en Madrid o 27 de outubro de 1986, \u00e9 unha actriz espa\u00f1ola, m\u00e1is co\u00f1ecida polo seu nome art\u00edstico Alba Flores. \u00c9 co\u00f1ecida por interpretar os personaxes de Saray en \"Vis a vis\" e Nairobi en \"La casa de papel\".\nTraxectoria.\nAlba Flores \u00e9 a \u00fanica filla do m\u00fasico e compositor Antonio Flores, quen lle dedicou unha canci\u00f3n co seu nome, e Ana Villa, produtora de teatro. \u00c1 s\u00faa vez \u00e9 neta de Lola Flores, sobri\u00f1a das tam\u00e9n cantantes Lolita Flores e Rosario Flores e curm\u00e1 da actriz Elena Furiase.\nEstudou interpretaci\u00f3n dende os trece anos de idade, deixando nun segundo plano a faceta musical dos seus ascendentes. Na s\u00faa curta vida coma actriz realizou numerosas obras, a\u00ednda que as m\u00e1is trascendentes a nivel dos medios son \"Luna de miel en Hiroshima\" (2005) e a versi\u00f3n xitana de \"Sue\u00f1o de una noche de verano\" (2007).\nDebutou no cine coa pel\u00edcula \"El Calentito\" (2005), de Chus Guti\u00e9rrez, con Ver\u00f3nica S\u00e1nchez, Ruth D\u00edaz, Macarena G\u00f3mez, Est\u00edbaliz Gabilondo e Lluvia Rojo entre outros int\u00e9rpretes.\nEn televisi\u00f3n participou nun episodio da serie \"El comisario\", no ano 2006. En 2008, conseguiu un papel na serie de Antena 3 TV \"El s\u00edndrome de Ulises\". A finais dese mesmo ano comezou o musical \"Enamorados an\u00f3nimos\".\nEn 2009 gravou o tema do seu pai \"No puedo enamorarme de ti\", para a banda sonora do filme de Roberto Santiago \"Al final del camino\", protagonizada por Malena Alterio e Fernando Tejero.\nEn 2013 estrenou na cadea Antena 3 a serie \"El tiempo entre costuras\", na que d\u00e1 vida \u00e1 personaxe de J\u00e1mila. En 2014 participou nun cap\u00edtulo da serie de TVE \"Cu\u00e9ntame c\u00f3mo pas\u00f3\" coma Chelo, unha importante testemu\u00f1a dunha trama de polic\u00edas corruptos. En 2015 pasou a formar parte da nova serie de Antena 3 \"Vis a vis\", onde interpreta a Saray Vargas, unha xove de etnia xitana que se enfronta a unha pena de 4 anos de c\u00e1rcere por asalto con violencia.\nO 25 de abril de 2017 apareceu xunto a \u00darsula Corber\u00f3 no programa de televisi\u00f3n \"El hormiguero\" para promocionar o seu \u00faltimo proxecto, \"La casa de papel\", que se estreou o 2 de maio de 2017."}
{"id": "414070", "revid": "1131", "url": "https://gl.wikipedia.org/wiki?curid=414070", "title": "Liga Galega de Rugby 2017-18", "text": "CR Ferrol\nCRAT\nCD Zalaeta\nSantiago RC\nCR Fendetestas\nCR Lal\u00edn\nMuralla RC\nOs Ingleses RC\nVigo RC\nMareantes RC\nPontevedra RC\nOurense RC\nRO Keltia\nEquipos da LGR1 e LGR2:\nA edici\u00f3n 2017-2018 da Liga Galega de Rugby contou con 14 equipos participantes repartidos en d\u00faas divisi\u00f3ns, 6 na LGR1 e 8 na LGR2. A diferenza coa tempada anterior foi a uni\u00f3n do Pontevedra RC e do Mareantes RC para competir xuntos cun equipo na primeira divisi\u00f3n e outro na segunda divisi\u00f3n.\nA fase de liga regular da primeira divisi\u00f3n tivo 10 xornadas, comezando o 30 de setembro de 2017 e rematando o 28 de xaneiro de 2018, dando paso \u00e1s semifinais que se disputaron a ida e volta, e \u00e1 final que se disputou a encontro \u00fanico. A liga regular da segunda divisi\u00f3n tivo 14 xornadas, entre o 30 de setembro de 2017 e o 24 de febreiro de 2018, dando paso \u00e1s semifinais e final que se disputaron a un \u00fanico encontro.\nLiga feminina.\nNa liga feminina participaron cinco equipos por mor da participaci\u00f3n do CRAT na ampliada Divisi\u00f3n de Honra feminina nacional. O CR Ferrol estivo reforzado por xogadoras do Santiago RC. Na final o Muralla RC de Lugo ga\u00f1ou \u00e1s at\u00e9 ent\u00f3n vixentes campioas do CR Lal\u00edn."}
{"id": "414071", "revid": "1410", "url": "https://gl.wikipedia.org/wiki?curid=414071", "title": "Pobo tsimshian", "text": "Os tsimshiam (en tsimshian: \"ts\u2019msyan\") son un pobo ind\u00edxena de Am\u00e9rica do Norte. As comunidades tsimshian viven principalmente na costa da Columbia Brit\u00e1nica e no sur de Alasca, preto de Terrace e Prince Rupert no Canad\u00e1, e na illa Annette en Alasca. Os tsimshian constan duns 10\u00a0000 membros (inclu\u00edndo os \"kitselas,\" \"kitsumkalum,\" e as \"tribos aliadas\" dos \"lax kw'alaams;\" os \"metlakatla,\" \"kitkatla,\" \"gitga'at\" na ba\u00eda Hartley, e \"kitasoo\" en Klemtu). Os tsimshian son unha das Primeiras Naci\u00f3ns meirandes do norte da Columbia Brit\u00e1nica. Alg\u00fans tsimshian migraron cara \u00e1 illa Annette, onde os seus descendentes forman a comunidade india Metlakatla.\n\u00d3 igual que outros pobos ind\u00edxenas de Am\u00e9rica, os tsimshian te\u00f1en un sistema de parentesco matrilinear, cunha estrutura social baseada no clan, chamado \"moiety\". A herdanza e a propiedade son contemplados a trav\u00e9s da li\u00f1a materna. Os antrop\u00f3logos e os ling\u00fc\u00edsticas clasificaron os gitksan e os nishga como tsimshian polas s\u00faas aparentes afinidades ling\u00fc\u00edsticas. Os tres falan o co\u00f1ecido como tsimshian da costa, malia que algunhas das comunidades non son costeiras. Por\u00e9n, estes tres grupos identif\u00edcanse como naci\u00f3ns separadas.\nLingua.\nOs tsimshian falan unha lingua, que eles chaman \"sm'algyax,\" que quere dicir \"lingua real ou verdadeira\". Tam\u00e9n falan unha variedade semellante \u00e1 dos gitxsan e \u00e1 dos nisga\u2019a, pero que conta con diferenzas rexionais. En 2016, s\u00f3 160 persoas no Canad\u00e1 eran falantes de tsimshian."}
{"id": "414072", "revid": "23204", "url": "https://gl.wikipedia.org/wiki?curid=414072", "title": "Tsimshian", "text": ""}
{"id": "414073", "revid": "22570", "url": "https://gl.wikipedia.org/wiki?curid=414073", "title": "Lago V\u00e4ttern", "text": "O V\u00e4ttern \u00e9 o segundo lago m\u00e1is grande de Suecia, despois do V\u00e4nern, e o sexto m\u00e1is grande de Europa. \u00c9 un corpo de auga alongado no centro da parte sur do pa\u00eds que apunta cara a punta de Escandinavia.\nXeograf\u00eda.\nA superficie total do lago e de 1 912\u00a0km\u00b2, cunha conca de drenaxe un pouco maior do dobre desa cantidade, duns 4 503\u00a0km\u00b2. O seu punto m\u00e1is profundo, situado no sur da illa de Visings\u00f6, ten 128 metros, mentres que a profundidade media \u00e9 de 41 metros. O lago ten un per\u00edmetro duns 642 quil\u00f3metros. O seu volume \u00e9 de 77,0 km3.\nSituado en G\u00f6taland, o lago \u00e9 drenado polo Motala str\u00f6m, que comeza en Motala, e fl\u00fae finalmente a trav\u00e9s dunha canle controlada cara o mar B\u00e1ltico. O lago cont\u00e9n a pintoresca illa de Visings\u00f6, situada en fronte de Gr\u00e4nna. Outras cidades que se atopan nas ribeiras do lago son Vadstena, J\u00f6nk\u00f6ping, Hjo, Askersund, \u00c5mmeberg e Karlsborg. Limita coas provincias de V\u00e4sterg\u00f6tland, N\u00e4rke, \u00d6sterg\u00f6tland e Sm\u00e5land.\nNo norte hai un fiorde interior peculiar pero non monta\u00f1oso chamado Alsen. Ao redor do 62% da conca de drenaxe est\u00e1 cuberta de abetos, pi\u00f1eiros e bosque caducifolio. Un 26,7% est\u00e1 dedicada ao agro."}
{"id": "414074", "revid": "89787", "url": "https://gl.wikipedia.org/wiki?curid=414074", "title": "Revoluci\u00f3n do substrato c\u00e1mbrica", "text": "A \"revoluci\u00f3n do substrato c\u00e1mbrica\" ou \"revoluci\u00f3n agron\u00f3mica\", evidenciada por icnof\u00f3siles (f\u00f3siles de marcas deixadas polos seres vivos), \u00e9 a diversificaci\u00f3n das escavaci\u00f3ns feitas polos animais (sucos, t\u00faneles de enterramento, tobeiras etc.) que se produciu durante os inicios do C\u00e1mbrico.\nAntes desta \"ampliaci\u00f3n do repertorio de comportamentos\", os animais que viv\u00edan no fondo com\u00edan esencialmente sobre os tapetes microbianos que tapizaban a superficie, arrastr\u00e1ndose por riba dos tapetes ou enterr\u00e1ndose xusto debaixo deles. Estes tapetes microbianos creaban unha barreira entre a auga e o sedimento do fondo, que estaba menos enchoupado de auga que os fondos mari\u00f1os modernos, e era case completamente an\u00f3xico (carente de ox\u00edxeno). Como resultado, o substrato estaba habitado por bacterias redutoras de sulfato, cuxas emisi\u00f3ns de sulfuro de hidr\u00f3xeno (H2S) fac\u00edan que o substrato fose t\u00f3xico para a maior\u00eda dos demais organismos.\nAproximadamente a inicios do C\u00e1mbrico, os organismos empezaron a enterrarse verticalmente, formando unha gran diversidade de de tipos de escavaci\u00f3ns fosilizables a medida que penetraban no sedimento para a protecci\u00f3n ou para a alimentacion.\nEstes animais escavadores romp\u00edan os tapetes microbianos, e isto permit\u00edan que a auga e o ox\u00edxeno penetrasen a unha distancia considerable por debaixo da superficie. Isto restrinxiu o h\u00e1bitat axeitado para as bacterias redutoras de sulfato e as s\u00faas emisi\u00f3ns de H2S a s\u00f3 as capas m\u00e1is profundas, facendo as capas superiores do fondo mari\u00f1o habitables para unha variedade moito maior de organismos. O nivel superior do leito do mar f\u00edxose m\u00e1is enchoupado de auga e m\u00e1is mol a medida que era constantemente mesturado polos animais escavadores.\nEscavaci\u00f3ns antes do C\u00e1mbrico.\nAs marcas deixadas polos organismos que se mov\u00edan sobre ou xusto por debaixo dos tapetes microbianos que cubr\u00edan o leito mari\u00f1o do Ediac\u00e1rico quedaron preservadas desde dito per\u00edodo hai uns 565 mill\u00f3ns de anos. As \u00fanicas escavaci\u00f3ns ediacarianas son de tipo horizontal, situados sobre ou xusto debiaxo da superficie, e foron realizadas por animais que se alimentaban sobre a superficie, pero que se enterraban para agocharse dos depredadores. Se estas escavaci\u00f3ns son biox\u00e9nicas (feitas por seres vivos) implican a presenza de organismos m\u00f3biles con cabeza, que probablemente ser\u00edan bilaterais (animais con simetr\u00eda bilateral). Posibles \"escavaci\u00f3ns\" deste tipo datan de hai 1100 mill\u00f3ns de anos e puid\u00e9ronas facer animais que se alimentaban na parte inferior dos tapetes microbianos, que lles servir\u00edan de protecci\u00f3n do oc\u00e9ano quimicamente pouco confortable;\npor\u00e9n, non est\u00e1 claro que fosen obra de seres vivos debido \u00e1 s\u00faa superficie irregular e extremos m\u00e1is estreitos, e o autor orixinal do estudo suxeriu que os meniscos de burbullas que explotaban son os probables causantes das marcas observadas.\nAs escavaci\u00f3ns ediacarianas atopadas ata agora supo\u00f1en comportamentos simples, e nesa \u00e9poca as complexas marcas de alimentaci\u00f3n eficiente com\u00fans desde comezos do C\u00e1mbrico en adiante est\u00e1n ausentes.\nAlgunhas marcas horizontais simples prec\u00e1mbricas puideron ser obra de organismos unicelulares; marcas equivalentes prod\u00facenas hoxe os protistas.\nDiversificaci\u00f3n c\u00e1mbrica inicial das formas escavadoras.\nDesde o comezo do C\u00e1mbrico (hai uns 542 mill\u00f3ns de anos) apareceron moitos tipos de marcas fosilizadas deixadas por seres vivos, inclu\u00edndo t\u00faneles verticais como os de \"Diplocraterion\" e \"Skolithos\", e outros icnof\u00f3siles normalmente atribu\u00eddos a artr\u00f3podos, como \"Cruziana\" e \"Rusophycus\". Os t\u00faneles verticais indican que animais de tipo verme adquiriron novos comportamentos e posiblemente novas capacidades f\u00edsicas. Alg\u00fans icnof\u00f3siles c\u00e1mbricos indican que os seres que os fixeron ti\u00f1an exoesqueletos duros (a\u00ednda que non necesariamene mineralizados).\nVantaxes da escavaci\u00f3n de t\u00faneles.\nA construci\u00f3n de galer\u00edas pode ter vantaxes para a alimentaci\u00f3n, proteci\u00f3n ante depredadores e talvez para ancorarse para protexerse das correntes.\nAlimentaci\u00f3n.\nMoitos organismos escavan para obter alimento, que poden ser outros organismos tam\u00e9n escavadores ou materia org\u00e1nica acumulada. Os restos de organismos planct\u00f3nicos af\u00fandense ata o leito do mar, mestur\u00e1ndose cos sedimentos, constitu\u00edndo as\u00ed unha fonte de nutrici\u00f3n. Por\u00e9n, \u00e9 posible que antes do C\u00e1mbrico, o plancto fose demasiado pequeno para afundirse, polo que non hab\u00eda un subministraci\u00f3n de carbono org\u00e1nico no fondo mari\u00f1o.\nProtecci\u00f3n.\nOs organismos tam\u00e9n escavan para evitar a predaci\u00f3n. O comportamento predador apareceu por primeira vez hai uns mil mill\u00f3ns de anos, pero a predaci\u00f3n de grandes presas parece que que apareceu significativamednte por primeira vez pouco despois do inicio do C\u00e1mbrico. As escavaci\u00f3ns do Prec\u00e1mbrico ti\u00f1an funci\u00f3n protectora, xa que os animais que as fac\u00edan se alimentaban na superficie; estes animais evolucionaron ao mesmo tempo que outros organismos empezaban a formar esqueletos mineralizados.\nPosibilidade de escavar.\nOs tapetes microbianos formaban unha manta, que separaba os sedimentos subxacentes da auga do oc\u00e9ano que estaba enriba. Isto significa que os sedimentos eran an\u00f3xicos e o sulfuro de hidr\u00f3xeno () era abondoso. O libre intercambio das augas dos poros con auga con ox\u00edxeno do oc\u00e9ano era esencial para facer que os sedimentos fosen habitables. Este intercambio era posible pola acci\u00f3n de animais diminutos, demasiado pequenos para realizaren as s\u00faas propias escavaci\u00f3ns, esta meiofauna habitaba nos espazos entre os grans de area nos tapetes microbianos. A s\u00faa bioturbaci\u00f3n (que remov\u00eda os grans e alteraba os biotapetes resistentes) romp\u00eda os tapetes, o que permit\u00eda que a auga e as substancias qu\u00edmicas se mesturasen a ambos os lados do tapete.\nEfectos da revoluci\u00f3n.\nA revoluci\u00f3n do substrato c\u00e1mbrica foi un proceso longo e irregular que avanzou a diferentes velocidades en distintos lugares ao longo da maior parte do C\u00e1mbrico. Podemos distinguir varios efectos:\nEfectos sobre o ecosistema.\nDespois da revoluci\u00f3n do substrato, os tapetes microbianos que cubr\u00edan o leito dos mares ediac\u00e1ricos quedaron cada vez m\u00e1is restrinxidos a unha variedade limitada de ambientes:\nIronicamente, os primeiros escavadores probablemente se alimentaban de tapetes microbianos, e escavaban baixo deles para protexerse; este tipo de escavaci\u00f3n conduciu ao ocaso dos tapetes que constitu\u00edan o seu alimento.\nAntes da revoluci\u00f3n, os organismos que moraban nos fondos eran de catro tipos:\nOs \"minadores da parte inferior dos tapetes\" parece que se extinguiron a mediados do C\u00e1mbrico. Os \"incrustadores dos tapetes\" e os que se \"adher\u00edan aos tapetes\" extingu\u00edronse ou nalg\u00fans casos deron lugar a organismos que se ancoraban m\u00e1is firmemente, que estaban especializados en vivir en substratos moles ou duros. Os \"rabu\u00f1adores dos tapetes\" estaban restrinxidos a substratos rochosos e \u00e1s profundidades oce\u00e1nicas, onde tanto eles coma os propios tapetes pod\u00edan sobrevivir.\nOs primeiros equinodermos s\u00e9siles eran principalmente \"organismos que se adher\u00edan aos tapetes\". Os helicoplacoideos non conseguiron adaptarse \u00e1s novas condici\u00f3ns e extingu\u00edronse; os edrioasteroideos e os eocrinoideos sobreviviron desenvolvendo ancoraxes para adherirse a substratos duros, e talos que elevaban o seu aparato de alimentaci\u00f3n sobre a maior\u00eda dos residuos que os escavadores espallaban en fondos oce\u00e1nicos soltos. Os equinodermos m\u00f3biles (estil\u00f3foros, homosteleanos, homoiosteleanos e ctenocistoideos) non foron afectados significativamente pola revoluci\u00f3n do substrato.\nOs moluscos iniciais parece que pastaban sobre os tapetes microbianos, polo que \u00e9 l\u00f3xico hipotetizar que os moluscos pastadores estaban tam\u00e9n restrinxidos a \u00e1reas nas que os tapetes pod\u00edan sobrevivir. Os primeiros f\u00f3siles co\u00f1ecidos de moluscos monoplac\u00f3foros datan do C\u00e1mbrico inicial, onde pastaban sobre os tapetes microbianos. A maior\u00eda dos modernos monoplac\u00f3foros viv\u00edan sobre substratos brandos nas partes profundas dos mares, a\u00ednda que un x\u00e9nero vive sobre sobstratos duros nos bordos da plataformas continentais. Os modernos monoplac\u00f3foros te\u00f1en formas das cunchas menos diversas que os x\u00e9neros f\u00f3siles. Desafortunadamente, os f\u00f3siles co\u00f1ecidos m\u00e1is antigos de moluscos poliplac\u00f3foros son formas do C\u00e1mbrico tard\u00edo, cando a revoluci\u00f3n do substrato cambiara significativamente os ambientes mari\u00f1os. Como se encontran xunto a estromat\u00f3litos (formaci\u00f3ns columnares repoludas constru\u00eddas por alg\u00fans tipos de colonias de tapetes microbianos), p\u00e9nsase que os poliplac\u00f3foros pastaban sobre tapetes microbianos. Os modernos poliplac\u00f3foros pastan principalmente sobre os tapetes nos litorais rochosos, a\u00ednda que uns poucos viven no mar profundo. Non se atoparon f\u00f3siles de aplac\u00f3foros, que son xeralmente considerados os moluscos m\u00e1is primitivos vivos. Alg\u00fans escavan no leito do mar e en augas profundas, aliment\u00e1ndose de microorganismos e detritos; outros viven en arrecifes e comen p\u00f3lipos de coral.\nImportancia palaeontol\u00f3xica.\nA revoluci\u00f3n supuxo o final das condici\u00f3ns que permit\u00edan que se formasen estatos con f\u00f3siles excepcionalmente conservados ou \"lagerst\u00e4tten\", como os de Burgess Shale. O consumo directo de carcasas era relativamente pouco importante \u00e1 hora de reducir a fosilizaci\u00f3n, comparados cos cambios na qu\u00edmica dos sedimentos, a s\u00faa porosidade e microbiolox\u00eda, o que fixo dif\u00edcil que se desenvolvesen os gradientes qu\u00edmicos necesarios para a mineralizaci\u00f3n de tecidos brandos. Igual que os tapetes microbianos, os ambientes que pod\u00edan producir este modo de fosilizaci\u00f3n quedaron cada vez m\u00e1is restrinxidos a \u00e1reas con condici\u00f3ns m\u00e1is rigorosas e m\u00e1is profundas, onde os escavadores non pod\u00edan establecerse; a medida que pasou o tempo, o comportamento escavador incrementouse dabondo como para que este modo de conservaci\u00f3n de f\u00f3siles fose imposible. Os \"lagerst\u00e4tten\" posc\u00e1mbricos desta natureza enc\u00f3ntranse tipicamente en ambientes moi pouco usuais.\nO aumento da escavaci\u00f3n \u00e9 de grande importancia, porque as escavaci\u00f3ns (t\u00faneles, sucos..) proporcionan unha forte evidencia da presenza de organismos complexos; son tam\u00e9n uns f\u00f3siles moito m\u00e1is facilmente conservados que os f\u00f3siles dos corpos dos organismos, ata o punto de que a ausencia de icnof\u00f3siles foi utilizada como indicdor da ausencia de organismos bent\u00f3nicos m\u00f3biles grandes. Isto aumentou a comprensi\u00f3n que ti\u00f1an os paleont\u00f3logos do C\u00e1mbrico inicial, e proporcionou un conxunto de probas que mostraban que a explosi\u00f3n c\u00e1mbrica representa unha diversificaci\u00f3n real, e de que non \u00e9 un artefacto de conservaci\u00f3n, mesmo se a s\u00faa cronolox\u00eda non coincide directamente con esta revoluci\u00f3n do substrato.\nO aumento da escavaci\u00f3n representa un cambio tan fundamental para o ecosistema, que a aparici\u00f3n da escavaci\u00f3n complexa chamada \"Treptichnus pedum\" util\u00edzase como marca para a base do per\u00edodo c\u00e1mbrico.\nImportancia xeoqu\u00edmica.\nO aumento do nivel de bioturbaci\u00f3n significou que o xofre, que \u00e9 subministrado constantemente ao sistema oce\u00e1nico por volc\u00e1ns e a escorrent\u00eda dos r\u00edos, era oxidado m\u00e1is rapidamente (en vez de ser rapidamente enterrado e depositarse na s\u00faa forma reducida de sulfuro) e os organismos escavadores continuamente o expo\u00f1\u00edan ao ox\u00edxeno, permitindo que se oxidase a sulfato. Esta actividade foi suxerida como unha explicaci\u00f3n do s\u00fabito aumento da concentraci\u00f3n de sulfato observada preto da base do C\u00e1mbrico; isto pode demostrarse no rexistro xeoqu\u00edmico usando trazadores isot\u00f3picos \u03b434S ou cuantific\u00e1ndose a abundancia de sulfato mineral en forma de xeso."}
{"id": "414077", "revid": "27155", "url": "https://gl.wikipedia.org/wiki?curid=414077", "title": "Revoluci\u00f3n agron\u00f3mica", "text": ""}
{"id": "414078", "revid": "15490", "url": "https://gl.wikipedia.org/wiki?curid=414078", "title": "Lei do cadeado", "text": "Lei do cadeado (ou \"Ley del candado\", en castel\u00e1n) foi o termo coloquial, que se empregou tam\u00e9n na historiograf\u00eda, para designar unha lei promovida polo presidente do Consello de Ministros espa\u00f1ol, Jos\u00e9 Canalejas, pola que prohib\u00eda durante dous anos o establecemento de novas congregaci\u00f3ns relixiosas. A lei aprobouse no Senado o 4 de novembro de 1910, cunha votaci\u00f3n de 149 a favor fronte a 75 en contra, e no Congreso aprobouse o 27 de decembro do mesmo ano (publicouse na Gaceta de Madrid, o d\u00eda 28) cun resultado de 174 a favor fronte a 54 en contra. A lei estivo vixente at\u00e9 decembro de 1914.\nCanalejas, de orientaci\u00f3n liberal progresista, pretend\u00eda mitigar a confesionalidade cat\u00f3lica consagrada na Constituci\u00f3n de 1876 \u00e1 vez que frear o crecente anticlericalismo de amplas capas sociais, reforzando o car\u00e1cter laico do Estado. Fronte \u00e1 negativa papal a negociar o Concordato de 1851, optou por limitar unilateralmente a actividade das ordes relixiosas.\nHistoria.\nA pol\u00edtica relixiosa foi unha das prioridades do goberno de Jos\u00e9 Canalejas. O obxectivo final da mesma, segundo Javier Tusell, era lograr unha separaci\u00f3n \"amigable\" da Igrexa e do Estado \"\u00e1 que [Canalejas] quer\u00eda chegar a trav\u00e9s de negociaci\u00f3ns levadas o m\u00e1is discretamente posible\". O problema foi que o Vaticano, \"que por aqueles anos estaba obsesionado coa condena do modernismo\", non estaba disposto a modificar a posici\u00f3n de privilexio que ti\u00f1a a Igrexa cat\u00f3lica en Espa\u00f1a.\nPara fortalecer a posici\u00f3n do Estado, Canalejas prop\u00faxose reducir o peso das ordes relixiosas, mediante unha lei que as tratase como asociaci\u00f3ns, ag\u00e1s as d\u00faas reco\u00f1ecidas no Concordato de 1851. Mentres as Cortes debat\u00edan a nova lei, aprobouse en decembro de 1910 unha disposici\u00f3n transitoria e temporal co\u00f1ecida como \"Lei do Cadeado\" segundo a cal non se poder\u00edan establecer novas ordes relixiosas en Espa\u00f1a durante os dous anos seguintes. Por\u00e9n, foi o mesmo Canalejas quen promoveu unha emenda, presentada polo bar\u00f3n de Sacro Lirio, segundo a cal se pasados dous anos non se ti\u00f1a aprobada a nova lei de asociaci\u00f3ns levantar\u00edase a restrici\u00f3n. E iso foi o que acabou sucedendo pois a lei tivo un efecto m\u00e1is aparente que real dado que xa estaban establecidas t\u00f3dalas ordes relixiosas.\nA pesar de todo Canalejas, devoto cat\u00f3lico, foi considerado o inimigo da relixi\u00f3n cat\u00f3lica, nun momento en que se viv\u00eda baixo a conmoci\u00f3n producida pola revoluci\u00f3n portuguesa de 1910 que acabara coa Monarqu\u00eda e proclamado a Primeira Rep\u00fablica Portuguesa. Canalejas foi acusado de pretender \"descatolizar\" Espa\u00f1a e de estar ao servizo da masoner\u00eda. Na campa\u00f1a contra el tivo un especial protagonismo a recentemente creada Asociaci\u00f3n Cat\u00f3lica Nacional de Propagandistas, encabezada polo avogado e xornalista \u00c1ngel Herrera Oria, e o seu xornal \"El Debate.\" A campa\u00f1a cat\u00f3lica iniciouse, mesmo, antes da discusi\u00f3n e aprobaci\u00f3n da \"Lei do Cadeado\" xa que comezara en xu\u00f1o de 1910 con motivo da aprobaci\u00f3n polo goberno dunha norma que permit\u00eda \u00e1s confesi\u00f3ns non cat\u00f3licas exhibir signos externo nos seus templos que as identificase como tales. A confrontaci\u00f3n entre o goberno e a Igrexa cat\u00f3lica foi tan intensa que Espa\u00f1a chegou a retirar ao seu embaixador perante a Santa S\u00e9."}
{"id": "414079", "revid": "88215", "url": "https://gl.wikipedia.org/wiki?curid=414079", "title": "Carlos Queiroz", "text": "Carlos Manuel Brito Leal Queiroz, nado en Nampula\u00a0o\u00a01 de marzo de 1953, \u00e9 un adestrador de f\u00fatbol portugu\u00e9s.\nTraxectoria.\nNaceu na\u00a0provincia de Mozambique, daquela parte de Portugal.\u00a0Pasou polas secci\u00f3ns xuven\u00eds do Club Ferroviario de Nampula, e chegou a estudar\u00a0enxe\u00f1ar\u00eda mec\u00e1nica ata 1974 na Universidade de Louren\u00e7o Marques.\nEn 1975, xa establecido en\u00a0Portugal, ingresou no Instituto Superior de Educaci\u00f3n F\u00edsica de Lisboa (ISEF)\u00a0pertencente \u00e1 Universidade T\u00e9cnica de Lisboa. A\u00ed logrou a licenciatura en educaci\u00f3n f\u00edsica e o mestrado en metodolox\u00eda do adestramento deportivo. Foi asistente da Facultade de Motricidade Humana e profesor de educaci\u00f3n f\u00edsica no ensino secundario. En 1984 converteuse en axudante do adestrador M\u00e1rio Wilson no Grupo Desportivo Estoril Praia.\nAdestrador.\nFederaci\u00f3n Portuguesa de F\u00fatbol.\nEn 1987 entrou na\u00a0Federaci\u00f3n Portuguesa de F\u00fatbol coa funci\u00f3n de seleccionador nacional dos equipos xuven\u00eds. Carlos Queiroz pescudou nos m\u00e9todos utilizados no estranxeiro e mais apostou forte na formaci\u00f3n dos xogadores m\u00e1is novos, o que levou \u00e1 aparici\u00f3n de figuras como Lu\u00eds Figo, Rui Costa, V\u00edtor Ba\u00eda, Paulo Sousa, Abel Xavier, Fernando Couto ou Jo\u00e3o Vieira Pito. O 22 de marzo de 1989 o presidente da Rep\u00fablica outorgoulle a Orde do Infante D. Henrique co grao de comendador. Ata 1991 adestrou \u00e1s selecci\u00f3ns xuven\u00eds conquistando por d\u00faas veces o campionato no\u00a0Mundial sub-20 en 1989 en\u00a0Arabia Saudita mais en 1991 en Portugal.\nEn 1991 f\u00edxose coas rendas da selecci\u00f3n absoluta. Mais Portugal non se chegou a clasificar para a\u00a0Copa do Mundo de 1994, que tivo lugar nos Estados Unidos e Queiroz abandonou a selecci\u00f3n e a federaci\u00f3n.\nAdestrador f\u00f3ra da Federaci\u00f3n portuguesa.\nComo adestrador do Sporting s\u00f3 venceu a Copa de Portugal correspondente \u00e1 temporada 1994/1995, batendo na final, no Estadio Nacional do Jamor, ao Mar\u00edtimo por 2-0.\nLogo deixou Portugal e adestrou ent\u00f3n o equipo norteamericano do MetroStars e o xapon\u00e9s\u00a0do Nagoia Grampus Eight. Nese per\u00edodo elaborou un plano detallado destinado a profesionalizar os xogadores de f\u00fatbol nos Estados Unidos, co\u00f1ecido como \"Q-Report\" ou \"Project 2010\". En xullo de 1998 regresou ao comando dunha selecci\u00f3n, a dos\u00a0Emiratos \u00c1rabes Unidos, onde estivo cerca dun ano.\nEn agosto de 2000 comezou a traballar coa selecci\u00f3n de\u00a0Sur\u00e1frica, que conseguiu meterse na Copa do Mundo de 2002. En 2002 asumiu o cargo de axudante de Alex Ferguson no Manchester United, contribu\u00edndo ao t\u00edtulo de campi\u00f3n de Inglaterra que o club conquistou. En xu\u00f1o de 2003 contratouno o\u00a0Real Madrid como adestrador principal, substitu\u00edndo a\u00a0Vicente del Bosque.\u00a0Pero non logrou impo\u00f1er a s\u00faa filosof\u00eda de traballo e regresou ao Manchester United para continuar o seu traballo con Alex Ferguson, conquistando varios t\u00edtulos da Liga inglesa e en 2008 a Liga de Campi\u00f3ns da UEFA.\nO 11 de xullo de 2008 substitu\u00edu a\u00a0Luiz Felipe Scolari\u00a0como adestrador da Selecci\u00f3n de f\u00fatbol portuguesa, co principal obxectivo de cualificarse para a Copa do Mundo FIFA de 2010. Logr\u00e1ndoo e disputando a fase de grupos con Costa do Marfil, Corea do Norte e o Brasil.\u00a0Logrou\u00a0dous empates a cero con\u00a0Costa do Marfil e mais o\u00a0Brasil, marcando goles tan s\u00f3 contra\u00a0Corea do Norte, 7-0, terminando en segundo lugar do seu grupo e caendo, nos oitavos de final, diante de Espa\u00f1a. A Federaci\u00f3n Portuguesa de F\u00fatbol anunciou a rescisi\u00f3n de contrato con Carlos Queiroz o 9 de setembro de 2010.\nSelecci\u00f3n de Ir\u00e1n.\nPresentado oficialmente como seleccionador de Ir\u00e1n o 4 de abril de 2011 logrou a cualificaci\u00f3n para o Mundial 2014, celebrado no\u00a0Brasil, torn\u00e1ndose o terceiro adestrador en clasificar tres selecci\u00f3ns distintas para a Copa do Mundo da FIFA. Ir\u00e1n con Queiroz \u00e1 fronte volveu lograr a clasficaci\u00f3n para o Mundial de 2018.\nSelecci\u00f3n de Exipto.\nO 8 de setembro de 2021, Carlos Queiroz foi nomeado adestrador de Exipto, en substituci\u00f3n de Hossam El Badry."}
{"id": "414080", "revid": "23204", "url": "https://gl.wikipedia.org/wiki?curid=414080", "title": "Gran Premio do Canad\u00e1 de 1997", "text": "O Gran Premio do Canad\u00e1 de 1997 (oficialmente o 1997 Formula 1 Grand Prix du Canada) foi unha carreira de motor de F\u00f3rmula Un celebrada o 15 de xu\u00f1o de 1997 no Circu\u00edto Gilles Villeneuve, Montreal. Foi a s\u00e9tima carreira da tempada de F\u00f3rmula Un de . A carreira interrompeuse por un grave accidente de Olivier Panis, que rompeu as pernas e non poder\u00eda participar nos seguintes sete gran premios. A carreira terminou baixo as condici\u00f3ns da bandeira vermella na volta 54 debido a este accidente.\nMichael Schumacher ga\u00f1ou por diante de Jean Alesi no Benetton e Giancarlo Fisichella no Jordan. David Coulthard liderara, pero perdeu m\u00e1is dunha volta por un problema de embrague durante a s\u00faa segunda parada en boxes, pouco antes do accidente de Panis. Na volta 2, o heroe local Jacques Villeneuve estrelouse contra o muro na sa\u00edda da \u00faltima curva. Este muro m\u00e1is tarde ser\u00eda co\u00f1ecido como o \"Wall of Champions\" (muro dos campi\u00f3ns), despois de que tres excampi\u00f3ns do Mundo, inclu\u00edndo a Villeneuve, estrel\u00e1ranse por separado na carreira de 1999.\nTam\u00e9n marcou o debut de Alexander Wurz, pilotando o Benetton no lugar do seu compatriota Gerhard Berger. Sufriu sinusite por alg\u00fan tempo e durante este tempo o seu pai morreu nun accidente a\u00e9reo."}
{"id": "414082", "revid": "15490", "url": "https://gl.wikipedia.org/wiki?curid=414082", "title": "Ley del candado", "text": ""}
{"id": "414083", "revid": "5863", "url": "https://gl.wikipedia.org/wiki?curid=414083", "title": "Atlas D", "text": "Atlas D, tam\u00e9n co\u00f1ecido co c\u00f3digo SM-65D, foi un m\u00edsil bal\u00edstico intercontinental usado tam\u00e9n como lanzador orbital pertencente \u00e1 familia de foguetes Atlas, formada en primeiro lugar por m\u00edsiles e m\u00e1is tarde por foguetes espaciais. Foi a primeira versi\u00f3n de produci\u00f3n do foguete.\nCaracter\u00edsticas.\nO Atlas D foi o primeiro Atlas en produci\u00f3n, tanto na s\u00faa vertente de m\u00edsil como de lanzador orbital. Estivo en servizo entre 1959 e 1967 e foi lanzado tanto desde Cabo Ca\u00f1averal como desde a Base Vandenberg da Forza A\u00e9rea en California. O primeiro escuadr\u00f3n de ICBM da Forza A\u00e9rea dos Estados Unidos entrou en servizo en xullo de 1959 en Vandenberg, tendo dispo\u00f1ibles tres Atlas D en plataformas de lanzamento desprotexidas. As seguintes bases nas que se despregaron dispo\u00f1\u00edan de caix\u00f3ns protectores nas que se almacenaban os Atlas D en horizontal e das que se sacaban para preparar para o lanzamento en casa de recibir a orde.\nVariantes.\nAtlas D Able.\nO Atlas D Able consist\u00eda nun Atlas D cun foguete Able como segunda etapa e un Altair como terceira. Intentou lanzarse tres veces (26 de novembro de 1959 e 25 de setembro e 15 de decembro de 1960) con sondas Pioneer a bordo, fallando todas."}
{"id": "414084", "revid": "72012", "url": "https://gl.wikipedia.org/wiki?curid=414084", "title": "SM-65D", "text": ""}
{"id": "414085", "revid": "5132", "url": "https://gl.wikipedia.org/wiki?curid=414085", "title": "Selecci\u00f3n de f\u00fatbol de Exipto", "text": "A selecci\u00f3n de f\u00fatbol de Exipto (en ) \u00e9 o equipo representativo de Exipto nas competici\u00f3ns oficiais internacionais de f\u00fatbol. \u00c9 dirixida pola Asociaci\u00f3n Exipcia de F\u00fatbol, unha das fundadoras da Confederaci\u00f3n Africana de F\u00fatbol (CAF). Exipto foi un dos pioneiros do f\u00fatbol africano, sendo o primeiro representante de devandito continente en participar nunha Copa do Mundo de F\u00fatbol (). Ademais, \u00e9 un dos mellores equipos do continente ao ostentar sete t\u00edtulos da Copa Africana de Naci\u00f3ns, o \u00faltimo deles conseguido en 2010. Entre 1958 e 1961 foi denominada Selecci\u00f3n de f\u00fatbol da Rep\u00fablica \u00c1rabe Unida produto da s\u00faa fusi\u00f3n con Siria; a\u00ednda despois Siria rexeitase a uni\u00f3n, este nome foi utilizado mesmo at\u00e9 1970."}
{"id": "414086", "revid": "89787", "url": "https://gl.wikipedia.org/wiki?curid=414086", "title": "Semuncia", "text": "A semuncia (voz latina; en galego: \"media onza\") foi unha moeda da Antiga Roma de bronce co valor da cuarta parte dunha onza romana ou \"uncia\", ou da vinte e catroava parte dun \u00e1s, emitida na \u00e9poca da Rep\u00fablica.\nPreviamente \u00e1 s\u00faa amoedaci\u00f3n, era tam\u00e9n unha unidade ponderal, coa mesma equivalencia respecto da uncia e da libra como unidades de peso.\nHistoria.\nA existencia desta moeda corresp\u00f3ndese coa segunda parte do s\u00e9culo III a. de C., cos primeiros momentos das emisi\u00f3ns republicanas de moedas de bronce fundidas, de cuxas series era o valor m\u00e1is baixo (coa excepci\u00f3n da quartuncia -1/4 de uncia-, que non tivo un car\u00e1cter regular dentro do sistema monetario).\nDi Varr\u00f3n acerca do seu valor:\nOcasionalmente aparece asociada \u00e1s marcas \u03a3 ou S nos seus anversos, como indicativa do seu valor.\nOs tipos m\u00e1is com\u00fans dos seus anversos foron a cabeza de Mercurio ou a representaci\u00f3n dunha landra; en tanto que na maior\u00eda dos seus reversos se amosa un caduceo ou a tradicional proa de barco baixo a lenda , caracter\u00edstica das emisi\u00f3ns romanas de bronce desta \u00e9poca. Con todo, tampouco \u00e9 infrecuente a aparici\u00f3n de motivos diversos.\nA semuncia d\u00e9ixase de emitir arredor do ano 210 a. de C., coincidindo coa aparici\u00f3n do denario. Ademais da propia cidade de Roma, foi tam\u00e9n cu\u00f1ada en diversas cidades da Pen\u00ednsula It\u00e1lica."}
{"id": "414088", "revid": "89787", "url": "https://gl.wikipedia.org/wiki?curid=414088", "title": "C\u00e8lia Amor\u00f3s Puente", "text": "Celia Amor\u00f3s Puente, nada en Valencia o 18 de maio de 1944, \u00e9 unha fil\u00f3sofa e ensa\u00edsta valenciana. Fil\u00f3sofa e te\u00f3rica do feminismo, \u00e9 unha das pensadoras m\u00e1is destacadas na actualidade. Referencia clave do chamado feminismo da igualdade centrou unha parte significativa da s\u00faa investigaci\u00f3n na construci\u00f3n de relaci\u00f3ns entre a Ilustraci\u00f3n e o feminismo. \u00c9 catedr\u00e1tica e membro do Departamento de Filosof\u00eda e Filosof\u00eda Moral e Pol\u00edtica na UNED. Entre as s\u00faas principais investigaci\u00f3ns figuran o proceso de Ilustraci\u00f3n e as s\u00faas implicaci\u00f3ns para o feminismo e as mulleres no islam, e os Dereitos Humanos e os dereitos das mulleres no contexto de multiculturalismo. \u00c9 a primeira muller que ga\u00f1ou o Premio Nacional de Ensaio (2006). O seu libro \"Hacia una cr\u00edtica de la raz\u00f3n patriarcal\" constit\u00fae unha nova visi\u00f3n desde a perspectiva de x\u00e9nero (estudos de x\u00e9nero) da filosof\u00eda, revela os prexu\u00edzos do androcentrismo e exixe unha revisi\u00f3n cr\u00edtica por parte das mulleres.\nTraxectoria.\nLicenciouse en Filosof\u00eda pola Universidade de Valencia en 1969 e recibiu o Premio Extraordinario de Grao en 1970. O t\u00edtulo da s\u00faa memoria de licenciatura foi \"El concepto de raz\u00f3n dial\u00e9ctica en Jean Paul Sartre\". Tam\u00e9n na Facultade de Filosof\u00eda da Universidade de Valencia, realizou a s\u00faa tese de doutoramento. O t\u00edtulo da s\u00faa tese foi \"Ideolog\u00eda y pensamiento m\u00edtico: Alrededor de las \u2018Mitolog\u00edas\u2019 de Claude L\u00e9vi Strauss\". \u00c9 especialista no pensamento \u00e9tico-pol\u00edtico de Jean-Paul Sartre e na historia do existencialismo. Neste campo destacan as s\u00faas obras \"S\u00f6ren Kierkegaard o la subjectividad del caballero\" (1987) e \"Di\u00e1spora y apocalipsis: estudios sobre el nominalismo de Jean Paul Sartre\" (2001).\nEn 1970 militou en Germania Socialista, un grupo pol\u00edtico valenciano fundado en 1970 por Josep Vicent Marqu\u00e8s como un \"grupo de traballo pol\u00edtico para a revoluci\u00f3n socialista\".\nTam\u00e9n militou no Frente de Liberaci\u00f3n de la Mujer de Madrid (FLM) ata 1980. Este mesmo ano recibiu o Premio Mar\u00eda Espinosa Ensaio ao mellor artigo publicado sobre temas de feminismo polo seu traballo, \"Feminismo y partidos pol\u00edticos\", en Zona abierta, Primavera de 1980.\nEn 1987, creou o Seminario Permanente Feminismo e Ilustraci\u00f3n impartido na Facultade de Filosof\u00eda e Letras da Universidade Complutense de Madrid ata 1994. Foi a primeira directora do Instituto de Investigaci\u00f3ns Feministas, desde 1.989 a 1993, o ano no que Amor\u00f3s comeza unha estancia na Universidade Harvard.\nDirectora do curso de \"Historia da teor\u00eda feminista\", do Instituto de Investigaci\u00f3ns Feministas desde a s\u00faa creaci\u00f3n no ano 1991 ata o ano 2005, que foi substitu\u00edda pola fil\u00f3sofa Ana de Miguel. Os temas impartidos no curso no ano 2003 por Amor\u00f3s foron: Feminismo e multiculturalismo, Feminismo e Ilustraci\u00f3n, O feminismo freudomarxista de Shulamith Firestone e \"A ontolox\u00eda do presente,\" de Donna Haraway.\nNo ano 2006 pasa a ser a primeira muller premiada co Premio Nacional de Ensaio das Letras Espa\u00f1olas polo traballo \"La gran diferencia y sus peque\u00f1as consecuencias... para las luchas de las mujeres\", coeditado por \"Ediciones C\u00e1tedra\", o Instituto da Muller e a Universidade de Valencia. Dotado de 15.000 euros, o premio distingue un traballo de reflexi\u00f3n ou pensamento de autor ou autora espa\u00f1ois escrito en calquera das linguas oficiais do Estado e publicado o ano anterior ao veredicto.\nCatedr\u00e1tica e membro do Departamento de Filosof\u00eda e Filosof\u00eda Moral e Pol\u00edtica na UNED na \u00faltima d\u00e9cada, destacan as s\u00faas investigaci\u00f3ns e traballos sobre feminismo e multiculturalismo. Amor\u00f3s considera que hai vetas da Ilustraci\u00f3n, de diferentes culturas, especialmente na cultura isl\u00e1mica e procura o punto de encontro na construci\u00f3n da igualdade entre mulleres de diferentes orixes culturais.\nEn marzo de 2011, recibiu a Medalla pola Promoci\u00f3n dos Valores de Igualdade concedida polo Ministerio de Sanidade, Servizos Sociais e Igualdade (2011)"}
{"id": "414092", "revid": "89787", "url": "https://gl.wikipedia.org/wiki?curid=414092", "title": "Instituto de Investigaciones Feministas", "text": "O Instituto de Investigaciones Feministas (\"Instituto de Investigaci\u00f3ns Feministas\") \u00e9 unha instituci\u00f3n da Universidade Complutense de Madrid creada no curso 1988-1989. O Instituto est\u00e1 dedicado \u00e1 investigaci\u00f3n e a docencia en temas de x\u00e9nero, estudos de mulleres e feminismo. A fil\u00f3sofa e te\u00f3rica feminista Celia Amor\u00f3s foi a s\u00faa primeira presidenta en 1990 tras o per\u00edodo fundacional asumido pola historiadora Mar\u00eda del Carmen Garc\u00eda-Nieto.\nO instituto ten como obxectivo a xeraci\u00f3n e difusi\u00f3n do pensamento feminista e os estudos de x\u00e9nero a trav\u00e9s da creaci\u00f3n e mantemento de equipos cient\u00edficos interdisciplinares de investigaci\u00f3n.\nO Consello do Instituto conta con sesenta e tres membros, pertencentes a distintas disciplinas acad\u00e9micas nas \u00e1reas das Humanidades e das Ciencias Sociais que imparten docencia e investigan no \u00e1mbito dos estudos feministas.\nAntecedentes.\nAs orixes do Instituto rem\u00f3ntanse ao ano 1983 cando un grupo de profesoras e alumnas de Terceiro Ciclo en Humanidades e Ciencias Sociais, empezan a reunirse co obxectivo de sumar os esforzos individuais no \u00e1mbito dos estudos feministas ao redor de Mar\u00eda del Carmen Garc\u00eda-Nieto, profesora titular do Departamento de Historia Contempor\u00e1nea. Os primeiros encontros celebr\u00e1ronse no seu despacho da Facultade de Xeograf\u00eda e Historia.\nNo outono de 1985 realizaron un encontro internacional co nome de \"Mujeres: Ciencia y Pr\u00e1ctica Pol\u00edtica\" no que participaron acad\u00e9micas en estudos feministas de Espa\u00f1a e do \u00e1mbito internacional. No comit\u00e9 organizador estaban Pilar Dom\u00ednguez Prats, Concha Fagoaga, Gloria Nielfa, Carmen Saras\u00faa e M\u00aa Dolores Vigil, baixo a coordinaci\u00f3n de Mar\u00eda del Carmen Garc\u00eda-Nieto. Entre as invitadas: Christine Delphy, do CNRS de Par\u00eds; Hillary Rose da Universidade de Bradford no Reino Unido; Lourdes Bener\u00eda, da Universidade Rutgers de Estados Unidos; Celia Amor\u00f3s, ent\u00f3n profesora da UNED e Verena Stolke da Universidade de Barcelona. Os textos das relatoras e os debates quedaron recollidos nun libro co mesmo nome do encontro. No encontro inscrib\u00edronse m\u00e1is dun centenar de persoas e algunhas das invitadas quedaron ligadas \u00e1 o Instituto que se creou ao ano seguinte e cuxa primeira directora foi Celia Amor\u00f3s.\nCon Gustavo Villapalos como reitor da Universidade Complutense e o apoio de m\u00e1is dunha ducia de Departamentos de diversas Facultades e da Xunta de Facultade de Xeograf\u00eda e Historia, elevouse \u00e1 Xunta de Goberno da Universidade a petici\u00f3n. Finalmente a Xunta de Goberno e o Consello Social aprobaron no curso 1988-89 o Instituto de Investigaci\u00f3ns Feministas como un centro propio da Universidade, dedicado \u00e1 investigaci\u00f3n e docencia, interdisciplinar e interfacultativo.\nHistoria.\nO 14 de novembro de 1990 tivo lugar o primeiro Consello para elixir \u00e1 nova directora do Instituto: Celia Amor\u00f3s, catedr\u00e1tica de filosof\u00eda da Universidade Complutense de Madrid, tras unha primeira etapa fundacional coordinada por Mar\u00eda Carmen Garc\u00eda Nieto. A primeira Comisi\u00f3n Executiva quedou integrada por: Pilar Dom\u00ednguez Prats, Concha Fagoaga, Guadalupe G\u00f3mez-Ferrer, M\u00aa Jes\u00fas Miranda, Gloria Nielfa, Carmen Saras\u00faa e M\u00aa Dolores Vigil.\nEn xu\u00f1o de 1993 Celia Amor\u00f3s deixou a direcci\u00f3n por mor dunha estancia na Universidade Harvard. Relevouna Concha Fagoaga, profesora titular de Universidade, adscrita ao departamento de Xornalismo I. A partir desa data in\u00edciase un desenvolvemento estatutario, modif\u00edcase a Comisi\u00f3n Executiva e pasan a ocupar postos de responsabilidade nos \u00f3rganos do Instituto Gloria Nielfa, como Secretaria Acad\u00e9mica, Carmela Sanz Rueda na \u00e1rea de Finanzas, Guadalupe G\u00f3mez-Ferrer, na \u00e1rea de Estudos, Ana Sabat\u00e9 na \u00e1rea de Programas de Investigaci\u00f3n e Cristina Segura Gra\u00ed\u00f1o, na \u00e1rea de publicaci\u00f3ns do Instituto.\nEn xu\u00f1o de 1995 foi escollida na direcci\u00f3n Cristina Segura Gra\u00ed\u00f1o, profesora Titular de Universidade, adscrita ao departamento de Historia Medieval na facultade de Xeograf\u00eda e Historia, quen exercer\u00eda o seu cargo at\u00e9 xu\u00f1o de 1997. Relevouna Ana Sabat\u00e9, profesora Titular do Departamento de Xeograf\u00eda Humana at\u00e9 xu\u00f1o de 1999.\nEn xu\u00f1o de 1999 a elecci\u00f3n recae en Rosa Garc\u00eda Rayego, profesora titular do Departamento de Filolox\u00eda Inglesa.\nEn outubro de 2007 Mari\u00e1n L\u00f3pez Fern\u00e1ndez-Cao, profesora titular de Did\u00e1ctica da Expresi\u00f3n Pl\u00e1stica asume o cargo.\nEn decembro de 2011 asumiu a direcci\u00f3n Asunci\u00f3n Bern\u00e1ndez Rodal, profesora titular Departamento de Xornalismo III."}
{"id": "414094", "revid": "83328", "url": "https://gl.wikipedia.org/wiki?curid=414094", "title": "Celia Amor\u00f3s", "text": ""}
{"id": "414096", "revid": "65337", "url": "https://gl.wikipedia.org/wiki?curid=414096", "title": "Semiuncia", "text": ""}
{"id": "414097", "revid": "65337", "url": "https://gl.wikipedia.org/wiki?curid=414097", "title": "Semi\u00fancia", "text": ""}
{"id": "414099", "revid": "89787", "url": "https://gl.wikipedia.org/wiki?curid=414099", "title": "Denis Cheryshev", "text": "Denis Dmitriyevich Cheryshev, nado en Nizhnii Novgorod o 26 de decembro de 1990, \u00e9 un futbolista ruso que xoga como extremo para o Valencia CF da Liga Santander.\nTraxectoria profesional.\nO 15 de xu\u00f1o de 2016, Cheryshev fichou polo Villarreal CF ata 2021."}
{"id": "414100", "revid": "1131", "url": "https://gl.wikipedia.org/wiki?curid=414100", "title": "Gustavo II Adolfo de Suecia", "text": "Gustavo II Adolfo, nado en Estocolmo o 9 de decembro de 1594 e finado en L\u00fctzen o 6 de novembro de 1632, foi o rei de Suecia dende 1611 ata 1632 e consid\u00e9rase un dos fundadores do Imperio Sueco. Levou Suecia \u00e1 supremac\u00eda militar durante a guerra dos Trinta Anos, axudando a determinar o equilibrio de poder pol\u00edtico e relixioso en Europa. Postumamente recibiu o nome de Gustavo Adolfo o Grande (sueco: \"Gustav Adolf den store\", lat\u00edn: \"Gustavus Adolphus Magnus\") por parte do Riksens st\u00e4nder en 1634.\nAdoita a ser considerado un dos mellores mandos militares de todos os tempos polo seu innovador uso de armas combinadas. A s\u00faa vitoria militar m\u00e1is destacada foi a batalla de Breitenfeld (1631). Cunha excelente maquinaria militar, boas armas, un bo adestramento e artiller\u00eda de campo efectiva, respaldada por un goberno eficiente que pod\u00eda proporcionar os fondos necesarios, Gustavo Adolfo estaba preparado para converterse nun gran l\u00edder europeo. Por\u00e9n, morreu un ano despois na batalla de L\u00fctzen (1632). Foi habilmente axudado nos seus esforzos polo conde Axel Oxenstierna, o Gran Chanceler de Suecia, que tam\u00e9n actuou como rexente despois da s\u00faa morte.\nNunha \u00e9poca caracterizada por un estado de guerra constante, Gustavo Adolfo herdou tres guerras en curso simult\u00e1neas do seu pai con 16 anos. D\u00faas delas foron guerras fronteirizas con Rusia e Dinamarca, e a outra unha guerra m\u00e1is persoal (polo menos para o seu pai) contra o primeiro curm\u00e1n de Gustavo, o rei Sixismundo III Vasa de Polonia. Desas tres guerras a guerra contra os daneses foi a m\u00e1is grave.\nDurante o seu reinado, Suecia pasou de ter o status de potencia rexional da conca do mar B\u00e1ltico a ser unha das principais potencias de Europa e un modelo de goberno da era moderna. Gustavo Adolfo \u00e9 co\u00f1ecido como o \"pai da guerra moderna\", ou o primeiro gran xeneral moderno. Baixo a s\u00faa tutela, Suecia e a causa protestante desenvolveron unha serie de excelentes comandantes, como Lennart Torstensson, quen derrotar\u00eda aos inimigos de Suecia e expandir\u00eda as fronteiras e o poder do imperio moito despois da morte de Gustavo Adolfo en batalla. Os bot\u00edns dos seus inimigos convert\u00e9rono nun exitoso traficante de libros en Europa, especificamente coas Colecci\u00f3n Xesu\u00edtas.\nChamado \"O Rei Dourado\" e \"O Le\u00f3n do Norte\", fixo de Suecia unha das grandes potencias de Europa, en parte grazas \u00e1 reforma da estrutura administrativa. Por exemplo, comezou a facer rexistros parroquais de poboaci\u00f3n, polo que o goberno central pod\u00eda impo\u00f1er impostos e recrutar \u00e1 xente de xeito m\u00e1is eficiente. O historiador Christer Jorgensen sost\u00e9n que o seu logro no campo da reforma econ\u00f3mica, comercio, modernizaci\u00f3n e creaci\u00f3n da autocracia burocr\u00e1tica moderna foi tan importante como as s\u00faas faza\u00f1as nos campos de batalla. As s\u00faas reformas dom\u00e9sticas, que transformaron unha sociedade e econom\u00eda atrasada e case medieval, foron de feito non s\u00f3 as bases das s\u00faas vitorias en Alema\u00f1a, sen\u00f3n tam\u00e9n absolutamente cruciais para a creaci\u00f3n e supervivencia do Imperio Sueco.\nGustavo Adolfo \u00e9 amplamente conmemorado polos protestantes en Europa como o principal defensor da s\u00faa causa durante a guerra dos Trinta Anos, con m\u00faltiples igrexas, fundaci\u00f3ns e outras empresas que levan o seu nome, como a sociedade Gustav-Adolf-Werk.\nTraxectoria.\nGustavo Adolfo naceu en Estocolmo como o fillo m\u00e1is vello do duque Carlos da dinast\u00eda de Vasa coa s\u00faa segunda esposa, Cristina de Holstein-Gottorp. Nese momento o rei de Suecia era o curm\u00e1n de Gustavo Adolfo Sixismundo. O ac\u00e9rrimo protestante dique Carlos obrigou ao cat\u00f3lico Sixismundo a abandonar o trono de Suecia en 1599, unha parte das disputas relixiosas previas \u00e1 guerra dos Trinta Anos, e reinou como rexente antes de tomar o trono como Carlos IX de Suecia en 1604. O pr\u00edncipe herdeiro Gustavo Adolfo tivo a Gagnef-Floda en Dalecarlia como un ducado dende 1610. Tras a morte do seu pai en outubro de 1611 Gustavo Adolfo, que nese momento ti\u00f1a dazaseis anos, herdou o trono e unha serie de disputas belixerantes pola sucesi\u00f3n co seu curm\u00e1n polaco. Sixismundo III quer\u00eda recuperar o trono de Suecia e intentou obrigar a Gustavo Adolfo a que renunciase ao t\u00edtulo.\nNunha volta desta disputa din\u00e1stica, Gustavo invadiu Livonia cando ti\u00f1a 31 anos, comezando a guerra polaco-sueca de 1626-1629. Interveu no nome dos literanos en Alema\u00f1a, que lle abriron as portas das s\u00faas cidades. O seu reinado f\u00edxose famoso por estas acci\u00f3ns uns poucos anos despois, cando en xu\u00f1o de 1630 aterrou en Alema\u00f1a, marcando a intervenci\u00f3n sueca na guerra dos Trinta Anos. Gustavo interveu no lado anti-imperial, que nese momento estaba perdendo contra o Sacro Imperio Romano Xerm\u00e1nico e os seus aliados cat\u00f3licos; as forzas suecas revertir\u00edan rapidamente esa situaci\u00f3n.\nGustavo estivo casado con Mar\u00eda Leonor de Brandeburgo, a filla de Xo\u00e1n Sexismundo, Elector de Brandenburgo, e elixiu a cidade prusiana de Elbing como base para as s\u00faas operaci\u00f3ns en Alema\u00f1a. Morreu na batalla de L\u00fctzen en 1632. A s\u00faa prematura morte foi unha gran perda para o lado luterano, facendo que grandes partes de Alema\u00f1a e outros pa\u00edses, que foran conquistadas polo luteranismo, fosen reconquistadas polo catolicismo (a trav\u00e9s da Contrarreforma).\nInnovador militar.\nO historiador Ronald S. Love atopou que en 1560-1660 houbo \"un feixe de innovadores, destacando Mauricio de Nassau e Gustavo Adolfo de Suecia, a quen moitos acad\u00e9micos atrib\u00faen os desenvolvementos revolucionarios na guerra e ter sentado as bases da pr\u00e1ctica militar para os seguintes dous s\u00e9culos\". Os acad\u00e9micos est\u00e1n de acordo en que Gustavo Adolfo foi un comandante militar extremadamente capaz. A s\u00faa innovadora integraci\u00f3n t\u00e1ctica de infanter\u00eda, cabaleir\u00eda, lox\u00edstica e particularmente o seu uso da artiller\u00eda, fixo que ga\u00f1ase o t\u00edtulo de \"pai da guerra moderna\". Futuros comandantes que estudaron e admiraron a Gustavo II Adolfo foron Napole\u00f3n I de Francia e Carl von Clausewitz. Os seus avancesn en ciencia militar fixeron de Suecia a potencia dominante no mar B\u00e1ltico durante os seguintes cen anos.\nGustavo Adolfo foi a principal figura responsable do \u00e9xito do ex\u00e9rcito sueco durante a guerra dos Trinta Anos e levou \u00e1 s\u00faa naci\u00f3n a conseguir un gran prestixio. Como xeneral, Gustavo Adolfo \u00e9 famoso por empregar artiller\u00eda m\u00f3bil no campo de batalla, ademais de por usar t\u00e1cticas moi agresivas enfatizando o ataque sobre a defensa, e destacando a mobilidade e iniciativa da cabaleir\u00eda."}
{"id": "414101", "revid": "23204", "url": "https://gl.wikipedia.org/wiki?curid=414101", "title": "Selecci\u00f3n de f\u00fatbol de Marrocos", "text": "A selecci\u00f3n de f\u00fatbol de Marrocos (en , en franc\u00e9s: \"\u00c9quipe du Maroc de football\") \u00e9 o equipo representativo de Marrocos nas competici\u00f3ns oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Real Marroqu\u00ed de F\u00fatbol (\"F\u00e9d\u00e9ration royale marocaine de football\", FRMF), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Entre os seus logros destacan o t\u00edtulo Copa de \u00c1frica de Naci\u00f3ns conseguido en 1976 e seis participaci\u00f3ns na Copa do Mundo (, , , , ) e , salientando a s\u00faa participaci\u00f3n na edici\u00f3n de 1986 en M\u00e9xico, cando logrou ser o primeiro pa\u00eds \u00e1rabe e africano en disputar os oitavos de final."}
{"id": "414102", "revid": "5312", "url": "https://gl.wikipedia.org/wiki?curid=414102", "title": "Antonio Gonz\u00e1lez Pacheco", "text": "Antonio Gonz\u00e1lez Pacheco, nado en Aldea del Cano (provincia de C\u00e1ceres) o 10 de outubro de 1946 e finado o 7 de maio de 2020, foi un ex-polic\u00eda espa\u00f1ol, m\u00e1is co\u00f1ecido polo seu alcume Billy el Ni\u00f1o.\nTraxectoria.\nComezou como funcionario en pr\u00e1cticas por oposici\u00f3n o 1 de setembro de 1969. Tres meses despois xa era subinspector segundo do Corpo Superior da Polic\u00eda Espa\u00f1ola, da Brigada Pol\u00edtico Social. En xullo de 1977 o ministro da Gobernaci\u00f3n Rodolfo Mart\u00edn Villa concedeulle a medalla de prata ao M\u00e9rito Policial polos servizos prestados. Est\u00e1 acusado de malos tratos e torturas a detidos.\nFoi denunciado por ducias de detidos e interrogados sendo condenado a pagar d\u00faas multas polas lesi\u00f3ns a Enrique Aguilar Ben\u00edtez de Lugo e pola detenci\u00f3n de Paco Lobat\u00f3n.\nEntre as s\u00faas v\u00edtimas est\u00e1n:\nEn 1984, pediu a excedencia do Corpo Nacional de Polic\u00eda e pasou a ser xefe de seguridade da f\u00e1brica de Barreiros en Villaverde, Madrid.\nDenuncia na Arxentina.\nFoi denunciado na Arxentina por Jos\u00e9 Mar\u00eda Galante Serrano, Miguel \u00c1ngel G\u00f3mez \u00c1lvarez, Andoni Arrizabalaga, Antonia Hern\u00e1ndez, Francisca Villar del Sanz, Luis Su\u00e1rez Carre\u00f1o, Silvia Carretero, Acacio Puig, Alfredo Rodr\u00edguez, Antonio Chapera, Felisa Echegoyen, Francisco Jos\u00e9 Fern\u00e1ndez e Jes\u00fas Rodr\u00edguez acusado de torturas e pedida a s\u00faa extradici\u00f3n para ser xulgado al\u00ed.\nReco\u00f1ecementos.\nF\u00f3ronlle concedidas catro medallas polos servizos prestados na Polic\u00eda. que lle supo\u00f1en cobrar un 50% m\u00e1is de pensi\u00f3n.\nEn xullo de 1979, antes de ter que declarar no xu\u00edzo polos asasinatos dos avogados de Atocha, foi homenaxeado nunha cea por un cento de polic\u00edas.\nEn setembro de 2018 anunciouse que lle ser\u00edan retiradas as condecoraci\u00f3ns e os suplementos da pensi\u00f3n."}
{"id": "414103", "revid": "98629", "url": "https://gl.wikipedia.org/wiki?curid=414103", "title": "Alicia Puleo", "text": "Alicia Puleo, nada en\u00a0Buenos Aires\u00a0o\u00a030 de novembro de 1952, \u00e9 unha fil\u00f3sofa feminista radicada no Estado Espa\u00f1ol. Destacou polo desenvolvemento do pensamento ecofeminista. Entre as s\u00faas principais publicaci\u00f3ns at\u00f3pase \"Ecofeminismo para otro mundo posible\" (2011).\nTraxectoria.\n\u00c9 doutora en Filosof\u00eda pola Universidade Complutense de Madrid e Titular de Filosof\u00eda Moral e Pol\u00edtica (Catedr\u00e1tica Acreditada) na Universidade de Valladolid.\nForma parte do Consello da C\u00e1tedra de Estudos de X\u00e9nero desta universidade e do Consello do Instituto de Investigaci\u00f3ns Feministas da Universidade Complutense de Madrid.\nDirixiu a C\u00e1tedra de Estudos de X\u00e9nero da Universidade de Valladolid durante unha d\u00e9cada (2000-2010) e coordinou no Instituto de Investigaci\u00f3ns Feministas diversos seminarios, entre eles o \"Discurso sobre la sexualidad y cr\u00edtica feminista\" e \"Feminismo y ecolog\u00eda\".\nPuleo compaxinou a s\u00faa carreira como docente coa investigaci\u00f3n e a publicaci\u00f3n de numerosos libros e artigos sobre desigualdade entre homes e mulleres, x\u00e9nero e feminismo.\nNos seus traballos analiza os mecanismos socio-culturais que impiden a superaci\u00f3n desta desigualdade e os medios que a filosof\u00eda feminista ofrece para desactivalos. Nalg\u00fans dos seus estudos sobre a Ilustraci\u00f3n francesa examina as ra\u00edces desta materia pendente das democracias modernas. Os traballos que dedica \u00e1 evoluci\u00f3n do concepto de sexualidade na filosof\u00eda contempor\u00e1nea de Schopenhauer a Georges Bataille config\u00faranse como unha cr\u00edtica \u00e1s teor\u00edas lexitimadoras da violencia \u00e1s que se referiu co concepto de \"erotismo transgresivo\".\nCo libro\u00a0\"Dial\u00e9ctica de la sexualidad. G\u00e9nero y sexo en la Filosof\u00eda Contempor\u00e1nea\"\u00a0(1992) foi finalista do Premio Nacional de Ensaio.\nEn 2004 coordinou a edici\u00f3n do libro \"Mujeres y Ecolog\u00eda: Historia, Pensamiento, Sociedad\" no que se recoll\u00eda a relaci\u00f3n entre o movemento ecoloxista e o movemento feminista e diferentes experiencias no Estado Espa\u00f1ol e no \u00e1mbito internacional.\nEn 2011 publicou \"Ecofeminismo para outro mundo posible\" unha obra na que ademais de recoller a historia do ecofeminismo e analizar as achegas do movemento feminista ao ecoloxista, non sempre reco\u00f1ecida, desenvolve a s\u00faa proposta do que denominou un ecofeminismo cr\u00edtico ou ilustrado.\nEn setembro de 2014 asume a direcci\u00f3n da Colecci\u00f3n Feminismos da Editorial C\u00e1tedra.\nEn 2015 edita o libro colectivo \"Ecolog\u00eda y g\u00e9nero en di\u00e1logo interdiciplinar\" no que se analizan os armaz\u00f3ns socio-culturais que tecen as relaci\u00f3ns entre os corpos e os ecosistemas que habitamos\nDesigualdade.\nA s\u00faa obra artic\u00falase ao redor da preocupaci\u00f3n pola desigualdade entre homes e mulleres. Analiza os mecanismos socio-culturais que impiden a superaci\u00f3n desta desigualdade e os medios que a filosof\u00eda feminista ofrece para desactivarlos. Nalg\u00fans dos seus estudos sobre a Ilustraci\u00f3n francesa examina as ra\u00edces desta materia pendente das democracias modernas. Os traballos que dedica \u00e1 evoluci\u00f3n do concepto de sexualidade na filosof\u00eda contempor\u00e1nea de Schopenhauer a Georges Bataille config\u00faranse como unha cr\u00edtica \u00e1s teor\u00edas lexitimadoras da violencia \u00e1s que se referiu co concepto de \"erotismo transgresivo\".\nNa teor\u00eda feminista o traballo de Alicia Puleo tendeu pontes entre diferentes correntes feministas. Ao ir m\u00e1is al\u00f3 da polarizaci\u00f3n entre feminismo da igualdade e da diferenza que caracterizou a teor\u00eda feminista espa\u00f1ola nos anos 1980 e anos 1990, Puleo atopou modos de combinar a raz\u00f3n do feminismo da igualdade e a afectividade do feminismo da diferenza apunta Roberta Johnson da Universidade de California.\nEcofeminismo.\nPuleo est\u00e1 reco\u00f1ecida como unha das pensadoras ecofeministas m\u00e1is relevantes na actualidade. \"No que se refire ao movemento mundial ou orientaci\u00f3n te\u00f3rica co\u00f1ecida como ecofeminismo, Alicia Puleo \u00e9 posibelmente a m\u00e1is prominente fil\u00f3sofa de Espa\u00f1a\" escribe Johnson en \u201cFor a better World: Alicia Puleo\u2019s Critical Ecofeminism\u201d.\nA s\u00faa proposta do que denominou un ecofeminismo cr\u00edtico ou ilustrado pode considerarse unha nova forma non esencialista de \u00e9tica ambiental en clave de x\u00e9nero. Non considera que as mulleres se atopen nunha especie de simbiose coa Natureza, sen\u00f3n que parte da convicci\u00f3n de que vivimos unha \u00e9poca de crecemento insustent\u00e1bel que fai inevit\u00e1bel a vinculaci\u00f3n entre feminismo e ecolox\u00eda. Sost\u00e9n que o enriquecemento mutuo de ambas as perspectivas permitir\u00eda constru\u00edr unha cultura de igualdade e sustentabilidade.\n\"A mi\u00f1a posici\u00f3n\" -escribe Puleo- \"enra\u00edzase na tradici\u00f3n ilustrada de an\u00e1lise das doutrinas e pr\u00e1cticas opresivas.\" \"Reivindica a igualdade e a autonom\u00eda das mulleres, con particular atenci\u00f3n ao reco\u00f1ecemento dos dereitos sexuais e reprodutivos que nalgunhas formas de ecofeminismo pod\u00edan ser erosionados en nome da santidade da vida. Acepta os beneficios do co\u00f1ecemento cient\u00edfico e tecnol\u00f3xico con prudencia e actitude vixiante. Fomenta a universalizaci\u00f3n dos valores da \u00e9tica do coidado, evitando facer das mulleres as salvadoras do planeta. \"Prop\u00f3n unha aprendizaxe intercultural sen menoscabo dos dereitos humanos das mulleres e afirma a unidade e continuidade da Natureza desde o co\u00f1ecemento evolucionista, o sentimento de compaix\u00f3n e a vontade de xustiza para cos animais non humanos, ese Outro ignorado e silencioso, mais capaz de anhelar, amar e sufrir."}
{"id": "414104", "revid": "98629", "url": "https://gl.wikipedia.org/wiki?curid=414104", "title": "Selecci\u00f3n de f\u00fatbol de Tunisia", "text": "A selecci\u00f3n de f\u00fatbol de Tunisia\u00a0(en , en ) \u00e9 o equipo representativo de Tunisia nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 baixo a responsabilidade da Federaci\u00f3n Tunisiana de F\u00fatbol (\u0627\u0644\u062c\u0627\u0645\u0639\u0629 \u0627\u0644\u062a\u0648\u0646\u0633\u064a\u0629 \u0644\u0643\u0631\u0629 \u0627\u0644\u0642\u062f\u0645\u200e, \"F\u00e9d\u00e9ration Tunisienne de Football\"), afiliada \u00e1 Confederaci\u00f3n Africana de F\u00fatbol (CAF) e \u00e1 Federaci\u00f3n Internacional de F\u00fatbol\u00a0Asociaci\u00f3n (FIFA).\nHistoria.\nTunisia clasificouse a cinco Copa do Mundo, sendo a primeira Arxentina 1978, a\u00ednda que at\u00e9 a data non lograron superar a primeira rolda. Malia isto, fixeron historia ao converterse no primeiro equipo africano en ga\u00f1ar un partido neste torneo ap\u00f3s venceren a por 3\u22121 en 1978. Nese mesmo torneo, tam\u00e9n conseguiron un empate 0\u22120 con , campi\u00f3n defensor. Tras isto, tomoulles 20 anos para regresar a unha fase final, ao participar en Francia 1998 e despois en Corea do Sur e o Xap\u00f3n 2002. Tunisia tam\u00e9n particopou nos mundiais de Alema\u00f1a 2006 e Rusia 2018. Nesta edici\u00f3n conseguiron a s\u00faa segunda vitoria nun Mundial ap\u00f3s ga\u00f1ar 1\u22122 a \nA nivel continental, Tunes foi campi\u00f3n da Copa Africana de Naci\u00f3ns en 2004, cando foron anfitri\u00f3ns do torneo, o que lles deu o dereito a participar na Copa FIFA Confederaci\u00f3ns 2005 en Alema\u00f1a onde ficaron en primeira fase."}
{"id": "414106", "revid": "88215", "url": "https://gl.wikipedia.org/wiki?curid=414106", "title": "Selecci\u00f3n de f\u00fatbol de Panam\u00e1", "text": "A selecci\u00f3n de f\u00fatbol de Panam\u00e1 \u00e9 o equipo representativo de Panam\u00e1 nas competici\u00f3ns internacionais oficiais de f\u00fatbol. Est\u00e1 organizada pola Federaci\u00f3n Paname\u00f1a de F\u00fatbol (FEPAFUT), pertecente \u00e1 CONCACAF e \u00e1 Federaci\u00f3n Internacional de F\u00fatbol (FIFA). O seu primeiro partido internacional non oficial foi contra a Selecci\u00f3n Xalisco, que representaba a M\u00e9xico, o 28 de xullo de 1937 en Santiago de Cali, Colombia. Por outra banda, o seu primeiro encontro oficial foi en 1938 ante na capital do pa\u00eds, Cidade de Panam\u00e1.\nClasificouse por primeira vez na s\u00faa historia \u00f3 Mundial\u00a0en Rusia 2018. Na\u00a0Copa Ouro da CONCACAF alcanzou o subcampionato en d\u00faas ocasi\u00f3ns: 2005 e 2013, sendo derrotado en ambas edici\u00f3ns pola selecci\u00f3n dos\u00a0Estados Unidos. Na Copa Centroamericana, Panam\u00e1 foi campi\u00f3n no 2009 e subcampi\u00f3n no 2007 e 2017. Panam\u00e1 tam\u00e9n ostenta un t\u00edtulo da extinta Copa CCCF, en 1951."}
{"id": "414109", "revid": "1131", "url": "https://gl.wikipedia.org/wiki?curid=414109", "title": "University College Cork", "text": "University College Cork\u00a0(nome completo, \"University College Cork National University of Ireland\"; en ) (UCC) \u00e9 unha universidade constitu\u00ednte da National University of Ireland situada en Cork.\nEn 2015, ocupou o primeiro posto na clasificaci\u00f3n do sistema de indicadores U-Multirank da Comisi\u00f3n Europea. As\u00ed mesmo, ese ano foi nomeada \u00abUniversidade Irlandesa do Ano\u00bb, por cuarta vez, polo \"Sunday Times\" (edici\u00f3n para Irlanda).\nHistoria.\nFundada en 1845 como unha do tres Queen\u2019s Colleges (Belfast, Cork e Galway), en 1908 converteuse en University College, Cork. En 1997 cambiou o nome por National University of Ireland, Cork e en 1998 polo actual."}
{"id": "414110", "revid": "23204", "url": "https://gl.wikipedia.org/wiki?curid=414110", "title": "The Scottish Historical Review", "text": "The Scottish Historical Review\u00a0\u00e9\u00a0unha revista acad\u00e9mica no eido da historiograf\u00eda de Escocia, abranguendo a s\u00faa historia dende a antig\u00fcidade at\u00e9 a modernidade, fomentando unha variedade de enfoques hist\u00f3ricos. Substitu\u00edu a \"The Scottish Antiquary, Or, Northern Notes &amp; Queries\".\nAdemais das s\u00faas recensi\u00f3ns de libros, \"The Scottish Historical Review\" tam\u00e9n incl\u00fae listas de artigos de historia escocesa e ensaios sobre a historia escocesa nos libros publicados o ano anterior. Publ\u00edcase d\u00faas veces por ano, en abril e en outubro, pola Edinburgh University Press."}
{"id": "414111", "revid": "75439", "url": "https://gl.wikipedia.org/wiki?curid=414111", "title": "Katherine Forsyth", "text": "Katherine S. Forsyth\u00a0\u00e9 unha historiador escocesa especializada na cultura e na historia dos celtas durante o primeiro milenio, en particular dos pictos. \u00c9 lectora de celta e ga\u00e9lico na Universidade de Glasgow, en Escocia.\nForsyth \u00e9 unha experta en escrita ogham, e achegou lecturas de numerosas inscrici\u00f3ns, inclu\u00edndo a pedra de Lunnasting. Forsyth reinterpretou varias inscrici\u00f3ns pictas en ogham que se pensaban que estaban escritas nunha lingua preindoeuropea desco\u00f1ecida, e defendeu que os pictos falaban unha lingua brit\u00f3nica."}
{"id": "414112", "revid": "23204", "url": "https://gl.wikipedia.org/wiki?curid=414112", "title": "Katherine S. Forsyth", "text": ""}
{"id": "414113", "revid": "89787", "url": "https://gl.wikipedia.org/wiki?curid=414113", "title": "Thomas Charles-Edwards", "text": "Thomas Mowbray Charles-Edwards, nado o 11 de novembro de 1943, \u00e9 un acad\u00e9mico em\u00e9rito da Universidade de Oxford. Durante a s\u00faa carreira ocupou o posto de profesor de estudos celtas en Jesus College."}
{"id": "414114", "revid": "23204", "url": "https://gl.wikipedia.org/wiki?curid=414114", "title": "Thomas Mowbray Charles-Edwards", "text": ""}
{"id": "414115", "revid": "56817", "url": "https://gl.wikipedia.org/wiki?curid=414115", "title": "Ferm\u00edn Gonz\u00e1lez Prieto", "text": "Ferm\u00edn Gonz\u00e1lez Prieto, nado en Viveiro en 1900 e finado en Madrid o 9 de maio de 1987, foi un pintor e fot\u00f3grafo galego.\nTraxectoria.\nChegou a Cuba en 1913 e mentres traballaba polo d\u00eda nun almac\u00e9n estudaba debuxo no Centro Galego da Habana. En 1915 ingresou na Academia Nacional de Belas Artes San Alejandro da Habana e a partir do ano seguinte deu clase de debuxo e pintura no Centro Galego. Ilustrou diversas publicaci\u00f3ns como \"Eco de Galicia\" ou \"Labor Gallega\". En 1918 estableceuse en Madrid grazas a unha bolsa do Centro Galego para estudar na Academia de San Fernando.\nEn 1933 mudouse a Viveiro, traballando como fot\u00f3grafo, co\u00f1ecido como o fot\u00f3grafo Lander, e mais tam\u00e9n foi profesor de debuxo na Escola Elemental de Traballo. Militante do PSOE sufriu represalias pol\u00edticas tras o golpe franquista. Volveu \u00e1 pintura na d\u00e9cada de 1950. Especializouse como paisaxista, pintando directamente da natureza, especialmente na monta\u00f1a luguesa mais tam\u00e9n en Castela."}
{"id": "414116", "revid": "114840", "url": "https://gl.wikipedia.org/wiki?curid=414116", "title": "Francis John Byrne", "text": "Francis John Byrne, nado en 1934 e finado o 30 de decembro de 2017, foi un historiador irland\u00e9s.\nTraxectoria.\nNado en Shanghai, onde o seu pai, un home de Dundalk, era capit\u00e1n dun barco no r\u00edo Amarelo, Byrne foi evacuado coa s\u00faa nai a Australia cando estoupou a segunda guerra mundial. Despois da guerra, a s\u00faa nai regresou a Irlanda, mentres que o seu pai father, que sobrevivira como prisioneiro en mans dos xaponeses, volveu ocupar o traballo como mestre do porto.\nByrne asistiu \u00f3 Blackrock College no Condado de Dubl\u00edn, onde aprendeu lat\u00edn e grego antigo, ademais do chin\u00e9s que aprendeu na s\u00faa estad\u00eda en Shanghai. Estuou Historia antiga de Irlanda na University College Dublin, onde se graduou con honras. Estudou paleograf\u00eda e lat\u00edn medieval en Alema\u00f1a, e despois foi lector de linguas celtas en Suecia, antes de regresar \u00e1 University College en 1964 para ocupar unha c\u00e1tedra\nA obra m\u00e1is co\u00f1ecida de Byrne \u00e9 \"Irish Kings and High-Kings\" (1973). Foi editor adxunto de \"New History of Ireland\" (9 volumes) da Real Academia de Irlanda. Publicouse un festschrift na s\u00faa honra en 1999 coa edici\u00f3n do seu antigo alumno Alfred P. Smyth."}
{"id": "414118", "revid": "65337", "url": "https://gl.wikipedia.org/wiki?curid=414118", "title": "Dauvit Broun", "text": "Dauvit Broun, nado en\u00a01961, \u00e9 un historiador e acad\u00e9mico escoc\u00e9s. \u00c9 profesor de historia de Escocia na Universidade de Glasgow. Unha especialista en Idade Media escocesa e estudos celtas, \u00e9 un especialista en historia medieval antiga e escribiu numerosas obras sobre as listas de reis escoceses antigos, as\u00ed como sobre alfabetizaci\u00f3n, cartas e identidade nacional escoesa, e sobre o texto co\u00f1ecido como \"de Situ Albanie\". \u00c9 editor de \"New Edinburgh History of Scotland\" e de \"The Scottish Historical Review\".\nHonras.\nDauvit foi elixido membro da Real Sociedade de Edimburgo en 2013. En xullo de 2017, Broun foi elixido membro da Academia Brit\u00e1nica (FBA), a academia nacional do Reino Unido para as ciencias sociais e as humanidades."}
{"id": "414120", "revid": "22570", "url": "https://gl.wikipedia.org/wiki?curid=414120", "title": "John Bannerman", "text": "John Walter MacDonald Bannerman, nado en Balmaha, Stirlingshire\u00a0o\u00a013 de agosto de 1932 e finado ib\u00eddem o\u00a08 de outubro de 2008, foi un historiador escoc\u00e9s, co\u00f1ecido polo seu traballo sobre a Escocia ga\u00e9lica.\nTraxectoria.\nFillo de John MacDonald Bannerman, antigo Lord Bannerman de Kildonan, e da s\u00faa esposa Ray Mundell, a s\u00faa familia falaba o ga\u00e9lico escoc\u00e9s, e Bannerman estudou as linguas celtas na Universidade de Glasgow e completou o seu doutoramento na Universidade de Cambridge, onde foi alumno de Kathleen Hughes.\nMalia que quer\u00eda ensinar ga\u00e9lico nas escolas, Bannerman acabou por asumir un cargo no departamento c\u00e9ltico da Universidade de Aberdeen antes de ingresar no departamento de historia na Universidade de Edimburgo en 1967. Asumiu a xesti\u00f3n da facenda da familia en Balmaha en 1968, pouco antes da morte do seu pai, dividindo o seu tempo entre o ensino en Edimburgo, a escrita e a facenda.\nO seu traballo sobre a Escocia ga\u00e9lica foi importante. Os seus primeiros traballos sobre D\u00e1l Riata, o Senchus fer n-Alban e as cr\u00f3nicas de Iona, que formaron parte posteriormente da \"Cr\u00f3nica de Irlanda\", est\u00e1n contidos no seu libro de 1974, \"Studies in the History of Dalriada\". Foi un dos principais contribu\u00edntes para o rexistro de \"Late Medieval Monumental Sculpture in the West Highland\" publicado en 1977 e o seu estudo da familia Beaton -\"The Beatons: Medical Kindred in the Classical Gaelic Tradition\"- foi publicado en 1986.\nNos seus \u00faltimos anos traballou investigando a historia do se\u00f1or\u00edo das Illas. Deixou de ensinar na Universidade en 1997 e dedicouse a tempo integral \u00f3s negocios da familia en Balmaha.\nVida privada.\nBannerman casou con Chrissie Dick en 1959. Tiveron cinco fillos."}
{"id": "414121", "revid": "1888", "url": "https://gl.wikipedia.org/wiki?curid=414121", "title": "Te\u00f3filo del Valle P\u00e9rez", "text": ""}
{"id": "414122", "revid": "23204", "url": "https://gl.wikipedia.org/wiki?curid=414122", "title": "John Walter MacDonald Bannerman", "text": ""}
{"id": "414123", "revid": "5863", "url": "https://gl.wikipedia.org/wiki?curid=414123", "title": "D\u00fangal mac Selbaig", "text": "D\u00fangal mac Selbaig\u00a0foi rei de Dalriada. O seu reinado pode situarse entre os anos 723 e 726, comezando coa abdicaci\u00f3n do seu pai, Selbach mac Ferchair, que entrou nun mosteiro, e rematando co alzamento de Eochaid mac Echdach dos Cen\u00e9l nGabr\u00e1in. O poema medieval \"Duan Albanach\" chama a D\u00fangal o Impetuoso, e di que reinou durante sete anos.\nDurante unha xeraci\u00f3n antes do reinado de D\u00fangal, os Cen\u00e9l Loairn enfront\u00e1ronse \u00f3s Cen\u00e9l nGabr\u00e1in polo control de Dalriada. Semella que o pai de D\u00fangal conseguira derrotar \u00f3 seu rival pouco antes de abdicar. Por calquera que sexa a raz\u00f3n, D\u00fangal perdeu axi\u00f1a o poder fronte \u00f3s Cen\u00e9l nGabr\u00e1in. O seu pai abandonou o mosteiro e tentou recuperar o poder para o seu fillo, pero non foi quen."}
{"id": "414124", "revid": "23204", "url": "https://gl.wikipedia.org/wiki?curid=414124", "title": "Dungal de Dalriada", "text": ""}
{"id": "414125", "revid": "23204", "url": "https://gl.wikipedia.org/wiki?curid=414125", "title": "Selbach mac Ferchair", "text": "Selbach mac Ferchair, finado en 730, foi rei dos Cen\u00e9l Loairn e de Dalriada. A existencia de Selbach est\u00e1 ben atestada e menci\u00f3nase en varias ocasi\u00f3ns nos Anais irlandeses.\nTraxectoria.\nSelbach mac Ferchair era fillo de Ferchar Fota. Gobernou como rei dos Cen\u00e9l Loairn entre o ano 698 at\u00e9 a s\u00faa abdicaci\u00f3n en 723, pero s\u00f3 foi gobernante indiscutible de Dalriada durante os anos finais da s\u00faa vida."}
{"id": "414127", "revid": "23204", "url": "https://gl.wikipedia.org/wiki?curid=414127", "title": "Selbach de Dalriada", "text": ""}
{"id": "414128", "revid": "89787", "url": "https://gl.wikipedia.org/wiki?curid=414128", "title": "Tarbert", "text": "Tarbert (en ou \"Tairbeart Loch F\u00ecne\", para distinguilo doutros lugares co mesmo nome) \u00e9 unha vila do oeste de Escocia, na \u00e1rea de Argyll e Bute. Foi constru\u00edda a car\u00f3n do East Loch Tarbert, un illote de Loch Fyne, e est\u00e9ndese sobre o istmo que une a pen\u00ednsula de Kintyre con Knapdale e West Loch Tarbert. Tarbert ti\u00f1a unha poboaci\u00f3n de 1\u00a0338 persoas (censo de 2001)."}
{"id": "414129", "revid": "23204", "url": "https://gl.wikipedia.org/wiki?curid=414129", "title": "An Tairbeart", "text": ""}
{"id": "414130", "revid": "23204", "url": "https://gl.wikipedia.org/wiki?curid=414130", "title": "Tairbeart Loch F\u00ecne", "text": ""}
{"id": "414131", "revid": "88215", "url": "https://gl.wikipedia.org/wiki?curid=414131", "title": "Ludmilla Tourischeva", "text": "Ludmilla Ivanovna Tourischeva (en ), nada en Grozni o 10 de setembro de 1952, \u00e9 unha ex-ximnasta rusa que competiu pola Uni\u00f3n Sovi\u00e9tica. Foi nove veces medallista ol\u00edmpica (catro delas de ouro), once veces medallista en mundiais (oito ouros) e catorce veces en campionatos europeos (oito ouros). Tourischeva foi a \u00fanica ximnasta en unir os t\u00edtulos de campioa europea, mundial e ol\u00edmpica, trala checa Vera Caslavska. Despois dela, s\u00f3 a ucra\u00edna Lilia Podkopayeva o logrou de novo.\nTraxectoria.\nTourischeva f\u00edxose ximnasta en 1965, aos trece anos de idade, e comezou a competir dous anos m\u00e1is tarde, cando obtivo a s\u00faa primeira medalla na Copa Sovi\u00e9tica, na que conquistou o ouro do concurso xeral, feito non repetido no ano seguinte, ao acabar a s\u00faa participaci\u00f3n co bronce. Adestrada polo sovi\u00e9tico Vladislav Rastorotsky, ex-t\u00e9cnico de Natalia Yurchenko, Ludmilla representou \u00e1 Uni\u00f3n Sovi\u00e9tica nas Olimp\u00edadas da Cidade de M\u00e9xico, competici\u00f3n en que conquistou a s\u00faa primeira medalla nun evento internacional importante, o ouro por equipos.\nNo ano seguinte, a ximnasta disputou outros tres campionatos. No Sovi\u00e9tico, Ludmilla subiu ao podio catro veces: foi bronce na individual xeral e prata nas finais por aparellos do salto, barra fixa e chan. Na Copa Sovi\u00e9tica, a atleta volvou \u00e1 primeira posici\u00f3n perdida anteriormente e, deseguido, participou por primeira vez no Campionato Europeo. Nel, conqusitou a terceira posici\u00f3n do corcurso xeral, das barras asim\u00e9tricas e do chan.\nEn 1970, Tourischeva converteuse na l\u00edder do equipo nacional sovi\u00e9tico. Dende este ano at\u00e9 1974, venceu todos os concursos xerais dos campionatos internacionais que tiveron lugar. No Mundial de Ljubljana, a ximnasta logrou, ademais do ouro da individual xeral, as medallas de bronce no salto, prata nas paralelas asim\u00e9tricas e ouro no chan. En 1971, no Campionato Europeo, foi ouro no concurso xeral, no salto e no chan, seguida das pratas nas barras asim\u00e9tricas e na barra fixa. No ano seguinte, na s\u00faa segunda participaci\u00f3n ol\u00edmpica, nos Xogos de M\u00fanic, conquistou o seu terceiro individual xeral na s\u00faa terceira competici\u00f3n, al\u00e9n de vencer a disputa por equipos e conquistar d\u00faas medallas nas finais por aparatos (bronce no salto e prata no chan), no que foi superada pola s\u00faa compa\u00f1eira de equipo Olga Korbut. No ano de 1973, na nova edici\u00f3n do Campionato Europeo, a atleta conquistou todas as medallas de ouro individuais, ademais de manter o bicampionato da competici\u00f3n. Xa en 1974, no Mundial de Varna, foron seis medallas nas seis probas disputadas para a ximnasta de 22 anos. A primeira, o ouro por equipos, foi seguida dun novo bicampionato no concurso xeral. Nas finais por aparellos, ouro no chan e na barra fixa, prata no salto e bronce nas paralelas asim\u00e9tricas. Como consecuencia das s\u00faas presentaci\u00f3ns e resultados, Ludmilla foi considerada o exemplo da ximnasia sovi\u00e9tica na \u00e9poca: graciosa, elegante, de forma impec\u00e1bel e t\u00e9cnica audaz.\nNo Campionato Europeo de 1975 conquistou un bronce no chan e non foi ao podio da individual xeral, vencido pola debutante romanesa Nadia Com\u0103neci, mentres que a s\u00faa compa\u00f1eira de equipo Nellie Kim, ficou coa prata. En cambio, na Copa do Mundo, a ximnasta logrou todas as medallas de ouro disputadas, al\u00e9n de vencer a proba do salto, no Campionato Nacional Sovi\u00e9tico. Na Copa do Mundo, disputada no estadio de Wembley, a s\u00faa interpretaci\u00f3n nas asim\u00e9tricas, marcaron o p\u00fablico como consecuencia da rotura dos cabos de suxeici\u00f3n. Trala presentaci\u00f3n, as barras caeron mentres Tourischeva saudaba os xu\u00edzes.\nO ano seguinte foi o seu \u00faltimo como profesional. Nel, a ximnasta disputou os Xogos de Montreal e acabou a s\u00faa participaci\u00f3n con catro medallas. A primeira, de ouro, chegou no evento por equipos, seguida do bronce no concurso xeral (superada por Comaneci e Kim) e das pratas no salto e no chan, ambas as probas vencidas pola s\u00faa compatriota Nellie Kim.\nTourischeva tam\u00e9n foi co\u00f1ecida pola s\u00faa conduta deportiva. Durante os Xogos de Montreal, a ximnasta foi at\u00e9 a vencedora, Com\u0103neci, para saudala persoalmente despois de que recibise a medalla de ouro no concurso xeral. En 1977, a sovi\u00e9tica casou con Valeri Borzov, d\u00faas veces medallista ol\u00edmpico en 1972. No ano de 1981, foi elixida membro do Comit\u00e9 T\u00e9cnico da Ximnasia Art\u00edstica Feminina, da Federaci\u00f3n Internacional de Ximnasia e comezou a traballar como adestradora en Ucra\u00edna, onde permanece como t\u00e9cnica. Entre as s\u00faas ximnastas, est\u00e1 a campioa ol\u00edmpica Lilia Podkopayeva.\nEn 1998, Tourischeva foi introducida no International Gymnastics Hall of Fame."}
{"id": "414132", "revid": "22570", "url": "https://gl.wikipedia.org/wiki?curid=414132", "title": "V\u00f6r\u00e5", "text": "V\u00f6r\u00e5 (en fin\u00e9s \"V\u00f6yri\") \u00e9 un municipio de Finlandia situado na rexi\u00f3n de Ostrobotnia. En 2017 a s\u00faa poboaci\u00f3n era de 6.621 habitantes. A superficie do termo municipal \u00e9 de 1.499,91 km2, dos cales 708,60\u00a0km2 son auga. O concello ten unha densidade de poboaci\u00f3n de 8,47 hab./km\u00b2.\nLimita cos municipios de Isokyr\u00f6, Korsholm, Nykarleby, Vaasa e Kauhava, este \u00faltimo pertencente \u00e1 rexi\u00f3n veci\u00f1a de Ostrobotnia do Sur.\nO concello \u00e9 biling\u00fce con maior\u00eda de falantes de sueco e minor\u00eda fin\u00e9s."}
{"id": "414133", "revid": "55340", "url": "https://gl.wikipedia.org/wiki?curid=414133", "title": "Autoesvarador", "text": ""}
{"id": "414134", "revid": "55340", "url": "https://gl.wikipedia.org/wiki?curid=414134", "title": "H\u00f3vercraft", "text": ""}
{"id": "414135", "revid": "865", "url": "https://gl.wikipedia.org/wiki?curid=414135", "title": "Gustavo Adolfo de Suecia", "text": ""}
{"id": "414136", "revid": "98629", "url": "https://gl.wikipedia.org/wiki?curid=414136", "title": "Dinast\u00eda de Vasa", "text": "A Dinast\u00eda de Vasa (sueco: \"Vasa\u00e4tten\", polaco: \"Wazowie\", Lithuanian: \"Vaza\") foi unha das primeiras casas reais modernas fundada no ano 1523 en Suecia e que gobernou ese pa\u00eds entre 1523 e 1654, a Rep\u00fablica das D\u00faas Naci\u00f3ns entre 1587 e 1668 e o Tsarato ruso de 1610 a 1613. A s\u00faa li\u00f1a agn\u00e1tica extingu\u00eduse coa morte do rei Xo\u00e1n II Casimiro de Polonia en 1672.\nA Dinast\u00eda de Vasa descend\u00eda dunha familia nobre sueca do s\u00e9culo XIV, trazando o parentesco agn\u00e1tico ata Nils Kettilsson (Vasa) (morto en 1378), \"fogde\" do castelo Tre Kronor en Estocolmo. Varios membros mantiveron cargos importantes durante o s\u00e9culo XV. En 1523, tras a abolici\u00f3n da Uni\u00f3n de Kalmar, Gustavo Eriksson converteuse no rei Gustavo I de Suecia fund\u00e1ndose a casa real. O seu reinado \u00e1s veces \u00e9 referido como o comezo do estado moderno de Suecia, que inclu\u00edu a ruptura coa Igrexa cat\u00f3lica romana durante a reforma protestante e a fundaci\u00f3n da Igrexa de Suecia.\nPor\u00e9n, o seu fillo m\u00e1is vello e sucesor Eric XIV de Suecia foi derrocado polo fillo m\u00e1is novo de Gustavo, o rei Xo\u00e1n III de Suecia. Xo\u00e1n III casou cunha princesa cat\u00f3lica polaca, Catarina Xaguiell\u00f3n, que levou \u00e1 dinast\u00eda a gobernar Polonia.\nO seu fillo cat\u00f3lica Sixismundo III Vasa, ent\u00f3n gobernante dunha uni\u00f3n sueco-polaca de curta vida, foi usurpado en 1599 polo irm\u00e1n protestante de Xo\u00e1n Carlos IX de Suecia na guerra contra Sixismundo. A dinast\u00eda dividiuse entre a li\u00f1a protestante sueca e a cat\u00f3lica polaca, que defendeu as coroas en guerras posteriores.\nA implicaci\u00f3n do famoso xeneral protestante e rei Gustavo Adolfo de Suecia na guerra dos Trinta Anos deu orixe ao dito de que era a encarnaci\u00f3n do \"Le\u00f3n do Norte\" (alem\u00e1n: \"Der L\u00f6we von Mitternacht\"). Con todo, a s\u00faa filla e herdeira a ra\u00ed\u00f1a Cristina de Suecia (1632-1654) abdicou en 1654 despois de converterse ao catolicismo e emigrou a Roma. En Polonia, Xo\u00e1n II Casimiro de Polonia abdicou en 1668. Coa s\u00faa morte a familia real de Vasa extingu\u00eduse en 1672, a\u00ednda que o actual rei de Suecia, Carlos XVI Gustavo, \u00e9 descendente de Gustavo I a trav\u00e9s da s\u00faa bisavoa paterna, Victoria de Baden."}
{"id": "414137", "revid": "54334", "url": "https://gl.wikipedia.org/wiki?curid=414137", "title": "Igrexa de Hogr\u00e4n", "text": "A igrexa de Hogr\u00e4n (sueco: \"Hogr\u00e4ns kyrka\") \u00e9 unha igrexa medieval luterana en Hogr\u00e4n, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa de Hogr\u00e4n est\u00e1 formada por unha torre rom\u00e1nica e un coro e unha nave g\u00f3ticos. A torre \u00e9 as\u00ed a parte m\u00e1is antiga do edificio e data de ao redor do ano 1200. Unida a esta atop\u00e1base orixinalmente unha igrexa anterior de pedra, tam\u00e9n de estilo rom\u00e1nico e levantada durante o s\u00e9culo XII. No s\u00e9culo XIV foi substitu\u00edda pola nave e o coro actual. Uns poucos detalles da igrexa rom\u00e1nica, como alg\u00fans relieves e un marco dunha fiestra rom\u00e1nica, foron incorporados ao presente edificio.\nO interior da igrexa est\u00e1 caracterizado polo ancho da nave, duns 10 metros. A igrexa cont\u00e9n varios obxectos medievais. A cruz triunfal \u00e9 unha das esculturas de madeira m\u00e1is antigas de Gotland, datando do s\u00e9culo XII. As portas finamente talladas do tabern\u00e1culo son de principios do s\u00e9culo XV, e a porta da sancrist\u00eda \u00e9 tam\u00e9n medieval. A p\u00eda bautismal, probablemente realizada polo artesan co\u00f1ecido como Master Byzantios, \u00e9 de finais do s\u00e9culo XII. De datas posteriores son o retablo (1634), o p\u00falpito (1637) e os postos do coro (do s\u00e9culo XVII pero con elementos medievais incorporados).\nA igrexa foi restaurada entre 1953 e 1954."}
{"id": "414139", "revid": "5863", "url": "https://gl.wikipedia.org/wiki?curid=414139", "title": "H\u00e9ctor M. Silveiro Fern\u00e1ndez", "text": ""}
{"id": "414141", "revid": "42282", "url": "https://gl.wikipedia.org/wiki?curid=414141", "title": "Carmen Penim", "text": "Carmen Penim \u00e9 o nome art\u00edstico de Carmen P\u00e9rez Fern\u00e1ndez, nada en Covas (Os Blancos) o 2 de setembro de 1965, \u00e9 unha profesora, compositora, cantante, produtora e representante art\u00edstica galega. Formou con Maurizio Polsinelli o d\u00fao 2naFronteira.\nTraxectoria.\nPasou os seus primeiros anos na terra do pai en Meaus (Couto Mixto) na raia con Portugal. Tam\u00e9n viviu nos Pa\u00edses Baixos nos primeiros anos. \u00c9 licenciada en Filolox\u00eda Hisp\u00e1nica pola Universidade de Santiago de Compostela e doutora en did\u00e1ctica da lingua oral pola UNED. Estudou canto l\u00edrico en Italia tres anos e no 2011 empezou os seus estudos de canto l\u00edrico e jazz e de did\u00e1ctica do canto.\nEntre 2007 e 2013 ocupou unha praza de ensino do espa\u00f1ol como lingua estranxeira en Italia. Foi profesora de Lingua Castel\u00e1 no IES A Paralaia de Moa\u00f1a de onde se trasladou ao IES Mar\u00eda Soli\u00f1o de Cangas. Impartiu cursos de t\u00e9cnica vocal para distintos sectores.\n\u00c9 xu\u00edza honoraria do Couto Mixto e forma parte do proxecto \u201cReferentes galegas\u201d de difusi\u00f3n de mulleres profesionais galegas de todos os \u00e1mbitos, que quere servir de difusi\u00f3n e ser referente para as nenas e mozas. Est\u00e1 comprometida con causas como a igualdade, a loita contra a violencia de x\u00e9nero e contra a ablaci\u00f3n feminina, a memoria hist\u00f3rica, o veganismo e o ensino. Colabora con AECC, GaliciaAme, centros de d\u00eda e residencias de persoas maiores.\nO 14 de agosto do 2023 estreou o himno \u00e1 Virxe do Xur\u00e9s, na propia capela da virxe arraiana, obra que lle foi pedida polo historiador Xos\u00e9 Lamela Bautista, quen lle facilitou textos da tradici\u00f3n oral do Xur\u00e9s para que compuxese a m\u00fasica e lle puxese a voz.\nTraballos de 2naFronteira.\n2naFronteira \u00e9 un d\u00fao composto por Carmen Penim e o pianista romano Maurizio Polsinelli, o d\u00fao creouse no 2008, cando ambos os dous inician a s\u00faa andaina xuntos en Italia, onde Carmen estaba a estudar canto."}
{"id": "414142", "revid": "5863", "url": "https://gl.wikipedia.org/wiki?curid=414142", "title": "Maurizio Polsinelli", "text": "Maurizio Polsinelli, nado en Roma o 15 de decembro de 1972 e residente en Galicia, \u00e9 un pianista, compositor, int\u00e9rprete de harmonio e \u00f3rgano, escritor, tradutor e profesor de italiano.\nTraxectoria.\nLicenciado en Filolox\u00eda Rom\u00e1nica pola Universidade III de Roma e formado no conservatorio de m\u00fasica Santa Cecilia de Roma.\nEn Roma traballou como pianista cl\u00e1sico en varias agrupaci\u00f3ns musicais, foi organista e int\u00e9rprete de harmonio durante m\u00e1is de 20 anos e cofundador do grupo de rock progressive Pane. Do 2009 \u00e9 o disco \"Corde e martello\", d\u00fao piano e voz con Claudio Orlandi.\nReside en Galicia desde 2013 onde \u00e9 profesor de italiano en varias instituci\u00f3ns p\u00fablicas e privadas e exerce de intermediario en programas Erasmus con Italia. Comp\u00f3n para piano, harmonio, piano e voz e tam\u00e9n \u00e9 arranxador musical.\n\u00c9 poeta en galego \"con O deber do lume: \"\"unha especie de biograf\u00eda l\u00edrica que est\u00e1 claramente contaminada polo eu po\u00e9tico, pola mi\u00f1a infancia na Roma m\u00e1is urbana e pola mi\u00f1a memoria e experiencia persoal dos lugares onde ela se criou\".\nTraballos con 2naFronteira.\n2naFronteira \u00e9 un d\u00fao composto por el e Carmen Penim, o d\u00fao creouse no 2008, cando ambos os dous inician a s\u00faa andaina xuntos en Italia, onde Carmen estaba a estudar canto.\nAdoita tocar a versi\u00f3n portable do harmonio no proxecto \"A voz da pedra\" con 2naFronteira, conseguindo,\u00a0 unha particular conexi\u00f3n coa tradici\u00f3n folcl\u00f3rica galega. O proxecto incl\u00fae tam\u00e9n unha operaci\u00f3n de recuperaci\u00f3n deste instrumento. "}
{"id": "414145", "revid": "89787", "url": "https://gl.wikipedia.org/wiki?curid=414145", "title": "Frank Stenton", "text": "Frank Merry Stenton, nado o 17 de maio de 1880 e finado o 15 de setembro de 1967, foi un historiador brit\u00e1nico da Inglaterra anglosaxoa, e presidente da Royal Historical Society (1937\u20131945).\nTraxectoria.\nFoi educado no Keble College, Oxford, e foi elixido membro de honra en 1947.\nFoi o autor de \"Anglo-Saxon England\", un volume de Oxford History of England, publicado por vez primeira en 1943 e amplamente considerado un cl\u00e1sico da historia. Fixo as Ford Lectures na Universidade de Oxford en 1929."}
{"id": "414146", "revid": "23204", "url": "https://gl.wikipedia.org/wiki?curid=414146", "title": "Frank Merry Stenton", "text": ""}
{"id": "414147", "revid": "23204", "url": "https://gl.wikipedia.org/wiki?curid=414147", "title": "Eochaid mac Echdach", "text": "Eochaid mac Echdach foi rei de Dalriada dende 726 at\u00e9 733. Era fillo de Eochaid mac Domangairt.\nEochaid chegou \u00f3 poder como rei de Dalriada en 726, presumiblemente derrocando a D\u00fangal mac Selbaig. \u00c9 posible que Selbach tentase restaurar \u00f3 seu fillo no poder, e loitou contra os seguidores de Eochaid en \"Irros Foichnae\" en 727, pero sen \u00e9xito aparente. Os anais non concordan se foi durante o reinado de Eochaid, ou no do seu sucessor, cando unha frota partiu de Dalriada cara a Irlanda para axudar a Flaithbertach mac Loingsig na s\u00faa guerra contra \u00c1ed All\u00e1n.\nNo ano da s\u00faa morte, 733, Eochaid \u00e9 considerado rei, e non se\u00f1or, de Dalriada, o que pode suxerir que despois de derrotar a D\u00fangal e a Selbach, o seu reinado non sufriu cambios. O seu fillo, \u00c1ed Find, foi m\u00e1is tarde rei de Dalriada.\nComo Dalriada mantivo unha existencia separada at\u00e9 o ano 736, Eochaid puido ter un sucesor, ou sucesores. Semella que foi sucedido por Muiredach mac Ainbcellaig, que substitu\u00edra a D\u00fangal mac Selbaig como l\u00edder dos Cen\u00e9l Loairn."}
{"id": "414148", "revid": "23204", "url": "https://gl.wikipedia.org/wiki?curid=414148", "title": "Eochaid III de Dalriada", "text": ""}
{"id": "414149", "revid": "56817", "url": "https://gl.wikipedia.org/wiki?curid=414149", "title": "Teudebur de Alt Clut", "text": "Teudebur de Alt Clut\u00a0(ou \"Teudebur map Beli\") foi rei de Alt Clut (a \u00e1rea arredor da moderna Dumbarton Rock), na primeira metade do s\u00e9culo VIII (probablemente 722-52). Segundo as \"Xenealox\u00edas de Harleian\", era fillo de Beli II, o seu predecesor como rei. Esta informaci\u00f3n est\u00e1 confirmada polos anais irlandeses e galeses. Segundo as \"Xenealox\u00edas de Harleian\" era o pai de Dumnagual III, un dos seus sucesores. O seu reinado coincidiu co do rei picto \u00d3engus mac Fergusa (Onuist map Uurguist). Os \"Annales Cambriae\" recollen que en 750, os britanos derrotaron un ex\u00e9rcito picto en \"Mocetauc\" (\"Mygedawc\"), e segundo os \"Anais de Tigernach\", o irm\u00e1n de \u00d3engus, Talorgen morreu nesa liorta. Mygedawc \u00e9 a mi\u00fado identificado como Mugdock, no l\u00edmite entre Dunbartonshire e Stirlingshire, pero esta identidade non est\u00e1 confirmada. Os \"Anais de Tigernach\", que o chaman \"Taudar mac Bile, r\u00ed Alo Cluaide\", sit\u00faa a s\u00faa morte no ano 752, e por esta raz\u00f3n, Teudebur foi o rei britano responsable da vitoria fronte os pictos."}
{"id": "414150", "revid": "23204", "url": "https://gl.wikipedia.org/wiki?curid=414150", "title": "Teudebur map Beli", "text": ""}
{"id": "414151", "revid": "1131", "url": "https://gl.wikipedia.org/wiki?curid=414151", "title": "Castelo de Dumbarton", "text": "O castelo de Dumbarton (en\u00a0) \u00e9 a fortaleza m\u00e1is antiga de Gran Breta\u00f1a. Domina a cidade escocesa de Dumbarton, at\u00f3pase nun colo volc\u00e1nico de rocha bas\u00e1ltica co\u00f1ecido como Dumbarton Rock. Ten unha altura de 73 metros.\nHistoria.\nPolo menos desde a Idade de Ferro, este foi o escenario dun asentamento de importancia estrat\u00e9xica, cuxos residentes comerciaron con Roma. A presenza dunha poboaci\u00f3n aqu\u00ed est\u00e1 rexistrada nunha carta de San Patricio escribiu ao Rei Ceretic de Alt Clut, (ou Clyde Rock) a finais do s\u00e9culo V.\nDesde o s\u00e9culo V at\u00e9 o s\u00e9culo IX foi o centro do Reino independente de Strathclyde. O rei de Dumbarton sobre o ano 740 d.C. foi Riderch I de Alt Clut, que figura en lendas n\u00f3rdicas. Dise que durante o seu reinado o mago Merl\u00edn quedou en Alt Clut. En 756 por primeira vez, a fortaleza foi saqueada por unha forza conxunta de pictos e northumbrios, capturando Alcluith despois dun sitio de catro meses.\nEn 870, Dumbarton Rock foi o fogar de brit\u00e1nicos que serviu como fortaleza e como capital de Alt Clut. Os viquingos asediaron Dumbarton durante catro meses, derrotando os habitantes despois de cortarlles o acceso a auga. O rei n\u00f3rdico Olaf regresou a Dubl\u00edn no 871, con douscentos barcos cheos de escravos e tesouros saqueados. Olaf chegou a un acordo con Constantino I, o rei dos escoceses, e Artgal de Alt Clut.\nA independencia do Reino de Strathclyde chegou \u00f3 seu fin coa morte de Owen o Calvo, cando a dinast\u00eda de Kenneth macAlpin comezou a gobernar a rexi\u00f3n.\nNa Escocia medieval, Dumbarton (\"Breatainn Dun\", que significa a fortaleza dos britanos, foi un importante castelo real. Nela resgardouse David II de Escocia (fillo de Robert Bruce) e a s\u00faa nova esposa Xoana da Torre, despois da derrota escocesa na batalla de Halidon Hill preto de Berwick-upon-Tweed en 1333. O Conde de Bothwell, Patrick Hepburn, foi nomeado capit\u00e1n do castelo de Dumbarton o 1 de abril de 1495. \nO castelo perdeu importancia \u00e1 morte de Oliver Cromwell en 1658. Pero as ameazas que expuxeron os xacobinos e os franceses no s\u00e9culo XVIII fixeron que se creasen novas estruturas e defensas sendo acuartelamento at\u00e9 a segunda guerra mundial."}
{"id": "414152", "revid": "23204", "url": "https://gl.wikipedia.org/wiki?curid=414152", "title": "Dumbarton Rock", "text": ""}
{"id": "414153", "revid": "6939", "url": "https://gl.wikipedia.org/wiki?curid=414153", "title": "Neal Baxter", "text": ""}
{"id": "414154", "revid": "23204", "url": "https://gl.wikipedia.org/wiki?curid=414154", "title": "Ana de Miguel", "text": "Ana de Miguel \u00c1lvarez, nada en Santander (Cantabria) o 26 de outubro de 1961, \u00e9 unha fil\u00f3sofa e feminista espa\u00f1ola. Desde o ano 2005 \u00e9 profesora Titular de Filosof\u00eda Moral e Pol\u00edtica na Universidade Rei Juan Carlos de Madrid. Na actualidade dirixe o curso de Historia de Teor\u00eda Feminista do Instituto de Investigaci\u00f3ns Feministas da Universidade Complutense de Madrid.\nTraxectoria.\nEstudou Filosof\u00eda na Universidade de Salamanca e doutorouse na Universidade Aut\u00f3noma de Madrid.\nEn 1984 realizou a s\u00faa memoria de licenciatura sobre \"Marxismo y feminismo en Alexandra Kollontai\". A s\u00faa tese de doutoramento tit\u00falase \"Elites y participaci\u00f3n pol\u00edtica en la obra de John Stuart Mill\". Tam\u00e9n realizou traballos de investigaci\u00f3n sobre as relaci\u00f3ns entre feminismo e marxismo, sobre Flora Trist\u00e1n e sobre o feminista exipcio Quasim Amin.\nDe 1993 a 2005 traballou como profesora titular de Sociolox\u00eda do X\u00e9nero na Universidade da Coru\u00f1a. No ano 2005 incorporouse \u00e1 Universidade Rei Juan Carlos de Madrid como profesora titular de Filosof\u00eda Moral e Pol\u00edtica.\nInvestigaci\u00f3n feminista.\nFoi membro do Seminario Feminismo e Ilustraci\u00f3n creado pola fil\u00f3sofa Celia Amor\u00f3s impartido desde 1987 at\u00e9 1994 na Universidade Complutense de Madrid. O Seminario transformouse no Proxecto de Investigaci\u00f3n I+D Feminismo, Ilustraci\u00f3n y Postmodernidad (1995-1999). Co traballo realizado nesta investigaci\u00f3n sumado aos estudos realizados en torno ao curso Historia de la Teor\u00eda Feminista, iniciado en 1990/91 desde o Instituto de Investigaci\u00f3ns Feministas da Universidade Complutense de Madrid e dirixido desde o ano 2005 por Ana de Miguel, public\u00e1ronse os tres volumes titulados \"Teor\u00eda Feminista. De la Ilustraci\u00f3n a la globalizaci\u00f3n\" (Celia Amor\u00f3s y Ana de Miguel (Eds), Minerva Edici\u00f3ns, Madrid, 2005).\nEn 2012 foi directora do mestrado Estudos Interdisciplinares de X\u00e9nero da Universidade Rei Xo\u00e1n Carlos de Madrid (2012-2013).\nUnha das contribuci\u00f3ns b\u00e1sicas do seu pensamento consiste na reconstruci\u00f3n dunha xenealox\u00eda feminista.\nNa actualidade traballa sobre o feminismo como movemento social e a s\u00faa construci\u00f3n de novos marcos te\u00f3ricos de interpretaci\u00f3n da realidade. A este respecto, distinguiu entre as pol\u00edticas de redefinici\u00f3n da realidade e as pol\u00edticas reivindicativas. As s\u00faas \u00faltimas publicaci\u00f3ns c\u00e9ntranse na procura de claves para comprender como se reproduce a desigualdade sexual nas sociedades formalmente igualitarias, especialmente entre a mocidade, sobre o marco te\u00f3rico da violencia de x\u00e9nero e sobre a prostituci\u00f3n como \"escola de desigualdade humana\".\nNeoliberalismo sexual.\nNa s\u00faa obra \"Neoliberalismo sexual\", De Miguel denuncia a ideolox\u00eda neoliberal que ten como obxectivo converter a vida en mercador\u00eda, mesmo aos seres humanos. Considera que a conversi\u00f3n dos corpos das mulleres en mercador\u00eda \u00e9 o medio m\u00e1is eficaz para difundir e reforzar esta ideolox\u00eda e que a industria do sexo est\u00e1 conectada con iso.\nEn xaneiro de 2016 recibiu o Primeiro Premio \"ex aequo\" na modalidade de Artes e Humanidades do Consello Social \u00e1 excelencia investigadora da Universidade Rei Juan Carlos. En febreiro foi distinguida co premio \"Comadre de Oro\" que outorga anualmente a Tertulia Feminista Les Comadres. En maio de 2016 o traballo foi reco\u00f1ecido co Premio \u00c1ngeles Dur\u00e1n de Innovaci\u00f3n Cient\u00edfica no \"Estudio de las Mujeres y del G\u00e9nero\" outorgado polo Instituto Universitario de Estudos da Muller da Universidade Aut\u00f3noma de Madrid."}
{"id": "414155", "revid": "5863", "url": "https://gl.wikipedia.org/wiki?curid=414155", "title": "Dumnagual III de Alt Clut", "text": "Dumnagual III\u00a0(en ), finado en 760 foi un rei de Strathclyde a mediados do s\u00e9culo VIII (probablemente 754\u2013760). Segundo as Xenealox\u00edas de Harleian, era o fillo de Teudebur, un dos seus predecesores.\nSegundo Sime\u00f3n de Durham, o seu reino foi invadido polo rei \u00d3engus I dos pictos e polo rei Eadberht de Northumbria. A mesma fonte indica que o 1 de agosto de 756, chegaron a Alt Clut (Dumbarton Rock, a capital de Dumnagual) e obtivo a homenaxe dos britanos. Por\u00e9n, nove d\u00edas despois, o ex\u00e9rcito do rei de Northumbria foi destru\u00eddo mentres Eadberht o lideraba entre \"Ouania\" e \"Niwanbirig\", probablemente \"Govan\" e os \"anglos de Northumbria\". Dumnagual \u00e9 considerado polo xeral como o rei de Alt Clut neste per\u00edodo, pero tam\u00e9n se suxer\u00edu que o destrutor do ex\u00e9rcito de Northumbria foi \u00d3engus. A reconstruci\u00f3n de Phillimore de \"Annales Cambriae\" situou a morte de Dumnagual en batalla en 760. Crese que o territorio de Alt Clut permaneceu baixo dominio picto ou baixo control anglo nos anos posteriores \u00e1 s\u00faa morte. Dumnagual \u00e9 o derradeiro rei britano de Alt Clut do que se co\u00f1ece algo m\u00e1is que o nome at\u00e9 finais do s\u00e9culo IX."}
{"id": "414157", "revid": "5863", "url": "https://gl.wikipedia.org/wiki?curid=414157", "title": "Carlos Hugo de Borb\u00f3n Parma", "text": ""}
{"id": "414158", "revid": "63181", "url": "https://gl.wikipedia.org/wiki?curid=414158", "title": "Pyh\u00e4ranta", "text": "Pyh\u00e4ranta \u00e9 un municipio de Finlandia situado na rexi\u00f3n de Finlandia Propia. En 2017 a s\u00faa poboaci\u00f3n era de 2.079 habitantes. A superficie do termo municipal \u00e9 de 291,75 km2, dos cales 143,37\u00a0km2 son auga. O concello ten unha densidade de poboaci\u00f3n de 14,49 hab./km\u00b2.\nLimita cos municipios de Laitila, Uusikaupunki e Rauma, este \u00faltimo na rexi\u00f3n veci\u00f1a de Satakunta.\nO concello \u00e9 uniling\u00fce en fin\u00e9s."}
{"id": "414163", "revid": "72314", "url": "https://gl.wikipedia.org/wiki?curid=414163", "title": "Pilar Prades Santamar\u00eda", "text": ""}
{"id": "414166", "revid": "35560", "url": "https://gl.wikipedia.org/wiki?curid=414166", "title": "Atlas E", "text": "Atlas E, tam\u00e9n co\u00f1ecido co c\u00f3digo SM-65E, foi un m\u00edsil bal\u00edstico intercontinental usado tam\u00e9n como lanzador orbital pertencente \u00e1 familia de foguetes Atlas, formada en primeiro lugar por m\u00edsiles e m\u00e1is tarde por foguetes espaciais. Foi a primeira versi\u00f3n plenamente operativa do m\u00edsil.\nCaracter\u00edsticas.\nO Atlas E, unha versi\u00f3n mellorada do Atlas D, foi o primeiro Atlas operativo como m\u00edsil e foi despregado entre 1960 e 1966. Despois de ser retirados os m\u00edsiles foron usados como lanzadores orbitais. Usaba unha oxiva de reentrada Mk4 m\u00e1is precisa e un sistema de propulsi\u00f3n (MA-3) mellorado. O sistema de guiado proporcion\u00e1balle un CEP de 600 m. Unha vez despregado estaba algo mellor protexido que o Atlas D, usando caix\u00f3ns semienterrados para almacenalo durante a espera da orde de disparo. As versi\u00f3ns modificadas para lanzamentos espaciais usaban guiado por radio (en lugar de gu\u00eda inercial como nos m\u00edsiles), semellante ao dos Atlas D, e novos ordenadores de estado s\u00f3lido con interface directa ao radar do foguete. Alg\u00fans foguetes Atlas usar\u00edan partes escollidas tanto do Atlas E como do Atlas F para acomodarse a misi\u00f3ns espaciais concretas. Alg\u00fans dos Atlas E foron dotados do m\u00f3dulo MSD (\"Multiple Satellite Dispenser\") para lanzar tripletes de sat\u00e9lites de reco\u00f1ecemento NOSS 1.\nVariantes.\nAtlas E Altair.\nO Atlas E Altair (ou Atlas-E/-F Altair-3A) foi unha variante do Atlas E cunha segunda etapa formada por un foguete Altair 3 (tam\u00e9n co\u00f1ecida como \"Star 20\"). Foi lanzada unha \u00fanica vez, con \u00e9xito, o 11 de abril de 1990, cos sat\u00e9lites POGS, SSR, TEX, SCE e PDD a bordo.\nAtlas E MSD.\nO Atlas E MSD foi unha variante cunha segunda etapa MSD. Foi lanzada unha soa vez, rematando en fracaso, o 9 de decembro de 1980.\nAtlas E OIS.\nO Atlas E OIS usou unha segunda etapa OIS (co\u00f1ecida tam\u00e9n como \"Star 27\"). Foi lanzada unha \u00fanica vez, con \u00e9xito, o 13 de marzo de 1985.\nAtlas E SGS-2.\nOs catro Atlas E SGS-2 usaban unha segunda etapa Star 48, co\u00f1ecida tam\u00e9n como \"SGS-2\" ou \"SVS-2\". Os catro lanzamentos, que tiveron lugar entre 1983 e 1985, foron exitosos e puxeron en \u00f3rbita sat\u00e9lites do sistema GPS.\nAtlas E SVS.\nLanzouse un s\u00f3 Atlas E SVS, fallado, usando unha segunda etapa Star 37E, co\u00f1ecida tam\u00e9n como \"SVS-1\", o 19 de decembro de 1981.\nAtlas E Trident.\nOs dous Atlas E Trident que se lanzaron, ambos con \u00e9xito e en 1968, usaban unha segunda etapa Trident e foron utilizados en misi\u00f3ns suborbitais para probar veh\u00edculos de reentrada atmosf\u00e9rica."}
{"id": "414167", "revid": "72012", "url": "https://gl.wikipedia.org/wiki?curid=414167", "title": "SM-65E", "text": ""}
{"id": "414169", "revid": "98629", "url": "https://gl.wikipedia.org/wiki?curid=414169", "title": "Karlskoga", "text": "Karlskoga \u00e9 unha cidade sueca no condado de \u00d6rebro capital do municipio de Karlskoga. No ano 2017 a s\u00faa poboaci\u00f3n era de 27 553 habitantes.\nEst\u00e1 situada na ribeira norte do lago M\u00f6ckeln, e o pequeno asentamento foi inicialmente chamado M\u00f6ckelns bodar. O nome Karlskoga deriva de Carlos (Karl) IX, significando \"skog\" bosque.\nHistoria.\nA parroquia de Karlskoga creouse en 1586 e pouco despois constru\u00eduse unha igrexa de madeira. No s\u00e9culo XVII establec\u00e9ronse catorce pequenas ferrer\u00edas e oito martinetes para o forxado de ferro. A meirande parte deles a\u00ednda estaban operativos na d\u00e9cada de 1860, pero a produci\u00f3n dominante de ferro atop\u00e1base no de Bofors. En 1871, Bofors produciu 6 124 toneladas m\u00e9tricas de ferro, m\u00e1is que calquera outra planta en Suecia. En 1882, a parroquia (\"socken\") de Karlskoga ti\u00f1a 11 184 habitantes.\nA cidade de Karlskoga evolucionou ao redor de Bofors, que a finais do s\u00e9culo XIX pasou de ser unha f\u00e1brica de ferro a fabricar can\u00f3ns, e no s\u00e9culo XX converteuse nunha industria de defensa m\u00e1is diversificada. O propietario de Bofors m\u00e1is famoso foi Alfred Nobel, que foi dono da compa\u00f1\u00eda dende 1894 ata a s\u00faa morte en decembro de 1896. Nobel tivo un papel clave na remodelaci\u00f3n da f\u00e1brica de ferro cara a un produtor moderno de can\u00f3ns e unha industria qu\u00edmica. Durante os ver\u00e1ns de 1894-1896 tam\u00e9n viviu na casa se\u00f1orial de Bj\u00f6rkborn. A\u00ednda que morreu na s\u00faa vila en San Remo, Italia e ti\u00f1a unha casa en Par\u00eds, decidiuse que a s\u00faa residencia estaba en Bj\u00f6rkborn, en Karlskoga. Debido a isto o seu famoso testamento, escrito en Par\u00eds no ano 1895, foi legalmente rexistrado en Karlskoga, o que finalmente fixo posible establecer os Premios Nobel.\nEn 1940 a cidade de Karlskoga e os seus arredores (o mesmo territorio do presente municipio de Karlskoga) conseguiron o t\u00edtulo formal de cidade (\"stad\"). Dende 1971 este termo non ten significado legal e s\u00f3 a \u00e1rea urbanizada \u00e9 considerada realmente cidade."}
{"id": "414170", "revid": "98629", "url": "https://gl.wikipedia.org/wiki?curid=414170", "title": "Menisco (l\u00edquidos)", "text": "O menisco (do grego \"mene\", 'l\u00faa' e o diminutivo \"iskos\", 'pequena l\u00faa', 'lu\u00ed\u00f1a') \u00e9 a curva que se forma na superficie dun l\u00edquido preto da superficie do recipiente que o cont\u00e9n ou doutro obxecto, causada pola tensi\u00f3n superficial. Pode ser c\u00f3ncavo ou convexo dependendo do l\u00edquido e da superficie sobre a que se forma.\nOs meniscos c\u00f3ncavos f\u00f3rmanse cando as part\u00edculas do l\u00edquido son atra\u00eddas m\u00e1is fortemente polo recipiente (adhesi\u00f3n) do que se atraen entre si (cohesi\u00f3n), causando que o l\u00edquido \"trepe\" polas paredes do recipiente. Isto \u00e9 o que ocorre entre o cristal e a auga. Os flu\u00eddos baseados na auga como o zume elaborado de plantas, mel e leite tam\u00e9n te\u00f1en meniscos c\u00f3ncavos nos recipientes de cristal ou outros recipientes humedecibles.\nInversamente, orix\u00ednanse meniscos convexos cando as part\u00edculas no l\u00edquido te\u00f1en unha atracci\u00f3n m\u00e1is forte entre elas que co material do recipiente. Prod\u00facense meniscos convexos, por exemplo, entre o mercurio e o cristal nos bar\u00f3metros e term\u00f3metros.\n\u00c1ngulo de contacto e tensi\u00f3n superficial.\nA formaci\u00f3n de meniscos util\u00edzase habitualmente na ciencia de superficies para medir os \u00e1ngulos de contacto e a tensi\u00f3n superficial. Na medida dun \u00e1ngulo de contacto, a forma dos meniscos m\u00eddese cunha balanza ou opticamente cunha c\u00e1mara dixital. Na medida dunha tensi\u00f3n superficial, a sonda de medida ten un \u00e1ngulo de contacto de cero e a tensi\u00f3n superficial pode obterse medindo a masa do menisco. Isto faise normalmente cunha placa de Wilhelmy.\nMedida de volumes.\nCando se le a altura que alcanza un volume na escala de profundidade dun instrumento cheo cun l\u00edquido, como nun aparello medidor do nivel da auga, debe terse en conta o menisco pra obter unha medida correcta. A medida debe facerse tendo o menisco ao nivel dos ollos (para eliminar o erro de paralaxe) e no centro do menisco, \u00e9 dicir, a parte superior dun menisco convexo ou o fondo dun menisco c\u00f3ncavo.\nOs fabricantes de material de vidro de laboratorio e outras ferramentas calibran as s\u00faas marcas de medida tendo en conta o menisco. Isto significa que calquera instrumento est\u00e1 calibrado para un determinado l\u00edquido, que xeralmente \u00e9 a auga.\nAcci\u00f3n capilar.\nOs meniscos son unha manifestaci\u00f3n da acci\u00f3n capilar, pola cal a adhesi\u00f3n \u00e1 superficie empuxa un l\u00edquido pegado a dita superficie cara a arriba, formando un menisco c\u00f3ncavo ou a cohesi\u00f3n interna pula o l\u00edquido cara a abaixo, formando un menisco convexo. Este fen\u00f3meno \u00e9 importante no arrastre transpiracional en plantas. Cando un tubo ou unha abertura estreita, xeralmente chamado tubo de capilaridade, se mete dentro dun l\u00edquido e o l\u00edquido molla o tubo (cun \u00e1ngulo de contacto cero), a superficie do l\u00edquido dentro do tubo forma un menisco c\u00f3ncavo, que \u00e9 unha superficie virtualmente esf\u00e9rica co mesmo raio, \"r\", que o do interior do tubo. O tubo experimenta unha forza cara a atr\u00e1s de magnitude 2\u03c0r\u03c3, onde \u03c3 \u00e9 a tensi\u00f3n superficial do l\u00edquido."}
{"id": "414171", "revid": "23204", "url": "https://gl.wikipedia.org/wiki?curid=414171", "title": "Gran Premio do Reino Unido de 2018", "text": "O Gran Premio do Reino Unido de 2018 (co\u00f1ecido oficialmente como o 2018 Formula 1 Rolex British Grand Prix) foi unha carreira de F\u00f3rmula 1 que se celebrou o 8 de xullo de 2018, no Circu\u00edto de Silverstone, Northamptonshire e Buckinghamshire, Inglaterra, Reino Unido. A carreira foi a d\u00e9cima rolda da tempada de F\u00f3rmula 1, a septuax\u00e9sima terceira (73\u00aa) edici\u00f3n do Gran Premio do Reino Unido, e a quincuax\u00e9simo cuarta (54\u00aa) vez que a carreira disputouse no Circu\u00edto de Silverstone.\nInforme.\nAntecedentes.\nO circu\u00edto presentaba tres zonas de DRS. Os dous usados \u200b\u200bnos anos anteriores, situados nas rectas Wellington e Hangar, cunha terceira zona situada na recta de boxes. Como o DRS desact\u00edvase cando o condutor frea, os pilotos puideron usar o sistema a trav\u00e9s das curvas Abbey e Farm, xa que estas curvas pod\u00edanse tomar a toda velocidade cando o autom\u00f3bil ten pouco combustible. Isto trouxo un maior risco xa que DRS reduce a resistencia ao cancelar o agarre aerodin\u00e1mico nun momento en que o agarre aerodin\u00e1mico mellora a capacidade do autom\u00f3bil para tomar curvas a gran velocidade. Os pilotos pod\u00edan desactivar o DRS manualmente antes das curvas se non pod\u00edan ou non quer\u00edan tomar a curva co uso de DRS. A carreira foi a primeira vez que os pilotos puideron usar o DRS a trav\u00e9s das curvas nunha carreira. A decisi\u00f3n de permitir o uso do DRS a trav\u00e9s das curvas xerou cr\u00edticas xa que os pilotos sentiron que usar DRS a trav\u00e9s da curva Abbey non era seguro. Os pilotos atoparon que o mellor enfoque era desactivar o DRS manualmente antes da curva sen diminu\u00edr a velocidade antes de reactivalo na sa\u00edda da curva. Este enfoque era necesario xa que ralentizar o autom\u00f3bil evitar\u00eda que o sistema reactiv\u00e1sese.\nPr\u00e1ctica.\nA FP1 viu a Romain Grosjean chocar en Abbey, logo de deixar aberto o seu DRS mentres tomaba a curva, e Max Verstappen det\u00edvose en boxes cun problema coa caixa de cambios. Na FP2, Verstappen estrelouse en Luffield e Pierre Gasly rompeu o Toro Rosso. Na FP3, Brendon Hartley sufriu un forte accidente despois de que a s\u00faa suspensi\u00f3n dianteira esquerda fallara a gran velocidade.\nCualificaci\u00f3n.\nA Q1 viu unha bandeira vermella cando Lance Stroll entrou na grava e o seu autom\u00f3bil tivo que ser retirado. Logo dunha temper\u00e1 demostaci\u00f3n de Ferrari, Hamilton tomou a pole, a s\u00faa 6\u00ba en Silverstone. Ferrari clasificou 2\u00b0 e 3\u00b0, con Valtteri Bottas 4\u00b0. Hartley perdeuse a cualificaci\u00f3n logo do grande accidente na FP3, e comezou desde o pit lane, xunto con Stroll e Sergey Sirotkin. Charles Leclerc chegou \u00e1 Q3 por segunda vez, clasific\u00e1ndose no 9\u00ba posto.\nCarreira.\nHamilton tivo un comezo lento e Vettel e Bottas pas\u00e1rono. Na curva 3, Kimi R\u00e4ikk\u00f6nen fixo contacto con Hamilton, fac\u00e9ndoo trompear f\u00f3ra da pista e deix\u00e1ndoo \u00faltimo. Sergio P\u00e9rez tam\u00e9n trompeou ao principio, evitando por pouco os autos Williams que sa\u00edan do pit lane. Hartley non puido sa\u00edr do pit lane. R\u00e4ikk\u00f6nen recibiu unha sanci\u00f3n de 10 segundos por causar a colisi\u00f3n con Hamilton, que entrou nos boxes na volta 14. Na volta 19, Leclerc retirouse logo de sa\u00edr de boxes cunha roda frouxa. Na volta 32, Marcus Ericsson estrelouse en Abbey, logo de non poder desactivar o seu DRS o suficientemente r\u00e1pido. Isto sacou o coche de seguridade, e tanto Ferrari como os dous Red Bull entraron a boxes por segunda vez, para montar pneum\u00e1ticos brandos. Mercedes elixiu deixar os seus pilotos para ga\u00f1ar posici\u00f3n na pista. Na volta 38, Grosjean e Carlos Sainz estrel\u00e1ronse en Copse, causando outro coche de seguridade. Na volta 46, Verstappen trompeou e logo retirouse cun problema no cable de freo. Na seguinte volta, Vettel superou a Bottas polo liderado da carreira, que mantivo ata a bandeira a cadros."}
{"id": "414172", "revid": "27155", "url": "https://gl.wikipedia.org/wiki?curid=414172", "title": "Acci\u00f3n capilar", "text": ""}
{"id": "414173", "revid": "89787", "url": "https://gl.wikipedia.org/wiki?curid=414173", "title": "Pirro", "text": "Pirro (en grego, \"\u03a0\u03c5\u03c1\u03c1\u03bf\u03c2\": \"\"cor de fogo\", \"rubio\"\"; en lat\u00edn, \"Pyrrhus\"), nado en 318 a.C. e finado en 272 a.C. foi rei de Epiro e de Macedonia, c\u00e9lebre por ser un dos principais opositores a Roma. Era fillo de E\u00e1cida de Epiro, e pai de Alexandre II de Epiro.\nTraxectoria.\nXuventude.\nA infancia e xuventude de Pirro foron bastante atribuladas. Ti\u00f1a s\u00f3 dous anos de idade cando o seu pai foi destronado. M\u00e1is tarde, aos dezasete anos de idade, os epirotas cham\u00e1rono para gobernar, mais Pirro acabou por ser destronado novamente. Nas guerras entre os di\u00e1docos, trala divisi\u00f3n do imperio de Alexandre o Grande, tomou parte polo seu cu\u00f1ado Demetrio I de Macedonia e loitou ao seu lado na batalla de Ipso (301 a.C.). M\u00e1is tarde, volveuse ref\u00e9n de Ptolomeo I de Exipto, nun acordo entre este e Demetrio. Pirro casou con Ant\u00edgona, filla de Ptolomeo I. En 297 a.C. restaurou o seu reino en Epiro. Deseguida, declarou a guerra a Demetrio, o seu antigo aliado. En 286 a.C. depuxo o seu cu\u00f1ado e tomou o control do reino de Macedonia. Dous anos despois, por\u00e9n, o seu ex-aliado Lis\u00edmaco expulsouno de Macedonia.\nCampa\u00f1a militar en Italia.\nEn 281 a.C., a cidade grega de Tarento, no sur da pen\u00ednsula It\u00e1lica, foi tomada ao asalto polos romanos. A derrota dos tarentinos parec\u00eda correcta. Na altura, Roma xa crecera suficientemente para partir \u00e1 conquista con \u00e9xito da Magna Grecia, ou Italia do Sur. O pobo de Tarento non tivo outra soluci\u00f3n que non pedir o auxilio de Pirro.\nPirro foi incitado a axudar os tarentinos por influencia do or\u00e1culo de Delfos. As s\u00faas pretensi\u00f3ns, no entanto, ambicionaban m\u00e1is. Pirro arelaba forxar un imperio en Italia. Para iso, f\u00edxose aliado do rei Ptolomeo de Macedonia e o seu veci\u00f1o m\u00e1is poderoso e chegou a Italia en 280 a.C.\nA s\u00faa forza militar era extraordinaria: 3000 cabaleiros, 2000 arqueiros, 500 tirafondeiros, 20\u00a0000 tropas de infantar\u00eda e 19 elefantes de guerra. Con ela, o obxectivo de Pirro era non s\u00f3 evitar a conquista de Tarento polos romanos, sen\u00f3n subxugalos.\nDebido \u00e1 superioridade da s\u00faa cabalar\u00eda e dos seus elefantes, derrotou os romanos na batalla de Heraclea. Os romanos perderon cerca de 7000 homes, mentres que Pirro perdeu 4000. A\u00ednda que o n\u00famero de baixas fose alto, a Batalla de Heraclea non adoita ser considerada unha \"vitoria de Pirro.\" Desde esta vitoria, varias tribos e as cidades gregas de Crotona e Locris Epicefiria xunt\u00e1ronse a Pirro. Este ofreceu aos romanos un tratado de paz, que foi rapidamente rexeitado. Pirro pasou o inverno na Campania.\nCando Pirro invadiu Puglia (279 a.C.) os dous ex\u00e9rcitos enfront\u00e1ronse na batalla de \u00c1sculo onde Pirro obtivo unha vitoria moi a custo. Os romanos perderon 6000 homes e Pirro perdeu 3500. Foi un duro golpe no ex\u00e9rcito de Pirro, que non aguantar\u00eda outro enfrontamento semellante contra os romanos.\nCampa\u00f1a militar en Sicilia.\nEn 278 a.C., no medio de dificultades e inquedanzas, Pirro viuse diante de novas empresas e novas esperanzas que se lle ofrec\u00edan. Dun lado, chegaron de Sicilia embaixadores que lle propuxeron colocar nas s\u00faas mans as cidades de Agrigento, Siracusa e Leontinos, pedindo ao mesmo tempo que axudase a expulsar os cartaxineses da illa e a liberala dos seus tiranos. Doutro lado, mensaxeiros vindos da Grecia troux\u00e9ronlle a noticia de que Ptolomeo \"o Raio\", morrera nunha batalla contra os galos, e de que o seu ex\u00e9rcito fora desbaratado, xurdindo as\u00ed unha ocasi\u00f3n das m\u00e1is favor\u00e1beis para presentarse aos macedonios, que necesitaban dun rei. Pirro maldixo ent\u00f3n a fortuna, que lle presentaba ao mesmo tempo d\u00faas oportunidades para facer grandes cousas; e vendo con pesar que non pod\u00eda optar por unha sen perder a outra, dubidou durante moito tempo antes de facer a escolla.\nFinalmente, as dificultades de Sicilia parec\u00e9ronlle moito m\u00e1is importantes, por motivo da proximidade de \u00c1frica, decid\u00edndose ent\u00f3n por este emprendemento. As\u00ed, tras tomar tal resoluci\u00f3n, enviou a C\u00edneas, segundo adoitaba facer, \u00e1s cidades da illa, a fin de establecer negociaci\u00f3ns. Entrementes, a gornici\u00f3n que colocara na cidade de Tarento, a fin de mantela submisa, provocara gran descontento entre os seus habitantes. Estes mand\u00e1ronlle dicir que, ou el permanec\u00eda no pa\u00eds para sustentar a guerra contra os romanos, de acordo co compromiso asumido ao dirixirse \u00e1 cidade, ou, no caso de que decidise abandonar Italia, que deixase Tarento na situaci\u00f3n en que a atopara. Pirro, por\u00e9n, respondeulles secamente, dic\u00edndolles que non lle falasen m\u00e1is do asunto, que esperasen por unha oportunidade. E, dada esta resposta, seguiu cara a Sicilia, onde viu, logo da chegada, todas as s\u00faas esperanzas realizadas. Efectivamente, as cidades apresur\u00e1ronse a entregarse, e, en todos os lugares onde tivo que empregar a forza, non encontrou ningunha resistencia seria. Cun ex\u00e9rcito de trinta mil homes de infantar\u00eda e dous mil cincocentos cabaleiros, e unha armada de douscentos nav\u00edos, foi expulsando por toda parte os cartaxineses e conquistando as rexi\u00f3ns que estaban baixo o seu dominio.\nA cidade de Erix, entre as que os cartaxineses conservaban baixo o seu poder, era a dotada de mellores fortificaci\u00f3ns, e a que contaba cun maior n\u00famero de defensores. En 277 a.C., Pirro decidiu ocupala pola forza. Cando todo estaba preparado para o asalto, tomou todas as s\u00faas armas, e, ao aproximarse \u00e1 cidade, prometeu a H\u00e9rcules un sacrificio solemne na s\u00faa homenaxe no caso de que lle concedese a graza de mostrarse, aos ollos dos gregos que viv\u00edan en Sicilia, digno do seu nacemento e dos grandes recursos de que dispu\u00f1a. Feito este voto, ordenou que soasen as trompetas, dando o sinal do ataque. Case todos os cartaxineses que se atopaban sobre as murallas retir\u00e1ronse logo das primeiras frechas. Foron axi\u00f1a colocadas as escaleiras, sendo el o primeiro a subir. No alto da muralla un grupo de inimigos afrontouno. Atac\u00e1ndoos, forzou uns a se lanzaren de ambos os lados da muralla, e abateu outros a golpes de espada, sen que recibise ningunha ferida. Parec\u00eda tan terr\u00edbel aos cartaxineses, que estes non ousaban ollalo de fronte e sustentar o seu ollar. Trala ocupaci\u00f3n da cidade, fixo a H\u00e9rcules un sacrificio magn\u00edfico e promoveu festas con xogos e combates de todas as especies.\nHab\u00eda nas inmediaci\u00f3ns de Messina a naci\u00f3n dos mamertinos, que causaban grandes tribulaci\u00f3ns aos pobos gregos, obrigando mesmo alg\u00fans deles a lles pagaren impostos e tributos. Este pobo, numeroso e aguerrido, deb\u00edan ao seu valor a denominaci\u00f3n de mamertinos, que, en lat\u00edn significa \"marciais\". Pirro liderou as s\u00faas forzas contra eles e derrotounos nun re\u00f1ido combate, arrasando varias das s\u00faas fortalezas. Al\u00e9n diso, mandou matar todos os que entre eles se encargaban de recadar os impostos. Os cartaxineses, que desexaban facer as paces con Pirro, ofrec\u00e9ronlle, como proba de amizade, prata e nav\u00edos; con todo, d\u00edxolles que hab\u00eda un \u00fanico medio de establecer a paz: a evacuaci\u00f3n de toda Sicilia, de modo que o mar de \u00c1frica pasase a constitu\u00edr a zona de separaci\u00f3n entre os gregos e eles. Os \u00e9xitos alcanzados e a confianza que depositaba nas s\u00faas forzas impel\u00edano a facer realidade as esperanzas que o levaran a Sicilia e aspirou, ent\u00f3n, \u00e1 conquista de \u00c1frica. Para levar a efecto esta vasta empresa posu\u00eda un n\u00famero suficiente de nav\u00edos, mais falt\u00e1banlle mari\u00f1eiros e remadores. Non obstante, para obtelos das cidades, en vez de actuar con habilidade e brandura, pasou a tratalas con excesivo rigor, castigando con severidade os que non obedec\u00edan as s\u00faas ordes. Non actuara dese modo na chegada, sen\u00f3n que soubera ent\u00f3n conquistar a xente dirixindo palabras cativantes a todos, mostr\u00e1ndose confiado e non ofendendo ningu\u00e9n. Por\u00e9n, transform\u00e1ndose de s\u00fapeto de pr\u00edncipe popular en tirano violento, adquiriu a reputaci\u00f3n de home ingrato e p\u00e9rfido. Non obstante, por m\u00e1is descontentos que estivesen, ced\u00edan \u00e1 necesidade e fornec\u00edano de todo aquilo que lles esix\u00eda.\nEn 276 a.C., o comportamento desp\u00f3tico de Pirro comezou a facer que a poboaci\u00f3n se descontentase co rei. A\u00ednda que Pirro continuaba a levar \u00e1 vitoria as guarnici\u00f3ns cartaxinenses, acabou por ter que abandonar Sicilia, regresando a Italia.\nRegreso a Italia e a Grecia.\nCando regresou, trabou a batalla de Benevento (275 a.C.), na Italia do Sur. Desta vez, non se tratou dunha \"vitoria p\u00edrrica\" sequera.\nPirro abandonou a campa\u00f1a en Italia e regresou ao Epiro. A pesar de que a s\u00faa campa\u00f1a no occidente desbastase gran parte do seu ex\u00e9rcito e da s\u00faa riqueza, Pirro lanzouse \u00e1 guerra: atacou o rei Ant\u00edgono II, venc\u00e9ndoo facilmente, e apoderouse do trono macedonio.\nEn 272 a.C., Cle\u00f3nimo, un espartano de sangue real, mais odiado en Esparta, pediu a Pirro que atacase a cidade e o puxese no poder. Pirro concordou, mais pretend\u00eda ficar co control do Peloponeso para si mesmo. Inesperadamente, Esparta ofreceu resistencia que se enfrontou \u00e1 s\u00faa tentativa de asalto. Logo xurdiu a oportunidade de intervir nunha disputa c\u00edvica en Argos. Entrando na cidade co seu ex\u00e9rcito \u00e1s agachadas, Pirro acabou por ser collido nunha confusa batalla nas r\u00faas estreitas da cidade. Durante a confusi\u00f3n, unha anci\u00e1 que observaba dende o tellado lanzou unha tella contra Pirro, que caeu atordoado, permitindo que un soldado arxivo o matase (algunhas fontes din que Pirro foi envelenado por un servo).\nLegado.\nPor ser un home impresionantemente belicoso e un l\u00edder infatig\u00e1bel, a\u00ednda que non fose un rei propiamente sabio, Pirro foi considerado un dos mellores xenerais militares do seu tempo. An\u00edbal considerouno o segundo mellor despois de Alexandre Magno. Pirro era tam\u00e9n co\u00f1ecido por ser moi benevolente. Como xeneral, as maiores fraquezas pol\u00edticas de Pirro eran a falta de concentraci\u00f3n e o gasto excesivo de di\u00f1eiro (gran parte dos seus soldados eran mercenarios moi custosos).\nO seu nome volveuse famoso pola expresi\u00f3n \"vitoria p\u00edrrica\", referida \u00e1 vitoria na batalla de \u00c1sculo. Cando lle deron os parab\u00e9ns pola vitoria conseguida a custo, dise que respondeu con estas palabras: \"Unha vitoria m\u00e1is como esta, e estou perdido\".\nPirro escribiu as s\u00faas memorias e varios libros sobre a arte da guerra. Os escritos perd\u00e9ronse, mais s\u00e1bese que foron usados por An\u00edbal e eloxiados por Cicero."}
{"id": "414174", "revid": "47401", "url": "https://gl.wikipedia.org/wiki?curid=414174", "title": "Pirro de Epiro", "text": ""}
{"id": "414175", "revid": "23204", "url": "https://gl.wikipedia.org/wiki?curid=414175", "title": "318 a. C.", "text": ""}
{"id": "414176", "revid": "23204", "url": "https://gl.wikipedia.org/wiki?curid=414176", "title": "272 a. C.", "text": ""}
{"id": "414177", "revid": "23204", "url": "https://gl.wikipedia.org/wiki?curid=414177", "title": "Mud (filme de 2012)", "text": "Mud \u00e9 un filme estadounidense de 2012 escrito e dirixido por Jeff Nichols. Est\u00e1 protagonizado por Matthew McConaughey, Tye Sheridan, Jacob Lofland, Sam Shepard e Reese Witherspoon. O filme competiu pola Palma de Ouro no Festival de Cinema de Cannes de 2012. Estreouse no Festival de Cinema de Sundance en xaneiro de 2013. Tam\u00e9n tivo unha estrea limitada nos cinemas o 26 de abril de 2013, antes da s\u00faa estrea masiva o 10 de maio de 2013. Tivo unha boa acollida en recadaci\u00f3n, conseguindo $32,6 mill\u00f3ns sobre un orzamento de $10 mill\u00f3ns, e tam\u00e9n foi aclamado pola cr\u00edtica."}
{"id": "414179", "revid": "72012", "url": "https://gl.wikipedia.org/wiki?curid=414179", "title": "CGM-16E", "text": ""}
{"id": "414180", "revid": "72012", "url": "https://gl.wikipedia.org/wiki?curid=414180", "title": "CGM-16D", "text": ""}
{"id": "414181", "revid": "23204", "url": "https://gl.wikipedia.org/wiki?curid=414181", "title": "Corneliu Zelea Codreanu", "text": "Corneliu Zelea Codreanu, nado en Hu\u015fi o 13 de setembro de 1899 e finado no bosque de T\u00e2nc\u0103be\u015fti o 30 de novembro de 1938, foi un avogado roman\u00e9s e o l\u00edder da organizaci\u00f3n fascista e ultraortodoxa romanesa Lexi\u00f3n de San Miguel Arcanxo.\nDe car\u00e1cter antisemita, anticomunista e ultranacionalista, a organizaci\u00f3n actuou en pol\u00edtica e Codreanu foi electo deputado, \u00e1 vez que organizou unha rama paramilitar, a \"Garda de Ferro\". Tras a disoluci\u00f3n do Parlamento e o establecemento dunha monarqu\u00eda ditatorial polo rei Carlos II de Roman\u00eda en 1938, Codreanu foi encarcerado xunto con outros lexionarios; pouco despois, aparentemente no curso dun intento de fuga, foi abatido polos gardas, a\u00ednda que \u00e9 probable que o seu asasinato sexa deliberadamente instigado polo rei.\nTraxectoria.\nNaceu co nome de Cornelius Codreanu. A\u00ednda que o nome de nacemento do seu pai era Ion Zelinski, cambiouno por Ion Zelea Codreanu, polo que o nome de nacemento de Cornelius non era Corneliu Zelinski. Era fillo do profesor Ion Zelinski, profesor de ensino secundario nacionalista orixinario da Bucovina, e da s\u00faa esposa alem\u00e1 Elisabeth Brunner. En 1902, Ion cambiou o seu apelido para que soase m\u00e1is roman\u00e9s e adoptou o de Zelea, engadindo un segundo apelido, Codreanu, en referencia \u00e1s s\u00faas orixes forestais (\"codru\" significa bosque en roman\u00e9s).\nAo once anos ingresou no Liceo Militar \"M\u0103n\u0103stirea Dealului\", ao que asistiu at\u00e9 1916; tentou alistarse voluntario no ex\u00e9rcito ao ingresar Rumania na primeira guerra mundial en 1916, pero, ao non ter a idade regulamentaria, foi rexeitado; uniuse ao 25 Rexemento de Infantar\u00eda de Vaslui, onde o seu pai serv\u00eda co grao de capit\u00e1n. \u00c1 firma do armisticio coas potencias da Tripla Alianza, Codreanu regresou a Moldavia para rematar a s\u00faa formaci\u00f3n no Liceo. O 1 de setembro de 1917 foi admitido na Escola Militar de Boto\u015fani, e no outono de 1917 ingresou na Universidade de Ia\u015fi para estudar Dereito. Ao pouco comezou a militar nunha organizaci\u00f3n antirrevolucionaria chamada a Garda da Conciencia Nacional, dedicada a enfrontarse cos grupos de esquerda, repartir propaganda e tratar de desbaratar as folgas na cidade.\nCar\u00e1cter de Codreanu.\nNa s\u00faa \u00e9poca universitaria os trazos da personalidade de Codreanu quedaron marcados. Home atractivo fisicamente, alto, atl\u00e9tico e dado \u00e1 acci\u00f3n m\u00e1is que \u00e1 reflexi\u00f3n; m\u00e1is impulsivo que astuto, mal pol\u00edtico profesional, inclinado a reaccionar ante os acontecementos m\u00e1is que a prevelos; bo organizador e de ideas claras, pero mellor dotado para o mando de grupos pequenos que de grandes movementos; h\u00e1bil en situaci\u00f3ns sinxelas, pero pouco dotado para a an\u00e1lise das complexas.\nPrimeiras acci\u00f3ns.\nDesde o seu grup\u00fasculo universitario Codreanu comezou a desenvolver as s\u00faas actividades de acoso aos esquerdistas: asalto a estudantes, interrupci\u00f3n de obras de teatro \"non patri\u00f3ticas\", ataques a diarios, queima de xornais. Codreanu contou coa indiferenza da polic\u00eda e, cando en 1921 a Universidade tratou de condenar os seus desm\u00e1ns, Alexandru C. Cuza, decano da s\u00faa facultade, famoso polo seu antisemitismo, e outros dos seus profesores, protex\u00e9ronlle.\nAsociaci\u00f3n con Cuza.\nEn xu\u00f1o de 1922 Codreanu, que pasara a ser presidente da asociaci\u00f3n de alumnos de dereito tras lograr non ser expulsado, obtivo o seu grao, e trasladouse brevemente a Jena (Alema\u00f1a) para estudar econom\u00eda pol\u00edtica. Nesta \u00e9poca a s\u00faa oposici\u00f3n \u00e1 esquerda vaise transformando en antisemitismo.\nEn decembro regresou a Roman\u00eda, onde xurdira un gran movemento antisemita entre os estudantes, ante a perspectiva de que a nova constituci\u00f3n que se estaba redactando concedese os dereitos civ\u00eds aos xudeus. A mobilizaci\u00f3n fracasa no seu obxectivo e no ver\u00e1n de 1923 d\u00e1 mostras de minguar. Codreanu decide reavivala cunha serie de atentados contra personalidades do pa\u00eds. O plan dos estudantes \u00e9 descuberto pola polic\u00eda e os conspiradores son arrestados a comezos de outubro. En marzo de 1924, o xu\u00edzo transf\u00f3rmase nun acto de propaganda e Ion Mo\u0163a, compa\u00f1eiro de Codreanu, aumenta a expectaci\u00f3n do caso asasinando o suposto delator na prisi\u00f3n. Os estudantes foron absoltos.\nDurante o seu encarceramento Codreanu dixo ter unha visi\u00f3n na capela da prisi\u00f3n na que o arcanxo Miguel anim\u00e1balle a dedicar a s\u00faa vida a Deus, o que lle levou, ao seu regreso a Ia\u015fi, a fundar unha organizaci\u00f3n de mozos dedicados ao renacemento nacional, a Irmandade da Cruz (Fr\u0103\u0163ia de Cruzamento). A polic\u00eda \u2014at\u00e9 ent\u00f3n compracente coas acci\u00f3ns de Codreanu e os seus seguidores\u2014 recibiu ordes en sentido contrario; e na primavera de 1924, desbaratou un campo de traballo nos arredores de Ia\u015fi, det\u00edvoos e tortur\u00f3. A finais de outubro o propio Codreanu asasinou o prefecto responsable no medio do xu\u00edzo dos estudantes detidos. Codreanu volve a prisi\u00f3n, onde pasa medio ano antes de ser de novo xulgado. Medorento da crecente popularidade de Codreanu, o goberno decide xulgalo no outro extremo do pa\u00eds, pero de novo \u00e9 absolto por un xurado que presenta o seu veredicto portando emblemas da LANC.\nA diferenza doutros movementos de corte fascista desenvolvidos neses anos en Europa, a \"Garda\" e a \"liga\" adoptaron unha postura fortemente relixiosa, con tinguiduras de misticismo, centrada na defensa da Igrexa Ortodoxa Romanesa e nunha concepci\u00f3n medievalista do estado como comu\u00f1\u00f3n relixiosa; o seu virulento anticomunismo e antisemitismo derivaban dela, e garant\u00edan o seu apoio sobre todo no campesi\u00f1ado.\nO 4 de marzo de 1923, Cuza deu forma final \u00e1 \"liga\", e esta converteuse nun partido pol\u00edtico no que Codreanu ocupar\u00eda o segundo cargo dirixente.\nCuza incomodouse cos m\u00e9todos violentos de Codreanu e, para evitar a ruptura entre os dous, leste e Mo\u0163a marchan a Francia. O de contraera matrimonio con Elena Ilincu; pouco antes partir a Grenoble para proseguir o seu doutoramento.\nMo\u0163a e Codreanu regresan en abril de 1926 para participar nas elecci\u00f3ns, nas que a LANC obt\u00e9n 10 deputados pero Codreanu non \u00e9 elixido. Insatisfeito, acusa \u00e1 formaci\u00f3n de haberse vendido a xudeus. Os activistas, encabezados por Codreanu, convert\u00e9ronse nun estorbo para a formaci\u00f3n de Cuza, que se estaba escorando cara a un conservadorismo m\u00e1is tradicional. Tras sa\u00edr derrotado nas elecci\u00f3ns, Codreanu regresa a Francia.\nRuptura con Cuza e creaci\u00f3n da Lexi\u00f3n.\nEn xullo de 1926 as relaci\u00f3ns entre Codreanu e Cuza se agr\u00edan a\u00ednda m\u00e1is ao reprender aquel aos seus deputados m\u00e1is radicais no parlamento, apoiando ao goberno.\nA ruptura prod\u00facese en maio de 1927 ao regresar Codreanu a Roman\u00eda. O de , funda un novo partido pol\u00edtico, a Lexi\u00f3n de San Miguel Arcanxo (Legiunea Arhanghelului Mihail). Organizada militarmente, \u00e1 maneira doutros movementos fascistas, a \"Lexi\u00f3n\" ti\u00f1a en Codreanu o seu \"Capit\u00e1n\"; o sentido relixioso e a disciplina sum\u00e1base \u00e1 organizaci\u00f3n milicia para dar forma a un movemento sumamente compacto pero, nese momento, min\u00fasculo.\nO liderado carism\u00e1tico de Codreanu, un h\u00e1bil propagandista, organizou unha ampla rede de actividades, enlazando as procesi\u00f3ns relixiosas, as marchas militares, o traballo voluntario en \u00e1reas rurais e a elaboraci\u00f3n de himnos relixioso-pol\u00edticos para difundir o ideario da LSMA, oposto ao comunismo, ao xuda\u00edsmo, \u00e1 liberalizaci\u00f3n pol\u00edtica e ao goberno parlamentario, ao que acusaban de corrupto e clientelista. O seu activismo cruzou a fronteira cara \u00e1 loita armada na Pascua de 1930, cando a \"Garda de Ferro\" \u2014o brazo paramilitar do movemento\u2014 comezou a exercer actividades de fustrigaci\u00f3n contra a oposici\u00f3n.\nCrecemento do movemento.\nEn 1930 a formaci\u00f3n de Codreanu decidiu atacar aos seus adversarios; realizou asaltos en Besarabia, zona con grandes minor\u00edas e ampla poboaci\u00f3n xud\u00eda. En xu\u00f1o crearon altercados na zona de Maramure\u015f, rexi\u00f3n cunha gran poboaci\u00f3n xud\u00eda humilde. Desencadeouse unha campa\u00f1a de ameazas contra a poboaci\u00f3n xud\u00eda e o Goberno. A organizaci\u00f3n contaba en decembro cuns 6000 seguidores.\nEn decembro de 1930, as actividades paramilitares e, en concreto, o disparo contra un director de diario de centroesquerda, levaron ao Consello de Ministros a tomar a resoluci\u00f3n de disolver a organizaci\u00f3n. Det\u00edvose a Codreanu e a un numeroso grupo de afiliados e clausurouse o local da formaci\u00f3n en febreiro de 1931. Con todo, os cargos non puideron probarse e todos os acusados foron absoltos, a\u00ednda que a organizaci\u00f3n debeu cambiar de nome para evitar a proscripci\u00f3n. En xu\u00f1o dese ano, a \"Lexi\u00f3n\" presentouse a elecci\u00f3ns parlamentarias co nome de Grupo de Cornelio Zelea Codreanu e obtivo 35\u00a0000 votos nalg\u00fans distritos de Moldavia e Besarabia, pero sen lograr representaci\u00f3n parlamentaria.\nNo mes de agosto, e nas elecci\u00f3ns parciais de Neamt, o movemento resultou primeira forza no distrito, conseguindo 11\u00a0300 votos. Codreanu resultou elixido deputado por primeira vez; en xullo de 1932 a \"Lexi\u00f3n\" conseguir\u00eda outros cinco escanos, tras pobres resultados en 1931 cunha estratexia m\u00e1is tradicional. As novas campa\u00f1as intensivas nos distritos, a confraternizaci\u00f3n cos campesi\u00f1os pobres, a s\u00faa axuda nos labores agr\u00edcolas, a aura rebelde da formaci\u00f3n ante o poder e o apoio de parte da igrexa fornec\u00edan efecto. En 1932, nas elecci\u00f3ns convocadas polo conservador e protector da Garda Alexandru Vaida-Voevod, o partido dobrou os seus votos e alcanzou os 70\u00a0000.\nA violencia das proclamas da \"Lexi\u00f3n\" (chamada xa oficialmente \"Garda de Ferro\") levar\u00edan ao primeiro ministro Ion Duca a decretar o 10 de decembro de 1933 a proscripci\u00f3n da mesma. Semanas m\u00e1is tarde, o 29 de decembro, Codreanu responder\u00eda facendo asasinar a Duca mentres esperaba un tren. No esc\u00e1ndalo subseguinte, o Goberno creou un Comit\u00e9 Nacional Antifascista, e disolveu todas as organizaci\u00f3ns vinculadas \u00e1 \u00abGarda\u00bb.\nCodreanu foi absolto dos cargos por asasinato, e o 5 de xu\u00f1o de 1935 refundou o movemento como partido \"Totul pentru \u0162ar\u0103\" (\u00abTodo pola Patria\u00bb), baixo a presidencia do xeneral Cantacuzino. Durante eses anos redobrar\u00eda a s\u00faa acci\u00f3n de base, creando campos de traballo e abrindo cadeas de pequenos comercios vinculados ao partido como medio para obter fondos e atraer a posibles membros.\nEnfrontamento co rei e morte.\nAo longo dos anos de goberno do liberal Gheorghe T\u0103t\u0103rescu prod\u00facese un paulatino afastamento entre o monarca \u2014que permitira o crecemento da Garda, en parte para desprestixiar o sistema parlamentario\u2014 e Codreanu, que non se deixou controlar polo soberano. Nun congreso de estudantes celebrado en abril de 1936, as ameazas da Garda chegaran at\u00e9 a amante do rei, de orixe xud\u00eda. Codreanu negouse a aclarar a situaci\u00f3n co rei. O brutal asasinato dun disidente da Garda aparentemente protexido polos c\u00edrculos palacianos e a esixencia arrogante de Codreanu ao rei dun cambio radical en pol\u00edtica exterior en novembro de 1936 acentuaron o afastamento entre ambos. O desplante final foi o rexeitamento de Codreanu \u00e1 proposta do rei en febreiro de 1937 de encabezar un gabinete Lexionario a cambio de cederlle o poder na Garda. Comezou ent\u00f3n o acoso gobernamental \u00e1 formaci\u00f3n.\nEn 1937 logra un grande efecto propagand\u00edstico ao rubricar un acordo de non agresi\u00f3n para as pr\u00f3ximas elecci\u00f3ns coa formaci\u00f3n de Iuliu Maniu, que lle confire unha p\u00e1tina de respetabilidad. Nas elecci\u00f3ns de decembro de 1937, con m\u00e1is dun 15 % dos votos, o \"TPT\" converteuse no terceiro partido m\u00e1is importante da naci\u00f3n. A situaci\u00f3n, con todo, era complicada, non habendo un claro vencedor a pesar do crecemento de Codreanu.\nTras encargar a formaci\u00f3n dun gabinete ao ultradereitista mon\u00e1rquico Octavian Goga, o acordo entre leste e Codreanu fixo que o rei, desconfiando do pacto entre ambos, despedise a Goga e proclamase unha ditadura real en febreiro de 1938. O d\u00eda 20 do mesmo mes abol\u00edanse todos os partidos pol\u00edticos, inclu\u00edndo a formaci\u00f3n de Codreanu. Este houbo de encartarse \u00e1s disposici\u00f3ns do gabinete real, disolver o seu partido, sedes, cooperativas e restaurantes.\nCoa situaci\u00f3n pol\u00edtica fose do seu control, Codreanu regresou ao seu lado m\u00edstico e supersticioso, rehuyendo as dificultades reais. O goberno, medorento a\u00ednda da s\u00faa popularidade, decide acabar con el e monta unha campa\u00f1a de acoso a trav\u00e9s do erudito Nicolae Iorga, conselleiro real. Unha dura carta de reproche a este util\u00edzase para arrestalo.\nO 17 de abril Codreanu, xunto con case todos os comandantes lexionarios, \u00e9 detido e condenado inicialmente a 6 meses de prisi\u00f3n. Volto xulgar, o 27 de maio cond\u00e9naselle a 10 anos de traballos forzados por \"o crime de traiz\u00f3n e humillaci\u00f3n contra a orde social e por crime de rebeld\u00eda\". Conducido \u00e1 fortaleza-prisi\u00f3n de Jilava, traslad\u00f3uselle pouco despois ao c\u00e1rcere de Rimnicul-Sarat. Codreanu \u00e1chase xa enfermo de tuberculose e entr\u00e9gase \u00e1 oraci\u00f3n, acentu\u00e1ndose a\u00ednda m\u00e1is o seu misticismo; declara que ve a Xesucristo e aos mortos da Garda na s\u00faa cela.\nA campa\u00f1a de atentados da Garda, a delicada situaci\u00f3n internacional, desfavorable para Roman\u00eda (sometemento de Checoslovaquia, devoluci\u00f3n de territorios a Hungr\u00eda na Primeira arbitraxe de Viena) e a inquietante entrevista de Carol con Hitler o 24 de novembro, fan que este decida reforzar o seu poder no pa\u00eds eliminando a Codreanu.\nO mesmo d\u00eda exmembros da \"Garda\" asasinaron a un parente do ministro de Interior Armand Calinescu para intimidar ao goberno. O d\u00eda pola noite, nun traslado simulado, Codreanu e outros 13 lexionarios foron estrangulados e tiroteados para simular unha fuga. A explicaci\u00f3n oficial afirmou que caeron nun tiroteo ao tentar escapar.\nO movemento de Codreanu quedou descabezado e tras a eliminaci\u00f3n de case todo o resto da s\u00faa c\u00fapula, pasou a ser dirixido por personaxes secundarios da formaci\u00f3n. Os disturbios subseguintes levaron ao asasinato de Armand C\u0103linescu, que dirixira o asasinato de Codreanu como ministro do Interior e home forte do r\u00e9xime real, case un ano despois, e \u00e1 violenta represi\u00f3n do goberno contra os lexionarios. L\u00edderes seguintes da Garda elevaron a Codreanu ao \"status\" de m\u00e1rtir, e hoxe consid\u00e9rano \u2014a\u00ednda que sen apoio oficial da Igrexa\u2014 un m\u00e1rtir da Ortodoxia Romanesa."}
{"id": "414183", "revid": "35560", "url": "https://gl.wikipedia.org/wiki?curid=414183", "title": "Atlas F", "text": "Atlas F, tam\u00e9n co\u00f1ecido co c\u00f3digo SM-65F e HGM-16F, foi un m\u00edsil bal\u00edstico intercontinental usado tam\u00e9n como lanzador orbital pertencente \u00e1 familia de foguetes Atlas, formada en primeiro lugar por m\u00edsiles e m\u00e1is tarde por foguetes espaciais. Foi a \u00faltima versi\u00f3n operativa do m\u00edsil.\nCaracter\u00edsticas.\nO Atlas F foi o \u00faltimo Atlas operativo como m\u00edsil e foi despregado entre 1961 e 1966. Era basicamente un Atlas E modificado (principalmente na maneira en que era enchido de propelente) para poder ser almacenado e protexido en silos en lugar de en caix\u00f3ns m\u00e1is ou menos expostos, como nas versi\u00f3ns anteriores, o que permit\u00eda telo operativo m\u00e1is segura e rapidamente. O Atlas como m\u00edsil quedou obsoleto ante a chegada do m\u00e1is moderno LGM-30 Minuteman a principios de 1963. As versi\u00f3ns modificadas para lanzamentos espaciais usaban guiado por radio (en lugar de gu\u00eda inercial como nos m\u00edsiles), semellante ao dos Atlas D, e novos ordenadores de estado s\u00f3lido con interface directa ao radar do foguete. Alg\u00fans foguetes Atlas usar\u00edan partes escollidas tanto do Atlas E como do Atlas F para acomodarse a misi\u00f3ns espaciais concretas e alg\u00fans dos Atlas F foron dotados do m\u00f3dulo MSD (\"Multiple Satellite Dispenser\") para lanzar tripletes de sat\u00e9lites de reco\u00f1ecemento NOSS 1.\nVariantes.\nAtlas F Agena D.\nO Atlas F/Agena D consist\u00eda nun Atlas D cun foguete Agena D como segunda etapa. A combinaci\u00f3n foi usada unha soa vez, con \u00e9xito, para lanzar o sat\u00e9lite Seasat 1 o 27 de xu\u00f1o de 1978 desde a base de Vandenberg.\nAtlas F MSD.\nO Atlas F MSD foi unha variante cunha segunda etapa MSD. Foi lanzada tres veces, as tres con \u00e9xito, entre 1976 e 1980.\nAtlas F OIS.\nO Atlas F OIS usou unha segunda etapa OIS (co\u00f1ecida tam\u00e9n como \"Star 27\"). Foi lanzada unha \u00fanica vez, con \u00e9xito, o 24 de febreiro de 1979.\nAtlas F SVS.\nLanz\u00e1ronse sete Atlas F SVS entre 1977 e 1980, todos con \u00e9xito, usando unha segunda etapa Star 37E, co\u00f1ecida tam\u00e9n como \"SVS-1\".\nAtlas F Trident.\nLanz\u00e1ronse 17 Atlas F Trident entre 1967 e 1971, con dous fallos, usando unha segunda etapa Trident. Todos foron utilizados en misi\u00f3ns suborbitais para probar veh\u00edculos de reentrada atmosf\u00e9rica.\nAtlas F PTS.\nO \u00fanico Atlas F PTS lanzouse o 14 de xullo de 1974 con \u00e9xito. Usaba unha segunda etapa PTS (tam\u00e9n co\u00f1ecida como Star 37E)."}
{"id": "414184", "revid": "72012", "url": "https://gl.wikipedia.org/wiki?curid=414184", "title": "SM-65F", "text": ""}
{"id": "414185", "revid": "72012", "url": "https://gl.wikipedia.org/wiki?curid=414185", "title": "HGM-16F", "text": ""}
{"id": "414186", "revid": "98629", "url": "https://gl.wikipedia.org/wiki?curid=414186", "title": "Ernst J\u00fcnger", "text": "Ernst J\u00fcnger, nado en Heidelberg o 29 de marzo de 1895 e finado en Riedlingen o 17 de febreiro de 1998, foi un escritor, fil\u00f3sofo, novelista e historiador alem\u00e1n. Os nazis tach\u00e1rono de \"anarcomarxista\", e os comunistas de \"protonazi\", promovendo un desco\u00f1ecemento da s\u00faa obra que s\u00f3 comezou a solucionarse co tempo. Realmente a s\u00faa filosof\u00eda pol\u00edtica e a s\u00faa obra enc\u00e1dranse nunha corrente de pensamento conservadora cuxo elemento principal \u00e9 un nacionalismo radical, moi influ\u00eddo por Nietzsche, que rexeita o liberalismo, o igualitarismo,\u00a0a Revoluci\u00f3n Francesa e o comunismo. O seu pensamento e figura foron enormemente populares entre a mocidade alem\u00e1, a clase media-alta e a aristocracia durante a Rep\u00fablica de Weimar. Durante a Alema\u00f1a Nazi, J\u00fcnger situouse entre o grupo de intelectuais nacionalistas que non apoiaron a Adolf Hitler, a pesar de que o propio Joseph Goebbels pretendeu convencelo persoalmente para ingresar no Partido Nazi. Despois da segunda guerra mundial e a pesar de reco\u00f1ecer a s\u00faa oposici\u00f3n ao r\u00e9xime nazi, os seus cr\u00edticos reproch\u00e1ronlle conferir atractivo ao nazismo de maneira indirecta, polos seus relatos da primeira guerra mundial e a s\u00faa exaltaci\u00f3n da naci\u00f3n.\nAdemais de ser un dos m\u00e1is eminentes prosistas do s\u00e9culo XX, tam\u00e9n asombra a s\u00faa profundidade filos\u00f3fica e cient\u00edfica, que o levou a compartir amizade e reco\u00f1ecemento de pensadores tan ilustres como Martin Heidegger ou Borges. Cultivou a cr\u00f3nica, o ensaio, a novela, foi soldado nas d\u00faas grandes guerras, viaxeiro, entom\u00f3logo, psiconauta e recibiu numerosas honras acad\u00e9micas e cient\u00edficos ao longo da s\u00faa vida, principalmente en Europa.\nTraxectoria.\nEra fillo do doutor Ernst George J\u00fcnger, profesor de qu\u00edmica, e Lily Karoline. \u00danese aos \"Wanderv\u00f6gel\" en 1911, un movemento xuvenil que sosti\u00f1a principios radicalmente opostos \u00e1 sociedade moderna, extremaba o esp\u00edrito da natureza e a procura dos bosques as\u00ed como o respecto absoluto pola vida animal, e as\u00ed mesmo un exaltado sentimento de amor cara \u00e1 patria e a glorificaci\u00f3n da naci\u00f3n alem\u00e1.\nEn 1913, aos 17 anos, foxe do fogar familiar e al\u00edstase na Lexi\u00f3n Estranxeira francesa, viaxando a \u00c1frica. Esa experiencia marcouno para sempre, quedando retratada na s\u00faa obra \"Xogos africanos.\" Cando estalou a I guerra mundial, J\u00fcnger foi un dos primeiros en alistarse, obtendo en 1918, poucas semanas antes do fin da guerra, a m\u00e1xima condecoraci\u00f3n prusiana, \"Pour le M\u00e9rite\", tam\u00e9n co\u00f1ecida como \u00abBlauer Max\u00bb ao m\u00e9rito militar. Foi o \u00faltimo ga\u00f1ador da medalla Pour le M\u00e9rite, a \u00faltima persoa condecorada en morrer, e a persoa m\u00e1is nova en recibir a prezada condecoraci\u00f3n, con s\u00f3 23 anos.\nFroito desta experiencia, foi a publicaci\u00f3n -con tan s\u00f3 25 anos- dos seus recordos da guerra no libro \"In Stahlgewittern\", un encomio \u00e1 guerra en canto experiencia interior, que catapultou o novo escritor \u00e1 fama.\nEn 1923 comeza os seus estudos de Ciencias Naturais e Filosof\u00eda, e a finais da d\u00e9cada trasl\u00e1dase a Berl\u00edn, onde colabora no \"Konservative Revolution\", do que formaron parte, ademais de diversos grupos, autores como Ernst Von Salomon, Werner Sombart, Carl Schmitt ou Oswald Spengler. Algunhas das caracter\u00edsticas m\u00e1is importantes que definiron ao \"Konservative Revolution\" foron o seu nacionalismo radical, o seu rexeitamento ao liberalismo do s\u00e9culo XIX ou \u00e1 Revoluci\u00f3n francesa.\nA\u00ednda que libros como \"A guerra como experiencia interior\", \"A mobilizaci\u00f3n xeral\" ou \"O traballador\" suscitaron o interese dos nacionalsocialistas, J\u00fcnger rexeita varias veces a oferta para ocupar un cargo parlamentario e prohibe aos nazis usar a s\u00faa obra con fins propagand\u00edsticos.\nEntre outras moitas raz\u00f3ns o antisemitismo levou a J\u00fcnger a rexeitar xa en 1933 o nacionalsocialismo, ao non aceptar o ingreso na \"Academia de Poes\u00eda Alem\u00e1\", purgada hab\u00eda pouco tempo pola Gestapo, e marchou a unha aldea, Goslar, nas monta\u00f1as Harz; despois radicouse en Ueberlingen.\nEn 1934 prohibe ao xornal do partido nazi que siga utilizando e manipulando os seus escritos, rexeitando tam\u00e9n ocupar un asento no \"Reichstag\", \u00e1 vez que publica \"Blaetter und Steine\" (\"Follas e pedras\"), a s\u00faa primeira cr\u00edtica ao racismo nacionalsocialista.\nDesta \u00e9poca tam\u00e9n debemos destacar \"Das abenteuerliche Herz. Figuren und Capricios\"(1938). A amplitude dos m\u00faltiples saberes e a incansable curiosidade de J\u00fcnger ponse de manifesto nesta obra. Est\u00e1 composta por observaci\u00f3ns convertidas en aut\u00e9nticas reflexi\u00f3ns metaf\u00edsicas acerca das correspondencias existentes entre os elementos m\u00e1is dispares da realidade. A inclusi\u00f3n de breves e inquietantes contos, pesadelos e alucinaci\u00f3ns aproximan o libro aos temas caracter\u00edsticos do surrealismo.\nEn 1939 publica a novela \"Sobre os cant\u00eds de m\u00e1rmore\", a s\u00faa serena resposta aos totalitarismos, que o coloca rapidamente no punto de mira dos nazis. A admiraci\u00f3n de Hitler pola primeira obra de J\u00fcnger, \"In Stahlgewittern (Tempestades de aceiro)\", aforra a este un serio problema.\nJ\u00fcnger pasou unha parte da II guerra mundial como militar no Par\u00eds ocupado, onde a partir de 1941 frecuentou o trato con diversas personalidades da cultura (Picasso...), as\u00ed como a bohemia parisiense e os fumadoiros de opio, deixouse convidar polos oficiais que comezaban a rebelarse contra Hitler e salvou a vida a cantos xudeus represaliados puido. \u00abO uniforme, as condecoraci\u00f3ns e o brillo das armas, que tanto amei, prod\u00facenme repugnancia\u00bb, anotou J\u00fcnger no seu diario, ao decatarse da exterminaci\u00f3n progresiva dos xudeus.\nA publicaci\u00f3n en plena guerra dos seus diarios \"G\u00e4rten und Stra\u00dfen\" (\"Xard\u00edns e estradas)\" (1942) v\u00e1lelle a censura por parte do r\u00e9xime. En 1942 foi enviado \u00e1 fronte rusa, e en 1944, tras o errado atentado contra Hitler (a quen nos seus escritos chamaba \"Kniebolo\"), no que participou, dimitiu do seu posto no ex\u00e9rcito. Para ent\u00f3n xa comezou a circular de forma clandestina \"Der Friede (A paz)\", que se publicar\u00e1 inicialmente en 1946 f\u00f3ra de Alema\u00f1a, xa que inicialmente tam\u00e9n o goberno militar brit\u00e1nico da zona ocupada lle prohibe publicar.\nOs seus libros foron prohibidos at\u00e9 1949 (\"a\" pesar do cal, como dixemos, conseguir\u00eda publicar \"Der Friede\" (\"A paz\") en 1946 en \u00c1msterdam, en 1947 \"Atlantische Fahrt\" (\"Viaxe atl\u00e1ntica\") e un ano m\u00e1is tarde \"Aus der goldenen Muschel\" (\"A cuncha de ouro\"). A prohibici\u00f3n das s\u00faas publicaci\u00f3ns en 1949 xorde por mor de negarse J\u00fcnger a cumprimentar un formulario sobre a desnazificaci\u00f3n na zona de ocupaci\u00f3n brit\u00e1nica. Esta prohibici\u00f3n levouno a se mudar a Ravensburg, na zona de ocupaci\u00f3n francesa.\nObra literaria.\n\"A emboscadura\".\nAntonio Escohotado, un dos primeiros pensadores espa\u00f1ois en divulgar a obra de J\u00fcnger, describiu \"A emboscadura\" nunha recensi\u00f3n dispo\u00f1ible (baixo dominio p\u00fablico) na s\u00faa web que citamos a continuaci\u00f3n: \"Atafegados pola derrota e a miseria, non menos que pola s\u00faa responsabilidade no Holocausto, os alem\u00e1ns inauguraban unha democracia moi vixiada, escindidos en irm\u00e1ns irreconciliables por esixencias da guerra fr\u00eda. E nese clima -de terror, confusi\u00f3n, vergonza e ba\u00f1o propagand\u00edstico- J\u00fcnger redacta un maxestoso himno \u00e1 dignidade humana: \"Der Waldgang\" (\"O paseo polo bosque\") (1951). Desde os ant\u00edpodas do \u00e1nimo pat\u00e9tico e o vitimismo, lembra que o tema da nosa vida segue sendo resistir \u00e1 opresi\u00f3n, sexan cal sexan as s\u00faas formas, e que de manter dita resistencia der\u00edvanse innumerables alegr\u00edas e cumprimentos. Dita resposta recae agora sobre unha figura que J\u00fcnger bautiza como o Emboscado, cuxa esencia \u00e9 \u201ca persoa singular soberana\".\n\"O aut\u00e9ntico problema \u00e9 que unha maior\u00eda non quere a liberdade e a\u00ednda lle ten medo. Para chegar a ser libre hai que ser libre, pois a liberdade \u00e9 existencia, concordancia consciente coa existencia, e \u00e9 o pracer, sentido como destino, de facela realidade. (Der Waldgang).\"\nEsta obra exp\u00f3n que a libre acci\u00f3n \u00e9 o \u00fanico poder que vence ao medo, a\u00ednda que s\u00f3 al\u00ed onde ademais de resistencia ao suborno ou \u00e1 coacci\u00f3n \u00e9 tam\u00e9n \u201cpracer\u201d, goce de si mesma. \"A emboscadura\" examina diversas estratexias de guerrilla para oporse ao intolerable -aliado primario do medo-, cham\u00e1ndoo \u201ccrueldade\u201d ou violencia gratu\u00edta. Estas premisas son unha declaraci\u00f3n de guerra ao gregarismo e \u00e1 propaganda, por non dicir que unha declaraci\u00f3n de guerra \u00e1 autoridade coactiva en xeral. Pero resistir v\u00e9n de que os emboscados se vacinaron contra o nihilismo \u2013ao expulsar dos seus peitos o resentimento ante a necesidade de morrer-, e grazas a iso topan con fontes de vida que ofrecen \u201cmananciais de abundancia, de poder c\u00f3smico\u201d. Fora cal fora a s\u00faa sorte particular, \u201cson conscientes da inatacable profundidade [...] e a plenitude do mundo\u201d. Iso infunde neles \u00e1nimos de benevolencia, como infunde o amor dos pais propia estima nos fillos. As li\u00f1as finais do libro, que resumen a paisaxe deparada polo bosque, din as\u00ed: \u201cO agrisado, o poeirento, adh\u00edrense unicamente \u00e1 superficie. Quen cava m\u00e1is fondo alcanza en calquera deserto o estrato onde se acha o manancial. E coas augas sobe \u00e1 superficie unha fecundidade nova\u201d. (\"Goce e esixencias da liberdade\", 2003)\nOutras obras.\nDesde que nos anos 50 establecese amizade con Albert Hofmann, o creador do LSD, varios dos libros de J\u00fcnger versaron de forma directa ou indirecta sobre a experiencia psicod\u00e9lica.\nEn 1952, despois da s\u00faa primeira experiencia co LSD, escribe \"Besuch auf Godenholm\" (\"Visita a Godenholm\"), cuxa publicaci\u00f3n coincidiu coa aparici\u00f3n de \"The doors of perception\" (\"As portas da percepci\u00f3n\"), de Aldous Huxley. Tam\u00e9n hai referencias na s\u00faa novela \"Heliopolis\" (1949).\nO seu outro gran libro sobre o tema das drogas \u00e9 \"Ann\u00e4herungen.\" \"Drogen und Rausch\" (\"Achegamentos.\" \"Drogas e ebriedad\"), de 1970. Esta obra, na que o autor acu\u00f1ou o termo \"psiconautas\" ('navegantes da psique'), exp\u00f3n as numerosas experiencias de J\u00fcnger con varios tipos de substancias psicoactivas, tanto enteox\u00e9nicas como estimulantes ou opi\u00e1ceos. En 1959 out\u00f3rganlle a Cruz do M\u00e9rito Federal, xunto ao pintor Otto Dix.\nCara a 1977 escribe outra das s\u00faas obras m\u00e1is co\u00f1ecidas, \"Eumeswil\", onde sobresae a figura do \u00abanarca\u00bb, personaxe preconfigurado por Albert Camus no seu libro \"L'homme r\u00e9volt\u00e9\" (\"O home rebelde\", 1951). A substancia do anarca \u00e9 a creaci\u00f3n, a do anarquista \u00e9 a destruci\u00f3n. As\u00ed, di J\u00fcnger: \"O anarca non \u00e9 o antagonista do monarca sen\u00f3n o seu polo contrario, algo ao que o poder do monarca non chega... Non \u00e9 o adversario sen\u00f3n a s\u00faa correspondencia\". \"O paso m\u00e1is rudimentario cara \u00e1 liberdade \u00e9 liberarse de toda servidume (crenza) pol\u00edtica\". \"O monarca quere dominar a moitos, o anarca s\u00f3 a si mesmo\".\nUn dos seus \u00faltimos textos ser\u00eda \"Die Schere\" (\"A tesoira\"), publicado en 1989, cando J\u00fcnger contaba con 95 anos de idade. De gran valor hist\u00f3rico e literario son os seus diarios da segunda guerra mundial (Radiaci\u00f3ns). Na actualidade, a s\u00faa obra est\u00e1 considerada como unha das maiores contribuci\u00f3ns \u00e1 literatura en lingua alem\u00e1 no s\u00e9culo XX.\nMorreu o 17 de febreiro de 1998, a d\u00faas semanas de cumprir 103 anos de idade."}
{"id": "414187", "revid": "47401", "url": "https://gl.wikipedia.org/wiki?curid=414187", "title": "Pirro I", "text": ""}
{"id": "414188", "revid": "88215", "url": "https://gl.wikipedia.org/wiki?curid=414188", "title": "Thomas Meunier", "text": "Thomas Meunier (: [t\u0254.m\u0251 m\u00f8.nje]), nado en Sainte-Ode o 12 de setembro de 1991, \u00e9 un futbolista belga que xoga como lateral dereito para o Borussia Dortmund da Bundesliga alem\u00e1.\nPalmar\u00e9s.\nClub.\nClub Brugge \nParis Saint Germain"}
{"id": "414189", "revid": "7523", "url": "https://gl.wikipedia.org/wiki?curid=414189", "title": "FC Porto B", "text": ""}
{"id": "414190", "revid": "88215", "url": "https://gl.wikipedia.org/wiki?curid=414190", "title": "Ismael D\u00edaz", "text": "Ismael D\u00edaz de Le\u00f3n, nado en Cidade de Panam\u00e1 o 12 de maio de 1997, \u00e9 un futbolista paname\u00f1o que xoga como extremo para o Tauro FC da Liga Paname\u00f1a.\nTraxectoria.\nO 19 de agosto de 2017, f\u00edxose oficial a s\u00faa fichaxe polo Deportivo Fabril.\nPalmar\u00e9s.\nClub.\nPorto B "}
{"id": "414191", "revid": "7523", "url": "https://gl.wikipedia.org/wiki?curid=414191", "title": "Ismael D\u00edaz de Le\u00f3n", "text": ""}
{"id": "414192", "revid": "47401", "url": "https://gl.wikipedia.org/wiki?curid=414192", "title": "Juan Otero Eiravella", "text": "Juan Otero Garc\u00eda, nado en Portas o 6 de maio de 1934 e morto en Ribadumia o 17 de maio de 2019, foi un escultor e pintor galego, co\u00f1ecido co pseud\u00f3nimo de Eiravella, que toma da s\u00faa aldea natal.\nTraxectoria.\nPor completo autodidacta, cultivou indistintamente a pintura e a escultura. Residiu alg\u00fans anos en B\u00e9lxica, concretamente en Malinas, onde deixou unha extensa obra. Viaxou por Europa.\nObra.\nEiravella foi un pintor de li\u00f1a inxenuista, que parece se inspira en vellos manuscritos e en ilustraci\u00f3ns de libros piadosos. Quizais poida emparent\u00e1rselle con Chagall, a\u00ednda que o anx\u00e9lico das s\u00faas escenas imposibles, con seres que levitan ou que transitan o espazo, arquitecturas ingr\u00e1vidas e transparentes, mundos so\u00f1ados, son por completos persoais, de execuci\u00f3n simple ou mellor, simplificada, a base dun debuxo elemental e dun cromatismo delicado. A escultura deste artista parte directamente do rom\u00e1nico e a\u00ednda, das formas ib\u00e9ricas. Li\u00f1as curvas, volumes rotundos, dozura nas expresi\u00f3ns, deliberada desproporci\u00f3n dos canons, danlle unha personalidade inconfundible. Son magn\u00edficas as s\u00faas tallas directas, posto que pos\u00fae un gran dominio da artesan\u00eda, e ciceis e buxardas logran no granito texturas exquisitas. Igualmente as s\u00faas madeiras ou marfiles son criaturas dun mundo entrevisto.\nEiravella talla a pedra como os devanceiros que traballaban \u00e1s ordes do mestre Mateo ou, seica mellor, como os que deixaron polos cami\u00f1os de Galicia eses cruceiros e petos de \u00e1nimas onde est\u00e1n as m\u00e1is fermosas ra\u00edces da alma galega eterna, imperecedoira. Os seus soles te\u00f1en rostro, son p\u00edcaros te\u00f1en cara de l\u00faa e as s\u00faas escenas populares parecen arrincadas dunha panxoli\u00f1a.\nEn 1961 a ra\u00edz da Exposici\u00f3n Mundial do Rom\u00e1nico, nace a primeira obra do que ser\u00e1 \"O Cami\u00f1o de Santiago Luz de Estrelas\" un traballo de m\u00e1is de trescentas esculturas que ao longo de m\u00e1is de 35 anos conforman este proxecto utilizando mand\u00edbula de cachalote, materia guindada nos acantilados pr\u00f3ximos \u00e1s factor\u00edas baleeiras."}
{"id": "414193", "revid": "5863", "url": "https://gl.wikipedia.org/wiki?curid=414193", "title": "Menisco (\u00f3ptica)", "text": "Un menisco (do grego \u03bc\u03b7\u03bd\u03af\u03c3\u03ba\u03bf\u03c2, meniskos, 'lu\u00ed\u00f1a') \u00e9 unha lente formada por unha superficie c\u00f3ncava e outra convexa. Ten unha lonxitude focal positiva ou negativa. Corrixe a aberraci\u00f3n esf\u00e9rica dunha lente plano-convexa.\nA orientaci\u00f3n \u00f3ptima do menisco, para a maior\u00eda das aplicaci\u00f3ns cons\u00e9guese co raio de curvatura menor como primeira superficie. O menisco util\u00edzase en combinaci\u00f3n con outros compo\u00f1entes, podendo aumentar ou reducir a focal dun conxunto sen incrementar significativamente as aberraci\u00f3ns axiais.\nAs lentes c\u00f3ncavo-convexas (meniscos) poden ser positivas (converxentes) ou negativas (diverxentes), dependendo das curvaturas relativas das d\u00faas superficies. Un menisco negativo ten unha superficie c\u00f3ncava m\u00e1is inclinada e \u00e9 m\u00e1is delgada no centro que na periferia. Inversamente, un menisco positivo ten unha superficie convexa m\u00e1is inclinada e \u00e9 m\u00e1is grosa no centro que na periferia."}
{"id": "414194", "revid": "55340", "url": "https://gl.wikipedia.org/wiki?curid=414194", "title": "Eiravella", "text": ""}
{"id": "414197", "revid": "63181", "url": "https://gl.wikipedia.org/wiki?curid=414197", "title": "Laitila", "text": "Laitila (en sueco \"Letala\") \u00e9 unha cidade de Finlandia situado na rexi\u00f3n de Finlandia Propia. En 2017 a s\u00faa poboaci\u00f3n era de 8.620 habitantes. A superficie do termo municipal \u00e9 de 545,32 km2, dos cales 13,71\u00a0km2 son auga. O concello ten unha densidade de poboaci\u00f3n de 16,21 hab./km\u00b2.\nLimita cos municipios de Myn\u00e4m\u00e4ki, Pyh\u00e4ranta, Uusikaupunki, Vehmaa, Eura e Rauma, estes dous \u00faltimos na rexi\u00f3n de Satakunta.\nO concello \u00e9 uniling\u00fce en fin\u00e9s."}
{"id": "414198", "revid": "98629", "url": "https://gl.wikipedia.org/wiki?curid=414198", "title": "Carlos IX de Suecia", "text": "Carlos IX (sueco: \"Karl IX\"; 4 de outubro de 1550 - 30 de outubro de 1611) foi o rei de Suecia dende 1604 ata a s\u00faa morte. Foi o fillo m\u00e1is novo do rei Gustavo I e a s\u00faa segunda muller, Margarida Leijonhufvud, irm\u00e1n de Eric XIV e Xo\u00e1n III, e t\u00edo de Sixismundo, que foi rei tanto de Suecia como de Polonia. Por desexo do seu pai conseguiu, por apanaxe, o Ducado de S\u00f6dermanland, que inclu\u00eda as provincias de N\u00e4rke e V\u00e4rmland; a\u00ednda que non tomou posesi\u00f3n del ata despois da ca\u00edda de Eric e a sucesi\u00f3n ao trono de Xo\u00e1n en 1568.\nOs reis suecos Eric XIV (1560-1568) e Carlos IX (1604-1611) tomaron os seus n\u00fameros segundo unha ficticia Historia de Suecia. El realmente era o terceiro rei sueco chamado Carlos.\nChegou ao trono defendendo a causa protestante durante a \u00e9poca cada vez m\u00e1is tensa de disputas relixiosas entre as diferentes facci\u00f3ns do cristianismo. En pouco m\u00e1is dunha d\u00e9cada estas disputas acabar\u00edan iniciando a guerra dos Trinta Anos. Eses conflitos xa causaran a disputa din\u00e1stica que depuxo ao seu sobri\u00f1o e converteuno en rei de Suecia.\nO seu reinado marcou o comezo do cap\u00edtulo final da reforma e a contrarreforma. Coa morte do seu irm\u00e1n en novembro de 1592, o trono de Suecia pasou ao seu sobri\u00f1o e aliado dos Habsburgo Sixismundo de Polonia e Suecia. Durante eses tensos momentos pol\u00edticos, Carlos viu alarmado a herdanza do trono da Suecia protestante polo seu devoto cat\u00f3lico romano curm\u00e1n. Debido a iso seguiron varios anos de controversia relixiosa e discordia.\nDurante o per\u00edodo, el e o consello de goberno sueco dirixiron o pa\u00eds no nome de Sixismundo mentres este estaba en Polonia. Despois de varios preliminares, o Riksens st\u00e4nder forzou a Sixismundo a abdicar en favor de Carlos IX en 1595. Este feito inaugurou case sete d\u00e9cadas de guerras espor\u00e1dicas xa que \u00e1mbalas d\u00faas li\u00f1as da Dinast\u00eda de Vasa continuaron intentando refacer a uni\u00f3n entre os tronos polaco e sueco.\nProbablemente, o resultado din\u00e1stico entre Suecia e Polonia agravou e radicalizou as posteriores acci\u00f3ns ds pr\u00edncipes cat\u00f3licos nos estados xerm\u00e1nicos como foi o Edicto de Restituci\u00f3n. De feito, empeorou a pol\u00edtica europea abandonando a resoluci\u00f3n de eventos por v\u00edas diplom\u00e1ticas durante o sanguento episodio que foi a guerra dos Trinta Anos."}
{"id": "414199", "revid": "89787", "url": "https://gl.wikipedia.org/wiki?curid=414199", "title": "Markku Aro", "text": "Markku Tuomas Puputti, m\u00e1is co\u00f1ecido como Markku Aro, nado o 3 de febreiro de 1950 en Mouhij\u00e4rvi, \u00e9 un cantante\u00a0finland\u00e9s de iskelm\u00e4 . Foi un dos m\u00e1is\u00a0populares cantantes finlandeses no seu estilo na d\u00e9cada de 1970 e representou a Finlandia no\u00a0festival de Eurovisi\u00f3n de\u00a01971.\nTraxectoria.\nDurante os anos de instituto creou cuns compa\u00f1eiros a s\u00faa propia banda en Nokia. No ver\u00e1n de 1968 participou na xira de\u00a0Kristiina Hautala e nese ano apareceu o seu primeiro sinxelo\u00a0\"K\u00e4yn uudelleen eiliseen\". Aro participou na fase de cualificaci\u00f3n para o\u00a0festival de Eurovisi\u00f3n en\u00a01969, 1971, 1974, 1976, 1979\u00a0e mais en\u00a01981. En 1971 chegou \u00e1 final en\u00a0Dubl\u00edn co d\u00fao\u00a0Koivistolaiset e\u00a0Rauno Lehtinen coa canci\u00f3n \"Tie uuteen p\u00e4iv\u00e4\u00e4n\", quedando en oitavo lugar.\nNa d\u00e9cada de 1970 foi un dos principais cantantes de iskelm\u00e4\u00a0con \u00e9xitos como \u201dHyv\u00e4nn\u00e4k\u00f6inen\u201d, \u201dMoskiitto\u201d, \u201dJestas sent\u00e4\u00e4n\u201d, \u201dOma kultasein\u201d, \u201dAnna kaikkien kukkien kukkia\u201d, \u201dEtsin kunnes l\u00f6yd\u00e4n sun\u201d, \u201dPois sun vien\u201d, \u201dKun s\u00e4 vierell\u00e4in sateessa oot\u201d ou \u201dLoit el\u00e4m\u00e4lle pohjaa\u201d. En 1976 publicou o que ser\u00eda o seu disco m\u00e1is vendido\u00a0e disco de ouro,\u00a0\"Etsin kunnes l\u00f6yd\u00e4n sun\", e que logrou vender\u00a031 000 exemplares\u00a0.A finais da d\u00e9cada colaborou con\u00a0Veikko Samuli\u00a0nas canci\u00f3ns\u00a0\u201dKeskiy\u00f6n aikaan\u201d e \u201dOllaan l\u00e4hekk\u00e4in. Tam\u00e9n contra o final da d\u00e9cada de 1970 e principios da de 1980 colaborou coa cantante brit\u00e1nico-singapuresa\u00a0Nisa Soraya, coa que se presentou na fase de cualificaci\u00f3n de Eurovisi\u00f3n de 1981 coa canci\u00f3n\u00a0\u201dMun suothan tulla vierees sun\u201d. Logo cambiou e colaborou con\u00a0Kassu Halonen\u00a0co que gravou\u00a0\u201dKaksi rakkainta\u201d mais \u201dKyyneleet sielun puhdistaa\u201d, que ocupou o terceiro lugar no concurso \"Syksyn S\u00e4vel\" da MTV3 en 1989, Aro xa era unha voz habitual nese concurso, participara por primeira volta en 1969, fac\u00e9ndoo de novo en varias ocasi\u00f3ns ata 1989.\u00a0\nMarkku Aro mantivo unha popularidade constante como int\u00e9rprete, gravando con regularidade, a\u00ednda que sen lograr ning\u00fan \u00e9xito rotundo, a s\u00faa canci\u00f3n m\u00e1is co\u00f1ecida do s\u00e9culo XXI \u00e9 \u201dJotain taikaa sinussa on\u201d inclu\u00edda na obra musical de 2001 \"Sinetti\". Tam\u00e9n nese ano\u00a0foi un dos candidatos ao premio\u00a0Iskelm\u00e4-Finlandia. En 2002 formou un grupo con\u00a0Danny e Tapani Kansa cantanto \u00e9xitos dos tres cantantes na d\u00e9cada de 1960. En 2015 participou na segunda edici\u00f3n do programa \"T\u00e4hdet, t\u00e4hdet\"."}
{"id": "414200", "revid": "25871", "url": "https://gl.wikipedia.org/wiki?curid=414200", "title": "Omatidio", "text": "Os omatidios son as unidades das que se comp\u00f3n o ollo composto dos artr\u00f3podos, como insectos, crust\u00e1ceos e miri\u00e1podos Un omatidio cont\u00e9n un grupo de c\u00e9lulas fotorreceptoras rodeadas por c\u00e9lulas de sost\u00e9n e c\u00e9lulas pigmentadas. A parte externa do omatidio est\u00e1 cuberta por unha c\u00f3rnea transparente. Cada omatidio est\u00e1 innervado por un feixe de ax\u00f3ns (que xeralmente consta de 6 a 9 ax\u00f3ns, dependendo do n\u00famero de rabd\u00f3meros), detecta a presenza ou ausencia de luz e nalg\u00fans casos a cor e proporciona ao cerebro un elemento ou punto da imaxe (p\u00edxel). O cerebro forma unha imaxe conxunta a partir deses elementos de imaxe independentes. O n\u00famero de omatidios do ollo depende do tipo de artr\u00f3podo e pode ser de s\u00f3 5, como no is\u00f3podo ant\u00e1rtico \"Glyptonotus antarcticus\", ou variar de s\u00f3 uns poucos nos primitivos \"Zygentoma\" a arredor de 30\u00a0000 en grandes lib\u00e9lulas anis\u00f3pteras ou nalgunhas avela\u00ed\u00f1as esf\u00ednxidas.\nOs omatidios son tipicamente hexagonais en secci\u00f3n transversal e aproximadamente dez veces m\u00e1is longos que largos. O di\u00e1metro \u00e9 maior na superficie, adelgaz\u00e1ndose cara ao extremo interno. Na superficie exterior hai unha c\u00f3rnea, debaixo da cal hai un cono ou pseudocono cristalino (poden ser de varios tipos) que act\u00faa enfocando m\u00e1is a luz. A c\u00f3rnea e o pseudocono constit\u00faen o 10% m\u00e1is externo da lonxitude de todo o omatidio.\nO 90% m\u00e1is interno do omatidio cont\u00e9n de 6 a 9 (dependendo da especie) c\u00e9lulas fotorreceptoras (retinulares) longas e delgadas no caso dalgunhas boolboretas a mi\u00fado abreviadas co nome de \"c\u00e9lulas R\" na literatura e xeralmente numeradas, por exemplo de R1 a R9. Estas \"c\u00e9lulas R\" empaquetan estreitamente o omatidio. A porci\u00f3n de c\u00e9lulas R no eixe central do omatidio forma unha orla de microvilosidades, que en conxunto se denominan en cada c\u00e9lula rabd\u00f3mero, e \u00e1 s\u00faa vez os rabd\u00f3meros de todas as c\u00e9lulas forman colectivamente unha especie de tubo transparente que serve de gu\u00eda para a luz, chamado rabdoma. As microvilosidades do rabdoma ori\u00e9ntanse perpendicularmente ao eixe lonxitudinal do omatidio, e os rabd\u00f3meros de c\u00e9lulas opostas adoitan ser paralelos. O rabdoma pode estenderse ata a base do cono cristalino da parte superior do ollo (nese caso o ollo ch\u00e1mase ollo de aposici\u00f3n) ou pode estar limitado s\u00f3 \u00e1 parte inferior do omatidio (ollo de superposici\u00f3n).\nNos d\u00edpteros, o rabdoma est\u00e1 separado en sete rabd\u00f3meros independentes (hai en realidade oito, pero os dous rabd\u00f3meros centrais responsables da visi\u00f3n en cores sit\u00faanse un enriba do outro), de modo que en cada omatidio se forma unha pequena imaxe de 7 p\u00edxeles invertida. Simultaneamente, os rabd\u00f3meros en omatidios adxacentes est\u00e1n ali\u00f1ados de modo que o campo de visi\u00f3n dentro dun omatidio \u00e9 o mesmo que entre omatidios. A vantaxe desta disposici\u00f3n \u00e9 que o mesmo eixe visual \u00e9 varrido desde unha \u00e1rea meirande dos ollos, incrementando as\u00ed a sensibilidade nun factor de sete, sen incrementar o tama\u00f1o do ollo ou reducir a s\u00faa agudeza. Conseguir isto requiriu a reconexi\u00f3n do ollo de maneira que os feixes de ax\u00f3ns queden xirados 180 graos (reinvertidos), e cada rabd\u00f3mero estea unido cos dos seis omatidios adxacentes que comparten o mesmo eixe visual. As\u00ed, ao nivel da l\u00e1mina (o primeiro centro de procesamento \u00f3ptico do cerebro do insecto) os sinais entran exactamente da mesma maneira que no caso dun ollo composto de aposici\u00f3n normal, pero a imaxe \u00e9 mellorada. Esta disposici\u00f3n visual co\u00f1\u00e9cese como \"superposici\u00f3n neural\".\nComo unha imaxe dun ollo composto se crea a partir de elementos de imaxe independentes producidos polos omatidios, \u00e9 importante que os omatidios reaccionen s\u00f3 \u00e1 parte da escena visual que est\u00e1 directamente diante deles. Para impedir que a luz que entra nun determinado \u00e1ngulo sexa detectada polo omatidio no que entrou, ou por calquera dos omatidios veci\u00f1os, existen seis c\u00e9lulas pigmentadas. As c\u00e9lulas pigmentadas tapizan o exterior de cada omatidio. Cada c\u00e9lula pigmentada est\u00e1 situada no \u00e1pice dos hex\u00e1gonos e as\u00ed tapiza o exterior dos tres omatidios. A luz que entra nun certo \u00e1ngulo pasa a trav\u00e9s da delgada secci\u00f3n transversal da c\u00e9lula fotorreceptora, e s\u00f3 hai unha pequena posibilidade de que sexa exicitada, e \u00e9 absorbida pola c\u00e9lula pigmentada, antes de que poida entrar nun omatidio veci\u00f1o. En moitas especies, en situaci\u00f3ns de baixa intensidade luminosa, ret\u00edrase o pigmento, as\u00ed que a luz que entra no ollo poder\u00eda ser detectada por calquera dos varios omatidios. Isto mellora a detecci\u00f3n de luz, pero dimin\u00fae a resoluci\u00f3n.\nO tama\u00f1o dos omatidios var\u00eda segundo especie, pero oscila entre os 5 e os 50 micr\u00f3metros. Os rabdomas que conte\u00f1en poden ter unha secci\u00f3n transversal pequena de s\u00f3 1.x micr\u00f3metros (a categor\u00eda de \"pequena\" as\u00edgnase nalg\u00fans estudos cando a secci\u00f3n transversal \u00e9 de menos de 2 micr\u00f3metros). Unha matriz de microlentes pode considerarse como unha analox\u00eda elemental biomim\u00e9tica dun omatidio."}
{"id": "414201", "revid": "27155", "url": "https://gl.wikipedia.org/wiki?curid=414201", "title": "Rabdoma", "text": ""}
{"id": "414202", "revid": "27155", "url": "https://gl.wikipedia.org/wiki?curid=414202", "title": "Rabd\u00f3mero", "text": ""}
{"id": "414204", "revid": "89787", "url": "https://gl.wikipedia.org/wiki?curid=414204", "title": "Ferran Mart\u00edn", "text": "Ferran Mart\u00edn, nado en Barcelona o 8 de xullo de 1970, \u00e9 un ilustrador, guionista e humorista gr\u00e1fico catal\u00e1n.\nTraxectoria.\nFerran Mart\u00edn comeza a s\u00faa carreira como humorista gr\u00e1fico e ilustrador na revista \"El Viejo Topo\". Colaborou nas revistas \"Mala Impresion\", \"Wix Comix\", \"A las Barricadas\" de \"Intervi\u00fa\", \"Mass MEDIA XXI\", \"Onada de Cultures\", Aman\u00edaco, \"El Virus Mutante\", \"El Batracio Amarillo\" e \"El Jueves\". Tam\u00e9n ilustrou para editores como Grupo Promotor, Santillana e \"RBA\".\n\u00c9 o creador dos personaxes \"Los Peque\u00f1ines\" e \"O Ojo Foto\", as\u00ed como o director da serie animada O Co\u00f1adiario.\nColabora no departamento web de El Terrat, en 1997 e posteriormente traballa como dese\u00f1ador web para as p\u00e1xinas de El Jueves, TeatreBCN e Club del Teatre (da compa\u00f1\u00eda de produci\u00f3n MTI). En 2005, colaborou pola ma\u00f1\u00e1 Dia a la vista, de R\u00e0dio-4, dirixida por Fran Dom\u00e9nech, co humor\u00edstico \"Quan vulgueu comencem\", xunto co mon\u00f3logo e actor Dani P\u00e9rez. Tam\u00e9n colabora co programa Un outro mundo, versi\u00f3n estiu de Albert Vico en ONA Catalana cunha secci\u00f3n divertida en internet. En 2002, a editorial Aman\u00edaco publica o seu c\u00f3mic \"Mundo Peque\u00f1\u00edn\", con pr\u00f3logo de Andreu Buenafuente.\nDesde 1999 forma parte do arquivo de novos artistas locais de Badalona. Expouse no Palau Marc (Barcelona), na Sala de Arte Josep Bages (Prat de Llobregat), nas salas de Can Casacuberta, Can Pepus, Dalt de la Vila i El Refugi de Badalona, e en distintas Rutas de \"Arte Jove\" de Premi\u00e0 de Mar.\nFoi humorista gr\u00e1fico do xornal digital La Informacion.com de 2009 ata finais de 2013. Colabora nos libros \"Enfoteu-vos-en\" (2012), \"Fins els Borbons\" (2013), \"La gran f\u00e0brica d'independentistes\" (2014) de Angle Editorial, \"Any d'estalades\" (2012), \"Any de sobres\" (2013) e, a compilaci\u00f3n antol\u00f3gica \"Catacrak\" (2014) coas s\u00faas mellores vi\u00f1etas sobre a crise da editorial Efad\u00f3s."}
{"id": "414209", "revid": "85894", "url": "https://gl.wikipedia.org/wiki?curid=414209", "title": "A Costa, Gondrame, O P\u00e1ramo", "text": "A Costa \u00e9 un lugar da parroquia de Gondrame, no concello lugu\u00e9s do P\u00e1ramo na comarca de Sarria. Segundo o IGE, en 2017 ti\u00f1a 13 habitantes (9 homes e 4 mulleres)."}
{"id": "414210", "revid": "85894", "url": "https://gl.wikipedia.org/wiki?curid=414210", "title": "Treil\u00e1n, Gondrame, O P\u00e1ramo", "text": "Treil\u00e1n \u00e9 un lugar da parroquia de Gondrame, no concello lugu\u00e9s do P\u00e1ramo na comarca de Sarria. Segundo o IGE, en 2017 ti\u00f1a 8 habitantes (4 homes e 4 mulleres)."}
{"id": "414211", "revid": "1576", "url": "https://gl.wikipedia.org/wiki?curid=414211", "title": "Nae Ionescu", "text": "Nae Ionescu, nado en Br\u0103ila o 16 de xu\u00f1o de 1890 e finado o 15 de marzo de 1940, foi un fil\u00f3sofo, profesor universitario da Universidade de Bucarest e intelectual de extrema dereita, te\u00f3rico do antisemitismo roman\u00e9s, e ide\u00f3logo e inspirador da Garda de Ferro.\nTraxectoria.\nEstudou na Universidade de Bucarest e na Universidade de M\u00fanic, onde preparou a s\u00faa tese doutoral. Ionescu, que desempe\u00f1ou a docencia como profesor de Metaf\u00edsica e L\u00f3xica na Universidade de Bucarest, influ\u00edu decisivamente a Mircea Eliade, do que foi mentor. Faleceu o 15 de marzo de 1940."}
{"id": "414212", "revid": "23204", "url": "https://gl.wikipedia.org/wiki?curid=414212", "title": "Arriva", "text": "Arriva \u00e9 unha empresa multinacional do sector do transporte, de orixe inglesa, propiedade de Deutsche Banh. En Galicia opera como Arriva Noroeste e na Comunidade de Madrid con empresas filiais como DeBlas e Esfera.\nEn Galicia e o norte de Portugal.\nEn xullo de 1998 Arriva mercou Ideal Auto Sociedad An\u00f3nima (IASA) e en setembro de 1999 Transportes Finisterre.\nEn maio de 2018 pediu autorizaci\u00f3n para operar no tr\u00e1fico de viaxeiros por tren empregando a infraestrutura de Renfe pero con trens propios entre Porto e A Coru\u00f1a. A viaxe entre A Coru\u00f1a e Porto ter\u00eda paradas en Santiago de Compostela, Pontevedra, Vigo-Guixar, Valen\u00e7a e Nine. A viaxe durar\u00eda d\u00faas horas e 46 minutos."}
{"id": "414213", "revid": "89787", "url": "https://gl.wikipedia.org/wiki?curid=414213", "title": "E\u00f3ganachta", "text": "Os E\u00f3ganachta ou Eoghanachta (\"Eugenians\", en ingl\u00e9s) eran unha dinast\u00eda irlandesa radicada \u00f3 redor do Castelo\u00a0de Cashel e que dominaron o sur de Irlanda dende o s\u00e9culo VI ou VII ao s\u00e9culo X, e de forma restritiva, o Reino de Desmond e o seu v\u00e1stago a baron\u00eda de Carbery, at\u00e9 o s\u00e9culo XVI. Segundo a tradici\u00f3n, a dinast\u00eda foi fundada por Conall Corc (tam\u00e9n chamado Corc mac Luigthig), pero o nome recibiuno do seu devanceiro \u00c9ogan, o fillo primox\u00e9nito do semimitol\u00f3xico rei Ailill Aulom, do s\u00e9culo III. Esta denominaci\u00f3n din\u00e1stica do clan nunca tivo un sentido de \"apelido\", sendo seguramente restrinxido \u00f3s membros da casa real descendentes de Conall Corc, que se estabeleceron en Cashel despois do s\u00e9culo V."}
{"id": "414214", "revid": "23204", "url": "https://gl.wikipedia.org/wiki?curid=414214", "title": "Eoghanachta", "text": ""}
{"id": "414215", "revid": "89787", "url": "https://gl.wikipedia.org/wiki?curid=414215", "title": "Coirpre Luachra mac Cuirc", "text": "Coirpre Luachra mac Cuirc\u00a0(floruit a mediados do s\u00e9culo V) foi o decanceiro da p\u00f3la E\u00f3ganacht Locha L\u00e9in da dinast\u00eda E\u00f3ganachta, a dinast\u00eda gobernante de Munster. Esta p\u00f3la tam\u00e9n foi chamada Ui Caipre Luachra, e foron os gobernantes de Iarmuman (Munster occidental). Era o fillo de Conall Corc mac Luigthig, fundador do reino de Eoganachta en Cashel en Munster."}
{"id": "414216", "revid": "22570", "url": "https://gl.wikipedia.org/wiki?curid=414216", "title": "Corc mac Luigthig", "text": "Corc mac Luigthig, nado en 340, tam\u00e9n chamado Conall Corc, Corc de Cashel\u00a0e Corc mac L\u00e1ire, \u00e9 un heroe dos contos irlandeses que forma parte da lenda orixinal dos E\u00f3ganachta, un clan que traza os seus descendentes dende Conall Corc e tomaron o seu nome do seu devanceiro \u00c9ogan M\u00f3r. A primeira xeraci\u00f3n \u00e1 que pertence son co\u00f1ecidos como os Deirgtine. Probablemente era un neto de Ailill Flann Bec, e ti\u00f1a por curm\u00e1ns a D\u00e1ire Cerbba e a Crimthann mac Fidaig. Este \u00faltimo \u00e9 o seu opo\u00f1ente nun co\u00f1ecido ciclo de historias."}
{"id": "414217", "revid": "23204", "url": "https://gl.wikipedia.org/wiki?curid=414217", "title": "Conall Corc", "text": ""}
{"id": "414218", "revid": "23204", "url": "https://gl.wikipedia.org/wiki?curid=414218", "title": "Corc de Cashel", "text": ""}
{"id": "414219", "revid": "23204", "url": "https://gl.wikipedia.org/wiki?curid=414219", "title": "Corc mac L\u00e1ire", "text": ""}
{"id": "414220", "revid": "624", "url": "https://gl.wikipedia.org/wiki?curid=414220", "title": "Cr\u00f3nica picta", "text": "Cr\u00f3nica picta \u00e9 o nome que adoitan dar os historiadores (especialmente os m\u00e1is antigos) a un relato pseudohist\u00f3rico dos reis pictos que comeza moitos miles de anos antes dos primeiros rexistros hist\u00f3ricos pictos e remata despois de que o reino picto fose absorbido por Escocia. O manuscrito orixinal (a\u00ednda que perdido) parece poder datarse nos primeiros anos do reinado de Kenneth II de Escocia (que gobernou Escocia dende 971 at\u00e9 995) xa que el \u00e9 o derradeiro rei mencionado e o cronista non co\u00f1ece a duraci\u00f3n do seu reinado. \u00c1 parte da lista de reis, a cr\u00f3nica sobrevive unicamente no \"Manuscrito Poppleton\" do s\u00e9culo XIV.\nHai de feito varias versi\u00f3ns da cr\u00f3nica picta. O texto denominado\u00a0\"A\" \u00e9 probablemente o m\u00e1is antigo, o m\u00e1is completo, e parece ter menos erros que outras versi\u00f3ns. Div\u00eddese en tres partes:\n\u00c9 evidente que as \u00faltimas d\u00faas secci\u00f3ns escrib\u00edronse orixinalmente en ga\u00e9lico, dado que algunhas palabras ga\u00e9licas non chegaron a traducirse \u00f3\u00a0lat\u00edn."}
{"id": "414221", "revid": "23204", "url": "https://gl.wikipedia.org/wiki?curid=414221", "title": "E\u00f3ganacht Locha L\u00e9in", "text": "E\u00f3ganacht Locha L\u00e9in\u00a0ou Ui Caipre Luachra foron unha p\u00f3la da dinast\u00eda E\u00f3ganachta de Munster. O seu territorio estaba en Iarmuman ou Munster occidental. Luachair (L\u00faachra) \u00e9 o nome antigo dun gran distrito nos l\u00edmites de Cork, Kerry e Limerick. Cairbre de Sliobh Luachra estaba no l\u00edmite de Cork-Kerry; \u00c9oganacht Locha Lein est\u00e1 arredor dos lagos de Killarney.\nO devandeiro desta p\u00f3la foi Coirpre Luachra mac Cuirc, fillo de Corc mac Luigthig (ou Conall Corc mac Lugdach, o fundador de Cashel) con Mungfionn, filla de Feredach, rei dos pictos. Caipre Luachra foi a sexta xeraci\u00f3n descendente de \u00c9ogan M\u00f3r, devanceiro dos Eoganachta. Caibre marchou cara o oeste por Luachair Deadhaid (Slieveloughra) para fundar as terras da s\u00faa dinast\u00eda."}
{"id": "414222", "revid": "23204", "url": "https://gl.wikipedia.org/wiki?curid=414222", "title": "Ui Caipre Luachra", "text": ""}
{"id": "414223", "revid": "23204", "url": "https://gl.wikipedia.org/wiki?curid=414223", "title": "Iarmuman", "text": "Iarmhumhain (tam\u00e9n escrito\u00a0Iarmuman, Iarmumu ou Iarluachair) foi un reino do per\u00edodo do cristianismo temper\u00e1n en Irlanda, en Munster occidental. A dinast\u00eda gobernante estaba relacionada coa dinast\u00eda co\u00f1ecida como E\u00f3ganachta. Esta p\u00f3la \u00e9 chamada E\u00f3ganacht Locha L\u00e9in ou Ui Chairpri L\u00faachra. O seu centro de poder estaba en Killarney, Condado de Kerry en Loch L\u00e9in."}
{"id": "414224", "revid": "23204", "url": "https://gl.wikipedia.org/wiki?curid=414224", "title": "Iarmhumhain", "text": ""}
{"id": "414225", "revid": "23204", "url": "https://gl.wikipedia.org/wiki?curid=414225", "title": "Iarmumu", "text": ""}
{"id": "414226", "revid": "23204", "url": "https://gl.wikipedia.org/wiki?curid=414226", "title": "Iarluachair", "text": ""}
{"id": "414227", "revid": "23204", "url": "https://gl.wikipedia.org/wiki?curid=414227", "title": "Anais fragmentarios de Irlanda", "text": "Os Anais fragmentarios de Irlanda \u00e9 un compendio de cr\u00f3nicas medievais en lingua irlandesa media\u00a0procedentes de varios anais irlandeses e varias historias narrativas. Foron compiladas no reino de Osraige, probablemente durante o reinado de Donnchad mac Gilla P\u00e1traic (m. 1039), rei de Osraige e rei de Leinster.\nOs anais fragmentarios copi\u00e1ronse en 1643 para o reverendo John Lynch por Dubhaltach Mac Fhirbhisigh dun vellum do s\u00e9culo XV que pertenceu a Giolla na Naomh Mac Aodhag\u00e1in (Nehemias MacEgan). Mac Aodhag\u00e1in, que morreu cara a 1443, era profesor de leis Brehon no condado de Ormonde. O \u00fanico manuscrito que sobreviviu dos anais fragmentarios, que no presente se atopa na Biblioteca Real de B\u00e9lxica en Bruxelas, non pertence a Mac Fhirbhisigh, \u00e9 unha obra dun escritor an\u00f3nimo que fixo unha pobre copia do texto de Mac Fhirbhisigh, engadindo comentarios \u00e1 marxe e un \u00edndice. O manuscrito (MS. 7, c. n. 17) est\u00e1 incompleto e incl\u00fae cinco fragmentos de anais a partir de 573 e finalizando en 914. O que sobreviviu s\u00famase \u00e1 sinopse da hipot\u00e9tica Cr\u00f3nica de Irlanda."}
{"id": "414228", "revid": "56817", "url": "https://gl.wikipedia.org/wiki?curid=414228", "title": "Angus, Escocia", "text": "Angus (en ga\u00e9lico escoc\u00e9s: \"Aonghas\") \u00e9 un concello de Escocia (Reino Unido). Limita cos concellos de Aberdeenshire, Perth and Kinross e Dundee. A capital administrativa \u00e9 Forfar e a localidade m\u00e1is poboada, Arbroath.\nAngus, chamado at\u00e9 1928 Forfarshire, foi un dos condados hist\u00f3ricos de Escocia at\u00e9 1975 en que foi convertido nun dos distritos da rexi\u00f3n de Tayside. Esta divisi\u00f3n administrativa durou at\u00e9 1996 en que foi dividida en tres concellos, un dos cales foi Angus. Os l\u00edmites actuais son os mesmos que ti\u00f1a o antigo condado ag\u00e1s a cidade de Dundee que foi segregada para formar un concello propio.\nXeograficamente, Angus p\u00f3dese dividir en tres \u00e1reas: \u00f3 norte e oeste, a \u00e1rea dos chamados cinco Vales de Angus (\"Angus Glens\") de topograf\u00eda monta\u00f1osa. Est\u00e1 escasamente poboada e a econom\u00eda \u00e9 predominantemente rural. \u00d3\u00a0sur e leste a topograf\u00eda \u00e9 de suaves outeiros bordeando o mar. Est\u00e1 m\u00e1is densamente poboada, cont\u00e9n as maiores poboaci\u00f3ns do concello e a cidade de Dundee na costa. Entre ambas as zonas at\u00f3pase o val de Strathmore, palabra ga\u00e9lica que significa \"o Gran Val\", moi f\u00e9rtil e onde pasta o gando vac\u00fan aut\u00f3ctono chamado angus."}
{"id": "414229", "revid": "736", "url": "https://gl.wikipedia.org/wiki?curid=414229", "title": "Kincardineshire", "text": "Kincardineshire, tam\u00e9n co\u00f1ecido como the Mearns (en\u00a0), \u00e9 un condado hist\u00f3rico,\u00a0situado na costa nordeste de Escocia. Limita con Aberdeenshire polo norte e oeste, e con Angus polo sur."}
{"id": "414230", "revid": "23204", "url": "https://gl.wikipedia.org/wiki?curid=414230", "title": "The Mearns", "text": ""}
{"id": "414231", "revid": "23204", "url": "https://gl.wikipedia.org/wiki?curid=414231", "title": "A' Mhaoirne", "text": ""}
{"id": "414232", "revid": "23204", "url": "https://gl.wikipedia.org/wiki?curid=414232", "title": "Aonghas", "text": ""}
{"id": "414233", "revid": "23204", "url": "https://gl.wikipedia.org/wiki?curid=414233", "title": "Fettercairn", "text": "Fettercairn (en ) \u00e9 unha pequena vila en Aberdeenshire, Escocia, \u00f3 noroeste de Laurencekirk en Aberdeenshire.\nO nome prov\u00e9n do ga\u00e9lico escoc\u00e9s \"Fothair\" e o picto \"carden\" e quere dicir \"ladeira dunha matogueira\". O nome apareceu escrito como Fotherkern en c. 970."}
{"id": "414234", "revid": "23204", "url": "https://gl.wikipedia.org/wiki?curid=414234", "title": "Fothair Ch\u00e0rdain", "text": ""}
{"id": "414235", "revid": "89787", "url": "https://gl.wikipedia.org/wiki?curid=414235", "title": "Diego L\u00f3pez Ballesteros", "text": "Diego L\u00f3pez Ballesteros P\u00e9rez de Santamar\u00eda, nado no Pazo da Golpilleira (Vilagarc\u00eda de Arousa) o 1 de novembro de 1804 e finado no mesmo concello o 29 de marzo de 1869, foi un pol\u00edtico espa\u00f1ol, ministro durante o reinado de Isabel II.\nTraxectoria.\nFillo do ministro de Fernando VII, Luis L\u00f3pez Ballesteros, estudou dereito e foi elixido deputado pola provincia de Pontevedra en 1837, 1839, 1840, 1843, 1844, 1846, 1850, 1851, 1857, 1858, 1863 e 1865, e foi nomeado Director Xeral de Renda e Arbitrios de Amortizaci\u00f3n.\nFoi vicepresidente do Congreso dos Deputados de Espa\u00f1a entre 1859 e 1862 e presidente entre decembro de 1862 e agosto de 1863, exerceu tam\u00e9n o cargo de ministro de Ultramar coa presidencia de Alejandro Mon Men\u00e9ndez entre marzo e setembro de 1864."}
{"id": "414236", "revid": "1888", "url": "https://gl.wikipedia.org/wiki?curid=414236", "title": "Diego L\u00f3pez Ballesteros P\u00e9rez de Santamar\u00eda", "text": ""}
{"id": "414237", "revid": "98629", "url": "https://gl.wikipedia.org/wiki?curid=414237", "title": "Sistemas avanzados de asistencia ao condutor", "text": "Sistemas avanzados de asistencia ao condutor, ou no seu acr\u00f3nimo en ingl\u00e9s ADAS (Advanced driver-assistance systems), son aqueles sistemas desenvolvidos para automatizar, adaptar ou mellorar as tarefas desempe\u00f1adas polo condutor durante o manexo dun veh\u00edculo. O seu dese\u00f1o corresponde ao dunha interface de seguridade home-m\u00e1quina para incrementar o confort e a seguridade dentro do veh\u00edculo, e de forma m\u00e1is xen\u00e9rica a seguridade vial, intervindo sobre os atuadores do coche, como o freo ou a direcci\u00f3n, para evitar accidentes non detectados polo condutor.\nDescrici\u00f3n.\nOs sistemas ADAS son sistemas de enxe\u00f1ar\u00eda que requiren da entrada de multitude de sensores (C\u00e1mara, LIDAR, C\u00e1maras Time of Flight, Radar, ultras\u00f3n ...) co obxectivo de fusionalos creando un mapa virtual arredor do veh\u00edculo que co\u00f1eza a posici\u00f3n dos diversos elementos na v\u00eda e permita a toma de decisi\u00f3ns con precisi\u00f3n e seguridade.\nDiversos sistemas avanzados de asistencia ao condutor levan sendo implementados desde a d\u00e9cada de 1990. A tecnolox\u00eda GPS adoptada pola totalidade dos OEM pr\u00f3base esencial para a seguridade e confort do condutor e pasaxeiros.\nDado que os sistemas ADAS incl\u00faen un gran n\u00famero de compo\u00f1entes electr\u00f3nicos e de firmware, e afectan directamente \u00e1 sa\u00fade e \u00e1 seguridade, o seu desenvolvemento e aprobaci\u00f3n ven supeditado \u00e1 auditor\u00eda dos est\u00e1ndares de seguridade IEC 61508 e ISO 26262.\nO departamento para a seguridade vial americano, Transportation\u2019s National Highway Traffic Safety Administration (NHTSA) declarou por imperativo legal que a partir do ano 2018 t\u00f3dolos veh\u00edculos vendidos nos Estados Unidos deber\u00edan de inclu\u00edr unha c\u00e1mara traseira para mellorar a visibilidade. A medida pretende diminu\u00edr o alto n\u00famero de accidentes e atropelos que se producen durante a manobra de marcha atr\u00e1s, a lei co\u00f1\u00e9cese como a \"lei Gulbransen\" en lembranza de Cameron Gulbransen, neno morto como resultado dun accidente causado polo seu propio pai no garaxe dom\u00e9stico cando este manobraba cun modelo SUV.\nEn cami\u00f1o cara a conduci\u00f3n aut\u00f3noma os sistemas ADAS consid\u00e9ranse un paso intermedio. Entre os niveis de conduci\u00f3n aut\u00f3noma tres, catro e cinco, conduci\u00f3n condicionada, alta automatizaci\u00f3n e automatizaci\u00f3n completa, esixir\u00e1selle ao condutor cada vez un nivel menor de atenci\u00f3n ata chegar ao \u00faltimo nivel onde a industria comprende que o condutor pode por completo desatender o manexo do veh\u00edculo."}
{"id": "414238", "revid": "1131", "url": "https://gl.wikipedia.org/wiki?curid=414238", "title": "Igrexa de Escomb", "text": "A igrexa de Escomb\u00a0\u00e9 unha igrexa parroquial de Escomb, no condado de Durham, unha vila a 2,4\u00a0km \u00f3 oeste de Bishop Auckland. \u00c9 unha das m\u00e1is antigas igrexas anglosaxoas de Inglaterra e unha das tres igrexas anglosaxoas completas que quedan en Inglaterra, sendo as outras a de St Lawrence e a de All Saints. A igrexa est\u00e1 clasificada como \"Grade I\"."}
{"id": "414241", "revid": "25090", "url": "https://gl.wikipedia.org/wiki?curid=414241", "title": "ADAS", "text": ""}
{"id": "414243", "revid": "89787", "url": "https://gl.wikipedia.org/wiki?curid=414243", "title": "Tisanuros", "text": "Os tisanuros (Thysanura) \u00e9 o nome dunha orde de insectos hoxe desaprobada, pero que durante un s\u00e9culo fora reco\u00f1ecida como orde v\u00e1lida. Os dous grupos constitu\u00edntes desta orde tradicional eran os Archaeognatha e os Zygentoma, que compart\u00edan varias caracter\u00edsticas, como a de ter tres longos filamentos caudais, sendo os dous laterais cercos, mentres que o medial \u00e9 un ap\u00e9ndice cerciforme diferente chamado epiprocto. Ambos eran tam\u00e9n insectos sen \u00e1s e ti\u00f1an corpos cubertos de finas escamas, bastante parecidas \u00e1s dos Lepidoptera (os cales, non te\u00f1en practicaemnte relaci\u00f3n con eles). A finais do s\u00e9culo XX, reco\u00f1eceuse que as d\u00faas subordes non eran taxons irm\u00e1ns, polo que Thysanura era parafil\u00e9tico, e as d\u00faas subordes foron elevadas \u00e1 categor\u00eda de ordes, independentes e monofil\u00e9ticas, e os Archaeognatha consider\u00e1ronse un taxon irm\u00e1n dos Dicondylia, estes \u00faltimos incl\u00faen os Zygentoma entre moitos outros.\nA\u00ednda que o grupo \"Thysanura\" xa non se reco\u00f1ece como v\u00e1lido, o nome a\u00ednda aparece nalgunhas publicaci\u00f3ns.\nEtimolox\u00eda.\nO nome \"Thysanura\" deriva do grego \u03b8\u03c5\u03c3\u03ac\u03bd\u03bf\u03c2, \"thysanos\" 'fleco, sedas' e \u03bf\u1f50\u03c1\u03ac, \"oura\" 'cola', unha referencia aos seus tres filamentos caudais dispostos en abano."}
{"id": "414244", "revid": "27155", "url": "https://gl.wikipedia.org/wiki?curid=414244", "title": "Thysanura", "text": ""}
{"id": "414245", "revid": "27155", "url": "https://gl.wikipedia.org/wiki?curid=414245", "title": "Tisanuro", "text": ""}
{"id": "414246", "revid": "1576", "url": "https://gl.wikipedia.org/wiki?curid=414246", "title": "Dicondylia", "text": "Dicondylia \u00e9 un grupo que incl\u00fae todos os insectos excepto os Archaeognatha. Os membros de Dicondylia te\u00f1en unha mand\u00edbula unida por d\u00faas articulaci\u00f3ns \u00e1 c\u00e1psula da cabeza (son dic\u00f3ndilos), a diferenza da mand\u00edbula orixinal m\u00e1is primitiva que ten unha soa articulaci\u00f3n (monoc\u00f3ndilos).\nMand\u00edbula dic\u00f3ndila e outras caracter\u00edsticas.\nO taxon dist\u00ednguese pola posesi\u00f3n dunha mand\u00edbula modificada cunha canle de articulaci\u00f3n adicional, que tam\u00e9n cambia as inserci\u00f3ns musculares das pezas bucais e permite un movemento modificado da mand\u00edbula comparada con outras mand\u00edbulas de artr\u00f3podos (crust\u00e1ceos, miri\u00e1podos, arque\u00f3gnatos). A denominada mand\u00edbula dic\u00f3ndila ten d\u00faas articulaci\u00f3ns por medio das cales se une \u00e1 c\u00e1psula da cabeza, mentres que outros taxons te\u00f1en unha soa articulaci\u00f3n.\nAdemais desta caracter\u00edstica principal, todos os membros de Dicondylia te\u00f1en outras caracter\u00edsticas com\u00fans. Te\u00f1en unha sutura occipital continua e unha articulaci\u00f3n adicional entre as patas superiores e inferiores. Na base do tubo ovipositor te\u00f1en un esclerito adicional, chamado gon\u00e1ngulo, que lles permite mellorar a coordinaci\u00f3n do movemento das gonap\u00f3fises. Ademais, todos estes insectos te\u00f1en un tarso formado por cinco pezas e presentan estilos no m\u00e1ximo nos dous \u00faltimos segmentos abdominais. Outra caracter\u00edstica com\u00fan ten que ver co desenvolvemento embriol\u00f3xico: todos os Dicondylia forman unha cavidade amni\u00f3tica pechada arredor do embri\u00f3n, producindo d\u00faas cubertas embrionarias completas (o amnio e a serosa).\nSistem\u00e1tica.\nOs Dicondylia incl\u00faen todos os insectos voadores (Pterygota) e os Zygentoma (lepisma etc. non voadores) que anteriormente estaban clasificados xunto cos Archaeognatha na antiga orde agora desbotada dos Thysanura.\nO taxon Dicondylia cont\u00e9n os seguintes grupos de insectos:"}
{"id": "414248", "revid": "1131", "url": "https://gl.wikipedia.org/wiki?curid=414248", "title": "Unionistas de Salamanca Club de F\u00fatbol", "text": "O Unionistas de Salamanca Club de F\u00fatbol \u00e9 un club de f\u00fatbol espa\u00f1ol da cidade de Salamanca, en Castela e Le\u00f3n. Actualmente compite no Grupo 1 da Primeira Divisi\u00f3n RFEF.\nFoi fundado o 26 de agosto de 2013 por varios membros da Platamorma de Aficionados Unionistas e outros seguidores e afeccionados da UD Salamanca como homenaxe a ese equipo, desaparecido o 18 de xu\u00f1o do mesmo ano. O club \u00e9 xestionado democraticamente polos seus propios afeccionados, cun voto por cada socio.\nEstadio.\nO equipo xoga os seus partidos no Estadio Municipal Reina Sof\u00eda, propiedade do Concello de Salamanca, con capacidade para 4.895 espectadores.\nNa tempada 2014/15 xogou os seus partidos no campo municipal Rosa Colorado, co\u00f1ecido comunmente como \"La Sindical\", e posteriormente xogou nas Pistas do Helm\u00e1ntico, ata a construci\u00f3n das actuais instalaci\u00f3ns."}
{"id": "414249", "revid": "1131", "url": "https://gl.wikipedia.org/wiki?curid=414249", "title": "Villares de la Reina", "text": "Villares de la Reina \u00e9 un concello espa\u00f1ol situado na provincia de Salamanca, en Castela e Le\u00f3n. At\u00f3pase na comarca de La Armu\u00f1a, 4\u00a0km ao nord\u00e9s do centro de Salamanca.\nTi\u00f1a en 2017 unha poboaci\u00f3n de 6.256 habitantes, agrupados en varios n\u00facleos de poboaci\u00f3n: Aldeaseca de la Armu\u00f1a, Pol\u00edgono Los Villares, Villares de la Reina, Fuente Serrana, El Helm\u00e1ntico, a Urbanizaci\u00f3n La Mina, a Urbanizaci\u00f3n El Viso e a Urbanizaci\u00f3n Las Bizarricas."}
{"id": "414250", "revid": "10599", "url": "https://gl.wikipedia.org/wiki?curid=414250", "title": "Unionistas CF", "text": ""}
{"id": "414251", "revid": "10599", "url": "https://gl.wikipedia.org/wiki?curid=414251", "title": "Unionistas de Salamanca", "text": ""}
{"id": "414252", "revid": "89787", "url": "https://gl.wikipedia.org/wiki?curid=414252", "title": "Club Deportivo Vitoria", "text": "O Club Deportivo Vitoria \u00e9 un club de f\u00fatbol espa\u00f1ol da cidade de Vitoria-Gasteiz, en \u00c1raba (Pa\u00eds Vasco). Foi fundado en 1945 e actualmente xoga na Segunda Divisi\u00f3n B Espa\u00f1ola.\nHistoria.\nFundado en 1945, baixo a denominaci\u00f3n de Sociedad Deportiva Armentia y Corres que foi substitu\u00edda en 1948 pola denominaci\u00f3n de Club Deportivo Vitoria.\nO Vitoria viviu os seus anos dourados entre as tempadas 1955-56 e 1962-63, ao disputar 6 tempadas en Terceira Divisi\u00f3n, chegando a disputar un play-off de ascenso a Segunda Divisi\u00f3n e coincidindo co principal equipo da cidade, o Deportivo Alav\u00e9s, dando lugar a choques de gran rivalidade. Ademais, nesa \u00e9poca contaba con gran cantidade de secci\u00f3ns, tales como atletismo, ximnasia, balonm\u00e1n ou baloncesto, ademais dun equipo filial, o CD Vitoria Txiki.\nTras a perda da categor\u00eda, non ser\u00eda ata a tempada 2006-2007 cando se volveu \u00e1 Terceira Divisi\u00f3n, onde s\u00f3 puido permanecer un ano ao terminar como pechacancelas do grupo. Coincidindo co ascenso resuc\u00edtase o CD Vitoria B, que desaparece tras disputar unha tempada na Primeira Rexional.\nNa tempada 2010/2011, o Vitoria conv\u00e9rtese no \u00fanico equipo que non perde un s\u00f3 partido en todas as categor\u00edas do f\u00fatbol nacional e consegue un novo ascenso a Terceira Divisi\u00f3n. A pesar de todo, perde a categor\u00eda a tempada seguinte. Tras tres tempadas na Rexional Preferente, da man de Joseba P\u00e9rez, o equipo vitoriano consegue o ascenso \u00e1 Terceira Divisi\u00f3n.\u200b\nAdemais, no ano 2015 o conxunto \"rojillo\" recibiu, xunto con outros 9 equipos afeccionados de \u00c1raba a Medalla de Ouro de mans do deputado xeral Javier de Andr\u00e9s como premio ao tes\u00f3n e esforzo das persoas que traballaron nestes clubs durante m\u00e1is de cinco d\u00e9cadas.4 Confirmado o seu ascenso a Terceira, en xu\u00f1o de 2015, o club \"rojillo\" chega a un acordo coa SD Eibar para converterse no filial do conxunto armeiro\u200b ata xu\u00f1o de 2016, existindo a posibilidade de prorrogar o contrato anualmente. As\u00ed a SD Eibar cobre a necesidade de contar cun filial tras a desaparici\u00f3n da SD Eibar B, mentres o equipo vitoriano consegue unha fonte de ingresos importante e a posibilidade de contar cun equipo competitivo con novas promesas, a\u00ednda que o equipo seguir\u00e1 xogando en Vitoria coas cores orixinais do equipo e contar\u00e1 cun m\u00ednimo de xogadores locais.\nNa tempada 2016-17 o equipo conseguiu o seu primeiro ascenso a Segunda B tras clasificarse para o play-off de ascenso ao finalizar en segunda posici\u00f3n e eliminar ao CD Azuaga estreme\u00f1o (0-0, pasou nos penaltis cunha grande actuaci\u00f3n de Markel Areitio),\u200b ao Club Atl\u00e9tico Cirbonero navarro (5-0),\u200b e ao Atl\u00e9tico Astorga leon\u00e9s (2-2, polo valor dobre dos goles marcados como visitante).\u200b\u200b Durante a celebraci\u00f3n dos play-off informouse da absorci\u00f3n do CD Torpedo-ZuriBeltz (Rexional Preferente de \u00c1raba), sendo o seu adestrador o ex xogador do club Sergio Santano.\u200b Para a tempada 2017-18 produciuse un cambio no banco, tras a marcha de Arkaitz Lakanbra \u00e1 secretaria t\u00e9cnica da SD Eibar, coa chegada do ext\u00e9cnico da SD Leioa, Igor Gordobil.\nEstadio.\nO CD Vitoria disputa os seus partidos como local no estadio municipal de Olaranbe, en Vitoria-Gasteiz.\nAta 2016, xogaba os seus partidos nas instalaci\u00f3ns municipais de Beto\u00f1o, concretamente no campo de herba natural que pos\u00fae unha bancada con capacidade de 400 espectadores. A tempada 16/17 xogou como local no estadio Arrate da localidade de Langraiz Oka, cuxo campo \u00e9 de herba artificial e a s\u00faa capacidade dunhas 1.000 persoas."}
{"id": "414253", "revid": "10599", "url": "https://gl.wikipedia.org/wiki?curid=414253", "title": "CD Vitoria", "text": ""}
{"id": "414254", "revid": "89787", "url": "https://gl.wikipedia.org/wiki?curid=414254", "title": "Club de Futbol Peralada", "text": "O Club de Futbol Peralada \u00e9 un club de f\u00fatbol catal\u00e1n do concello de Peralada, na provincia de Xirona. Foi fundado en 1915 e actualmente xoga na Segunda Divisi\u00f3n B Espa\u00f1ola. De 2017 a 2019 foi o filial do Girona Futbol Club.\nHistoria.\nFoi fundado en 1915 por un grupo de xoves da vila e comezou a disputar partidos amigables contra equipos de localidades veci\u00f1as. En 1936 creouse oficialmente como Club Deportiu Peralada e xogaba os seus partidos no campo de Miquel Pujol. Durante a guerra civil espa\u00f1ola parou a actividade do club ata 1950, cando se inscribiu na Federaci\u00f3n. Un ano m\u00e1is tarde inaugurouse o Campo de Cal M\u00fasic.\nEn 1981 o concello comprou uns terreos na estrada de Garriguella para constru\u00edr unha nova zona deportiva municipal. Ata a actualidade, \u00e9 o campo onde o CF Peralada xoga os seus partidos como local. Nese mesmo ano o equipo conseguiu o ascenso a Segunda Rexional.\nNa tempada 1988-89, a familia Suqu\u00e9-Mateu, propietaria do castelo de Peralada, comezou a patrocinar o club. Esta nova situaci\u00f3n permitiu acabar as obras do novo estadio, inaugurado en 1992. En 1995, o club conseguiu, por primeira vez, o ascenso a Primeira Rexional e no ano seguinte subiu a Rexional Preferente. Na tempada 1997-98 o equipo ascendeu a Primera Catalana.\nEn 2002 conseguiu o ascenso a Terceira Divisi\u00f3n, categor\u00eda na que se mantivo durante cinco tempadas consecutivas. En 2004, despois de eliminar a Sabadell e Terrassa, chegou \u00e1s semifinais da Copa Catalunya, nas que foi eliminado polo FC Barcelona.\nNo foi ata a tempada 2013-14 cando conseguiu volver a Terceira Divisi\u00f3n. No ver\u00e1n de 2016 firmou un acordo de fililaci\u00f3n co Girona FC para cinco tempadas.\nNa tempada 2016-17 acabou en segunda posici\u00f3n e xogou o play-off de ascenso a Segunda B. Tras superar as d\u00faas primeiras fases, na terceira e definitiva foi eliminado polo R\u00e1pido de Bouzas, que ascendeu de categor\u00eda. Non obstante, o equipo ascendeu a Segunda B despois de comprar a praza do CF Gav\u00e0, que foi descendido administrativamente, por 133.000 euros."}
{"id": "414255", "revid": "17467", "url": "https://gl.wikipedia.org/wiki?curid=414255", "title": "CF Peralada", "text": ""}
{"id": "414257", "revid": "17467", "url": "https://gl.wikipedia.org/wiki?curid=414257", "title": "CF Peralada-Girona B", "text": ""}
{"id": "414258", "revid": "98629", "url": "https://gl.wikipedia.org/wiki?curid=414258", "title": "Giovanni Papini", "text": "Giovanni Papini, nado en Florencia o 9 de xaneiro de 1881 e finado ib\u00eddem o 8 de xullo de 1956, foi un escritor, poeta, xornalista e cr\u00edtico literario italiano. Inicialmente ateo e esc\u00e9ptico, posteriormente pasou a ser un fervoroso cat\u00f3lico.\nTraxectoria.\nNado en Florencia en 1881, fillo de Luigi Papini, republicano, ateo e anticlerical, e Emilia Cardini, quen decide bautizalo sen co\u00f1ecemento do seu pai. Viviu unha infancia solitaria e de privaci\u00f3ns atopando nos libros e as bibliotecas unha fonte de inesgotable consolo e pracer. Diplomouse de mestre en 1899 e ensinou por alg\u00fans anos para posteriormente traballar como bibliotecario.\nA comezos de s\u00e9culo, en 1903, funda en Florencia xunto a Giuseppe Prezzolini e outros m\u00e1is a revista \"Leonardo\" utilizando como sede o Palacio Davanzati. Ao redor de 1920, un ano antes de publicar a s\u00faa \"Historia de Cristo\", produciuse o seu conversi\u00f3n ao catolicismo, non sen esc\u00e1ndalo e sorpresa de todos.\nEn 1935 obtivo a c\u00e1tedra de Literatura Italiana na Universidade de Bolo\u00f1a (a pesar de que os seus estudos s\u00f3 o habilitaban para ensino primario) pero que non exerceu debido a problemas na s\u00faa vista (en 1938 rexeitou a mesma c\u00e1tedra pero da Universidade de Florencia); as autoridades confirmaron a \"impecable reputaci\u00f3n\" de Papini a trav\u00e9s dese nomeamento. En 1937, Papini publicou o primeiro e \u00fanico volume da s\u00faa \"Historia da literatura italiana\", dedicada \"A Benito Mussolini, amigo da poes\u00eda e dos poetas\", que foi de gran consideraci\u00f3n para a academia, especialmente no estudo do Renacemento italiano.\nTam\u00e9n ese mesmo ano foi nomeado membro da Real Academia de Italia, a maior instituci\u00f3n cultural do pa\u00eds, e en 1939 Presidente do Centro de Estudos Nacionais sobre o Renacemento. As\u00ed mesmo, foi vicepresidente da Federaci\u00f3n Europea de Escritores desde marzo de 1942. A mediados de 1944, refuxi\u00e1ndose da postrimer\u00eda da segunda guerra mundial, Papini abandonou a s\u00faa casa de Bulciano (destru\u00edda logo polos bombardeos ingleses) e ingresou no convento franciscano de Verna. Morreu en 1956 no seu natal Florencia, cego, mudo e paral\u00edtico.\nAlgunhas obras destacadas.\nEn 1906 publica \"O Crep\u00fasculo dos Fil\u00f3sofos\", no que critica os sistemas filos\u00f3ficos de Kant, Hegel, Schopenhauer, Comte etc. Ao ano seguinte publica \"O tr\u00e1xico coti\u00e1n\" e \"O piloto cego\", unha \"novela metaf\u00edsica\" e innovadora.\nA cr\u00edtica europea considera que a s\u00faa mellor obra \u00e9 \"Gog\", unha colecci\u00f3n de relatos filos\u00f3ficos, escritos nun estilo brillante e sat\u00edrico, e at\u00e9 o propio Papini confesou amala sobre todas as outras. A ela seguiulle, moitos anos despois, como continuaci\u00f3n, \"O libro negro\", con igual estilo brillante e sat\u00edrico. Con todo, \"Un home acabado\" (autobiograf\u00eda) \u00e9 considerada por moitos outros como a s\u00faa obra mestra.\nPor outra banda, a s\u00faa obra \"O Dia\u00f1o\", unha das \u00faltimas, foi obxecto de grandes discusi\u00f3ns e controversias. Nela explica como o amor de Deus ao ser tan grande e magn\u00edfico, ao chegar o Xu\u00edzo Final, se compadecer\u00e1 de todos os sufrientes, pechar\u00e1 o inferno e redimir\u00e1 a todos os pecadores, o cal \u00e9 incompatible coa doutrina da Igrexa cat\u00f3lica. Ademais, entre as s\u00faas obras relixiosas est\u00e1n \"Historia de Cristo\", \"San Agust\u00edn\", \"A escala de Jacob\", \"Cartas do Papa Celestino VI aos homes\" e \"Xu\u00edzo Universal\" (p\u00f3stuma).\nEn palabras de Jorge Luis Borges: \"Se algu\u00e9n neste s\u00e9culo \u00e9 equiparable ao exipcio Proteo, ese algu\u00e9n \u00e9 Giovanni Papini, que algunha vez asinase Gian Falco, historiador da literatura e poeta, pragmatista e rom\u00e1ntico, ateo e despois te\u00f3logo\". O propio Borges di que \"hai estilos que non permiten ao autor falar en voz baixa. Papini, na pol\u00e9mica, adoitaba ser sonoro e enf\u00e1tico\".\nObras.\nP\u00f3stumas:"}
{"id": "414259", "revid": "23204", "url": "https://gl.wikipedia.org/wiki?curid=414259", "title": "Condado de Durham", "text": "O condado de Durham \u00e9 un dos corenta e sete condados de Inglaterra, Reino Unido, con capital na hom\u00f3nima Durham. Situado na rexi\u00f3n Nordeste limita \u00f3 norte con Northumberland e Tyne e Wear, \u00f3 leste co mar do Norte, \u00f3 sur con Yorkshire Norte e \u00f3 oeste con Cumbria.\n\u00c9 un condado de fortes contrastes: a zona interior est\u00e1 escasamente poboada mentres que o litoral est\u00e1 altamente urbanizado. Durante un tempo foi un dos principais puntos da industria mineira do carb\u00f3n.\nA forma do nome do condado \u00e9 \u00fanica en toda Inglaterra. Moitos condados reciben o seu nome a partir da s\u00faa capital, polo que neste caso o nome ter\u00eda que ser \"Durhamshire\". O motivo polo que se lle chama condado de Durham \u00e9 que os Pr\u00edncipes-Bispos de Durham exerceron o seu poder noutras rexi\u00f3ns afastadas do condado polo que a parte interior recibiu o nome de condado de Durham en oposici\u00f3n \u00f3 resto do \"estado de Durham\"."}
{"id": "414260", "revid": "98629", "url": "https://gl.wikipedia.org/wiki?curid=414260", "title": "Rhodri Molwynog", "text": "Rhodri Molwynog (\"Rhodri o calvo e gris\"; morto c. 754), tam\u00e9n co\u00f1ecido como Rhodri ap Idwal (\"Rhodri fillo de Idwal\") foi rei de Gwynedd no s\u00e9culo VIII. Est\u00e1 listado como Rei dos Britanos polos Anais de Gales.\nEsta era na historia de Gwynedd \u00e9 moi escura e, dado a carencia da informaci\u00f3n fiable dispo\u00f1ible, varias historias serias sobre o Gales medieval non mencionan a Rhodri en absoluto, mentres outras menci\u00f3nao s\u00f3 de paso, citando a entrada non datada dos Anais de Gales que rexistra a s\u00faa morte. A reconstruci\u00f3n de Phillimore sit\u00faa esta entrada no ano 754. Os anais non mencionan a morte dun rei anterior nun marco de tempo razoable, as\u00ed que a data da s\u00faa coroaci\u00f3n non \u00e9 co\u00f1ecida, nin o nome do seu predecesor.\nRhodri tam\u00e9n aparece en xenealox\u00edas como as do Jesus College MS 20 (onde est\u00e1 descrito como o fillo de Idwal Iwrch fillo de Cadwaladr Fendigiad) e as Harleian genealogies (onde est\u00e1 descrito como o fillo de Tutgual fillo de Cadwaladr).\u00a0Por\u00e9n, queda pouco claro at\u00e9 que punto as xenealox\u00edas recoll\u00edan a li\u00f1axe das dinast\u00edas de Cunedda, independentemente de se os seus membros gobernaban ou recoll\u00edan os gobernantes sen ter en conta se pertenc\u00edan ou non a p\u00f3la principal da dinast\u00eda.\nOs Anais de Gales mencionan unha guerra en Cornualla \u00f3 redor do ano 722 sen dar os nomes dos individuos implicados. O \"Brut y Saeson\" di que en 721 houbo unha guerra extensa entre Rhodri Molwynawg e os sax\u00f3ns en Cornualla\". O \"Brut Aberpergwm\" tam\u00e9n rexistra este acontecemento pero, mentres foi aceptado por unha \u00e9poca polos editores do \"Myvyrian Archaiology\", Thomas Stephens demostrou que se tratar\u00eda dunha m\u00e1is das moitas falsificaci\u00f3ns de Iolo Morganwg.\nO \"Rotri\" mencionado nos Anais \u00e1s veces foi erroneamente identificado como gobernante de Alt Clut (moderno Dumbarton Rock), o reino britano posteriormente co\u00f1ecido como Strathclyde."}
{"id": "414261", "revid": "89787", "url": "https://gl.wikipedia.org/wiki?curid=414261", "title": "Bugalli\u00f1a", "text": "A bugalli\u00f1a \u00e9 un xogo tradicional galego practicado unicamente por mulleres. Estivo arraigado na comarca do Ribeiro ata que soamente se xogou na parroquia de Santo Estevo de N\u00f3voa, pertencente ao concello de Carballeda de Avia. At\u00e9 a data non se atopou nada similar nin dentro nin f\u00f3ra de Galicia.\nO xogo aparece mencionado nun estudo da Universidade de Santiago de Compostela do ano 2009, que recolle 64 xogos tradicionais galegos que se seguen a practicar, moitos en risco de desaparecer.\nA bugalli\u00f1a \u00e9 un dos poucos xogos tradicionais femininos que subsisten. \u00c9 un xogo considerado dos m\u00e1is raros ou complicados porque ten moitas regras.\nA xornalista June Fern\u00e1ndez incl\u00fae no seu libro \"10 Ingobernables. Historias de transgresi\u00f3n y rebeld\u00eda\", un cap\u00edtulo dedicado \u00e1 bugalli\u00f1a, visibilizando a loita pola supervivencia deste xogo tradicional de mulleres. Manuela V\u00e1zquez Coto, investigadora sobre os xogos tradicionais practicados exclusivamente por mulleres adultas, ach\u00e9ganos \u00e1 historia da bugalli\u00f1a e as s\u00faas regras de xogo. Escribiu varios artigos e participado en diversas xornadas nas que difunde e axuda a facer visible este particular xogo en perigo de extinci\u00f3n.\nO xogo.\nA bugalli\u00f1a x\u00f3gase nun recinto ao aire libre, preferiblemente sobre unha superficie de terra. No centro do chan hai un pequeno burato, chamado burata, onde hai que encaixar as b\u00f3las de madeira coas que se xoga. Son d\u00faas pezas ovaladas do tama\u00f1o dunha landra gorda. Nas s\u00faas orixes xog\u00e1base cos bugallos dos carballos, os tumores que lles saen \u00e1s \u00e1rbores pola actividade parasitaria dos insectos. Probablemente desa denominaci\u00f3n v\u00e9n o nome do xogo bugalli\u00f1a.\nO xogo \u00e9 unha mestura entre a petanca e o xogo das b\u00f3las. Fanse dous equipos e x\u00f3ganse en quendas por parellas de adversarias. Empeza a partida unha, lanzando a b\u00f3la desde o fondo da pista co obxectivo de encaixala na burata. Se acerta, volve xogar. Se falla, t\u00f3calle ao outro equipo, que pode lanzar \u00e1 burata ou tentar golpear a b\u00f3la do equipo adversario.\nOs tantos var\u00edan en funci\u00f3n do tipo de xogada, dependendo da distancia do lanzamento, se se encaixa no burato son 4 puntos e 1 punto se se golpea desde cerca. Ser\u00e1n 2 puntos se se golpea a b\u00f3la do outro equipo. A conta dos marcadores in\u00edciase en 12 puntos. Ga\u00f1a o equipo que alcanza 24 puntos exactos. Ademais, cando chegan a 22 puntos s\u00famase automaticamente 1 punto, desta maneira soamente se pode ga\u00f1ar cunha xogada que valla un s\u00f3 punto: meter a b\u00f3la na burata desde cerca."}
{"id": "414262", "revid": "23204", "url": "https://gl.wikipedia.org/wiki?curid=414262", "title": "Rhodri Molwynog ap Idwal", "text": ""}
{"id": "414263", "revid": "23204", "url": "https://gl.wikipedia.org/wiki?curid=414263", "title": "Rhodri ap Idwal", "text": ""}
{"id": "414264", "revid": "89787", "url": "https://gl.wikipedia.org/wiki?curid=414264", "title": "Dumbarton", "text": "Dumbarton (en ga\u00e9lico escoc\u00e9s: \"D\u00f9n Breatainn\") \u00e9 unha localidade e burgo de Escocia, situado na beira norte do r\u00edo Clyde na desembocadura do seu afluente o r\u00edo Leven no estuario ou fiorde de Clyde. Dumbarton \u00e9 a capital administrativa do concello de West Dunbartonshire. En 2011, a vila ti\u00f1a unha poboaci\u00f3n de 19\u00a0969 habitantes, e a \u00e1rea metropolitana xunto con Alexandria, Bonhill e Renton, unha poboaci\u00f3n estimada de 44\u00a0690 habitantes.\nDumbarton foi a capital do antigo Reino de Strathclyde, e m\u00e1is tarde a capital do condado de Dumbartonshire. O nome prov\u00e9n do ga\u00e9lico escoc\u00e9s \"D\u00f9n Breatainn\" que significa \u00abfortaleza dos brit\u00e1nicos\u00bb. O castelo de Dumbarton est\u00e1 asentado na parte superior da Dumbarton Rock, que domina a zona. A cidade foi burgo real entre 1222 e 1975.\nA econom\u00eda de Dumbarton emerxeu no s\u00e9culo XIX\u00a0\u00f3 converterse en centro de produci\u00f3n naval, de vidro e de whisky. Por\u00e9n, estas industrias co paso do tempo diminu\u00edron ou desapareceron totalmente, e hoxe en d\u00eda practicamente funciona como unha cidade dormitorio de Glasgow, \u00f3 estar situada a 21 quil\u00f3metros\u00a0da mesma. A cidade ten equipo propio de f\u00fatbol, o Dumbarton FC."}
{"id": "414265", "revid": "23204", "url": "https://gl.wikipedia.org/wiki?curid=414265", "title": "D\u00f9n Breatainn", "text": ""}
{"id": "414266", "revid": "98629", "url": "https://gl.wikipedia.org/wiki?curid=414266", "title": "The End of the Affair (filme de 1999)", "text": "The End of the Affair \u00e9 un filme dram\u00e1tico de 1999 dirixido por Neil Jordan. Est\u00e1 protagonizado por Ralph Fiennes, Julianne Moore e Stephen Rea.\nO filme bas\u00e9ase en \"The End of the Affair\", unha novela de 1951 do autor brit\u00e1nico Graham Greene, que xa f\u00f3ra adaptada no filme de 1955 con Deborah Kerr."}
{"id": "414269", "revid": "75439", "url": "https://gl.wikipedia.org/wiki?curid=414269", "title": "Igrexa de Guldrupe", "text": "A igrexa de Guldrupe (sueco: \"Guldrupe kyrka\") \u00e9 unha igrexa medieval luterana en Guldrupe, na illa sueca de Gotland, pertencente \u00e1 diocese de Visby.\nHistoria.\nA parte m\u00e1is antiga da presente igrexa \u00e9 a nave, que data de finais do s\u00e9culo XII. Por\u00e9n, no lugar atop\u00e1ronse t\u00e1boas de carballo decoradas con drag\u00f3ns que indican que puido existir unha igrexa anterior de madeira. A torre \u00e9 de principios do s\u00e9culo XIII, e de finais dese s\u00e9culo son os desproporcionalmente grandes coro e sancrist\u00eda. O coro substitu\u00edu a un anterior m\u00e1is pequeno, pero os plans para substitu\u00edr tam\u00e9n a nave nunca se levaron a cabo. Dende a Idade Media o edificio non sufriu cambios significativos. As fiestras son do ano 1865 e a igrexa foi renovada entre 1964 e 1965.\nArquitectura.\nA igrexa est\u00e1 constru\u00edda con calcaria. A nave e a torre son de estilo rom\u00e1nico, mentres que o coro, constru\u00eddo posteriormente, \u00e9 de estilo g\u00f3tico. O chapitel piramidal \u00e9 pouco com\u00fan xa que a s\u00faa construci\u00f3n \u00e9 en gran parte orixinal."}
{"id": "414271", "revid": "1131", "url": "https://gl.wikipedia.org/wiki?curid=414271", "title": "Santo Estevo de N\u00f3voa", "text": ""}
{"id": "414273", "revid": "72012", "url": "https://gl.wikipedia.org/wiki?curid=414273", "title": "Atlas C Able", "text": ""}
{"id": "414274", "revid": "72012", "url": "https://gl.wikipedia.org/wiki?curid=414274", "title": "Atlas D Able", "text": ""}
{"id": "414276", "revid": "72012", "url": "https://gl.wikipedia.org/wiki?curid=414276", "title": "Atlas F/Agena D", "text": ""}
{"id": "414279", "revid": "63181", "url": "https://gl.wikipedia.org/wiki?curid=414279", "title": "Myn\u00e4m\u00e4ki", "text": "Myn\u00e4m\u00e4ki \u00e9 un municipio de Finlandia situado na rexi\u00f3n de Finlandia Propia. En 2017 a s\u00faa poboaci\u00f3n era de 7.793 habitantes. A superficie do termo municipal \u00e9 de 536,08 km2, dos cales 16.37\u00a0km2 son auga. O concello ten unha densidade de poboaci\u00f3n de 14,99 hab./km\u00b2.\nLimita cos municipios de Aura, Laitila, Masku, Nousiainen, P\u00f6yty\u00e4, Rusko, Taivassalo, Turku, Vehmaa e Eura, este \u00faltimo na rexi\u00f3n veci\u00f1a de Satakunta.\nO concello \u00e9 uniling\u00fce en fin\u00e9s."}
{"id": "414280", "revid": "27155", "url": "https://gl.wikipedia.org/wiki?curid=414280", "title": "Zygentoma", "text": "Zygentoma \u00e9 unha orde da clase Insecta (insectos), cuxos representantes m\u00e1is co\u00f1ecidos son os lepismas. Unha caracter\u00edstica ben visible desta orde \u00e9 ter tres longos filamentos caudais; os dous laterais son cercos e o medial \u00e9 un epiprocto ou \"ap\u00e9ndice dorsal\". Nesa caracter\u00edstica lembran aos insectos Archaeognatha, a\u00ednda que, a diferenza deles, os cercos de Zygentoma son case tan longos coma o epiprocto.\nAta finais do s\u00e9culo XX os Zygentoma eran considerados unha suborde dos Thysanura, pero cando os tax\u00f3nomos se decataron de que a orde Thysanura era parafil\u00e9tica, a orde Thysanura foi eliminada e as d\u00faas subordes de que constaba foron elevadas ao status de orde independente monofil\u00e9tica, e os Archaeognatha consider\u00e1ronse un taxon irm\u00e1n do clado Dicondylia; neste \u00faltimo quedaron inclu\u00eddos os Zygentoma.\nEtimolox\u00eda.\nO nome \"Zygentoma\" deriva do grego \u03b6\u03c5\u03b3\u03cc\u03bd (\"zyg\u00f3n\"), que en contexto significa 'xugo' ou 'ponte'; e \u1f14\u03bd\u03c4\u03bf\u03bc\u03b1 (\"entoma\"), 'insectos', literalmente \"cortados, divididos\" debido \u00e1 anatom\u00eda t\u00edpica dos insectos. A idea que subxace neste nome \u00e9 que este taxon formaba unha ligaz\u00f3n entre os Pterygota e os Apterygota. Esta idea est\u00e1 hoxe totalmente obsoleta, pero a filoxenia dos \"Insecta\" estaba pouco desenvolvida a finais do s\u00e9culo XIX e principios do XX, e o nome estaba xa firmemente establecido cando se elaborou unha taxonom\u00eda m\u00e1is sofisticada.\nDescrici\u00f3n e ecolox\u00eda.\nOs lepismas presentan un brillo prateado debido \u00e1s escamas que recobren o seu corpo. Os seus movementos foron descritos como similares aos dun peixe nadando. A estas d\u00faas raz\u00f3ns d\u00e9bese o nome equivalente a \"peixi\u00f1o de prata\", que se lle d\u00e1 en varios idiomas. A maior\u00eda das especies existentes te\u00f1en unha lonxitude corporal de menos de 2\u00a0cm, a\u00ednda que hai f\u00f3siles carbon\u00edferos deste grupo duns 6\u00a0cm.\nOs Zygentoma te\u00f1en corpos aplanados dorsoventralmente, xeralmente cun perfil alongado ou oval. As s\u00faas antenas son delgadas e m\u00f3biles. Os ollos compostos adoitan ser pequenos e algunhas especies que viven en covas, como moitos Nicoletiidae, carecen totalmente de ollos. Poden ter ata tres ocelos. A mand\u00edbulas son curtas, e as pezas bucais non est\u00e1n especializadas. Moitas especies te\u00f1en tam\u00e9n varios ap\u00e9ndices curtos nos seus segmentos abdominais, pero a caracter\u00edstica m\u00e1is distintiva do grupo \u00e9 a presenza de tres filamentos longos parecidos a colas que se estenden desde o \u00faltimo segmento. Estes tres filamentos son xeralmente subiguais en tama\u00f1o, ag\u00e1s nalg\u00fans membros da familia Nicoletiidae, nos cales son curtos, e os cercos son dif\u00edciles de detectar. Os dous filamentos laterais son os cercos abdominais, mentres que o medial \u00e9 o epiprocto.\nOs lepismas poden encontrarse tanto en ambientes h\u00famidos coma en condici\u00f3ns secas, como organismos de vida libre ou asociados a ni\u00f1os de insectos. Nas casas alim\u00e9ntanse de cereais, pasta, papel, amid\u00f3n na roupa, tecidos de rayon e carne seca. Na natureza alim\u00e9ntanse de detritos org\u00e1nicos. Os lepismas poden encontrarse \u00e1s veces en ba\u00f1eiras ou lavabos pola noite, porque te\u00f1en dificultade para cami\u00f1ar sobre superficies lisas e poden quedar atrapados neles se caen dentro.\nAs especies silvestres at\u00f3panse a mi\u00fado na escuridade en h\u00e1bitats h\u00famidos como covas ou baixo rochas, e alg\u00fans son comensais que viven en asociaci\u00f3n con colonias de formigas, por exemplo, \"Trichatelura manni\".\nActualmente non hai especies deste grupo consideradas formalmente en risco de conservaci\u00f3n, a\u00ednda que varias son troglobitas (viven en covas) e est\u00e1n limitadas a unha ou poucas covas ou sistemas de covas, e estas especies poden chegar a estar nun risco excepcionalmente alto de extinci\u00f3n.\nFamilias.\nOs Lepismatidae son a familia m\u00e1is grande deste grupo, que incl\u00fae os esp\u00e9ciemes de maior tma\u00f1o. \u00c9 unha familia de distribuci\u00f3n cosmopolita con m\u00e1is de 200 especies. Moitas son antrop\u00f3filas, xa que viven nas casas humanas. Algunhas especies son inquilinas en colonias de formigas.\nOs Nicoletiidae son menores, de cores claras e viven entre as follas ca\u00eddas do solo, no humus, baixo pedras, en covas ou como inquilinos en colonias de formigas ou t\u00e9rmites.\nOs Ateluridae (\u00e1s veces tratados como subfamilia \"Atelurinae\" dentro dos Nicoletiidae) viven en ni\u00f1os de formigas e t\u00e9rmites e son pequenos e cegos.\nOs Lepidotrichidae est\u00e1n representados por d\u00faas especies: \"Lepidotrix pilifera\", f\u00f3sil atopado no \u00e1mbar b\u00e1ltico, e \"Tricholepidion gertschi\", dos bosques do norte de California.\nAs tres especies dos Maindroniidae enc\u00f3ntranse en Oriente Pr\u00f3ximo e Chile.\nReproduci\u00f3n.\nOs lepismas te\u00f1en un elaborado ritual de cortexo. O macho f\u00eda un filamento de seda entre o substrato e un obxecto vertical. Deposita un paquete de esperma (espermat\u00f3foro) baixo ese f\u00edo e despois persuade unha femia para que cami\u00f1e baixo o f\u00edo. Cando os cercos dela tocan o f\u00edo de seda, ela recolle o espermat\u00f3foro coas s\u00faas aberturas xenitais. O esperma \u00e9 liberado no seu sistema reprodutor, despois do cal expulsa o espermat\u00f3foro baleiro e c\u00f3meo.\nOs lepismas realizan mudas durante toda a s\u00faa vida, pasando por varios \u00ednstares sexualmente maduros, a diferenza do que ocorre nos insectos pterigotos. Te\u00f1en un crecemento relativamente lento e a duraci\u00f3n da s\u00faa vida \u00e9 de ata catro anos.\nInvestigaci\u00f3n sobre a produci\u00f3n de combustibles.\nComo os lepismas poden consumir a lignocelulosa da madeira, son un tipo de insectos (xunto coas t\u00e9rmites, cascudas comedoras de madeira, avespas da madeira e outros) que est\u00e1n sendo investigados para o seu posible uso como produtores de biocombustible. Os aparatos dixestivos destes insectos act\u00faan como biorreactores naturais nos cales os procesos qu\u00edmicos degradan a celulosa. Foron estudados coa esperanza de desenvolver procesos de produci\u00f3n de biocombustible rendibles comercialmente."}
{"id": "414281", "revid": "43337", "url": "https://gl.wikipedia.org/wiki?curid=414281", "title": "Fifth Avenue", "text": ""}
{"id": "414282", "revid": "43337", "url": "https://gl.wikipedia.org/wiki?curid=414282", "title": "5th Avenue", "text": ""}
{"id": "414290", "revid": "85894", "url": "https://gl.wikipedia.org/wiki?curid=414290", "title": "Guisande, Friolfe, O P\u00e1ramo", "text": "Guisande \u00e9 un lugar da parroquia de Friolfe, no concello lugu\u00e9s do P\u00e1ramo na comarca de Sarria. Segundo o IGE, en 2017 ti\u00f1a 29 habitantes (14 homes e 15 mulleres)."}
{"id": "414291", "revid": "85894", "url": "https://gl.wikipedia.org/wiki?curid=414291", "title": "Mosc\u00e1n, Mosc\u00e1n, O P\u00e1ramo", "text": "Mosc\u00e1n \u00e9 un lugar da parroquia de Mosc\u00e1n, no concello lugu\u00e9s do P\u00e1ramo na comarca de Sarria. Segundo o IGE, en 2017 ti\u00f1a 60 habitantes (36 homes e 24 mulleres)."}
{"id": "414292", "revid": "23204", "url": "https://gl.wikipedia.org/wiki?curid=414292", "title": "Jesse Lingard", "text": "Jesse Ellis Lingard, nado en Warrington o 15 de decembro de 1992, \u00e9 un futbolista ingl\u00e9s que xoga como mediapunta para o Manchester United da Premier League inglesa.\nPalmar\u00e9s.\nClub.\nManchester United"}
{"id": "414294", "revid": "89787", "url": "https://gl.wikipedia.org/wiki?curid=414294", "title": "Cristina Peri Rossi", "text": "Cristina Peri Rossi, nada en Montevideo, Uruguai, o 12 de novembro de 1941, \u00e9 unha escritora, tradutora e activista pol\u00edtica uruguaia. Exiliada en Espa\u00f1a desde 1972, reside en Barcelona, onde desenvolveu a maior parte da s\u00faa carreira literaria.\nSegundo o cr\u00edtico Seymour Menton, foi unha das contistas contempor\u00e1neas m\u00e1is destacadas do Uruguai a partir da d\u00e9cada de 1950. Os editores da revista \"Confluencia\" din que \u00ab\u00e9 considerada unha das escritoras m\u00e1is importantes de fala castel\u00e1, traducida a m\u00e1is de vinte linguas, inclu\u00eddas o yiddish e coreano\u00bb. Foi censurada durante a ditadura militar que gobernou Uruguai de 1973 a 1985. A s\u00faa obra foi prohibida no pa\u00eds, as\u00ed como a menci\u00f3n do seu nome nos medios de comunicaci\u00f3n. Malia o seu exilio no Estado Espa\u00f1ol, baixo o r\u00e9xime de Franco, e tam\u00e9n despois en Par\u00eds, a autora seguiu publicando obras de alto contido pol\u00edtico e non deixou de involucrarse en labores de activismo f\u00f3ra do Uruguai.\nPeri Rossi foi unha autora pioneira e \u00e9 a \u00fanica escritora feminina vinculada ao boom latinoamericano, un movemento xeralmente asociado con autores como Gabriel Garc\u00eda M\u00e1rquez, Mario Vargas Llosa e Carlos Fuentes. Traduciu ao espa\u00f1ol obras de Clarice Lispector e Monique Wittig, e colaborou en medios de comunicaci\u00f3n espa\u00f1ois como \"Diario 16\", \"El Peri\u00f3dico\" e a Axencia EFE.\nEn 2021 foi galardoada co Premio Cervantes.\nBiograf\u00eda.\nPrimeiros anos e educaci\u00f3n.\nPeri Rossi naceu o 12 de novembro de 1941, en Montevideo, Uruguai, a primeira de d\u00faas fillas nunha familia de inmigrantes italianos, a\u00ednda que na casa s\u00f3 falaban espa\u00f1ol. O seu pai, Ambrosio Peri, un traballador t\u00e9xtil, morreu cando ela era nova, a\u00ednda que este falecemento non parece influ\u00edr na vida da s\u00faa filla. A s\u00faa nai, Julieta Rossi, que era mestra, reco\u00f1eceu moi pronto o talento que a s\u00faa filla posu\u00eda para a escritura e foi unha inspiraci\u00f3n na s\u00faa carreira. Peri Rossi tam\u00e9n ti\u00f1a unha estreita relaci\u00f3n co seu t\u00edo, solteiro, comunista e dono dunha biblioteca. De feito, depend\u00eda en gran medida das bibliotecas para a lectura, debido \u00e1 situaci\u00f3n econ\u00f3mica da s\u00faa familia. Nunha entrevista revela que adoitaba ler nas bibliotecas, porque non pod\u00eda comprar os libros nas librar\u00edas. Cando ti\u00f1a dezaseis anos foi \u00e1 Biblioteca Nacional, onde leu \"O segundo sexo\", de Simone de Beauvoir.\nAsistiu a unha escola primaria p\u00fablica e despois ao liceo p\u00fablico Rod\u00f3, onde tam\u00e9n completou estudos preuniversitarios entre 1958 e 1960. Neste mesmo ano foi aceptada no Instituto de Profesores Artigas, unha instituci\u00f3n terciaria de educaci\u00f3n na que se forman profesores para o ensino. Al\u00ed dedicouse \u00e1 literatura comparada, ademais de ensinar no preuniversitario. Ga\u00f1ou a c\u00e1tedra en 1964 e a continuaci\u00f3n deu cursos en varias instituci\u00f3ns durante o seguintes once anos, at\u00e9 o seu exilio.\nDe forma paralela \u00e1 s\u00faa carreira na docencia, desenvolv\u00edase como escritora. Publicou a s\u00faa primeira obra en 1963, \"Viviendo\", unha recompilaci\u00f3n de contos. A segunda deste mesmo x\u00e9nero, \"Los museos abandonados\", publicouse en 1969. A sa\u00edda da s\u00faa primeira novela, \"El libro de mis primos\", foi nese mesmo ano. Tras estas publicaci\u00f3ns empezou a ser reco\u00f1ecida como unha das m\u00e1is importantes escritoras da s\u00faa xeraci\u00f3n, con galard\u00f3ns tales como o Premio de los J\u00f3venes de Arca (1968) para \"Los museos abandonados\" e o Premio Marcha para \"El Libro de mis primos\" (1969). Estas obras, e outras que se publicaron at\u00e9 o seu exilio en 1972, foron incorporando progresivamente unha carga m\u00e1is ideol\u00f3xica, relacionada coa gravidade da situaci\u00f3n pol\u00edtica en v\u00e9speras do golpe militar.\nMentres tanto, Peri Rossi adher\u00edase \u00e1 coalici\u00f3n esquerdista Fronte Ampla como membro independente. Esta relaci\u00f3n xunto coa s\u00faa participaci\u00f3n na revista liberal \"Marcha\", pechada polos militares en 1970, e no ent\u00f3n diario comunista \"El Popular\" resultaron en ameazas \u00e1 s\u00faa vida. Aos trinta e un anos, o seu activismo pol\u00edtico incitouna a fuxir a Espa\u00f1a, onde fixou residencia.\nExilio.\nO 4 de outubro de 1972 exiliouse en Espa\u00f1a, onde reside desde ent\u00f3n. Con todo, fuxiu a Par\u00eds coa axuda do seu amigo Julio Cort\u00e1zar cando, en 1974, o Goberno espa\u00f1ol colaborou co do Uruguai para negarse a autorizar de novo o seu pasaporte espa\u00f1ol; al\u00ed permanecer\u00eda un par de anos. Ao regresar a Espa\u00f1a obtivo a nacionalidade espa\u00f1ola, en 1975, a\u00ednda que lle concederon cidadan\u00eda uruguaia outra vez en 1985. Neste momento mant\u00e9n ambas as nacionalidades. Coa chegada da democracia no Uruguai, considerou regresar ao seu pa\u00eds pero escolleu quedar en Espa\u00f1a, a pesar de que nunca se sent\u00eda c\u00f3moda al\u00ed. Con todo insiste en que unha escritora debe sentirse inc\u00f3moda para escribir ben. O exilio influ\u00edu non s\u00f3 na s\u00faa escritura, sen\u00f3n tam\u00e9n nas s\u00faas relaci\u00f3ns con outras escritoras. En Barcelona co\u00f1eceu a escritoras como Ana Mar\u00eda Moix, Montserrat Roig e Esther Tusquets.\nO exilio \u00e9 unha experiencia persoal para ela, xa que tivo que abandonar o pa\u00eds por mor da situaci\u00f3n pol\u00edtica. Nunha entrevista realizada en 2005, dixo que non ti\u00f1a de que vivir no Uruguai:\nCon todo, sufriu moito por causa deste exilio e varias veces contemplou suicidarse. Hoxe en d\u00eda a escritora parece terse afeito a unha vida f\u00f3ra da s\u00faa patria \u2014pasou por Francia, Espa\u00f1a e Alema\u00f1a\u2014; con todo consid\u00e9rase a si mesma unha cidad\u00e1 do mundo. Segundo Peri Rossi, os pa\u00edses cos que sente afinidade son aqueles nos que hai xustiza e se defenden os dereitos humanos e animais. Na s\u00faa opini\u00f3n esa \u00e9 a verdadeira patria.\nCarreira literaria.\nA s\u00faa carreira literaria comezou no Uruguai nos anos 60. Escritora da esquerda m\u00e1is radical, Peri Rossi publicaba os seus primeiros libros baixo este motivo. Nunha entrevista dixo: \"eu era unha escritora moi comprometida e a voz p\u00fablica da esquerda.\" Despois dalg\u00fan tempo, comezou a escribir libros cuxos protagonistas eran principalmente nenos. Continuou escribindo estando no exilio, onde posteriormente abordou temas como o erotismo e a homosexualidade. A\u00ednda que o tema do lesbianismo \u00e9 m\u00e1is popular na s\u00faa escritura posterior, hai a\u00ednda unha distinci\u00f3n entre a s\u00faa escritura lesbiana e non lesbiana. A s\u00faa escritura anterior, por exemplo \"Viviendo\", \u00abconsiste en historias impregnadas dun lesbianismo mergullado\u00bb, mentres que a maior parte das s\u00faas ficci\u00f3ns posteriores te\u00f1en protagonistas femininas que exploran as s\u00faas atracci\u00f3ns sexuais cara a outras mulleres.\nPrimeiras publicaci\u00f3ns.\nA propia autora confesa que non tivo unha infancia feliz, mais a trav\u00e9s da escritura e a imaxinaci\u00f3n foi quen de afirmar a s\u00faa identidade e loitar contra a manipulaci\u00f3n. Consid\u00e9rase a si mesma escritora desde moi nova, porque sost\u00e9n que a actividade de escribir non se limita a fixar un texto, sen\u00f3n tam\u00e9n incl\u00fae o acto de \"imaxinalo, so\u00f1alo [e] intu\u00edlo\". Afirma que escrib\u00eda poemas e contos desde \"os albores da infancia\". De feito, aos seis anos, Peri Rossi revelou a toda a s\u00faa familia o seu desexo de converterse en escritora. A reacci\u00f3n da s\u00faa familia foi de risa e de incredulidade, \u00e1 marxe da s\u00faa nai, que era consciente do talento da s\u00faa filla desde a s\u00faa nenez. A pesar desta desaprobaci\u00f3n, Peri Rossi comezou a publicar; os seus primeiros traballos foron d\u00faas colecci\u00f3ns de relatos, \"Viviendo\" (1963) e \"Los museos abandonados\" (1968), e unha novela, \"El libro de mis primos\" (1969).\nViviendo.\nA s\u00faa primeira obra foi publicada en 1963, a\u00ednda que foi escrita moito antes. O libro consta de tres historias realistas, \u00abViviendo\u00bb, \u00abEl baile\u00bb e \u00abNo s\u00e9 que;\u00bb tres narrativas con protagonistas femininas. Cada historia ofrece unha visi\u00f3n escura do mundo, representan un lugar restrinxido para as mulleres que o habitan. A primeira trata dunha muller que se ve condenada a unha vida de solteira. As \u00faltimas contan unha historia semellante: a da vida coti\u00e1 dunha muller, sen ser capaz de cambiar o seu destino. Ambas as historias abordan implicitamente o tema de relaci\u00f3ns lesbianas.\nLos museos abandonados.\n\"Los museos abandonados\" \u00e9 unha colecci\u00f3n de contos, a\u00ednda que alg\u00fans cr\u00edticos consideran que \u00e9 unha breve novela. Publicouse esta obra no ano 1968, e case inmediatamente despois foi aclamada por cr\u00edticos e reco\u00f1ecida con premios literarios como o Premio de los J\u00f3venes de Arca. Un destes cr\u00edticos, Julio Cort\u00e1zar, escribiulle para dicirlle que despois de ler \"Los museos\" ti\u00f1a que tirar a primeira versi\u00f3n da s\u00faa propia novela, \"Manual para Manuel\", porque hab\u00eda moitas similitudes entre os dous libros. Ambas abordaban os principais conflitos pol\u00edticos da guerrilla \u2014 as s\u00faas orixes burguesas, o seu odio polos intelectuais, a humillaci\u00f3n das mulleres. Peri Rossi explica que eses temas eran correntes entre os membros da xeraci\u00f3n do 68 e formaban parte da vida coti\u00e1 das persoas en lugares tan diversos como Par\u00eds, A Habana ou Montevideo. De feito, a primeira edici\u00f3n de \"Los museos abandonados\" foi dedicada \u00e1 guerrilla, a\u00ednda que m\u00e1is tarde Peri Rossi corrixiuna. Mario Benedetti valorou moi positivamente \"Los museos abandonados\": eloxiou o texto na revista \"Marcha\" e logo dedicoulle \u00e1 obra un cap\u00edtulo enteiro da s\u00faa \"Literatura uruguaya del siglo XX\".\nLa nave de los locos.\nUnha das s\u00faas obras m\u00e1is destacadas \u00e9 \"La nave de los locos \"(1984). \u00c9 considerada a novela hispanoamericana m\u00e1is importante despois do boom latinoamericano. \"La nave\" \u00e9 unha alegor\u00eda do exilio que vai m\u00e1is al\u00f3 da pol\u00edtica para desafiar tam\u00e9n noci\u00f3ns de inclusi\u00f3n e exclusi\u00f3n a calquera nivel da experiencia humana, especialmente os do x\u00e9nero e a sexualidade. A novela consta de dous planos narrativos, o primeiro deles a representaci\u00f3n do tapiz rom\u00e1nico da Creaci\u00f3n (o que representa a creaci\u00f3n do mundo segundo o libro da X\u00e9nese). Neste mundo (e, por conseguinte, neste plano da historia) todo \u00e9 harmonioso e estruturalmente ordenado. Doutra banda, o segundo plano narrativo trata da vida de Equis, o protagonista exiliado, e outros personaxes ficticios. Este mundo oponse ao do tapiz porque \u00e9 ca\u00f3tico, fragmentado e disperso da realidade. No canto da harmon\u00eda que experimentan as figuras da Creaci\u00f3n, os personaxes como Equis experimentan a soidade e a alienaci\u00f3n do mundo social configurado pola experiencia do exilio.\nSegundo a revista \"Confluencia\", \u00ab\u00e9 considerada a mellor novela do posboom latinoamericano\u00bb. A obra trata de temas como a viaxe, a loucura e a creaci\u00f3n. Os temas da viaxe son evidentes na novela xa que est\u00e1n conectados coa idea do exilio, como o estado da vida de Peri Rossi. Con todo non \u00e9 a s\u00faa intenci\u00f3n a de desenvolver a s\u00faa historia persoal, sen\u00f3n a de reflectir a traxedia dos exilios e as desaparici\u00f3ns relacionadas con \u00abos crimes das ditaduras militares no Cono Sur de Am\u00e9rica Latina\u00bb. Na novela, as persoas na profundidade das augas fan referencia aos desaparecidos durante estes r\u00e9ximes militares, como os do Brasil, a Arxentina, Chile e o Uruguai. \u00abLa nave de los locos abre un espazo na literatura que permite a exploraci\u00f3n de articulaci\u00f3ns conceptuais alternativas do concepto do exilio, \u00e1 vez que experimenta coas posibilidades est\u00e9ticas e ideol\u00f3xicas da s\u00faa incorporaci\u00f3n \u00e1 ficci\u00f3n\u00bb.\nTraballos desde o ano 2000.\nNo s\u00e9culo XXI Peri Rossi escribiu colecci\u00f3ns de poes\u00eda como \"Estado del Exilio\" (2003), \"Estrategias del deseo\" (2004), \"Mi casa es la escritura\" (2006) e \"Habitaci\u00f3n del hotel\" (2007). O poemario \"Estrategias del deseo\" (2004) \u00e9 unha intensa historia de amor desde os albores do desexo at\u00e9 a ameaza do esquecemento. Cada poema \u00e9 a secuencia dun relato trepidante, entreverado de coidado erotismo, esplendor, nostalxia e so\u00f1o. Os escenarios do amor, as palabras, a memoria ou o corpo son os elementos cos que a autora constr\u00fae a trama verbal deste poemario.\n\"Playstation\" (2009) \u00e9 outra colecci\u00f3n de poes\u00eda, que ga\u00f1ou o Premio Loewe. Segundo a propia autora \u00e9 un libro moi duro, e completamente urbano. \u00c9 a desmitificaci\u00f3n de todos os rituais da vida urbana e trata dunha gran soidade. A escritora indica que \u00e9 un libro completamente autobiogr\u00e1fico. Cada un dos poemas trata unha experiencia da s\u00faa vida. Por exemplo, un poema describe un malentendido que ocorreu despois de que Peri Rossi sa\u00edu na televisi\u00f3n. Estaba recentemente exiliada en Barcelona, unha habitante dun barrio de emigrantes pobres por San Andr\u00e9s. Os seus veci\u00f1os, ao ver o seu retrato na televisi\u00f3n, trat\u00e1bana mal porque supu\u00f1an que se sa\u00eda na televisi\u00f3n ti\u00f1a que ser rica e famosa. Outros poemas te\u00f1en que ver co mundo literario, coa experiencia de ter que vivir da literatura. Un dos poemas m\u00e1is aclamado \u201cPunto de encontro\u201d, fala dunha experiencia que tivo nun \"sex shop.\" Neste poema xorde outra vez o tema do erotismo. Outro, \u201cFormar una familia\u201d, trata da(s) noci\u00f3n(s) do que \u00e9 unha familia.\nEn 2012 publicouse a colecci\u00f3n de relatos \"Habitaciones privadas\", ga\u00f1adora do Premio Mario Vargas Llosa NH de Relato. Todos os relatos comparten un escenario urbano e cada unha das tramas desenv\u00f3lvese en espazos pechados: un \"after hours\", un cuarto de hotel, un estudio de televisi\u00f3n ou unha oficina. Os pequenos dramas coti\u00e1ns e a procura de amizade, amor ou sexo mostran os aspectos m\u00e1is conflitivos do capitalismo tard\u00edo e ofrecen unha visi\u00f3n sutil e ir\u00f3nica dos desexos, conflitos e ilusi\u00f3ns do ser humano de hoxe.\nA fins de 2014 volve publicar \"Julio Cort\u00e1zar y Cris\", un traballo autobiogr\u00e1fico que narra a s\u00faa intensa amizade amorosa con Julio Cort\u00e1zar. \u00c9 unha homenaxe publicada trinta anos despois da morte do afamado escritor arxentino. Do mesmo xeito, Cort\u00e1zar tam\u00e9n lle dedicou unha obra a Peri Rossi: \"Quince poemas de amor a Cris.\" \"Julio Cort\u00e1zar y Cris\" \u00e9 unha colecci\u00f3n de poemas, relatos, di\u00e1logos, cartas e viaxes que celebra o centenario do nacemento de Cort\u00e1zar. A\u00ednda que os dous ti\u00f1an unha relaci\u00f3n am\u00e1bel xa desde os primeiros anos da carreira da escritora uruguaia, case sempre foi unha relaci\u00f3n a distancia. Xa na \u00faltima d\u00e9cada da vida de C\u00f3rtazar, ambos se atoparon e viviron unha relaci\u00f3n intensa, chea de complicidades, humor e amor, literatura e seduci\u00f3n entre d\u00faas cidades: Par\u00eds e Barcelona.\nTraballou como columnista para os xornais espa\u00f1ois \"Diario 16\" e \"El Peri\u00f3dico\" e colaborado coa Axencia EFE, unha axencia de noticias.\nNo ano 2015 publicouse a s\u00faa \u00faltima colecci\u00f3n de contos \"Los Amores Equivocados\". Nesta a escritora abarca o tema da prostituci\u00f3n, a que denunciou nas s\u00faas escrituras xornal\u00edsticas e nos seus poemas. A 'equivocaci\u00f3n' do amor nestes contos pode asumir varias formas, un desquilibrio nas idades dos amantes, nos seus conceptos do amor ou na falta inevit\u00e1bel da reciprocidade. A cidade de Montevideo aparece no conto ep\u00f3nimo da colecci\u00f3n.\nEstilo.\nA s\u00faa escritura est\u00e1 marcada por un estilo experimental, tanto na poes\u00eda como nas s\u00faas novelas. \"Indicios P\u00e1nicos\", unha colecci\u00f3n de contos colocados nun sistema po\u00e9tico, \u00e9 unha alegor\u00eda que desaf\u00eda o x\u00e9nero da poes\u00eda, a que escribe con verso libre e un estilo innovador. Esta colecci\u00f3n cont\u00e9n 46 fragmentos, case inclasific\u00e1beis, de contos, poemas, ensaios ou aforismos. A cr\u00edtica afirma que emprega unha linguaxe \"ora efusiva e l\u00fadica, ora contida e intensa: poes\u00eda en prosa e/ou verso\". Igualmente, as s\u00faas narrativas caracter\u00edzanse por cambios do punto de vista, narradores m\u00faltiples e unha trama non cronol\u00f3xica. A obra \"El libro de mis primos\" \u00e9 caracter\u00edstica deste estilo, dado que mestura prosa e verso, ten unha voz polif\u00f3nica, cambia frecuentemente o punto de vista e emprega diversos recursos ret\u00f3ricos e tipogr\u00e1ficos. O cr\u00edtico literario uruguaio Hugo Verani fai fincap\u00e9 no estilo experimental de Peri Rossi, a\u00ednda que asegura que a s\u00faa escritura \u00e9 unificada por unha visi\u00f3n l\u00edrica do mundo. Tam\u00e9n, o seu estilo foi caracterizado como enxe\u00f1oso, ir\u00f3nico e metaf\u00edsico. Doutra banda, a propia autora rexeitou a noci\u00f3n dun estilo xeral que caracteriza a s\u00faa escritura \u2014unha ambici\u00f3n, segundo Peri Rossi, dos escritores do s\u00e9culo XIV e a primeira metade do s\u00e9culo XX\u2014 e en cambio tenta escribir cada nova obra cun estilo diferente. Peri Rossi cre que isto \u00e9 o ep\u00edtome de liberdade para unha autora.\nA s\u00faa escritura combina o fant\u00e1stico, o er\u00f3tico e o pol\u00edtico, segundo os cr\u00edticos Kohut e Vilella, para suxerir a posibilidade de que escaparse da l\u00f3xica pode ser en si mesmo un escape da liberdade individual. O seu traballo \u00e9 inclu\u00eddo xunto ao de Silvina Ocampo, Griselda Gambaro, Luisa Valenzuela, e outras, dentro daquelas escritoras que abordan o \u00abins\u00f3lito-absurdo-estra\u00f1o\u00bb.\nTem\u00e1ticas.\nO erotismo.\nPeri Rossi usa a s\u00faa escritura como veh\u00edculo para explorar o desexo sexual, como \u00e9 o caso do seu relato \"Una pasi\u00f3n prohibida\" (1986) e o seu ensaio \"Fantas\u00edas er\u00f3ticas\" (1991). Con \"Fantas\u00edas er\u00f3ticas\", tentou liberar o erotismo da dominaci\u00f3n masculina. O libro discute detalles do erotismo como o mundo das bonecas infl\u00e1beis, a prostituci\u00f3n, as fantas\u00edas de violaci\u00f3n, fetichismo e sadomasoquismo. Peri Rossi examina como a imaxinaci\u00f3n e as fantas\u00edas er\u00f3ticas est\u00e1n exclu\u00eddas da vida matrimonial e explora a idea de usar unha prostituta para cumprir as fantas\u00edas er\u00f3ticas co fin de evitar a mestura de fantas\u00eda e realidade. En \"Fantas\u00edas er\u00f3ticas\", sost\u00e9n que o erotismo masculino utiliza o sexo como poder, dominaci\u00f3n e humillaci\u00f3n mentres o erotismo feminino \u00e9 sempre humanizado. A mi\u00fado esta exploraci\u00f3n \u00e9 tan expl\u00edcita que algunhas historias poden ser clasificadas como semipornogr\u00e1ficas. Ela d\u00e1nos a propia definici\u00f3n do er\u00f3tico \u00abunha actividade cultural, a satisfacci\u00f3n elaborada dunha necesidade instintiva\u00bb.\nNunha entrevista, explicou que o seu lesbianismo (outra fonte de desaprobaci\u00f3n por parte da s\u00faa familia, ata o punto de ser sometida a terapia psicanal\u00edtica) est\u00e1 intimamente relacionado coa s\u00faa escritura. Por exemplo, en 1971 publicou unha colecci\u00f3n de poes\u00eda baixo o t\u00edtulo grego \"Evoh\u00e9\", que trata da paix\u00f3n er\u00f3tica e a transgresi\u00f3n do suxeito feminino. A linguaxe de paix\u00f3n e desexo nesta obra, na que palabra se converte en sin\u00f3nimo para \u00abmuller,\u00bb clasificouse como subversivo. Unha boa parte da s\u00faa narrativa e da s\u00faa obra po\u00e9tica trata desde diversos puntos de vista o tema do desexo. Segundo ela \u00abo desexo \u00e9 o motor da existencia\u00bb e \u00abunha das maneiras de estar vivo \u00e9 ser deseante\u00bb.\nIdentidade sexual.\nSegundo o cr\u00edtico David William Foster, a totalidade da s\u00faa obra afirma a necesidade da persoa de asumir a identidade sexual como algo separado das imposici\u00f3ns tanto biol\u00f3xicas como sociais.\nNo libro \"Fantas\u00edas er\u00f3ticas\", Peri Rossi discute varios temas relacionados co lesbianismo. Segundo a s\u00faa resposta nunha entrevista, o lesbianismo \u00e9 unha conduta sexual que leva a cabo por propia vontade como unha elecci\u00f3n, e ela quere que todas as persoas poidan ter os mesmos dereitos e obrigaci\u00f3ns. Con todo, a autora non \u00e9 considerada explicitamente unha 'escritora lesbiana', porque este tema non caracteriza cada unha das s\u00faas obras. Xeralmente identificouse este tema na s\u00faa escritura a partir do seu exilio, ou sexa, o momento en que se atopou nun contexto internacional. A pesar de que o lesbianismo \u00e9 un tema com\u00fan na s\u00faa escritura posexilio, a autora mant\u00e9n unha posici\u00f3n ambigua fronte \u00e1 s\u00faa relaci\u00f3n persoal e literaria co lesbianismo, sen referirse ao tema nas s\u00faas entrevistas persoais.\n\u00c1 parte do lesbianismo, desafiou unha conceptualizaci\u00f3n est\u00e1bel do x\u00e9nero e a sexualidade en xeral tam\u00e9n. A trav\u00e9s de moitos personaxes nas s\u00faas novelas a autora tenta desafiar a categorizaci\u00f3n r\u00edxida dunha identidade sexual. En \"A nave de los locos\", o protagonista Equis e a personaxe Luc\u00eda demostran unha multiplicidade de preferencias sexuais e tendencias do x\u00e9nero. Do mesmo xeito, A\u00edda e o seu namorado en \"Solitario de amor\" dificilmente encaixan dentro de concepci\u00f3ns est\u00e1beis de identidade xen\u00e9rico-sexual.\nO pol\u00edtico.\nComo activista pol\u00edtica e escritora, a escritura de Peri Rossi est\u00e1 cargada de temas pol\u00edticos. \u00c9 este aspecto da s\u00faa vida o que deu p\u00e9 ao seu exilio en 1972. \"Indicios p\u00e1nicos\" (1970), por exemplo, \u00e9 un eloxio da liberdade tan evocador que o goberno do Uruguai prohibiu a publicaci\u00f3n e distribuci\u00f3n desta obra en 1972. O que seguiu foi o seu exilio voluntario, a\u00ednda que necesario, para salvar a s\u00faa vida. Tendo en conta a s\u00faa experiencia persoal, non \u00e9 sorprendente que o tema de exilio sexa un dos que caracterizan a s\u00faa escritura, a\u00ednda que se trata dun exilio \u00abinterior\u00bb. \u00c9 dicir, a autora non usa o termo \u00abexilio\u00bb de maneira expl\u00edcita na s\u00faa escritura, sen\u00f3n os seus textos aluden a tales efectos do exilio como o proceso de alienaci\u00f3n, os xestos de disidencia e de transgresi\u00f3n. No entanto, hai alg\u00fans textos de Peri Rossi que si tratan da noci\u00f3n do exilio de maneira expl\u00edcita. Un destes \u00e9 a s\u00faa colecci\u00f3n de poes\u00eda \"Estadio del exilio\" (1979). Igualmente, varios relatos tratan este tema, como \"La influencia de Edgar A. Poe en la poes\u00eda de Raimundo Arias\" en \"La tarde del dinosaurio\", e \"La ciudad\" ou \"Las estatuas o la condici\u00f3n del estranjero\" en \"El museo de los esfuerzos in\u00fatiles\". Tam\u00e9n o tema do exilio est\u00e1 reflectido de forma expl\u00edcita nas li\u00f1as dalg\u00fans dos seus poemarios, como \"Di\u00e1logo de exiliados\" en \"Europa despu\u00e9s de la lluvia\" e \"Te conoc\u00ed en septiembre\" en \"Ling\u00fc\u00edstica xeral.\" \u00c9 m\u00e1is, Peri Rossi escribiu d\u00faas novelas sobre o exilio: \"La nave de los locos\" (1984) e \"Solitario de amor\" (1988).\nIgualmente, algunhas obras son comentarios sobre a sociedade patriarcal. A cr\u00edtica Ana Corbal\u00e1n, por exemplo, analiza os relatos \"Primer amor\" e \"La destrucci\u00f3n o el amor\" para mostrar como revelan que a familia tradicional nunca funciona; en cambio, di Corbal\u00e1n, Peri Rossi prop\u00f3n outros tipos de modelos de familia, por exemplo as parellas non heterosexuais. Ataca a instituci\u00f3n do matrimonio e rexeita a autoridade masculina, estas obras destacan as transgresi\u00f3ns sexuais e familiares. \u00abPrimer amor\u00bb est\u00e1 escrito en primeira persoa, a trav\u00e9s dun narrador masculino. O texto explora outros tipos de sexualidades alternativas e presenta o incesto como un tema tab\u00fa na nosa sociedade. En \"La destrucci\u00f3n o el amor\" est\u00e1n presentes a comunicaci\u00f3n e o romance. Peri Rossi rexeita calquera aproximaci\u00f3n ao convencionalismo na parella, crendo que non hai ningunha necesidade de comunicaci\u00f3n verbal entre unha parella de home e muller, se se trata dun romance apaixonado. En \"Primer amor\" e \"La destruci\u00f3n o el amor\" fala da diversidade sexual, o desexo homoer\u00f3tico, e explora outros tipos de sexualidades alternativas. Cuestiona a validez de certas estruturas sociais, oponse aos roles de x\u00e9nero e as unidades familiares tradicionais.\nDesprazamento espacial, ou \"viaxe\".\n\u00abA cr\u00edtica indicou que a existencia dun grupo pequeno de textos desta autora organizados en torno ao motivo de desprazamento espacial ou da \"viaxe.\" Estes textos foron estudados como variantes do exilio, a\u00ednda que tampouco o termo \"exilio\" se manifesta de maneira expl\u00edcita.\u00bb Por exemplo, unha gran parte dos poemas na colecci\u00f3n de poes\u00eda \"Habitaci\u00f3n de hotel\" tratan as cidades como espazos transitorios.\nInfluencias literarias.\nPeri Rossi citou a \u00c1ngel Rama, director da casa editorial Arca e con quen ti\u00f1a unha relaci\u00f3n distante a\u00ednda que cordial, como unha figura decisiva na s\u00faa carreira literaria. Este conferiulle o apelativo \u00abLa Rimbaudcita\u00bb porque v\u00eda na s\u00faa escritura un estilo semellante ao poeta franc\u00e9s Arthur Rimbaud. Efectuou traduci\u00f3ns principalmente da brasileira Clarice Lispector. D\u00edxose que Juan Carlos Onetti e Felisberto Hern\u00e1ndez ti\u00f1an moitas influencias na narrativa uruguaia e Peri Rossi consider\u00e1baos como conselleiros ou mentores a ela; a\u00ednda que, \u00e9 evidente que tivo unha influencia na carreira de Hern\u00e1ndez tam\u00e9n, para quen editou unha selecci\u00f3n espa\u00f1ola de contos. Outros escritores co\u00f1ecidos que a guiaban tam\u00e9n eran Jorge Luis Borges, Julio Cort\u00e1zar, Ray Bradbury e Dino Buzzati. Foi a forma contempor\u00e1nea en que escribiu Cort\u00e1zar, por exemplo, o que inspirou o estilo experimental de Peri Rossi. Inclu\u00edu a Cort\u00e1zar entre as s\u00faas preferencias literarias como lectora, xunto co estadounidense J.D. Salinger e o irland\u00e9s Jonathan Swift.\nPremios.\nDesde o principio da s\u00faa educaci\u00f3n e a s\u00faa carreira, Peri Rossi foi reco\u00f1ecida pola s\u00faa escritura. O cr\u00edtico literario uruguaio \u00c1ngel Rama aclamouna como unha das escritoras novas m\u00e1is importantes da s\u00faa xeraci\u00f3n. M\u00e1is recentemente, a Comisi\u00f3n de Dereitos Humanos das Naci\u00f3ns Unidas elixiuna como a escritora que m\u00e1is contribu\u00edra \u00e1 loita pola paz e a xustiza no \u00e1mbito castel\u00e1n (2008). O goberno do Uruguai concedeulle a Medalla Delmira Agustini a la Actividad Cultural (2013)."}
{"id": "414298", "revid": "56817", "url": "https://gl.wikipedia.org/wiki?curid=414298", "title": "Conall Gulban", "text": "Conall Gulban, finado en c. 464 foi un rei irland\u00e9s e devanceiro ep\u00f3nimo de \"Cen\u00e9l Conaill\", que fundou o reino de \"T\u00edr Chonaill\" no s\u00e9culo V, o cal abrangu\u00eda o territorio actual do condado de Donegal en Ulster. Era o fillo de Niall No\u00edgiallach.\nO seu nome Gulban deriva de \"Benn Ghulbain\" no condado de Sligo, dende onde os fillos de Niall comezaron a s\u00faa conquista de Aileach. O rei Conall Gulban foi asasinado polo Masraige en \"Magh Sl\u00e9cht\" (que se atopa no oeste do actual condado de Cavan) en 464, un venres. Foi enterrado por Caill\u00edn en Fenagh, County Leitrim. \u00c9 importante na historia da Irlanda cristi\u00e1 por ser o primeiro nobre en ser bautizado por Patricio de Irlanda, o que permitiu a conversi\u00f3n das clases dirixentes de Irlanda.\nAparece como convidado e compa\u00f1eiro de Ca\u00edlte mac R\u00f3n\u00e1in, un dos Fianna principais en \"Acallam na Sen\u00f3rach\", que sobreviviu \u00f3 cristianismo e relata os contos dos Fianna e significado dos top\u00f3nimos \u00f3 acabado de chegar San Patricio. Ca\u00edlte fai a mesma funci\u00f3n con Conall en T\u00edr Conaill e descobre os tesouros dos Fianna en diversas tumbas megal\u00edticas nas s\u00faas viaxes.\nAparentemente era moi achegado a E\u00f3gan mac N\u00e9ill, quen morreu o ano seguinte de pesar pola morte do seu irm\u00e1n.\nEntre os seus fillos est\u00e1n Fergus Cendfota, Dau\u00ed (fundadron de \"Cen\u00e9l nDuach\") e \u00c9nna Bogaine (fundador de \"Cen\u00e9l mBogaine\")."}
{"id": "414299", "revid": "23204", "url": "https://gl.wikipedia.org/wiki?curid=414299", "title": "Cen\u00e9l Conaill", "text": ""}
{"id": "414300", "revid": "56817", "url": "https://gl.wikipedia.org/wiki?curid=414300", "title": "Cen\u00e9l nE\u00f3gan", "text": "Cen\u00e9l nE\u00f3gain \u00e9 o nome dos descendentes de E\u00f3gan mac N\u00e9ill, fillo de Niall No\u00edgiallach, que fundou o reino de Tir E\u00f3gan no s\u00e9culo V. Comprende gran parte do actual condado de Tyrone, as\u00ed como partes dos condados de Londonderry, Donegal, Fermanagh, Monaghan e Armagh.\nEntre os descendentes de E\u00f3gan incl\u00faense personaxes como Hugh O'Neill, Felim O'Neill de Kinard, Owen Roe O'Neill, Patrick O'Neill, Hugh Dubh O'Neill, Hugh McShane O'Neill ou Conn O'Neill.\n\u00c1rbore xeneal\u00f3xica.\n \"Fergal mac Maele Duin\"\n |___________________\n | | \n \"\u00c1ed All\u00e1n\" \"Niall Frossach\"\n | |\n \"Mael Duin\" \"\u00c1ed Oirdnide\"\n | |____________________________________________ \n \"Murchad\" | | \n \"Niall Caille\" \"Mael Duin\"\n __________________|_______________________ |\n | | \"Murchad\"\n \"\u00c1ed Findliath\" Flaithbertach |\n | | \"Flaithbertach\" \n |___________________ | \n | | Ualgarg \n \"Domnall\" \"Niall Gl\u00fandub\"? \n | (see below) \"Aed Ua hUalgairg\"\n |__________________________________________________\n | | | |\n Conchobar \"Fergal\" \"Flaithbertach\" Flann\n | x |\n | | Mael Ruanaid \n | \"Murchad Glun re Lar\" | \n | Mael Sechnaill\n |________________________ | \n | | | |______________\n Flaithbertach Tadg Conn | |\n \"Niall\" Lochlainn\n ____________________|____\n | | | \n \"Domnall\" \"Aed\" \"Donnchad\"\n \"Niall Gl\u00fandub\"\n |_________________________________________________\n | | \n \"Muirchertach mac N\u00e9ill\" Conaig\n |______________________ |\n | | Domnall\n \"Flaithbertach\" \"Domnall ua N\u00e9ill\" | \n | \"Fergal\"\n _____________________|_____________________\n | | |\n Muiredach \"Aed\" Muirchertach\n | |\n Lochlainn \"Flaithbertach Ua N\u00e9ill\"\n |\n \"Aed\"\n |\n \"Aed In Macaem Toinlesc Ua Neill\"\n ___________________|___________\n | |\n \"Aed Meith\" Niall Ruad\n (issue) (issue)"}
{"id": "414301", "revid": "56817", "url": "https://gl.wikipedia.org/wiki?curid=414301", "title": "Illa Tory", "text": "A illa Tory (en ) \u00e9 unha illa irlandesa que se atopa a 12 quil\u00f3metros da costa noroeste do Condado de Donegal. A s\u00faa lonxitude \u00e9 de m\u00e1is ou menos 5 quil\u00f3metros e a s\u00faa amplitude de algo m\u00e1is dun, e conta cunha poboaci\u00f3n de preto de 170 habitantes distribu\u00eddos en 4 n\u00facleos de poboaci\u00f3n: East Town, West Town, Middletown e Newtown.\nNa illa, o emprego da lingua irlandesa \u00e9 moi frecuente e esta caracter\u00edstica incl\u00faea sen d\u00fabida entre as zonas \"Gaeltacht\" m\u00e1is importantes.\nDesde os anos 1950, Tory converteuse nun lugar de reuni\u00f3n de artistas que foron formando al\u00ed unha pequena comunidade de galer\u00edas art\u00edsticas. Un dos artistas m\u00e1is famosos \u00e9 Patsy Dan Rodgers, que ostenta a posici\u00f3n de \"Rei de Tory.\" Este t\u00edtulo \u00e9 moi curioso, non lle atrib\u00fae ning\u00fan poder formal, e obviamente non \u00e9 reco\u00f1ecido polo goberno irland\u00e9s, pero \u00e9 unha tradici\u00f3n cultural da illa e ten unha certa importancia social na pequena comunidade de Tory. O particular desta monarqu\u00eda \u00e9 que o soberano \u00e9 elixido pola poboaci\u00f3n.\nSegundo o libro de historia ap\u00f3crifo irland\u00e9s Lebor Gab\u00e1la \u00c9renn, Tory foi a sede da torre de Conand, fortaleza dos fomorianos, m\u00e1is tarde derrotados polos nemedianos na gran batalla de Irlanda. Tam\u00e9n se conta que o \u00faltimo rei fomoriano, Baaor do ollo diab\u00f3lico, viviu al\u00ed. Balar encarcerar\u00eda a Ethlinn nunha torre constru\u00edda en Tor Mor, un illote enfronte de Tory."}
{"id": "414302", "revid": "23204", "url": "https://gl.wikipedia.org/wiki?curid=414302", "title": "Oile\u00e1n Toraigh", "text": ""}
{"id": "414303", "revid": "23204", "url": "https://gl.wikipedia.org/wiki?curid=414303", "title": "Donegal", "text": "Donegal (en ) \u00e9 unha cidade do condado hom\u00f3nimo da Rep\u00fablica de Irlanda, o condado de Donegal. Foi a capital do antigo reino de Tyrconnell (a terra de Conall), un territorio m\u00e1is extenso que o actual condado, gobernado polo clan dos O'Donnell. Perdeu esta condici\u00f3n no s\u00e9culo XVI, trala invasi\u00f3n inglesa que rematou co poder dos O\u00b4Donnell e estabeleceu \u00e1 cidade de Lifford como \"County Town\".\n\u00c9 a cuarta cidade m\u00e1is poboada do condado, tras Letterkenny (19,588 habitantes), Buncrana (7,199), e Ballybofey (4,852).\nA orixe e significado do seu nome \u00e9 a expresi\u00f3n ga\u00e9lica \"D\u00fan na nGall\", que significa \"o forte dos estranxeiros\". Estes estranxeiros deberon ser viquingos daneses que chegaron a esta terra antes do s\u00e9culo XII.\nXeograf\u00eda.\nAt\u00f3pase no centro da ba\u00eda hom\u00f3nima, e dist\u00ednguese das outras cidades do condado pola s\u00faa disposici\u00f3n urban\u00edstica. De orixe moi probablemente viquinga, no presente \u00e9 unha localidade dedicada \u00e1 pesca e \u00f3\u00a0turismo, este \u00faltimo bastante intenso grazas \u00e1 s\u00faa estrat\u00e9xica posici\u00f3n (xa que est\u00e1 situada sobre a estrada estatal que leva a Derry e a Letterkenny) e tam\u00e9n grazas \u00f3s influxos hist\u00f3ricos que a caracterizan."}
{"id": "414304", "revid": "23204", "url": "https://gl.wikipedia.org/wiki?curid=414304", "title": "D\u00fan na nGall", "text": ""}
{"id": "414308", "revid": "23204", "url": "https://gl.wikipedia.org/wiki?curid=414308", "title": "Flaithbertach mac Loingsig", "text": "Flaithbertach mac Loingsig, nado no s\u00e9culo VIII e finado en 765, foi un Rei Supremo de Irlanda. Era un membro dos Cen\u00e9l Conaill, unha p\u00f3la dos U\u00ed N\u00e9ill do norte. Era fillo de Loingsech mac \u00d3engusso (m. 703), un rei supremo anterior. Gobernou de 728 a 734.\nConsid\u00e9rase que se fixo co t\u00edtulo de Rei Supremo de Irlanda trala s\u00faa vitoria sobre o anterior rei, Cin\u00e1ed mac \u00cdrgalaig de S\u00edl n\u00c1edo Sl\u00e1ine, na batalla de Druim Corcain en 728 onde morreu Cin\u00e1ed.\nDurante gran parte do seu reinado, a coroa foille disputada polo seu rival, \u00c1ed All\u00e1n dos Cen\u00e9l nE\u00f3gain. O obxectivo de \u00c1ed era a conquista de Mag n\u00cdtha, unha chaira no val do r\u00edo Finn que conecta os territorios de Cen\u00e9l Conaill. Antes de converterse en rei supremo loitou contra o seu rival na Batalla de Druim Fornocht en 727. En 732 Flaithbertach foi derrotado por \u00c1ed nunha batalla na que morreu o seu curm\u00e1n Flann Gohan mac Congaile. Outro encontro ocorreu en 733 nunha batalla loitada en Mag n\u00cdtha na que perdeu a vida outro curm\u00e1n seu, Conaing mac Congaile. En 734 tivo lugar outro enfrontamento en Mag n\u00cdtha.\nEstas derrotas levaron a Flaithbertach a pedir a axuda naval dos homes de Dalriada pero a s\u00faa frota foi destru\u00edda na boca do Bann en 734. Os Anais do catro mestres declaran que os escotos chegaron para axudar \u00e1s tropas de Flaithbertach que quedaran cortadas por inimigo e que os Ulaid e os Cianachta Glenn Geimin era aliados de \u00c1ed nesta batalla.\nDespois desta serie de batallas Flaithbertach foi deposto, ou abdicou, e entrou no mosteiro en Armagh onde morreu en 765.\nFlaithbertach foi o derradeiro membro do Cen\u00e9l Conaill en ser considerado como Rei Supremo de Irlanda, malia que Ruaidr\u00ed ua Canann\u00e1in (finado en 950) est\u00e1 considerado como tal por unha minor\u00eda de fontes. Entre os fillos de Flaithbertach c\u00f3ntanse: \u00c1ed Muinderg (finado en 747) chamado Rei do norte; Loingsech mac Flaithbertaig (finado en 754) e Murchad mac Flaithbertaig (finado en 767) chamados xefes do Cen\u00e9l Conaill. A s\u00faa filla Dunlaith ingen Flaithbertaig (finada en 798) casou co rei supremo Niall Frossach (finado en 778)."}
{"id": "414309", "revid": "25871", "url": "https://gl.wikipedia.org/wiki?curid=414309", "title": "Juan Monjard\u00edn", "text": "Juan Monjard\u00edn Callej\u00f3n, nado na Coru\u00f1a o 24 de abril de 1903 e finado en Villatobas (provincia de Toledo) o 13 de novembro de 1950, foi un futbolista galego que xogaba de dianteiro. Xogador hist\u00f3rico do Real Madrid Club de F\u00fatbol, foi internacional absoluto coa , coa que disputou os Xogos Ol\u00edmpicos de Par\u00eds de 1924, onde o seu equipo caeu eliminado fronte a na rolda preliminar.\nBiograf\u00eda.\nTras comezar a s\u00faa carreira deportiva no Racing Club de Madrid, ingresou no Madrid Foot-ball Club, antiga denominaci\u00f3n do Real Madrid Club de F\u00fatbol, a finais da tempada 1918-19 con idade cadete. A pesar da s\u00faa idade precoz e debutar co primeiro equipo esa mesma tempada nun partido do Campionato Rexional Centro, converteuse rapidamente nun dos referentes atacantes do club na \u00e9poca.\nDivididos entre o citado torneo rexional e o Campionato de Espa\u00f1a, co\u00f1ecido como Copa do Rei, que eran as \u00fanicas competici\u00f3ns oficiais que se disputaban no territorio espa\u00f1ol, acumulou un total de 55 goles en 74 partidos sendo un dos mellores atacantes da curta historia da entidade madrile\u00f1a. No momento da s\u00faa retirada tanto do club como do f\u00fatbol en 1929 coa temper\u00e1 idade de 26 anos, converteuse no segundo m\u00e1ximo goleador do conxunto madridista, sendo unicamente superado polos 68 goles do seu coet\u00e1neo e compa\u00f1eiro de equipo Santiago Bernab\u00e9u. \u00c9 posible que se debese posiblemente \u00e1 chegada ese mesmo ano de dous xogadores que acabaron por ser tam\u00e9n referentes atacantes e hist\u00f3ricos do club, o valenciano Gaspar Rubio e o navarro Jaime Lazcano, ambos m\u00e1is novos que o galego, e que remataron por bater o seu rexistro goleador no club.\nA mesma tempada da s\u00faa retirada inaugurouse o Campionato Nacional de Liga de Primeira Divisi\u00f3n. Ao disputar un \u00fanico partido, que foi ademais o \u00fanico que disputou esa tempada, converteuse nun dos 19 xogadores do club con presenza nesa hist\u00f3rica primeira edici\u00f3n.\nEn 1943, anos despois da s\u00faa retirada profesional, o club branco organizoulle un partido homenaxe que enfrontou aos madrile\u00f1os contra o FC Barcelona, finalizando con empate a un gol.\nFaleceu nun tr\u00e1xico accidente de tr\u00e1fico, nas proximidades de Villatobas, Toledo, o 13 de novembro de 1950.\nSelecci\u00f3n.\nDebutou coa selecci\u00f3n espa\u00f1ola en Lisboa o 17 de decembro de 1922 contra Portugal. Foi unha das catro veces que foi internacional con Espa\u00f1a ao longo da s\u00faa carreira."}
{"id": "414310", "revid": "5863", "url": "https://gl.wikipedia.org/wiki?curid=414310", "title": "Bibli\u00f3filo", "text": ""}
{"id": "414311", "revid": "56817", "url": "https://gl.wikipedia.org/wiki?curid=414311", "title": "\u00c1ed All\u00e1n", "text": "\u00c1ed All\u00e1n (ou \u00c1ed mac Fergaile), finado en 743, foi un rei irland\u00e9s do s\u00e9culo VIII, rei de Ailech e Rei Supremo de Irlanda. \u00c1ed All\u00e1n era fillo de Fergal mac M\u00e1ele D\u00fain e membro de Cen\u00e9l nE\u00f3gain, unha p\u00f3la dos U\u00ed N\u00e9ill do norte.\nFergal foi asasinado, xunto con moitos outros, na batalla de Almain, en 722. Esta batalla tivo lugar contra Murchad mac Brain Mut de U\u00ed D\u00fanlainge, rei de Leinster. O rei de U\u00ed N\u00e9ill neste tempo era Flaithbertach mac Loingsig de Cen\u00e9l Conaill. \u00c1ed All\u00e1n loitou contra Flaithbertach en Mag Itha en 734, e foi derrotado. Emporiso, Flaithbertach abdicou ou foi deposto pouco despois e entrou no mosteiro en Ard Macha (Armagh).\nO principal requisito para ser un potencial rei supremo era o \u00e9xito en batalla, e \u00c1ed All\u00e1n enfrontouse \u00f3s Ulaid, baixo \u00c1ed R\u00f3in dos D\u00e1l Fiatach en Faughart. Os reis do Ulaid controlaban a maior\u00eda do Ulster oriental, mentres os Cen\u00e9l nE\u00f3gain estaban radicados no\u00a0condado de Tyrone. \u00c1ed All\u00e1n derrotou \u00f3s Ulaid, asasinando a \u00c1ed R\u00f3in e \u00f3 rei do U\u00ed Echach Cobo, obtendo as\u00ed o control de Conailli Muirthemne.\nEn 737, \u00c1ed All\u00e1n reuniuse co rei E\u00f3ganachta Cathal mac Finguine en Terryglass, probablemente terreo neutral. Byrne di que \u00e9 improbable que Cathal, rei de Munster, reco\u00f1ecese a autoridade de \u00c1ed All\u00e1n \u2014 os U\u00ed N\u00e9ill ti\u00f1an bastante pouca influencia no sur; pero se Cathal agardaba alg\u00fan beneficio da reuni\u00f3n, onde quizais reco\u00f1ecese a supremac\u00eda eclesi\u00e1stica de Armagh, resultou decepcionado. A\u00ednda as\u00ed, os cl\u00e9rigos de Armagh puideron quedar satisfeitos xa que os Anais de Ulster, na entrada que segue \u00e1 que informa da reuni\u00f3n de \u00c1ed All\u00e1n e Cathal, din que a lei de Patricio\u00a0estivo vixente en Irlanda. Isto presumiblemente significa que \u00c1ed All\u00e1n e Cathal apalabraron o tratamento especial da igrexa, as s\u00faas terras e os seus inquilinos, segundo indicaba a lei de Patricio.\nEn 738, \u00c1ed All\u00e1n loitou contra os ex\u00e9rcitos de Leinster na batalla de \u00c1th Senaig. Os Anais de Ulster e os Anais de Tigernach dedican espazo considerable \u00e1 batalla, na que \u00c1ed All\u00e1n reultou ferido e o rei de Leinster \u00c1ed mac Colggen de U\u00ed Cheinnselaig, morto. Bran Bec de U\u00ed D\u00fanlainge, fillo daquel Murchad mac Brain Mut que derrotara \u00f3 pai de \u00c1ed All\u00e1n en 722, tam\u00e9n morreu.\nEsta derrota parece teresmagado \u00f3s U\u00ed Chennselaig xa que, por case tres s\u00e9culos despois da batalla de \u00c1th Senaig, os U\u00ed D\u00fanlainge dominaron Leinster.\n\u00c1ed All\u00e1n morreu en 743, na batalla en Seredmag, derrotado por Domnall Midi de Clann Cholm\u00e1in."}
{"id": "414312", "revid": "23204", "url": "https://gl.wikipedia.org/wiki?curid=414312", "title": "\u00c1ed mac Fergaile", "text": ""}
{"id": "414313", "revid": "25871", "url": "https://gl.wikipedia.org/wiki?curid=414313", "title": "Muiredach mac Ainbcellaig", "text": "Muiredach mac Ainbcellaig foi rei dos\u00a0Cen\u00e9l Loairn, e de Dalriada dende 733 at\u00e9 736.\nEra o fillo de Ainbcellach mac Ferchair. A s\u00faa chegada \u00f3 poder est\u00e1 rexistrada no ano 733, mais non est\u00e1 necesariamente ligada \u00e1 morte do seu predecesor Eochaid mac Echdach, rei de Dalriada, segundo os Anais irlandeses. Non est\u00e1 claro quen precedeu a Muiredach como rei de Cen\u00e9l Loairn, pero puido ter sido o seu curm\u00e1n D\u00fangal mac Selbaig. Muiredach \u00e9 un dos reis irlandeses nomeados no poema do s\u00e9culo XI \"Duan Albanach\".\nCrese que o seu reinado rematou como resultado da derrota a mans dos pictos de Fortriu, liderados por Talorgan mac Fergusa, irm\u00e1n de \u00d3engus I, en \"Cnoc Cairpri in Calathros at Etarlinde\". A batalla est\u00e1 rexistrada nos Anais de Ulster, pero non as\u00ed a morte de Muiredach."}
{"id": "414314", "revid": "23204", "url": "https://gl.wikipedia.org/wiki?curid=414314", "title": "Anais de Ulster", "text": ""}
{"id": "414315", "revid": "23204", "url": "https://gl.wikipedia.org/wiki?curid=414315", "title": "Cathal mac Finguine", "text": "Cathal mac Finguine, finado en 742, foi un rei irland\u00e9s de Munster ou Cashel, e rei supremo efectivo de Irlanda.\nPertenc\u00eda \u00f3s E\u00f3ganachta Glendamnach, dentro do grupo de familias dos E\u00f3ganachta cuxos membros dominaron Munster dende s\u00e9culo VII \u00f3 X. O seu pai, t\u00edo, av\u00f3, e bisav\u00f3 tam\u00e9n fora reis de Cashel, como o ser\u00edan o seu fillo e o seu neto.\nO conflito de Cathal cos reis de U\u00ed N\u00e9ill, Fergal mac M\u00e1ele D\u00fain, Flaithbertach mac Loingsig, e \u00c1ed All\u00e1n, fillo de Fergal mac M\u00e1ele D\u00fain, rep\u00f3rtase con certo detalle nos anais irlandeses, e novamente as versi\u00f3ns do norte e do sur difiren. Cathal tam\u00e9n aparece como personaxe, non sempre retratado positivamente, en \"Aislinge Meic Con Glinne\" onde \u00e9 posu\u00eddo por un demo da glotoner\u00eda.\nAmplamente considerado como o rei irland\u00e9s m\u00e1is poderoso da primeira metade do s\u00e9culo VIII, e o m\u00e1is forte rei (hist\u00f3rico) de Munster antes de Brian B\u00f3ruma, crese que Cathal mac Finguine \u00e9 o \u00faltimo rei mencionado no \"Baile Chuinn Ch\u00e9tchathaig.\" O rei hist\u00f3rico E\u00f3ganacht m\u00e1is expansionista antes da s\u00faa ascensi\u00f3n \u00f3 trono foi Fa\u00edlbe Flann mac \u00c1edo Duib (d. 639)."}
{"id": "414318", "revid": "1131", "url": "https://gl.wikipedia.org/wiki?curid=414318", "title": "Castelo de Dunollie", "text": "O Castelo Dunollie (en )\u00a0\u00e9 un castelo en ru\u00ednas que se atopa preto da vila de Oban, na costa oeste de Escocia.\nEnc\u00f3ntrase clasificado na categor\u00eda \"A\" do \"listed building\" dende 20 de xullo de 1971."}
{"id": "414319", "revid": "23204", "url": "https://gl.wikipedia.org/wiki?curid=414319", "title": "D\u00f9n Ollaigh", "text": ""}
{"id": "414320", "revid": "23204", "url": "https://gl.wikipedia.org/wiki?curid=414320", "title": "Atholl", "text": "Atholl ou Athole (en ; en ga\u00e9lico antigo \"Athfhotla\") \u00e9 unha divisi\u00f3n hist\u00f3rica das Highlands de Escocia, que limita con Marr, Badenoch, Lochaber, Breadalbane, Strathearn, Perth e Gowrie. No presente forma parte de Perth e Kinross, Escocia.\nEtimolox\u00eda.\nEn ga\u00e9lico escoc\u00e9s o nome \u00e9 \"Athall\", que deriva do ga\u00e9lico antigo \"Ath-fhotla\", ou 'Nova Irlanda' (F\u00f3dla era o nome tradicional de Irlanda). P\u00e9nsase que deriva do per\u00edodo de asentamento ga\u00e9lico en Escocia, que anteriormente estivera habitado polos pictos."}
{"id": "414321", "revid": "23204", "url": "https://gl.wikipedia.org/wiki?curid=414321", "title": "102 Dalmatians", "text": "102 Dalmatians \u00e9 un filme estadounidense de 2000 dirixido por Kevin Lima e producido por Edward S. Feldman e Walt Disney Pictures. \u00c9 a secuela do filme de 1996 \"101 Dalmatians\", un remake de acci\u00f3n en vivo do filme de 1961 hom\u00f3nimo. Est\u00e1 protagonizado por Glenn Close no seu papel de Cruella de Vil. Close e Tim McInnerny foron os dous \u00fanicos actores do primeiro filme que retomaron o seu papel na secuela. O filme foi nomeado \u00f3 Oscar \u00f3 mellor dese\u00f1o de produci\u00f3n, pero perdeu fronte a \"Gladiator.\""}
{"id": "414322", "revid": "5863", "url": "https://gl.wikipedia.org/wiki?curid=414322", "title": "Ferm\u00edn Luis Fern\u00e1ndez y Penzol Labandera", "text": ""}
{"id": "414323", "revid": "5863", "url": "https://gl.wikipedia.org/wiki?curid=414323", "title": "Ferm\u00edn Luis Fern\u00e1ndez e Penzol Labandera", "text": ""}
{"id": "414324", "revid": "5863", "url": "https://gl.wikipedia.org/wiki?curid=414324", "title": "Ferm\u00edn Luis Fern\u00e1ndez Penzol Labandera", "text": ""}
{"id": "414325", "revid": "5863", "url": "https://gl.wikipedia.org/wiki?curid=414325", "title": "Ferm\u00edn Lu\u00eds Fern\u00e1ndez Penzol Labandera", "text": ""}
{"id": "414326", "revid": "5863", "url": "https://gl.wikipedia.org/wiki?curid=414326", "title": "Ferm\u00edn Lu\u00eds Fern\u00e1ndez e Penzol Labandera", "text": ""}
{"id": "414327", "revid": "5863", "url": "https://gl.wikipedia.org/wiki?curid=414327", "title": "Ferm\u00edn Lu\u00eds Fern\u00e1ndez y Penzol Labandera", "text": ""}
{"id": "414328", "revid": "5863", "url": "https://gl.wikipedia.org/wiki?curid=414328", "title": "Santiago Pol", "text": ""}
{"id": "414329", "revid": "23204", "url": "https://gl.wikipedia.org/wiki?curid=414329", "title": "Dunadd", "text": "Dunadd\u00a0(en ga\u00e9lico escoc\u00e9s: \"D\u00fan Add\", 'forte no [r\u00edo] Add'), \u00e9 unha fortificaci\u00f3n\u00a0da Idade de Ferro e de per\u00edodos posteriores preto de Kilmartin en Argyll and Bute, Escocia e crese que foi a capital do antigo reino de Dalriada.\nDescrici\u00f3n.\nDunadd \u00e9 un penedo rochoso que puido ser anteriormente unha illa e agora est\u00e1 no interior, preto do r\u00edo Add, de onde recibe o seu nome, un pouco \u00f3 norte de Lochgilphead (NR 836 936). O terreo adxacente, agora en gran parte recuperado, antigamente era pantanoso e co\u00f1ecido como o \"M\u00f2ine Mh\u00f2r\" 'gran Mofo' en ga\u00e9lico. Iso, sen d\u00fabida aumentou o potencial defensivo do lugar."}
{"id": "414330", "revid": "23204", "url": "https://gl.wikipedia.org/wiki?curid=414330", "title": "D\u00fan Add", "text": ""}
{"id": "414332", "revid": "23204", "url": "https://gl.wikipedia.org/wiki?curid=414332", "title": "Central Park", "text": "O Central Park \u00e9 un parque urbano p\u00fablico situado no distrito metropolitano de Manhattan, na cidade de Nova York. O parque ten forma rectangular e unhas dimensi\u00f3ns aproximadas de 4000 x 800 metros, sendo case d\u00faas veces m\u00e1is grande que M\u00f3naco e case oito veces a Cidade do Vaticano, dous dos pa\u00edses m\u00e1is pequenos do mundo. Foi dese\u00f1ado polos arquitectos Frederick Law Olmsted e Calvert Vaux, os cales m\u00e1is tarde crearon o Brooklyn's Prospect Park.\nCuns 37,5 mill\u00f3ns de visitantes ao ano, \u00e9 o parque mais visitado dos Estados Unidos de Am\u00e9rica. Ademais, a s\u00faa aparici\u00f3n en numerosas pel\u00edculas e series de televisi\u00f3n convert\u00e9rono nun dos parques urbanos mais famosos do mundo. Est\u00e1 dirixido pola Central Park Conservancy, unha empresa privada sen \u00e1nimo de lucro, que ten un contrato co Departamento de Parques e Ocio de Nova York.\nMalia que gran parte do parque semella ser natural, cont\u00e9n varios lagos artificiais, d\u00faas pistas de patinaxe sobre xeo e \u00e1reas de herba usadas para diversas actividades deportivas.\nPartes do Central Park.\nVales.\nCentral Park est\u00e1 formado por grandes espazos de c\u00e9spede, nos cales os turistas e os cidad\u00e1ns de Nova York adoitan pasar o seu tempo libre. Amais, o parque conta con varios xard\u00edns. O val de c\u00e9spede mais grande do parque \u00e9 o chamado \"Great Lawn\" (literalmente \"gran c\u00e9spede\"), situado no centro do parque, \u00e1 altura do Museo Metropolitano de Arte e do Museo Americano de Historia Natural, dous dos museos mais famosos da cidade.\nDende 1916 existe o \"Shakespeare Garden\", inaugurado tres s\u00e9culos despois da morte do escritor e que acolle a diferentes especies de plantas.\nLagoas.\nA principal lagoa do parque \u00e9 o \"Reservoir,\" que dende 1994 leva o nome de \"Jacqueline Kennedy Onassis Reservoir\". A s\u00faa construci\u00f3n estendeuse dende 1858 ata 1862. E ocupa o espazo comprendido entre a \"86th Street\" e a \"96th Street\". Cunha superficie de 42,9 hect\u00e1reas, nalg\u00fans puntos alcanza unha profundidade de 12 metros, e cont\u00e9n varios miles de mill\u00f3ns de litros de auga.\u200b O \"Reservoir\" \u00e9 co\u00f1ecido tam\u00e9n pola pista para correr de 2,54 quil\u00f3metros \u00e1 beira da lagoa, e que acolle cada d\u00eda a miles de deportistas.\nO outro gran lago do parque \u00e9 \"The Pond\" (literalmente \"A Charca\"), dunha superficie de 1,4 hect\u00e1reas. \"The Pond\", cuxa forma lembra \u00e1 dunha coma, est\u00e1 situado na parte mais meridional do parque e baixo o nivel do mar, o que permite que nesta lagoa se amainen os ru\u00eddos propios da metr\u00f3pole.\nMonumentos.\nVarias construci\u00f3ns, m\u00e1is ou menos importantes e c\u00e9lebres, est\u00e1n distribu\u00eddas polo Central Park:"}
{"id": "414333", "revid": "865", "url": "https://gl.wikipedia.org/wiki?curid=414333", "title": "Igrexa de Hemse", "text": "A igrexa de Hemse (sueco: \"Hemse kyrka\") \u00e9 unha igrexa medieval luterana en Hemse, na illa sueca de Gotland, pertencente \u00e1 diocese de Visby.\nHistoria.\nA presente igrexa de pedra de Hemse data principalmente do s\u00e9culo XIII. Por\u00e9n, ao redor dun s\u00e9culo antes hab\u00eda unha \"stavkirke\" no mesmo lugar. A sorprendentemente ben conservada igrexa de madeira foi atopada por casualidade baixo o chan da igrexa de pedra durante unha restauraci\u00f3n en 1896, onde algunhas t\u00e1boas de carballo serviran como anterior chan. A \"stavkirke\" \u00e9 a mellor conservada atopada en Suecia. A igrexa de madeira probablemente constru\u00eduse na segunda metade do s\u00e9culo XI ou cara o ano 1100, e at\u00f3pase no presente no Museo Hist\u00f3rico de Estocolmo dende 1941.\nA igrexa de madeira foi probablemente substitu\u00edda polo presente edificio rom\u00e1nico ao facerse demasiado pequeno para a congregaci\u00f3n. O coro e a s\u00faa \u00e1bsida constru\u00edronse primeiro a finais do s\u00e9culo XII. \u00c9 probable que os cimientos da nave se colocasen durante a construci\u00f3n desa primeira etapa, pero non se rematou ata principios do s\u00e9culo XIII. Posteriormente, a mediados de s\u00e9culo, engad\u00eduse a torre. A sancrist\u00eda, na cara norte do coro, \u00e9 de 1896.\nA igrexa ten tres portais, un na fachada sur do coro e os outros dous nos lados sur norte da torre. O portal sur da torre \u00e9 a entrada principal e tr\u00e1tase do m\u00e1is elaborado. Engad\u00eduse durante unha modernizaci\u00f3n da igrexa ao redor do ano 1300, cando o portal sur da nave, no seu momento a entrada principal do edificio, transladouse ao norte da torre.\nDurante a restauraci\u00f3n anteriormente citada a igrexa foi bastante modificada interiormente dun xeito moi pouco sensible. Posteriormente levouse a cabo outra restauraci\u00f3n entre 1962 e 1963 e recuper\u00e1ronse os frescos medievais.\nArquitectura.\nA igrexa \u00e9 un edificio rom\u00e1nico relativamente homox\u00e9neo. No interior est\u00e1 decorada con frescos medievais. O m\u00e1is antigo at\u00f3pase na torre e representa centauros asaltando a \u00e1rbore da vida. Debaixo hai d\u00faa inscrici\u00f3ns en lat\u00edn. No coro e na \u00e1bsida hai pinturas do Xu\u00edzo Final do s\u00e9culo XIV, e na nave frescos de mediados do XV que representan a Paix\u00f3n de Cristo e dous santos: San Xurxo e o Drag\u00f3n e San Marti\u00f1o. Tam\u00e9n hai unha inscrici\u00f3n r\u00fanica na parede oeste do coro, unha repetici\u00f3n do \"futhark\" ou \"alfabeto\" r\u00fanico.\nEntre o mobiliario destaca a cruz triunfal, de finais do s\u00e9culo XII. A p\u00eda bautismal ten un p\u00e9 rom\u00e1nico pero o resto \u00e9 do s\u00e9culo XIV. A camp\u00e1 \u00e9 da primeira metade do s\u00e9culo XV."}
{"id": "414335", "revid": "23204", "url": "https://gl.wikipedia.org/wiki?curid=414335", "title": "Muiredach de Dalriada", "text": ""}
{"id": "414336", "revid": "865", "url": "https://gl.wikipedia.org/wiki?curid=414336", "title": "Airbus A320neo", "text": ""}
{"id": "414337", "revid": "865", "url": "https://gl.wikipedia.org/wiki?curid=414337", "title": "Airbus A321neo", "text": ""}
{"id": "414338", "revid": "1987", "url": "https://gl.wikipedia.org/wiki?curid=414338", "title": "Horapolo", "text": "Horapolo (de \"Horus Apollo\", \u1f69\u03c1\u03b1\u03c0\u03cc\u03bb\u03bb\u03c9\u03bd) foi un escritor do s\u00e9culo IV, de historicidade discutida, autor dun tratado sobre os xerogl\u00edficos exipcios, \"Hieroglyphica\", que co\u00f1ecemos pola s\u00faa traduci\u00f3n ao grego realizada no s\u00e9culo V por Filipo, e tam\u00e9n titulada \"Hieroglyphica.\" Esta obra foi un enorme \u00e9xito en Europa a partir do s\u00e9culo XV.\nTraxectoria.\nHorapolo \u00e9 considerado un dos \u00faltimos l\u00edderes do sacerdocio pag\u00e1n do Antigo Exipto, formado nunha escola de Menotis, preto de Alexandr\u00eda, durante o reinado de Zen\u00f3n (474-491). Horapolo \u00e9 mencionado na Suda (s\u00e9culo X) como natural probabelmente da Tebaida. Era fillo de Asclep\u00edades, e neto dun gram\u00e1tico, todos eles docentes en Constantinopla. Horapolo ensinou en Alexandr\u00eda, ademais de gram\u00e1tica, filosof\u00eda. Como sacerdote pag\u00e1n, foi v\u00edtima da loita mantida contra o emperador pag\u00e1n Zen\u00f3n, no ano 484, quen acosou en Alexandr\u00eda \u00e1 escola local de filosof\u00eda. Varios fil\u00f3sofos pag\u00e1ns convert\u00e9ronse ao cristianismo e v\u00edronse implicados nas loitas cos seus antigos compa\u00f1eiros pag\u00e1ns. De acordo \u00e1 Suda, Horapolo tivo que fuxir porque estaba acusado de planear unha rebeli\u00f3n contra os cristi\u00e1ns, e o seu templo dedicado a Isis e Osiris, foi destru\u00eddo.\nA pesar destes ataques, produc\u00edronse numerosas conversi\u00f3ns, aparentemente de forma voluntaria, como a de Paralios, un disc\u00edpulo de Horapolo, que se converteu despois dalgunhas deliberaci\u00f3ns, a pesar de que participara nos actos do culto pag\u00e1n. Nos anos seguintes, creouse un celo particular polo cristianismo, pois a conversi\u00f3n \u00e1 nova relixi\u00f3n monote\u00edsta significaba ser golpeado polos compa\u00f1eiros pag\u00e1ns.\nHorapolo tam\u00e9n fora arrastrado ao conflito e o seu t\u00edo Heraisco foi mesmo asasinado. Foi insultado polos cristi\u00e1ns como \"Apollo Psyche\" (\"alma destrutora\"), detido e torturado, e varios dos seus estudantes apart\u00e1ronse del. No ano 485 trasladouse a Constantinopla, onde continuou ensinando. A natureza m\u00e1is ben mundana da esposa de Horapolo inclinouna a deixalo polo seu amante, e isto supuxo a perda da maior parte da s\u00faa fortuna e biblioteca. Profundamente decepcionado, Horapolo finalmente converteuse ao cristianismo, algo que supostamente predixera Heraisco. Horapolo a\u00ednda viv\u00eda en Constantinopla durante o goberno do emperador Anastasio I. A mi\u00fado atrib\u00faeselle a autor\u00eda da Hieroglyphica, pero persisten as d\u00fabidas sobre iso.\nPara os humanistas as s\u00faas obras foron consideradas herm\u00e9tica, cuns co\u00f1ecementos encubertos e de dif\u00edcil interpretaci\u00f3n, os cales poder\u00edan expresar verdades ocultas non s\u00f3 concernentes ao home, sen\u00f3n tam\u00e9n \u00e1s divindades. Foi esa interpretaci\u00f3n a que os te\u00f3ricos do Renacemento fixeron da obra de Horapolo, publicada en Florencia en 1419 e que, en pouco tempo, volver\u00edase un anhelo intelectual que levar\u00eda aos europeos a empe\u00f1arse na procura de todo o concernente a Exipto \u2014manuscritos, papiros ou obeliscos.\n\"Hieroglyphica\".\nOs \"Hieroglyphica\" constan de dous libros, que conte\u00f1en un total de 189 explicaci\u00f3ns dos xerogl\u00edficos exipcios. O texto foi descuberto en 1419 na illa de Andros e levado a Florencia por Cristoforo Buondelmonti (cons\u00e9rvase actualmente na Biblioteca Laurenciana, Plut. 69,27). A finais do s\u00e9culo XV o texto f\u00edxose inmensamente popular entre os humanistas, cunha primeira edici\u00f3n impresa do texto que apareceu en 1505, iniciando unha longa serie de edici\u00f3ns e traduci\u00f3ns. Desde o s\u00e9culo XVIII, a autenticidade do libro foi posta en d\u00fabida.\nA exiptolox\u00eda moderna inter\u00e9sase polo menos polo primeiro libro, sobre a base dun co\u00f1ecemento real acerca dos xerogl\u00edficos, a\u00ednda que \u00e9 confuso e cun simbolismo barroco e de especulaci\u00f3n teol\u00f3xica. O libro \"Hieroglyphica\" tam\u00e9n puido ter a s\u00faa orixe nas \u00faltimas xeraci\u00f3ns do antigo sacerdocio exipcio do s\u00e9culo V. Este enfoque da especulaci\u00f3n simb\u00f3lica dos xerogl\u00edficos (moitos dos cales foron orixinalmente simples signos sil\u00e1bicos) era popular durante o Helenismo. As\u00ed mesmo, os primeiros humanistas, at\u00e9 Atanasio Kircher, herdaron a idea preconcibida de que os xerogl\u00edficos eran elementos m\u00e1xicos, unha escritura simb\u00f3lica e ideogr\u00e1fica. A segunda parte do Libro II trata o simbolismo dos animais e as s\u00faas alegor\u00edas, que son esencialmente derivadas de Arist\u00f3teles, Eliano, Plinio o Vello e Artemidoro. Probabelmente son unha adici\u00f3n realizada polo tradutor grego, que tomou como referencia o \"Physiologus\", obra actualmente datada no s\u00e9culo IV e con orixe na cidade de Alexandr\u00eda."}
{"id": "414340", "revid": "1410", "url": "https://gl.wikipedia.org/wiki?curid=414340", "title": "Megal\u00f3pteros", "text": "A dos megal\u00f3pteros (Megaloptera) \u00e9 unha orde de insectos da que se co\u00f1ecen unhas 300 especies.\nO nome procede do grego \u03bc\u03ad\u03b3\u03b1-, mega, 'grande' e \u03c0\u03c4\u03ad\u03c1\u03c5\u03be, pterix, '\u00e1', en referencia \u00e1s s\u00faas \u00e1s grandes e burdas. Os megal\u00f3pteros son insectos relativaemnte desco\u00f1ecidos en gran parte da s\u00faa \u00e1rea de distribuci\u00f3n, debido \u00e1 curta vida dos adultos, a frecuentemente alta tolerancia das larvas acu\u00e1ticas \u00e1 poluci\u00f3n (polo que son dif\u00edciles de atopar por ba\u00f1istas), e os seus h\u00e1bitos xeralmente crepusculares ou nocturnos. Por\u00e9n, en Am\u00e9rica os da subfamilia Corydalinae son ben co\u00f1ecidos polas mand\u00edbulas parecidas a defensas de elefante dos machos. Estas te\u00f1en unha aparencia formidable, pero son relativamente inofensivas para os humanos e outros animais; a s\u00faa funci\u00f3n \u00e9 impresionar as femias e suxeitalas durante o apareamento, e alg\u00fans machos pelexan entre eles en exhibici\u00f3ns de cortexo. As larvas destas especies adoitan usarse como isco para a pesca con anz\u00f3 en Norteam\u00e9rica.\nAnteriormete os Megaloptera eran considerados parte dun grupo denominado Neuroptera, no que se inclu\u00edan outros grupos, que son agora considerados xeralmente ordes separadas, e os Neuroptera comprenden agora s\u00f3 eses outros grupos (que antes se chamaban Planipennia). Todos os anteriores Neuroptera est\u00e1n, non obstante, moi estreitamente relacionados entre si e o novo nome para este grupo conxunto que incl\u00fae a todos eles \u00e9 Neuropterida. Este \u00e9 situado ou ben como un superorde, cos Endopterygota (dos cales forman parte) constitu\u00edndo un clado sen categor\u00eda taxon\u00f3mica sobre el, ou ben os Endopterygota son mantidos como superorde, e os Neuropterida, sen categor\u00eda, formar\u00edan parte deles. Dentro dos endopterigotos, os parentes vivos m\u00e1is pr\u00f3ximos do clado dos neuropt\u00e9ridos son os escaravellos.\nO Corydalinae asi\u00e1tico \"Acanthacorydalis fruhstorferi\" pode ter unha envergadura alar de ata 21,6\u00a0cm, o que o fai o insecto acu\u00e1tico de maior envergadura alar do mundo.\nAnatom\u00eda e ciclo vital.\nOs megal\u00f3pteros adultos lembran moito a neur\u00f3pteros, excepto pola presenza dunha rexi\u00f3n prateada nas \u00e1s traseiras, que lle axuda a dobralas sobre o abdome. Te\u00f1en fortes mand\u00edbulas e pezas bucais aparentemente adaptadas para mastigar, a\u00ednda que moitas especies non comen cando son adultos. Te\u00f1en grandes ollos compostos, e nalgunhas especies tam\u00e9n ocelos. As \u00e1s son grandes e subiguais.\nAs femias po\u00f1en ata 3\u00a0000 ovos nunha masa conxunta, que depositan sobre vexetaci\u00f3n que colga sobre a superficie da auga. Sofren a forma m\u00e1is rudimentaria de metamorfose completa entre os insectos. Presentan menos diferenzas entre as formas larvarias e as adultas que calquera outra orde de insectos holomet\u00e1bolos, e as s\u00faas larvas acu\u00e1ticas viven en auga doce, arredor da cal viven tam\u00e9n os adultos. As larvas son carn\u00edvoras, e comen pequenos invertebrados, como crust\u00e1ceos, ameixas, vermes e outros insectos. Pos\u00faen fortes mand\u00edbulas que usan para capturar as s\u00faas presas. Te\u00f1en grandes cabezas e corpos alongados. O abdome leva varios filamentos t\u00e1ctiles finos, que nalgunhas especies poden inclu\u00edr branquias. O segmento final do abdome leva un par de propatas, ou un s\u00f3 ap\u00e9ndice parecido a unha cola.\nAs larvas crecen lentamente e tardan de 1 a 5 anos en chegar ao \u00faltimo estado larvario. Cando chegan \u00e1 madurez, as larvas arr\u00e1stranse desde a auga a terra e pupan no solo h\u00famido ou baixo troncos. Algo pouco com\u00fan \u00e9 que a pupa \u00e9 completamente m\u00f3bil e ten grandes mand\u00edbulas que usa para defenderse dos seus predadores. Os adultos de vida curta emerxen da pupa para aparearse, e moitas especies nunca se alimentan como adultos e viven s\u00f3 unhas poucas horas ou d\u00edas.\nEvoluci\u00f3n.\nAdemais das d\u00faas familias vivas, hai alg\u00fans taxons prehist\u00f3ricos de Megaloptera, co\u00f1ecidos polos seus f\u00f3siles. Alg\u00fans destes ocupan unha posici\u00f3n m\u00e1is basal:\nOs Megaloptera son monofil\u00e9ticos e un clado irm\u00e1n de Neuroptera. Dentro de Megaloptera, Corydalinae e Chauliodinae son clados irm\u00e1ns. A estimaci\u00f3n do tempo de diverxencia suxire que a li\u00f1axe troncal de Neuropterida e Coleoptera separouse no Permiano temper\u00e1n."}
{"id": "414341", "revid": "27155", "url": "https://gl.wikipedia.org/wiki?curid=414341", "title": "Megaloptera", "text": ""}
{"id": "414342", "revid": "27155", "url": "https://gl.wikipedia.org/wiki?curid=414342", "title": "Megal\u00f3ptero", "text": ""}
{"id": "414344", "revid": "98629", "url": "https://gl.wikipedia.org/wiki?curid=414344", "title": "Gran Premio de Francia de 1997", "text": "O Gran Premio de Francia de 1997 de f\u00f3rmula 1 celebrouse no Circu\u00edto de Nevers Magny-Cours en Francia o 29 de xu\u00f1o de 1997. Foi a oitava proba da tempada de F\u00f3rmula Un de , o 75\u00ba Gran Premio de Francia, ou o 83\u00ba Gran Prix de l'ACF. A carreira de 72 voltas ga\u00f1ouna Michael Schumacher pilotando o Ferrari tras comezar desde a pole position. Heinz-Harald Frentzen terminou segundo co equipo Williams, con Eddie Irvine terceiro no outro Ferrari. A vitoria de Schumacher foi a terceira da tempada e a s\u00faa segunda vitoria consecutiva logo de ga\u00f1ar o Gran Premio do Canad\u00e1 de 1997.\nResumo da carreira.\nNo inicio, Michael Schumacher liderou desde a pole con Frentzen no Williams detr\u00e1s de\u00e9l todo o cami\u00f1o. Foi un mal inicio para Damon Hill, que perdeu unha \u00e1 na primeira curva despois da sa\u00edda e non amosou moito despois diso.\nA carreira foi relativamente tranquila ata o final cando unha tormenta trouxo a choiva ao circu\u00edto. Alg\u00fans pilotos entraron en boxes a po\u00f1er pneum\u00e1ticos de chuvia mentres que outros quedaron na pista cos seus pneum\u00e1ticos de seco. Varios pilotos trompearon baixo a chuvia, inclu\u00edndo a Michael Schumacher. Con todo, Schumacher mantivo o seu liderado.\nAo final, Michael cruzou a li\u00f1a por diante de Frentzen pero nas \u00faltimas d\u00faas voltas viuse unha gran batalla entre Ralf Schumacher, David Coulthard e Jean Alesi. Ao mesmo tempo Jacques Villeneuve \u00f1oitaba conn Eddie Irvine para o \u00faltimo posto do podio.\nRalf Schumacher trompeou, perdeu o sexto lugar, pero como se menciona nas notas, Michael Schumacher (que o hab\u00eda dobrado), permitiulle volver na \u00faltima curva. Naquel momento, o comentarista Murray Walker dixo que era un movemento de parvo. Con todo, na \u00faltima volta, Alesi empurrou a Coulthard cara a fora, custandolle a Coulthard o quinto lugar, dando as\u00ed a Ralf Schumacher o punto final porque se desdobrou.\nMentres tanto, na \u00faltima curva, Villeneuve colleu a Irvine. Nun ataque desesperado na curva final trompeou, recuperouse, e pasou a Alesi na bandeira."}
{"id": "414345", "revid": "27155", "url": "https://gl.wikipedia.org/wiki?curid=414345", "title": "Megaloptera (lepid\u00f3pteros)", "text": "Megaloptera \u00e9 un x\u00e9nero de avela\u00ed\u00f1as da familia Noctuidae. A especie tipo \u00e9 \"Megaloptera lophota\" Bethune-Baker, 1908. Alg\u00fans autores consideran esta especie tipo un sin\u00f3nimo j\u00fanior subxectivo de \"Piratisca minax\" Meyrick, 1902.\nO nome deste x\u00e9nero de lepid\u00f3pteros non se debe confundir coa orde de insectos Megaloptera."}
{"id": "414346", "revid": "27155", "url": "https://gl.wikipedia.org/wiki?curid=414346", "title": "Megaloptera (avela\u00ed\u00f1a)", "text": ""}
{"id": "414347", "revid": "23204", "url": "https://gl.wikipedia.org/wiki?curid=414347", "title": "P\u00f6yty\u00e4", "text": "P\u00f6yty\u00e4 (en sueco \"P\u00f6ytis\") \u00e9 un municipio de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 8.412 habitantes. A superficie do termo municipal \u00e9 de 773,69 km2, dos cales 23,63\u00a0km2 son auga. O concello ten unha densidade de poboaci\u00f3n de 11,22 hab./km\u00b2.\nLimita cos municipios de Aura, Lieto, Loimaa, Marttila, Myn\u00e4m\u00e4ki, Orip\u00e4\u00e4, S\u00e4kyl\u00e4 e Eura, estes dous \u00faltimos na rexi\u00f3n veci\u00f1a de Satakunta.\nO concello \u00e9 uniling\u00fce en fin\u00e9s."}
{"id": "414351", "revid": "89787", "url": "https://gl.wikipedia.org/wiki?curid=414351", "title": "Alondra de la Parra", "text": "Alondra de la Parra Borja, nada na Cidade de Nova York o 31 de outubro de 1980, \u00e9 unha directora de orquestra\u00a0mexicana. Dende 2017\u00a0\u00e9 Directora Musical da Queensland Symphony Orchestra, sendo a primeira muller en converterse en directora principal dunha orquestra australiana. Alondra de la Parra \u00e9 Embaixadora de UNICEF e Embaixadora Cultural de M\u00e9xico.\nTraxectoria.\nAlondra de la Parra naceu en Nova York (Estados Unidos) o 31 de outubro de 1980, filla de Manelick de la Parra, un escritor e editor, e Graciela Borja, unha soci\u00f3loga e educadora, ambos mexicanos. Aos dous anos trasladouse coa s\u00faa familia \u00e1 Cidade de M\u00e9xico.\nAos sete anos comezou a tocar o piano e posteriormente, aos trece comezou a estudar violonchelo. Aos 15 anos marchou estudar un ano ao St. Leonard's-Mayfield School en Inglaterra. Estudou piano e direcci\u00f3n orquestral pola Manhattan School of Music de Nova York, recibido a Bolsa Presser e lincenciouse en ambas disciplinas con Jeffrey Cohen e Kenneth Kiesler respectivamente.\nCo obxectivo de promover e difundir a obra de novas personalidades da composici\u00f3n en Am\u00e9rica, en 2004 fundou a Orquesta Filarm\u00f3nica de las Am\u00e9ricas, con sede en Nova York.\nEn Galicia.\nO 30 de setembro de 2022 dirixiu por primieira vez, cumprindo as\u00ed un dos seus desexos, a Orquestra Sinf\u00f3nica de Galicia. \nFamilia e vida persoal.\nAlondra de la Parra \u00e9 filla de Graciela Borja e Manelick de la Parra, este \u00faltimo escritor e fillo da escritora mexicana Yolanda Vargas Dulch\u00e9. Ten un irm\u00e1n, Mane de la Parra, que \u00e9 cantante e actor. En 2004 casou con Carlos Zedillo Velasco, o terceiro fillo do expresidente mexicano Ernesto Zedillo, divorci\u00e1ndose dous anos despois. Ten dous fillos, Luciano e Juli\u00e1n, froito da s\u00faa relaci\u00f3n con Teo de Mar\u00eda, bater\u00eda da banda de rock mexicana Liquits."}
{"id": "414353", "revid": "23204", "url": "https://gl.wikipedia.org/wiki?curid=414353", "title": "Birut\u00e9 Galdikas", "text": "Birut\u00e9 Marija Filomena Galdikas, nada en Wiesbaden (Alema\u00f1a) o 10 de maio de 1946, \u00e9 unha primat\u00f3loga, antrop\u00f3loga, et\u00f3loga e activista medioambiental canadense de orixe lituana.\nTraxectoria.\nTraballa como profesora na Universidade de Simon Fraser, Columbia Brit\u00e1nica , \u00e9 reco\u00f1ecida como un dos maiores persoeiros no mundo da primatolox\u00eda e \u00e9 autora de varios libros sobre a ameaza de extinci\u00f3n do orangut\u00e1n, en especial do orangut\u00e1n de Borneo."}
{"id": "414354", "revid": "865", "url": "https://gl.wikipedia.org/wiki?curid=414354", "title": "CFM International LEAP-1A", "text": ""}
{"id": "414356", "revid": "89787", "url": "https://gl.wikipedia.org/wiki?curid=414356", "title": "Kyle, Ayrshire", "text": "Kyle (ou Coila poeticamente; ) \u00e9 antigo\u00a0distrito de Escocia que se estend\u00eda por partes dos acutuais East Ayrshire e South\u00a0Ayrshire. Crese que debe o seu nome a\u00a0Coel Hen, un rei dos\u00a0britanos.\nKyle limita con Cunninghame e Clydesdale polo norte e leste respectivamente, co condado de Carrick polo sur, sobre o r\u00edo Kyle, e co fiorde de Clyde polo oeste."}
{"id": "414357", "revid": "89787", "url": "https://gl.wikipedia.org/wiki?curid=414357", "title": "Milngavie", "text": "Milngavie (en , en ) \u00e9 unha vila de East Dunbartonshire, Escocia. Est\u00e1 a car\u00f3n do r\u00edo Allander, no l\u00edmite noroeste de Gran Glasgow, e uns 10 quil\u00f3metros do centro de Glasgow. \u00c9 veci\u00f1a de Bearsden.\nA vila \u00e9 un lugar de retiro moi popular, cun infrecuente incremento anual da poboaci\u00f3n maior. No censo de 2001, a vila contaba cunha poboaci\u00f3n de 12\u00a0795 persoas en 5\u00a0256 fogares."}
{"id": "414358", "revid": "23204", "url": "https://gl.wikipedia.org/wiki?curid=414358", "title": "Mulguye", "text": ""}
{"id": "414359", "revid": "23204", "url": "https://gl.wikipedia.org/wiki?curid=414359", "title": "Muileann-Gaidh", "text": ""}
{"id": "414361", "revid": "23204", "url": "https://gl.wikipedia.org/wiki?curid=414361", "title": "\u00c1ed Find", "text": "\u00c1ed Find (\u00c1ed o Branco), ou \u00c1ed mac Echdach, finado no ano 778, foi rei de Dalriada (o oeste da actual Escocia e o condado de Antrim, en Irlanda). \u00c1ed era fillo de Eochaid mac Echdach, un descendente de Domnall Brecc da dinast\u00eda de reis Cen\u00e9l nGabr\u00e1in.\nSegundo xenealox\u00edas posteriores, \u00c1ed era o bisav\u00f3 de Kenneth MacAlpin (Cin\u00e1ed mac Ailp\u00edn) que \u00e9 tradicionalmente considerado como o primeiro rei as the first rei dos escoceses."}
{"id": "414362", "revid": "23204", "url": "https://gl.wikipedia.org/wiki?curid=414362", "title": "\u00c1ed mac Echdach", "text": ""}
{"id": "414363", "revid": "23204", "url": "https://gl.wikipedia.org/wiki?curid=414363", "title": "Aed de Dalriada", "text": ""}
{"id": "414364", "revid": "23204", "url": "https://gl.wikipedia.org/wiki?curid=414364", "title": "Govan", "text": "Govan\u00a0(en ) \u00e9 un distrito, parroquia e antigo burgh que no presente forma a parte suroeste da cidade de Glasgow, Escocia. At\u00f3pase a 4 quil\u00f3metros do oeste do centro da cidade, na beira sur do r\u00edo Clyde, oposto \u00f3 r\u00edo Kelvin e do distrito de Partick. Historicamente, formou parte do condado de Lanark.\nSegunda unha lenda medieval, Constantino, un rei do s\u00e9culo VII de Strathclyde, fundou un mosteiro baixo o control de Columbanus en Govan. Durante a Idade Media, Govan era o lugar dun transbordador que un\u00eda a \u00e1rea de Partick para os gandeiros de tempada. Nos s\u00e9culos XVIII e XIX, as industrias t\u00e9xtiles e de minar\u00eda de carb\u00f3n foron moi importantes; a comezos do s\u00e9culo XIX, emerxeu a construci\u00f3n de barcos como a principal industria da zona. En 1864, Govan acadou o status de burgh, e era o quinto meirande burgh de Escocia. Foi incorporado \u00e1 cidade de Glasgow en 1912."}
{"id": "414365", "revid": "23204", "url": "https://gl.wikipedia.org/wiki?curid=414365", "title": "Baile a' Ghobhainn", "text": ""}
{"id": "414366", "revid": "1131", "url": "https://gl.wikipedia.org/wiki?curid=414366", "title": "Hexham", "text": "Hexham \u00e9 unha vila e parroquia civil en Northumberland, Inglaterra, que se atopa \u00f3 sur do r\u00edo Tyne, e foi o centro administrativo do distrito de Tynedale dende 1974 at\u00e9 2009. No ano 2011 ti\u00f1a 11\u00a0829 habitantes.\nOutras vilas menores nos arredores de Hexham son Corbridge, Riding Mill, Stocksfield e Wylam polo leste, Acomb e Bellingham polo norte, Allendale polo sur e Haydon Bridge, Bardon Mill e Haltwhistle polo oeste. Newcastle upon Tyne est\u00e1 a 40 quil\u00f3metros polo leste."}
{"id": "414367", "revid": "89787", "url": "https://gl.wikipedia.org/wiki?curid=414367", "title": "Newborough, Staffordshire", "text": "Newborough\u00a0\u00e9 unha vila e parroquia civil do condado de Staffordshire, en Inglaterra. At\u00f3pase a 5 quil\u00f3metros \u00f3 suroeste de Hanbury e a 13 quil\u00f3metros \u00f3 oeste de Burton-upon-Trent. Newborough ten un pub, unha escola e unha igrexa. Segundo o censo de 2011, ti\u00f1a unha poboaci\u00f3n de 476 persoas, con 240 homes e 236 mulleres. Newborough forma parte do distrito de Yoxall en East Staffordshire."}
{"id": "414368", "revid": "89787", "url": "https://gl.wikipedia.org/wiki?curid=414368", "title": "Lichfield", "text": "Lichfield \u00e9 unha cidade do centro de Inglaterra. At\u00f3pase no condado de Staffordshire, a uns 25\u00a0km \u00f3 norte de Birmingham e a uns 200 \u00f3 noroeste de Londres. O seu nome en lat\u00edn \u00e9 \"Letocetum\" e en gal\u00e9s \u00e9 \"Caerlwytgoed.\"\nDemograf\u00eda.\nLichfield ten unha poboaci\u00f3n estimada duns 30.000 habitantes (2007), pero o distrito de Lichfield chega \u00f3s 93.232 segundo o censo de 2001, ano en que Lichfield ti\u00f1a 27.900 habitantes. O 98,1% da poboaci\u00f3n \u00e9 branca, e o 79% son cristi\u00e1ns.\nCatedral.\nDe entre os edificios da cidade salienta a catedral de Lichfield, unha igrexa g\u00f3tica con tres torres rematadas en agulla e que \u00e9 sede da diocese de Lichfield. A s\u00faa construci\u00f3n comezou en 1195, pero non foi rematada at\u00e9 a d\u00e9cada de 1330, coa construci\u00f3n da \"Lady Chapel\". Un dos seus materiais principais \u00e9 a arenita vermella."}
{"id": "414371", "revid": "19415", "url": "https://gl.wikipedia.org/wiki?curid=414371", "title": "Loimaa", "text": "Loimaa \u00e9 un municipio de Finlandia situado na rexi\u00f3n de Finlandia Propia. En 2018 a s\u00faa poboaci\u00f3n era de 16.105 habitantes. A superficie do termo municipal \u00e9 de 851,93 km2, dos cales 3,81\u00a0km2 son auga. O concello ten unha densidade de poboaci\u00f3n de 18,99 hab./km\u00b2.\nLimita cos municipios de Koski Tl, Marttila, Orip\u00e4\u00e4, P\u00f6yty\u00e4, Somero, Huittinen e S\u00e4kyl\u00e4 na rexi\u00f3n veci\u00f1a de Satakunta, Humppila e Yp\u00e4j\u00e4 na rexi\u00f3n de Tavastia Propia, e Punkalaidun na rexi\u00f3n de Pirkanmaa.\nO concello \u00e9 uniling\u00fce en fin\u00e9s.\nCidades irm\u00e1s.\nLoimaa est\u00e1 irmandada con:"}
{"id": "414372", "revid": "25871", "url": "https://gl.wikipedia.org/wiki?curid=414372", "title": "Curet\u00e1n", "text": "San\u00a0Curet\u00e1n\u00a0(en lat\u00edn: \"Curitanus\", \"Kiritinus\" ou \"Boniface\") foi un bispo e santo escoto-picto (fl. entre 690 e 710). Aparece listado como unha das testemu\u00f1as no \"C\u00e1in Adomn\u00e1in\", onde \u00e9 chamado \"Curetan epscop\". En \"Martyrology of Tallaght\" \u00e9 chamado \"of Ross Mand Bairend\" e en \"Martyrology of O'Gorman\" \u00e9 descrito como \"bispo e abade de Ross maic Bairend\". Polo xeral, ac\u00e9ptase que o seu bispado foi en Ross, cuxa s\u00e9 estaba no asentamento de Black Isle chamado \"Ros-Maircnidh\" ou Rosemarkie, chamado as\u00ed polo promontorio adxacente."}
{"id": "414373", "revid": "22570", "url": "https://gl.wikipedia.org/wiki?curid=414373", "title": "Fiannamail ua D\u00fanchado", "text": "Fiannamail ua D\u00fanchado\u00a0foi rei dos Escotos de Dalriada dende o ano\u00a0698\u00a0at\u00e9 o 700. Neto de D\u00fanchad mac Conaing e fillo de Conall Cael mac D\u00fanchad, falecido en Kintyre no ano 681. Prov\u00e9n dunha p\u00f3la dos Cen\u00e9l nGabr\u00e1in, quen entraron en combate contra os Cen\u00e9l Loairn despois do asasinato de Eochaid mac Domangairt no 697, descendente directo de Domnall Brecc.\nTraxectoria.\nToma o trono despois da expulsi\u00f3n de Ainbcellach mac Ferchair quen \u00e9 enviado en cativerio a Irlanda. Os \"Anais de \u00dalster\" rev\u00e9lannos que foi asasinado dous anos despois, no 700 sen d\u00fabida por Selbach mac Ferchair, irm\u00e1n de Ainbcellach e que posteriormente sobe ao trono.\nNo 697, aparece como un dos asinantes da \"Lex Innocentium\", promulgada por San Adomnan.\nA s\u00faa familia estabel\u00e9cese en Kintyre, xogando un papel importante na vida pol\u00edtica da rexi\u00f3n durante corenta anos. Nesta familia aparece un tal Becc Ua D\u00fanchada quen puido ser o seu irm\u00e1n e que ser\u00e1 asasinado no 707.\u00a0Tam\u00e9n figura un aparente fillo,\u00a0Dunchad Becc, rei de Kintyre quen venceu a Selbach mac Ferchair na batalla naval de Ard Nesbi, o 6 de setembro ou de outubro do 719 e que morrer\u00eda no ano 721.\nIndrechtach, fillo de Fiannamail que non \u00e9 reco\u00f1ecido como rei de Dalriada nos Anais de Ulster, foi vencido na batalla de Druin Cathmail logo de falecer, no mesmo ano, o seu irm\u00e1n Conall e \"moitos m\u00e1is\" na cidadela de Forboros, en mans do rei picto \u00d3engus I no 741."}
{"id": "414374", "revid": "23204", "url": "https://gl.wikipedia.org/wiki?curid=414374", "title": "Fiannamail de Dalriada", "text": ""}
{"id": "414376", "revid": "56817", "url": "https://gl.wikipedia.org/wiki?curid=414376", "title": "Fergustus Pictus", "text": "Fergustus Pictus ou Fergus o Picto\u00a0foi un bispo escoto-picto que asistiu \u00f3 concilio organizado polo papa Gregorio II no ano 721 en Roma. Aparece rexistrado como \"Fergustus episcopus Scotiae Pictus\", ou \"Fergus o Picto, bispo dos gaels\". A mi\u00fado \u00e9 identificado co San Fergus escoc\u00e9s, e co Fregus de \"Vita Sancti Kentigerni\", pero a \u00fanica evidencia para estas relaci\u00f3ns \u00e9 o seu nome, un nome que, ora na forma Fergus ora como Urgust, era un dos nomes m\u00e1is populares da Escocia e da Irlanda da Idade Escura."}
{"id": "414377", "revid": "98629", "url": "https://gl.wikipedia.org/wiki?curid=414377", "title": "Jo\u00ebl Egloff", "text": "Jo\u00ebl Egloff, nado no ano 1970 no departamento de Mosela, \u00e9 un guionista e escritor franc\u00e9s que vive en Metz.\nTraxectoria.\nDespois de rematar o bacharelato de letras en 1988 no instituto J.-V. Poncelet de Saint-Avold, Egloff continuou os seus estudos de historia en Estrasburgo e m\u00e1is tarde matriculouse na escola de cinema ESEC (\"\u00c9cole sup\u00e9rieure libre d\u2019\u00e9tudes cin\u00e9matographiques\") en Par\u00eds.\nEscribiu gui\u00f3ns e traballou como axudante de direcci\u00f3n. Tam\u00e9n \u00e9 autor de cinco novelas, inclu\u00edndo \"L'\u00c9tourdissement\", pola que obtivo o Premio do Libro Inter no ano 2005.\nNa s\u00faa obra \"L\u2019Homme que l\u2019on prenait pour un autre\" (Buchet-Chastel, 2008) combina poes\u00eda e humor negro. En 2017, a s\u00faa primeira novela, \"Edmond Ganglion &amp; fils\" foi adaptada para o cinema baixo o t\u00edtulo de \"Grand Froid\", por G\u00e9rard Pautonnier."}
{"id": "414378", "revid": "89787", "url": "https://gl.wikipedia.org/wiki?curid=414378", "title": "Comgall mac Domangairt", "text": "Comgall mac Domangairt foi rei de Dalriada a comezos do s\u00e9culo VI. Era fillo de Domangart mac Fergusa e neto de Fergus M\u00f2r Mac Earca. Os \"Anais de \u00dalster\" estabelecen a s\u00faa morte no anos 538, 542 e 545, e nos \"Anais de Tigernach\" en 537.\nTraxectoria.\nNon se co\u00f1ece nada da vida de Comgall ag\u00e1s sobre a s\u00faa morte, mais \u00e9 salientable polo feito de levar o ep\u00f3nimo fundador do \"Cen\u00e9l Comgaill\", un dos parentescos de Dalriada, segundo o \"Senchus fer n-Alban\". De feito, esta obra fala do \"Crich Comgaill\", pero os \"Anais de \u00dalster\" empregan o termo cen\u00e9l nun escrito de 710.\nO \"Senchus\" narra que Comgall tivo un s\u00f3 fillo, Conall, que tivo sete fillos m\u00e1is, dos cales se co\u00f1ece o nome de seis: Loingsech, Nechtan, Artan, Tuatan, Tutio e Coirpre. Poder\u00eda ser que Coripre fose un engadido posterior, xa que o \"Senchus\" fala dun pobo de Coirpre, diferente dos fillos de Erc.\nO Cen\u00e9l Comgaill.\nOs anaiss irlandeses falan relativamente pouco do \"Cen\u00e9l Comgaill\". Por\u00e9n, novas interpretaci\u00f3ns suxiren que este grupo de parentesco poder\u00eda ter sido importante na gaelizaci\u00f3n dos pictos, xa que un tal Dargart mac Finguine do Cen\u00e9l Comgaill casou coa princesa picta Der-Ilei, e os reis pictos Bridei IV e Nechtan mac Der-Ilei foron produto deste casamento.\nC\u00f3idase que o Cen\u00e9l Comgaill se atopaba en Cowal, no oeste das Highlands, unha zona cuxo nome deriva de Comgall ou Comgaill, e na illa de Bute. Se cadra tam\u00e9n controlaron dende a illa de Arran cara \u00f3 sur. Os centros reiais do seu reino non se co\u00f1ecen, malia que Dunoon poder\u00eda ter sido de grande importancia. Contra finais do s\u00e9culo VI e comezos do VII asociouse Saint Blane con Bute, pero alg\u00fans investigadores actuais non est\u00e1n certos de que esta tradici\u00f3n sexa correcta. O mosteiro de Kingart, asociado con Saint Blane, nom\u00e9ase nos anais. At\u00f3pase preto da fortaleza de Dunagoil, que plausiblemente poder\u00eda ter sido o centro real do estado, mais non \u00e9 seguro que estivese ocupado durante ese per\u00edodo."}
{"id": "414379", "revid": "23204", "url": "https://gl.wikipedia.org/wiki?curid=414379", "title": "Cen\u00e9l Comgaill", "text": ""}
{"id": "414380", "revid": "23204", "url": "https://gl.wikipedia.org/wiki?curid=414380", "title": "Comgall de Dalriada", "text": ""}
{"id": "414381", "revid": "98629", "url": "https://gl.wikipedia.org/wiki?curid=414381", "title": "Dargart mac Finguine", "text": "Dargart mac Finguine, finado no ano 685, foi un membro do Cen\u00e9l Comgaill. O \u00fanico evento directamente conectado con el nos anais irlandeses, baseados nunha cr\u00f3nica de Iona, \u00e9 a s\u00faa morte.\nCrese que Dargart foi o rei de dous reis dos pictos, Bridei mac Der-Ilei e Nechtan mac Der-Ilei."}
{"id": "414383", "revid": "5863", "url": "https://gl.wikipedia.org/wiki?curid=414383", "title": "Der-Ilei", "text": "Der-Ilei, fl. a finais do s\u00e9culo VII, puido ter sido a filla ou se cadra a irm\u00e1 de Bridei map Beli, rei dos pictos, finado en 693. Non hai menci\u00f3ns expl\u00edcitas de Der-Ilei nos anais irlandeses ou outras fontes, e a s\u00faa existencia e parentesco bas\u00e9anse na implicaci\u00f3n dos rexistros superviventes.\nDer-Ilei casou con Dargart mac Finguine (finado en 686), un pr\u00edncipe dos Cen\u00e9l Comgaill. Entre os seus fillos c\u00f3ntanse a Bruide mac Der-Ilei (finado en 706) e a Nechtan mac Der-Ilei (finado en 732), \u00e1mbolos dous reis dos pictos."}
