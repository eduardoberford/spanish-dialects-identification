{"id": "159542", "revid": "5863", "url": "https://gl.wikipedia.org/wiki?curid=159542", "title": "Arma", "text": "Unha arma \u00e9 unha ferramenta de agresi\u00f3n \u00fatil para a caza e a autodefensa, cando se usa contra animais, e pode ser utilizada contra seres humanos en tarefas de ataque, defensa e destruci\u00f3n de forzas ou instalaci\u00f3ns inimigas, ou simplemente como unha efectiva ameaza. Unha arma \u00e9 xa que logo un dispositivo que ampl\u00eda a direcci\u00f3n e a magnitude dunha forza. Segundo outra interpretaci\u00f3n, poder\u00edan definirse como os dispositivos m\u00e1is sinxelos que utilizan vantaxes mec\u00e1nicas para multiplicar unha forza.\nEn ataque, as armas poden ser utilizadas como un instrumento de coacci\u00f3n, por contacto directo ou mediante uso de proxect\u00eds. Estas ferramentas, xa que logo, van desde algo tan sinxelo como un pau afiado a un complexo aglomerado de tecnolox\u00edas, como un m\u00edsil bal\u00edstico intercontinental. En sentido metaf\u00f3rico, calquera cousa capaz de causar un dano pode ser entendido como arma, e neste sentido interpr\u00e9tase o desenvolvemento da guerra psicol\u00f3xica durante as guerras do s\u00e9culo. M\u00e1is recentemente, dese\u00f1\u00e1ronse armas non letais, dese\u00f1adas para ser utilizadas por grupos paramilitares, forzas de seguridade ou ata tropas en combate, e cuxo obxectivo \u00e9 provocar danos suficientes para neutralizar a un adversario sen causarlle a morte e minimizando o seu impacto sobre o medio ambiente.\nNa pr\u00e1ctica, ent\u00e9ndese que \"calquera elemento capaz de danar\" poder\u00eda ser considerado arma, (a\u00ednda cando se esta non fora a s\u00faa principal funci\u00f3n), dependendo das circunstancias e fins con que se utilicen. Criterio similar \u00e9 utilizado na Ciencia do Dereito, onde o pu\u00f1o, pese a non ser a s\u00faa funci\u00f3n inmediata a de danar, pode mesmo xulgarse como arma Con todo, segundo o dereito penal vixente en moitos pa\u00edses, un obxecto non pode ser considerado como arma se non foi creado coas funci\u00f3ns espec\u00edficas de ataque ou defensa. Por exemplo, a lexislaci\u00f3n espa\u00f1ola establece que:\nConcepto te\u00f3rico.\nA funci\u00f3n b\u00e1sica das armas non cambiou desde a antig\u00fcidade. As armas fan unha ou m\u00e1is cousas de entre as seguintes:\nAs armas poden ser ofensivas -adecuadas para que a transformaci\u00f3n de enerx\u00eda recaia sobre un obxectivo-, ou defensivas, dirixidas a neutralizar, evitar ou polo menos absorber parte da enerx\u00eda que un inimigo poida concentrar sobre n\u00f3s. M\u00e1is adiante anal\u00edzanse con maior detalle segundo criterios m\u00e1is espec\u00edficos.\nArmas prehist\u00f3ricas.\nA observaci\u00f3n doutras especies de mam\u00edferos superiores, como os chimpanc\u00e9s, ofrece a posibilidade de observar o uso rudimentario de ferramentas, e as armas non escapan a esta definici\u00f3n. Craig Stanford, experto en primates e profesor de antropolox\u00eda na Universidade do Sur de California suxeriu que o descubrimento de \"lanzas\" rudimentarias -isto \u00e9, paus m\u00e1is ou menos afiados- por parte dos grandes simios p\u00f3dese evidenciar, por analox\u00eda, o descubrimento das primeiras armas utilizadas pola humanidade, hai ao redor de cinco mill\u00f3ns de anos. Dun modo natural, xa que logo, os paus e as estacas afiadas compuxeron o primeiro arsenal da humanidade, e \u00e9 m\u00e1is que probable que se utilizasen tam\u00e9n como proxect\u00eds, xunto a pedras pequenas. Estas ferramentas puideron ser moi \u00fatiles para o ser humano cando a s\u00faa propia evoluci\u00f3n biol\u00f3xica o fac\u00eda m\u00e1is lento, m\u00e1is torpe, m\u00e1is pequeno ou m\u00e1is d\u00e9bil que outras criaturas coas que compet\u00eda polos recursos. Efectivamente, na competencia contra animais provistos de cornos, garras, ca\u00ed\u00f1os afiados ou unha pel impenetrable, as armas deben considerarse como unha ferramenta moi beneficiosa para a supervivencia da especie humana, quen por outra banda pronto recorreu a esas defensas naturais para perfeccionar o seu propio armamento. De calquera modo, as machadas de pedra son as primeiras armas humanas desenvolvidas especificamente para causar un dano mediante un contacto directo, utilizadas como un amplificador sinxelo de enerx\u00eda. Os primeiros proxect\u00eds dos que se ten unha dataci\u00f3n fiable son oito lanzas de madeira, chamadas Sch\u00f6ninger Speere, que se estima foron constru\u00eddas hai 400.000 anos. Hai aproximadamente uns 250.000 anos empezouse a utilizar o lume para endurecer as puntas, e as primeiras pedras talladas manualmente como punta de lanza hanse datado ao redor do 80.000 a. C. Vinte milenios m\u00e1is tarde, o arco e as frechas supuxeron unha revoluci\u00f3n na tecnolox\u00eda de armas, ao multiplicar a forza exercida reducindo ademais o esforzo muscular do usuario. A primeira xavelina conservada debeu utilizarse cara ao 42.000 a. C. Durante a etapa Paleol\u00edtico, empez\u00e1ronse a utilizar dardos, m\u00e1is precisos que as frechas, e o \u00e1tlatl -unha arma utilizada como propulsor de lanzas- m\u00e1is antigo achado rolda os 27.000 anos.\nArmas da antig\u00fcidade.\nDurante o neol\u00edtico, a densidade da poboaci\u00f3n humana na Terra hab\u00eda ido crecendo, apareceron os primeiros asentamentos estables, por exemplo, poboado ib\u00e9rico de Ullastret, e o traballo especializouse , e foise establecendo unha forte competencia entre tribos veci\u00f1as. Este \u00e9 o momento en que, grazas ao dominio da metalurxia aparecen materiais m\u00e1is resistentes e que permite a elaboraci\u00f3n das primeiras armas met\u00e1licas. De orixe as primeiras armas der\u00edvanse de utensilios para cultivar a terra por exemplo, a fouce ou gada\u00f1a.\nAs\u00ed aparecen as armas de corte, dunha face (coitelo) e bifaciais (espada); as armas de impacto ou de esmagamento (maza, garrote) ou as de dano mixto (corte/esmagamento), como a machada.\nAs armas da antig\u00fcidade ofrec\u00edan numerosas vantaxes sobre os seus precedentes prehist\u00f3ricos, con melloras significativas en canto aos seus materiais e t\u00e9cnicas de uso, as\u00ed como porque se conservaba durante m\u00e1is tempo. A aprendizaxe da fusi\u00f3n dos metales converteu aos ferreiros en figuras moi importantes en todas as comunidades humanas, e parte dos seus atributos m\u00e1xicos deb\u00edanse \u00e1 revoluci\u00f3n tecnol\u00f3xica que representaban as espadas de ferro, os escudos e a armadura persoal. Deste refinamento t\u00e9cnico seguiuse un maior refinamento t\u00e1ctico, de modo que empezaron a dese\u00f1arse armas para fins espec\u00edficos, como a alabarda ou o casco. A difusi\u00f3n da roda e a equitaci\u00f3n, paralelas ao desenvolvemento metal\u00farxico, forxaron a primeira unidade militar composta, o carro de guerra, cuxa invenci\u00f3n se data ao redor do s\u00e9culo XX\u00a0a.\u00a0C. e cuxo uso tivo o seu cl\u00edmax en torno ao s\u00e9culo XIII\u00a0a.\u00a0C. (v\u00e9xase a Batalla de Qadesh). A formaci\u00f3n de unidades montadas nesta \u00e9poca supuxo a creaci\u00f3n dun paradigma militar, a cabaler\u00eda, que perdurar\u00eda ata ben entrado o s\u00e9culo XX..\nArmas da Idade Media.\nO fin da antig\u00fcidade en Europa, definido polo Gran Cisma e a difusi\u00f3n da sociedade feudal, veu aparellado a unha nova revoluci\u00f3n nos armamentos: Por un lado, mediante a edificaci\u00f3n de grandes edificaci\u00f3ns defensivas, e por outro, co perfeccionamento de armas de asedio. A cabalar\u00eda adquire un valor de status social. A nobreza identif\u00edcase coa forza militar -o Cabaleiro feudal-, e ocupa xunto \u00e1 monarqu\u00eda e o clero a posici\u00f3n dominante na estrita xerarqu\u00eda feudal. Este modelo sociocultural, que perdurou durante s\u00e9culos, vai cambiar ata propiciar o chamado Renacemento, definido tam\u00e9n pola aparici\u00f3n da p\u00f3lvora, que formulou un paradigma completamente novo na estratexia militar.\nArmas da Idade Moderna.\nA p\u00f3lvora, foi introducida en Europa dende oriente preto do ano 1200, marcou o inicio dunha nova revoluci\u00f3n b\u00e9lica. Durante o Renacemento vanse perfeccionando armas como a bombarda, a culebrina ou a espingarda. A guerra adquire un car\u00e1cter completamente novo, xurdindo en consecuencia novos tipos de barcos, como o gale\u00f3n ou o bergant\u00edn. O progresivo refinamento desas armas de asedio redundaron na aparici\u00f3n de armas de fogo de uso persoal, un elemento clave, para os conquistadores espa\u00f1ois cara \u00e1 era dos descubrimentos. Esta tecnolox\u00eda afectou decisivamente a historia do mundo a nivel intercontinental.\nAs armas de fogo supo\u00f1\u00edan un salto cualitativo, posto que a enerx\u00eda era almacenada nun material explosivo, denominado propelente, como a p\u00f3lvora, en lugar de depender dun peso ou un movemento provocado polo usuario. Esa enerx\u00eda lib\u00e9rase a maior velocidade, e o dispositivo pode ser reempregado sen fatiga do material nin do portador, nun lapso de tempo relativamente breve. As armas de fogo convert\u00e9ronse nun factor imprescindible para a formaci\u00f3n dos grandes imperios do s\u00e9culo, e foron obxecto de numerosos estudos destinados a mellorar tanto o seu alcance coma a s\u00faa potencia, precisi\u00f3n ou velocidade de recarga. Dende a guerra da Independencia dos Estados Unidos ata os principios do s\u00e9culo xx, as armas de combate corpo a corpo foron finalmente desbotadas do campo de combate, debido ao pouco alcance destas e o seu dif\u00edcil uso dentro do devandito alcance. \u00c1s veces mencionada como a \"era do fusil\", este per\u00edodo caracterizouse polo desenvolvemento de armas de fogo para a infantar\u00eda e de can\u00f3ns para o soporte das tropas, as\u00ed como o inicio da automatizaci\u00f3n das armas. En Am\u00e9rica do Norte, a poboaci\u00f3n india viuse desprazada dos seus asentamentos ancestrais tras ser convencidos, primeiro polas armas e despois pola diplomacia, da conveniencia de trasladarse a unha reserva india.\nM\u00e1is adiante, durante a guerra civil, nace o primeiro acoirazado e a primeira metralladora nos Estados Unidos. Por outra parte, o uso da m\u00e1quina de vapor substitu\u00edu \u00e1 navegaci\u00f3n a vela que fora, dende a antig\u00fcidade, a forza motora por excelencia de calquera embarcaci\u00f3n. A grandes li\u00f1as, este contexto \u00e9 o dominante -con notables variaci\u00f3ns segundo o pa\u00eds- na maior\u00eda de ex\u00e9rcitos modernos do s\u00e9culo.\nArmas do s\u00e9culo xx.\nO ritmo de mell\u00f3ralas en tecnolox\u00eda b\u00e9lica multiplicouse durante os grandes conflitos b\u00e9licos do s\u00e9culo XX. Durante a primeira guerra mundial vai producirse o fin de \u00e9raa das armas de filo, e a consagraci\u00f3n da infanter\u00eda e a artiller\u00eda como armas esenciais. Novos tipos de arma, como o ob\u00fas, eran capaces de destru\u00edr calquera tipo de construci\u00f3n. O avi\u00f3n, cunha d\u00e9cada de vida, tam\u00e9n pasou a formar parte dos ex\u00e9rcitos modernos, e foi protagonista de moitos campos de batalla, xunto \u00e1s recentemente dese\u00f1adas unidades blindadas que substitu\u00edron \u00e1 cabaler\u00eda como unidade autopropulsada. No mar, aparecen submarinos. Como caracter\u00edstica do conflito entre sociedades industrializadas, a escalada de armamento -que consiste en reproducir e contrarrestar calquera avanzada do inimigo- levou \u00e1 industrializaci\u00f3n da m\u00e1quina de guerra, provocando unha cantidade de baixas antes impensables.\nA segunda guerra mundial extraeu da experiencia da guerra de trincheiras a s\u00faa aprendizaxe: \u00e1s novas armas corresponden novas t\u00e1cticas b\u00e9licas, como a Blitzkrieg, que causar\u00e1n a eventual derrota de potencias militares como Francia, aferradas a unha concepci\u00f3n da guerra trasnoitada. Durante os 6 anos de guerra seguintes vaise a producir unha vertixinosa competici\u00f3n tecnol\u00f3xica, que non s\u00f3 afectar\u00e1 \u00e1s tres armas do ex\u00e9rcito sen\u00f3n que ter\u00e1 como obxectivo \u00e1 poboaci\u00f3n civil: Dun lado, mediante propaganda -e a correspondente contrapropaganda do inimigo-; doutro, organizando bombardeos masivos sobre grandes concentraci\u00f3ns urbanas, destinados non tanto a causar un dano ao ex\u00e9rcito inimigo como a paralizar por saturaci\u00f3n as v\u00edas de transporte. As altas temperaturas alcanzadas, e o desprazamento de masas de aire desprazado en consecuencia, provocaba as chamadas \"tormentas de fogo\", que borraron cidades enteiras do mapa en cuesti\u00f3n de poucos d\u00edas. O avi\u00f3n diversif\u00edcase en tarefas de caza e bombardeo, e equ\u00edpase de novas tecnolox\u00edas (Hispano-Suiza HS.404, napalm, radar e propulsi\u00f3n jet) que multiplican o seu valor como arma b\u00e9lica. A Mari\u00f1a de guerra de todos os pa\u00edses incl\u00fae submarinos. O conflito concl\u00fae co uso das armas m\u00e1is poderosas xamais utilizadas nunha guerra: Fat Man e Little Boy.\nArmamento logo da segunda guerra mundial.\nTrala segunda guerra mundial, e coa ameaza da guerra fr\u00eda, institucionalizouse o constante desenvolvemento de novas armas, e as grandes superpotencias implic\u00e1ronse nunha escalada tecnol\u00f3xica para desenvolver armas e contra-armas. Este estado da situaci\u00f3n de armamento contin\u00faa ata hoxe en d\u00eda, e foi a orixe de m\u00faltiples fricci\u00f3ns para moitos pa\u00edses.\nUn dos aspectos m\u00e1is notables do armamento desenvolvido trala segunda guerra mundial foi a combinaci\u00f3n de armas nucleares con m\u00edsiles bal\u00edsticos, que conduciu \u00e1 creaci\u00f3n da arma m\u00e1is poderosa que existe hoxe en d\u00eda: o m\u00edsil bal\u00edstico intercontinental. A \"guerra fr\u00eda\" tam\u00e9n conduciu \u00e1 creaci\u00f3n de armas como a bomba at\u00f3mica, que enfrontaba aos seus posuidores, Estados Unidos e a Uni\u00f3n Sovi\u00e9tica, como potencias b\u00e9licas con potencial suficiente para destru\u00edr toda civilizaci\u00f3n humana: De feito, ningunha destas potencias desexaba iniciar un conflito que saber\u00eda que s\u00f3 poder\u00eda resultar na aniquilaci\u00f3n propia, segundo a chamada doutrina da \"Destruci\u00f3n mutua asegurada\". A natureza indiscriminada destas armas fixo que os m\u00edsiles nucleares de menor escala se consideren relativamente in\u00fatiles. A alternativa nos campos de batalla convencionais chegou grazas \u00e1 aplicaci\u00f3n da tecnolox\u00eda inform\u00e1tica, munici\u00f3n de alta precisi\u00f3n -tam\u00e9n chamada \"bomba intelixente\"- e tecnolox\u00eda furtiva, xa habituais en diversos tipos de avi\u00f3ns de guerra.\nO fin da guerra fr\u00eda e hoxe en d\u00eda.\nNa d\u00e9cada dos anos 1970, as relaci\u00f3ns pol\u00edticas relax\u00e1ronse, \"como demostraron os Acordos SALT \"[sigla en ingl\u00e9s das Conversaci\u00f3ns para a Limitaci\u00f3n de Armas Estrat\u00e9xicas]\", nos cales as d\u00faas superpotencias estableceron un l\u00edmite \u00e1 cantidade de m\u00edsiles ICBM (\"Inter-Continental Ballistic Missile\" polas s\u00faa siglas en ingl\u00e9s) e m\u00edsiles estrat\u00e9xicos con capacidade nuclear\", indica The Encyclop\u00e6dia Britannica. A finais dos anos 1980, a guerra fr\u00eda foi aos poucos chegando ao seu fin.\n\u201cO fin da guerra fr\u00eda alimentou as esperanzas de ver o cesamento da carreira de armamento nuclear que xa que por tanto tempo enfrontara aos Estados Unidos e \u00e1 Uni\u00f3n Sovi\u00e9tica\u201c, sinala un informe da \"Carnegie Endowment for International Peace\" (\"Fondo Carnegie para a Paz Internacional\"). As negociaci\u00f3ns sobre o desarme e control nuclear conduciron ao desmantelamento de centos de arsenais nucleares nos \u00faltimos anos. En 1991, a Uni\u00f3n Sovi\u00e9tica e Estados Unidos asinaron o Tratado de Reduci\u00f3ns Estrat\u00e9xicas Ofensivas (\"Strategic Arms Reduction Treaty\"), que obrigou a estas d\u00faas superpotencias nucleares non tan s\u00f3 a limitar, sen\u00f3n a reducir por primeira vez na historia o n\u00famero de oxivas estrat\u00e9xicas listas para o seu lanzamento ata quedar con 6.000 unidades por bando. A finais de 2001, ambos pa\u00edses aseguraron cumprir os termos do acordo. Ademais, en 2002 asinouse o Tratado de Moscova, que obriga a seguir coa reduci\u00f3n do arsenal durante os seguintes dez anos ata chegar a unha cantidade de entre 1.700 e 2.200 unidades.\nCon todo, pese a tales acordos, \u201dnon debemos confiarnos, pensando que a ameaza dunha guerra nuclear desapareceu -apuntou Kofi Annan, secretario xeral da ONU-. Ao comezo do s\u00e9culo XXI, este tipo de conflito a\u00ednda segue sendo unha posibilidade moi real e aterradora\u201d.\nA capacidade de prepararse, manobrar e atacar antes de que o inimigo poida responder \u00e1 ameaza probouse como unha vantaxe decisiva, e o seu uso difundiuse entre todas as ramas do ex\u00e9rcito. As\u00ed, ao uso de tecnolox\u00eda furtiva (\"Stealth technology\") xa mencionada, eng\u00e1dese o equipamento de visi\u00f3n nocturna desenvolvido para unidades operativas en condici\u00f3ns de pouca ou ningunha visibilidade. As tarefas de vixilancia, de especial risco, encomend\u00e1ronse a veh\u00edculos non tripulados, que poden destru\u00edrse automaticamente en caso dunha eventual detecci\u00f3n. A coordinaci\u00f3n das forzas foi outro dos eixes da doutrina de guerra contempor\u00e1nea, e as\u00ed se reflectiu coa introduci\u00f3n de sistemas de criptolox\u00eda e novos dispositivos de comunicaci\u00f3ns, as\u00ed como sistemas de interceptaci\u00f3n de informaci\u00f3n inimiga.\nA disxunci\u00f3n da infraestrutura inimiga, a s\u00faa rede de intelixencia e as s\u00faas comunicaci\u00f3ns debe pasar polo car\u00e1cter altamente informatizado dos seus equipos, polo que xa comezou a falarse da guerra dixital como unha nova arma capaz de paralizar equipos, enviar ordes confusas ou simplemente sabotar estruturas do inimigo. A carreira espacial, xurdida como un episodio dentro da carreira de armamento, deu p\u00e9 a suscitar unha hipot\u00e9tica guerra espacial que utilizar\u00eda sat\u00e9lites non s\u00f3 como medio de comunicaci\u00f3n ou sat\u00e9lite esp\u00edas, sen\u00f3n como armas efectivas contra a superficie.\nEn xaneiro de 2009, oito Estados posu\u00edan un total de m\u00e1is de 23.300 armas nucleares, segundo o Instituto Internacional de Estocolmo de Investigaci\u00f3n para a Paz, de Suecia.\nClasificaci\u00f3n das armas.\nHai esencialmente tres xeitos de clasificar o armamento: Quen o usa, como funciona e cal \u00e9 o seu obxectivo. Esta clasificaci\u00f3n \u00e9 dependente da contorna de combate no cal se usa a arma, que pode ser en terra, mar ou aire, ou ata no espazo. O medio en que se usa cada arma \u00e9 a base dos criterios do seu desenvolvemento, destinado a obter fiabilidade, simplicidade de uso e baixos custos, as\u00ed como a mellor capacidade efectiva da arma en concreto contra outros tipos de ameazas.\nTipos.\nA distinci\u00f3n b\u00e1sica d\u00e1se, por unha banda, entre \"armas non convencionais\" (qu\u00edmicas, nucleares e bacteriol\u00f3xicas), que por decisi\u00f3n das Naci\u00f3ns Unidas desde 1991 tam\u00e9n se co\u00f1ecen como armas de destruci\u00f3n masiva, e, por outra, \"armas convencionais\" (todas as demais).\nAs \"armas convencionais\" poden ser:\nOutro xeito de clasificar o armamento \u00e9 tendo presente:\nNovos proxectos para a destruci\u00f3n en masa.\nA organizaci\u00f3n SIPRI declara no libro \"Weapons of Mass Destruction and the Environment\" (Armas de destruci\u00f3n en masa e o ambiente): \"Estase prestando cada vez m\u00e1is atenci\u00f3n \u00e1 manipulaci\u00f3n das forzas xeof\u00edsicas ou ambientais con prop\u00f3sitos host\u00eds.\"\nO informe desta investigaci\u00f3n di que se suxeriu a manipulaci\u00f3n das condici\u00f3ns atmosf\u00e9ricas con prop\u00f3sitos militares. Isto incl\u00fae o cambiar as propiedades el\u00e9ctricas da ionosfera ou troposfera para causar perturbaci\u00f3ns nas comunicaci\u00f3ns, sistemas de radar, navegaci\u00f3n e de direcci\u00f3n dos m\u00edsiles do inimigo. Igualmente, o informe do SIPRI tam\u00e9n suxire t\u00e9cnicas de \"guerra climatol\u00f3xica\", que permitir\u00edan iniciar furac\u00e1ns ou cicl\u00f3ns, ou cambiar a direcci\u00f3n dos formados dun modo natural.\nOutro obxectivo militar \u00e9 aprender a controlar, para ataques, os raios producidos durante unha tormenta. A capa de ozono dentro da estratosfera inferior, unha capa que nos protexe de cantidades prexudiciais de radiaci\u00f3n ultravioleta, tam\u00e9n se pode considerar unha arma potencial. Un artigo do The New York Times cita palabras do Dr. Michael B. McElroy, da Universidade Harvard, no sentido de que parece que o elemento qu\u00edmico bromo pode ser tan eficaz en reducir a cantidade do ozono que se lle puidese usar como arma. Se o bromo se inxectase na estratosfera, desfar\u00edase do ozono, o cal permitir\u00eda que a radiaci\u00f3n ultravioleta chegase a terra con suficiente intensidade como para destru\u00edr colleitas e incapacitar aos habitantes.\nO informe do SIPRI di: \"\u00c9 probable que xa estea ao noso alcance o poder abrir unha 'fiestra' nesta capa de ozono sobre territorio inimigo por medio de inxectar nela, por escapes controlados desde un sat\u00e9lite en \u00f3rbita, un composto de bromo.\" Incluso a condici\u00f3n xeol\u00f3xica puiderase usar contra o inimigo. Por exemplo, se a rexi\u00f3n do inimigo est\u00e1 por casualidade sobre, ou preto, dun punto d\u00e9bil da formaci\u00f3n da cortiza terrestre, puidera ser posible provocar al\u00ed un terremoto. De xeito similar, poder\u00edase \"espertar\" volc\u00e1ns inactivos que estivesen situados en territorio inimigo. \nTam\u00e9n se pensa no lume como medio de destruci\u00f3n en masa. Incendios destrutivos iniciados por acci\u00f3n militar poden devastar grandes zonas de importancia para o inimigo. Polo uso de dispositivos moi eficaces incendiarios de acci\u00f3n retardada e do esparcemento de minas que maten persoal, o combater un incendio destrutivo poder\u00eda facerse practicamente imposible.\nA chuvia \u00e9 outra arma ambiental, xa utilizada na guerra moderna.\nNa guerra de Indochina utilizaron cazabombardeiros que sementaron sobre as nubes axentes como o ioduro de prata ou ioduro de plomo. As chuvias producidas como resultado arruinaron as li\u00f1as de comunicaci\u00f3n do inimigo, imped\u00edndolle organizar a s\u00faa contraofensivas, facilitando a execuci\u00f3n de misi\u00f3ns de bombardeo e creando eventuais inundaci\u00f3ns destrutivas. Cando os ex\u00e9rcitos sovi\u00e9ticos invadiron Afganist\u00e1n, o entusiasmo espertado pola firma dos Acordos SALT (\"SALT II\") terminou abruptamente sen unha ratificaci\u00f3n oficial do mesmo.\nCr\u00edticas.\nAo longo dos anos, diversas asociaci\u00f3ns de varios \u00e1mbitos, insistiron na eliminaci\u00f3n das armas, argumentando que incentivan a violencia nas sociedades. En moitos pa\u00edses obedec\u00e9ronse este tipo de propostas e cheg\u00e1ronse a realizar plans de desarme. Determinados conflitos, como a guerra do Vietnam, axudaron a forxar na opini\u00f3n p\u00fablica unha actitude cr\u00edtica respecto das intervenci\u00f3ns b\u00e9licas dos respectivos gobernos. O pacifismo, xurdido en parte como reacci\u00f3n a certa doutrina imperialista estadounidense, pretende ofrecer un paradigma distinto de relaci\u00f3ns internacionais.\nTr\u00e1fico de armas.\nA\u00ednda que algunhas transacci\u00f3ns p\u00fablicas de armas l\u00e9vanse a cabo entre gobernos l\u00edcitamente, en moitas ocasi\u00f3ns (e en contravenci\u00f3n a normativas m\u00e1is ou menos rigorosas de orde interna ou internacional) canalizanse por medio de particulares, grupos ou Estados involucrados no tr\u00e1fico ilegal de armamento. A adopci\u00f3n de acordos para suprimir certos tipos de arma consideradas inaceptabeis (como as bombas de acio ou certas mina antipersoa) suscita inevitablemente reticencias por parte dos pa\u00edses produtores, que adoitan ser naci\u00f3ns industrializadas afastadas dos conflitos nos que estas armas se empregan."}
{"id": "159544", "revid": "5863", "url": "https://gl.wikipedia.org/wiki?curid=159544", "title": "Tresviso", "text": "Tresviso \u00e9 un concello situado no extremo occidental da comunidade aut\u00f3noma de Cantabria (Espa\u00f1a), na comarca de Li\u00e9bana.\n\u00c9 un dos m\u00e1is pequenos de Cantabria, tanto por extensi\u00f3n como por poboaci\u00f3n, tendo censados no 74 habitantes (INE 2011), e componse dun s\u00f3 n\u00facleo. A localidade est\u00e1 situada a 907 metros de altitude e at\u00f3pase a unha distancia de 91 quil\u00f3metros da capital c\u00e1ntabra, Santander.\nLimita polo norte con Pe\u00f1amellera Alta e Pe\u00f1amellera Baja (Asturias), polo sur con Cill\u00f3rigo de Li\u00e9bana, polo leste con Pe\u00f1arrubia e polo oeste con Cabrales (Asturias).\nEtimolox\u00eda.\nO seu nome \"Tresviso\" prov\u00e9n da derivaci\u00f3n monta\u00f1esa \"tres-visu\" do lat\u00edn \"trans visum\", ou ben do tam\u00e9n lat\u00edn \"trans abyssum\", \"tralo abismo\".\nXeograf\u00eda.\nTresviso \u00e1chase nun burato de paredes calcarias preto do R\u00edo Urd\u00f3n. Limita, co Cantu la Jorca\u00fara e Las Ruyas, polo norte; El Cuetu, polo sur; os invernais de Pr\u00edas e a senda de Urd\u00f3n, polo leste; e a Loma de la Mesa, polo oeste.\nEste municipio caracter\u00edzase polo illamento no que a comunicaci\u00f3ns se refire. De feito, o \u00fanico acceso por estrada que existe real\u00edzase desde a localidade asturiana de Sotres e \u00e9 necesario cruzar o Jitu Escarandi.\nPara os excursionistas, destacar a subida de 6 quil\u00f3metros pola senda de La Pe\u00f1a que separa Tresviso de Urd\u00f3n. Nela s\u00e1lvase un desnivel duns 825 metros a trav\u00e9s dun tortuoso sendeiro cheo de curvas no que destaca o impo\u00f1ente balc\u00f3n de Pilatos, un miradoiro natural do R\u00edo Urd\u00f3n en completa verticalidade cunha ca\u00edda de m\u00e1is de 600 metros.\nOutra rota monta\u00f1eira que pode facerse, desde Tresviso, \u00e9 a ascensi\u00f3n ao Cuetu la Cerralosa, a 1.552 metros de altitude, as\u00ed como outros cumios pr\u00f3ximos: Cantu la Jorca\u00fara, Cuetu las Rubias e o Cantu Sulasfuentes.\nEconom\u00eda.\nSituado integramente no Parque Nacional dos Picos de Europa, Tresviso ten como principal actividade a gandar\u00eda de vac\u00fan, ovino e caprino, sendo o produto m\u00e1is famoso o queixo pic\u00f3n de Tresviso. Tam\u00e9n cabe destacar unha incipiente actividade tur\u00edstica. Este feito est\u00e1 freando lixeiramente a tendencia emigratoria que vi\u00f1a arrastrando Tresviso en particular e a zona en xeral. Un 30 % da poboaci\u00f3n activa de Tresviso empr\u00e9gase no sector primario, un 25 % na construci\u00f3n e un 45 % no sector terciario. Cabe destacar a inexistencia de actividade industrial no municipio.\nDemograf\u00eda.\nFonte: INE\nFestas.\nCel\u00e9brase a Festa do Ramo polo San Pedro, o 29 de xu\u00f1o."}
{"id": "159545", "revid": "85894", "url": "https://gl.wikipedia.org/wiki?curid=159545", "title": "Covas, Pi\u00f1eiro, Ames", "text": "Covas (\u00e1 espera da oficializaci\u00f3n da forma As Covas) \u00e9 un lugar da parroquia de Pi\u00f1eiro no concello coru\u00f1\u00e9s de Ames na comarca de Santiago. Ti\u00f1a 61 habitantes no ano 2009 segundo datos do Instituto Nacional de Estad\u00edstica, dos cales 29 eran homes e 32 mulleres."}
{"id": "159546", "revid": "85894", "url": "https://gl.wikipedia.org/wiki?curid=159546", "title": "Fernande, Pi\u00f1eiro, Ames", "text": "Fernande \u00e9 un lugar da parroquia de Pi\u00f1eiro no concello coru\u00f1\u00e9s de Ames na comarca de Santiago. Ti\u00f1a 31 habitantes no ano 2009 segundo datos do Instituto Nacional de Estad\u00edstica, dos cales 18 eran homes e 13 mulleres."}
{"id": "159547", "revid": "85894", "url": "https://gl.wikipedia.org/wiki?curid=159547", "title": "R\u00faa, Pi\u00f1eiro, Ames", "text": "R\u00faa (\u00e1 espera da oficializaci\u00f3n da forma A R\u00faa) \u00e9 un lugar da parroquia de Pi\u00f1eiro no concello coru\u00f1\u00e9s de Ames na comarca de Santiago. Ti\u00f1a 29 habitantes no ano 2009 segundo datos do Instituto Nacional de Estad\u00edstica, dos cales 14 eran homes e 15 mulleres."}
{"id": "159549", "revid": "85894", "url": "https://gl.wikipedia.org/wiki?curid=159549", "title": "San Mamede, Pi\u00f1eiro, Ames", "text": "San Mamede (\u00e1 espera da oficializaci\u00f3n da forma Sanamede) \u00e9 un lugar da parroquia de Pi\u00f1eiro no concello coru\u00f1\u00e9s de Ames na Comarca de Santiago. Ti\u00f1a 61 habitantes no ano 2009 segundo datos do Instituto Nacional de Estad\u00edstica, dos cales 27 eran homes e 34 mulleres."}
{"id": "159550", "revid": "85894", "url": "https://gl.wikipedia.org/wiki?curid=159550", "title": "Vilaverde, Pi\u00f1eiro, Ames", "text": "Vilaverde \u00e9 un lugar da parroquia de Pi\u00f1eiro no concello coru\u00f1\u00e9s de Ames na comarca de Santiago. Ti\u00f1a 66 habitantes no ano 2009 segundo datos do Instituto Nacional de Estad\u00edstica, dos cales 35 eran homes e 31 mulleres."}
{"id": "159551", "revid": "85894", "url": "https://gl.wikipedia.org/wiki?curid=159551", "title": "Frenza, Tapia, Ames", "text": "Frenza \u00e9 un lugar da parroquia de Tapia no concello coru\u00f1\u00e9s de Ames na comarca de Santiago. Segundo o Instituto Nacional de Estad\u00edstica en 2009 ti\u00f1a 33 habitantes (16 homes e 17 mulleres)."}
{"id": "159552", "revid": "85894", "url": "https://gl.wikipedia.org/wiki?curid=159552", "title": "A M\u00e1moa, Tapia, Ames", "text": "A M\u00e1moa \u00e9 un lugar da parroquia de Tapia no concello coru\u00f1\u00e9s de Ames na comarca de Santiago. Ti\u00f1a 67 habitantes no ano 2009 segundo datos do Instituto Nacional de Estad\u00edstica, dos cales 34 eran homes e 33 mulleres."}
{"id": "159553", "revid": "85894", "url": "https://gl.wikipedia.org/wiki?curid=159553", "title": "Vilouta, Tapia, Ames", "text": "Vilouta \u00e9 un lugar da parroquia de Tapia no concello coru\u00f1\u00e9s de Ames na comarca de Santiago. Ti\u00f1a 30 habitantes no ano 2009 segundo datos do Instituto Nacional de Estad\u00edstica, dos cales 12 eran homes e 18 mulleres."}
{"id": "159554", "revid": "85894", "url": "https://gl.wikipedia.org/wiki?curid=159554", "title": "Burgueiros, Trasmonte, Ames", "text": "Burgueiros \u00e9 un lugar da parroquia de Trasmonte no concello coru\u00f1\u00e9s de Ames na comarca de Santiago. Ti\u00f1a 20 habitantes no ano 2009 segundo datos do Instituto Nacional de Estad\u00edstica, dos cales 7 eran homes e 13 mulleres."}
{"id": "159555", "revid": "85894", "url": "https://gl.wikipedia.org/wiki?curid=159555", "title": "Carballo, Trasmonte, Ames", "text": "Carballo \u00e9 un lugar da parroquia de Trasmonte no concello coru\u00f1\u00e9s de Ames na comarca de Santiago. Ti\u00f1a 56 habitantes no ano 2009 segundo datos do Instituto Nacional de Estad\u00edstica, dos cales 26 eran homes e 30 mulleres."}
{"id": "159558", "revid": "85894", "url": "https://gl.wikipedia.org/wiki?curid=159558", "title": "Lebor\u00e1ns, Trasmonte, Ames", "text": "Lebor\u00e1ns \u00e9 un lugar da parroquia de Trasmonte no concello coru\u00f1\u00e9s de Ames na comarca de Santiago. Ti\u00f1a 35 habitantes no ano 2009 segundo datos do Instituto Nacional de Estad\u00edstica, dos cales 13 eran homes e 22 mulleres."}
{"id": "159559", "revid": "85894", "url": "https://gl.wikipedia.org/wiki?curid=159559", "title": "O Portanxil, Trasmonte, Ames", "text": "O Portanxil \u00e9 un lugar da parroquia de Trasmonte no concello coru\u00f1\u00e9s de Ames na comarca de Santiago. Ti\u00f1a 83 habitantes no ano 2009 segundo datos do Instituto Nacional de Estad\u00edstica, dos cales 37 eran homes e 43 mulleres."}
{"id": "159560", "revid": "85894", "url": "https://gl.wikipedia.org/wiki?curid=159560", "title": "Reino, Trasmonte, Ames", "text": "Reino \u00e9 un lugar da parroquia de Trasmonte no concello coru\u00f1\u00e9s de Ames na comarca de Santiago. Ti\u00f1a 68 habitantes no ano 2009 segundo datos do Instituto Nacional de Estad\u00edstica, dos cales 38 eran homes e 30 mulleres."}
{"id": "159561", "revid": "85894", "url": "https://gl.wikipedia.org/wiki?curid=159561", "title": "Salgueiro, Trasmonte, Ames", "text": "Salgueiro \u00e9 un lugar da parroquia de Trasmonte no concello coru\u00f1\u00e9s de Ames na comarca de Santiago. Ti\u00f1a 19 habitantes no ano 2009 segundo datos do Instituto Nacional de Estad\u00edstica, dos cales 10 eran homes e 9 mulleres."}
{"id": "159562", "revid": "85894", "url": "https://gl.wikipedia.org/wiki?curid=159562", "title": "Sorribas, Trasmonte, Ames", "text": "Sorribas \u00e9 un lugar da parroquia de Trasmonte no concello coru\u00f1\u00e9s de Ames na comarca de Santiago. Ti\u00f1a 14 habitantes no ano 2009 segundo datos do Instituto Nacional de Estad\u00edstica, dos cales 7 eran homes e 7 mulleres."}
{"id": "159563", "revid": "85894", "url": "https://gl.wikipedia.org/wiki?curid=159563", "title": "Suevos, Trasmonte, Ames", "text": "Suevos \u00e9 un lugar da parroquia de Trasmonte no concello coru\u00f1\u00e9s de Ames na comarca de Santiago. Ti\u00f1a 40 habitantes no ano 2009 segundo datos do Instituto Nacional de Estad\u00edstica, dos cales 18 eran homes e 22 mulleres."}
{"id": "159564", "revid": "85894", "url": "https://gl.wikipedia.org/wiki?curid=159564", "title": "Trasmonte, Trasmonte, Ames", "text": "Trasmonte \u00e9 un lugar da parroquia de Trasmonte no concello coru\u00f1\u00e9s de Ames na comarca de Santiago. Ti\u00f1a 87 habitantes no ano 2009 segundo datos do Instituto Nacional de Estad\u00edstica, dos cales 46 eran homes e 41 mulleres."}
{"id": "159565", "revid": "72012", "url": "https://gl.wikipedia.org/wiki?curid=159565", "title": "Santiago Lago Pe\u00f1as", "text": "Santiago Lago Pe\u00f1as, nado en Vigo en 1971, \u00e9 un economista galego, director do Foro Econ\u00f3mico de Galicia.\nTraxectoria.\nLicenciouse en Econom\u00eda en 1994 pola Universidade de Santiago de Compostela, onde tam\u00e9n se doutorou catro anos m\u00e1is tarde. \u00c9 profesor da Universidade de Vigo no seu departamento de Econom\u00eda Aplicada, con rango de catedr\u00e1tico.\nA s\u00faa \u00e1rea de investigaci\u00f3n principal \u00e9 a econom\u00eda p\u00fablica e, m\u00e1is especificamente, federalismo fiscal e descentralizaci\u00f3n.\nTen publicado m\u00e1is de 100 traballos en distintas revistas especializadas nacionais e internacionais, e tam\u00e9n ten realizado estad\u00edas de investigaci\u00f3n en universidades europeas (Friburgo, Rennes I, IEP Par\u00eds, Pau) e canadenses (Acadia, Alberta e Queen's). \u00c9 editor executivo de 'Hacienda P\u00fablica Espa\u00f1ola - Review of Public Economics', a revista cient\u00edfica do Instituto de Estudos Fiscais do Ministerio de Facenda. \n\u00c9 investigador asociado ao Institut d'Economia de Barcelona (IEB) e colaborador de FUNCAS, codirector da rede de investigadores RIFDE, director do Foro Econ\u00f3mico de Galicia e director das C\u00e1tedras de empresa familiar e finanzas rexionais da Universidade de Vigo. Experto para o Banco Mundial, a Comisi\u00f3n Europea, a OCDE, o Foro de Federaci\u00f3ns, a Corporaci\u00f3n RAND e a Asemblea de Rexi\u00f3ns Europeas. Foi elixido polo Parlamento de Galicia como o representante de Galicia para a reforma do sistema de financiamento auton\u00f3mico. Asemade, pertence ao Comit\u00e9 de persoas expertas para a reforma do sistema tributario do Ministerio de Facenda (2021-2022). \u00c9 membro do comit\u00e9 asesor da Fundaci\u00f3n Transforma Espa\u00f1a.\nFoi coordinador do grupo de expertos creado pola Xunta de Galicia para afrontar os retos econ\u00f3micos formulados pola COVID-19 e conselleiro da Sociedade para o desenvolvemento de proxectos estrat\u00e9xicos en Galicia. Foi tam\u00e9n conselleiro do Consello Econ\u00f3mico e Social de Galicia entre 2003 e 2011.\nTen colaborado con prensa escrita e radiof\u00f3nica (\"El Mundo\", \"Faro de Vigo\", SER e Radio Nacional).\nVida persoal.\n\u00c9 irm\u00e1n dos tam\u00e9n economistas Manuel Lago e Ignacio Lago Pe\u00f1as, e do profesor de xesti\u00f3n deportiva Carlos Lago."}
{"id": "159567", "revid": "5749", "url": "https://gl.wikipedia.org/wiki?curid=159567", "title": "Hipoxifilia", "text": ""}
{"id": "159570", "revid": "85894", "url": "https://gl.wikipedia.org/wiki?curid=159570", "title": "O Apeadeiro, Aranga, Aranga", "text": "O Apeadeiro \u00e9 un lugar da parroquia de Aranga no concello coru\u00f1\u00e9s de Aranga na comarca de Betanzos. Ti\u00f1a 11 habitantes no ano 2009 segundo datos do Instituto Nacional de Estad\u00edstica, dos cales 6 eran homes e 5 mulleres.\nNas inmediaci\u00f3ns est\u00e1 o apeadoiro de Aranga."}
{"id": "159571", "revid": "85894", "url": "https://gl.wikipedia.org/wiki?curid=159571", "title": "O Barreiro, Aranga, Aranga", "text": "O Barreiro \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 5 mulleres."}
{"id": "159573", "revid": "85894", "url": "https://gl.wikipedia.org/wiki?curid=159573", "title": "As Barbudas, Aranga, Aranga", "text": "As Barbudas \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 15 habitantes no ano 2009 segundo datos do Instituto Nacional de Estad\u00edstica, dos cales 7 eran homes e 8 mulleres."}
{"id": "159574", "revid": "85894", "url": "https://gl.wikipedia.org/wiki?curid=159574", "title": "A Braga\u00f1a, Aranga, Aranga", "text": "A Braga\u00f1a \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 3 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 1 era muller."}
{"id": "159575", "revid": "85894", "url": "https://gl.wikipedia.org/wiki?curid=159575", "title": "O Cal, Aranga, Aranga", "text": "O Cal \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 6 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 4 mulleres."}
{"id": "159577", "revid": "85894", "url": "https://gl.wikipedia.org/wiki?curid=159577", "title": "O Carballal, Aranga, Aranga", "text": "O Carballal \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 24 habitantes no ano 2009 segundo datos do Instituto Nacional de Estad\u00edstica, dos cales 12 eran homes e 12 mulleres."}
{"id": "159585", "revid": "89787", "url": "https://gl.wikipedia.org/wiki?curid=159585", "title": "A Trabe de Ouro (programa da TVG)", "text": "A Trabe de Ouro foi un programa dirixido e presentado por V\u00edctor Freixanes dedicado aos libros que emitiu a Televisi\u00f3n de Galicia en 1986 e 1987. Colaboradores habituais eran Lu\u00edsa Castro, Miguel Anxo Seixas e Dolores Cabrera."}
{"id": "159587", "revid": "1888", "url": "https://gl.wikipedia.org/wiki?curid=159587", "title": "Lu\u00edsa Castro", "text": ""}
{"id": "159589", "revid": "85894", "url": "https://gl.wikipedia.org/wiki?curid=159589", "title": "Manuel Oliveira Blanco", "text": "Manuel Oliveira Blanco, nado no barrio do Sobreiro no daquela concello de Lavadores (actual Vigo), o 11 de novembro de 1911 e finado o 5 de xaneiro de 1976, foi un gaiteiro galego.\nPrimeiro foi compo\u00f1ente do grupo Airi\u00f1os de Cabral xunto o tam\u00e9n gaiteiro Constante Moreda. Ao finar este en 1936, xuntar\u00edase co seu irm\u00e1n Xos\u00e9 Oliveira Blanco dando lugar aos c\u00e9lebres gaiteiros \"Os Morenos de Lavadores\"."}
{"id": "159594", "revid": "56817", "url": "https://gl.wikipedia.org/wiki?curid=159594", "title": "A Trabe de Ouro", "text": "A trabe de ouro fai referencia a unha lenda popular galega, segundo a cal os tesouros dos mouros est\u00e1n escondidos en trabes, mais quen se aventure a ir na s\u00faa procura pode atopar no canto do tesouro, unha trabe con alcatr\u00e1n. Pode referirse a:"}
{"id": "159595", "revid": "89787", "url": "https://gl.wikipedia.org/wiki?curid=159595", "title": "Justin Bieber", "text": "Justin Drew Bieber, nado en London (Ontario) o 1 de marzo de 1994, \u00e9 un cantante de pop canadense. Bieber lanzou o seu primeiro EP, \"My World\" a finais de 2009 e conseguiu disco de platino nos Estados Unidos. Converteuse no primeiro artista en ter sete canci\u00f3ns do seu primeiro traballo nas listas musicais de \"Billboard\" Hot 100. Bieber lanzou o seu primeiro \u00e1lbum de estudio, \"My World 2.0\", no 2010. Conseguiu o n\u00famero 1 en varios pa\u00edses e conseguiu o disco de platino nos Estados Unidos. Foi precedido polo sinxelo \"Baby\".\nTraxectoria.\nO seu primeiro \u00e1lbum, \"My World\", sa\u00edu ao mercado en 2009. En 2010 chegou \"My World 2.0\". Os dous lanzamentos foron bastante exitosos, chegando o segundo deles a ocupar a primeira posici\u00f3n na lista Billboard 200."}
{"id": "159597", "revid": "98629", "url": "https://gl.wikipedia.org/wiki?curid=159597", "title": "Santiago Mor\u00e1n", "text": "Santiago Mor\u00e1n \"el Viejo\", nado en Viana do Bolo, Ourense, \"circa\" de 1571 e finado en Madrid en 1626, foi un pintor de c\u00e1mara.\nTraxectoria.\nDisc\u00edpulo e colaborador de Juan Pantoja de la Cruz, ocupou a praza de pintor de c\u00e1mara de Filipe III ao quedar esta vacante \u00e1 morte de Pantoja en 1609. Como pintor de c\u00e1mara est\u00e1n documentados alg\u00fans retratos que fixo do rei e dos membros da familia real, inda que asemella que so se conservou o retrato da infanta Margarida Francisca, filla de Filipe III, atribu\u00eddo a el no Museo do Prado. Tam\u00e9n, segundo os documentos, destacou como pintor de aves. En 1612 recibiu o encargo de copiar algunhas das pinturas que a ra\u00ed\u00f1a Margarida de Austria encargara traer de Florencia para o retablo maior e colaterais do convento das Descalzas Reais de Valladolid, pinturas que sufriran graves danos na viaxe. Segundo investigaci\u00f3ns recentes parece probable, con todo, que Mor\u00e1n se limitase a restaurar, e quizais non pola s\u00faa propia man, estas pinturas conservadas \"in situ\". Da s\u00faa produci\u00f3n, descontados estes cadros, queda unicamente unha \"Imposici\u00f3n da casula a San Ildefonso\" en colecci\u00f3n particular ata que foi adquirido polo Estado en 2016 con destino ao Museo do Prado.\n\u00c9 pai do pintor Santiago Mor\u00e1n Cisneros."}
{"id": "159599", "revid": "25871", "url": "https://gl.wikipedia.org/wiki?curid=159599", "title": "Postura de combate", "text": "Unha postura, nos deportes de combate, \u00e9 o xeito de po\u00f1erse, de terse, de orientarse, de estar protexido ou en \"garda\" etc\u00e9tera, no combate. F\u00e1lase m\u00e1is actualmente de garda, de actitude ou de posici\u00f3n de combate.\nExemplo de postura, a garda en boxeo.\nEn boxeo, os habladores de ingl\u00e9s falan m\u00e1is ben de \"posici\u00f3n\" que de \"garda\". A garda para lestes primeiros \u00e9 o alto do corpo e igualmente os apoios sobre o chan, as\u00ed eles usan o termo \"upright stance\" para unha posici\u00f3n vertical de busto e \"full crouch\" para unha actitude contra\u00edda.\nEn Francia, \u00fasase o termo de actitude de combate cando se indica a totalidade do corpo. En consecuencia cando se fala de \"garda\" na escola franc\u00e9s, se pensa a mi\u00fado da posici\u00f3n dos brazos en particular para protexerse. Pero moito m\u00e1is, esta indica unha organizaci\u00f3n de corpo que permite ao combatente de prepararse a defenderse e por outra banda pasar \u00e1 ofensiva, nunha configuraci\u00f3n que ofrece o m\u00e1ximo de seguridade e de eficacia. Diferentes posici\u00f3ns permiten de afrontar un adversario antes de e durante a escaramuza e son chamadas \"garda\". Como o seu nome indica, \"estar sobre os seus gardas\" - iso \u00e9 po\u00f1erse en alerta permanente e adoptar unha posici\u00f3n favorable para reaccionar. Numerosas actitudes de garda existen: garda de tres cuartos de face, de perfil, mixta, alta, baixa, adiantada etc\u00e9tera. Seguro que moi importante \"de ser guardiado\" (herm\u00e9tico), pero hai que igualmente adoptar unha actitude que permitir de actuar e de reaccionar rapidamente e con eficacia (en consecuencia adoptar unha postura eficaz). Ao contrario un boxeador non adoptante de actitude definida ou tenente o brazo \"baixo\" \u00e9 chamado \"non guardiado\". Do resto, alg\u00fans boxeadores fan esta preferencia na perspectiva de constru\u00edr o seu xogo sobre a base de contrainformaciones (fraudes).\nC\u00f3ntase diferentes actitudes de combate en boxeo: garda de tres cuartos de face, de perfil, en \"crouch\", baixa, peso sobre perna adiantada, peso sobre perna posterior, en apoios moi distante etc\u00e9tera. De cando en vez, a posici\u00f3n do corpo pode indicar as intenci\u00f3ns dun combatente en relaci\u00f3n ao seu adversario. Exemplo: unha actitude de perfil pode ser o signo dun traballo de evitaci\u00f3n e contraataque do brazo adiantado as\u00ed que de contra."}
{"id": "159602", "revid": "89787", "url": "https://gl.wikipedia.org/wiki?curid=159602", "title": "Os Morenos de Lavadores", "text": "Os Morenos de Lavadores foi unha agrupaci\u00f3n de gaiteiros do concello de Lavadores.\nHistoria.\nOs Morenos de Lavadores tivo a s\u00faa orixe no grupo Airi\u00f1os de Cabral, formado polos gaiteiros Constante Moreda V\u00e1zquez e Manuel Oliveira Blanco, Vicente Clemata Pi\u00f1eiro \"Firma\" no tamboril e Rom\u00e1n Salgueiro Rodr\u00edguez no bombo. O cuarteto desf\u00edxose trala morte de Constante o 10 de decembro de 1936. Pasada a Guerra Civil sumouse ao grupo Xos\u00e9 Oliveira Blanco, irm\u00e1n de Manuel, pasando a adoptar o nome d'Os Morenos de Lavadores. Un nome que ten a s\u00faa orixe na pel escura de \u00e1mbolos-dous irm\u00e1ns.\nEn 1946 Rom\u00e1n emigrou cara a Alema\u00f1a. Tras varios anos de inestabilidade, en 1953 uniuse como bombeiro Xos\u00e9 Su\u00e1rez Rodr\u00edguez, veci\u00f1o da Ceboleira, m\u00e1is novo c\u00f3 resto, pero que dende cativo xa asist\u00eda os ensaios na adega da casa que Manuel Oliveira ti\u00f1a no barrio do Sobreiro. Nese mesmo ano morreu \"Firma\", que foi substitu\u00eddo por Olimpio Alonso Grobas, veci\u00f1o da Bagunda, que amais do tambor tocaba as cunchas.\nEsta formaci\u00f3n mant\u00edvose estable ata a desaparici\u00f3n do cuarteto: Manuel e Xos\u00e9 nas gaitas, Olimpio no tamboril e Su\u00e1rez no bombo. Interviron nas pel\u00edculas \"Mar Abierto\" e \"Famoso Carballeira\", compartindo papel con actores de gran reputaci\u00f3n naqueles anos como Maruchi Fresno e Jorge Mistral. Actuaron por Portugal e Francia, neste caso acompa\u00f1ando o Ballet de Luisillo. Entre 1967 e 1972 gravaron varios discos de vinilo e casetes con RCA e MARFER. Tam\u00e9n foron ga\u00f1adores de prestixiosos concursos ademais de participar nos carnavais da Pen\u00ednsula do Morrazo, coma Pint\u00e9ns e O H\u00edo e na Romar\u00eda de San Roque de Vigo. Nunca participaron en actos ligados \u00e1 ditadura.\nO grupo cesou en 1973. Manuel morreu en 1976, Olimpio en 1987 e Xos\u00e9 en 1991.\nNa actualidade (2011) Xos\u00e9 Su\u00e1rez \u00e9 o \u00fanico membro que queda vivo.\nNa honra do grupo, o seu nome foille dedicado a unha praza no cami\u00f1o do Sobreiro (a poucos metros da casa natal dos irm\u00e1ns Oliveira Blanco), e instalouse un mon\u00f3lito nos xard\u00edns da sede veci\u00f1al da AVV de Lavadores, na avenida Ram\u00f3n Nieto, inaugurados en 1999 e 2000, respectivamente. Son moitos os grupos que nos seus discos te\u00f1en gravados temas do seu repertorio. Tam\u00e9n existe no mercado un libro m\u00e1is Dvd, dende a orixe do grupo ata a s\u00faa disoluci\u00f3n editado por Edici\u00f3ns do Cumio no ano 2011, e hoxe en d\u00eda est\u00e1n considerados como uns dos mellores cuartetos de Gaiteiros da historia de Galiza."}
{"id": "159611", "revid": "23204", "url": "https://gl.wikipedia.org/wiki?curid=159611", "title": "Cidade de Westminster", "text": "A Cidade de Westminster (en ingl\u00e9s \"City of Westminster\", pronunciado [\u02c8w\u025bstm\u026anst\u0259]) \u00e9 unha municipalidade (\"Borough\") con rango de cidade (\"City\") do Reino Unido, situada na zona central do Gran Londres, ao oeste da Cidade de Londres e ao norte do r\u00edo T\u00e1mese. A mediados de 2013 ti\u00f1a unha poboaci\u00f3n estimada de 226.841 habitantes.\nHistoria.\nFoi creada o 1 de abril de 1965, cando se estableceu a rexi\u00f3n do Gran Londres. Anex\u00e1ronse os antigos distritos de Marylebone e Paddington, situados m\u00e1is ao norte; deste xeito, a actual Cidade de Westminster cobre unha \u00e1rea moito m\u00e1is extensa ca no pasado. Cando se creou recibiu o rango de cidade, que xa anteriormente ti\u00f1a o municipio metropolitano de Westminster, de menor tama\u00f1o.\nO seu escudo foi outorgado oficialmente o 2 de setembro de 1964.\nMonumentos e lugares de interese.\nWestminster \u00e9 mundialmente co\u00f1ecida por ser sede da residencia do Primeiro Ministro, o seu Parlamento, o Palacio de Buckingham (residencia do monarca) ou a Abad\u00eda de Westminster."}
{"id": "159612", "revid": "111586", "url": "https://gl.wikipedia.org/wiki?curid=159612", "title": "Kensington e Chelsea", "text": "O distrito de Kensington e Chelsea (en ingl\u00e9s, \"Royal Borough of Kensington and Chelsea\") \u00e9 un distrito (\"borough\") do Gran Londres situado ao oeste da Cidade de Westminster, ao sur de Hyde Park e Mayfair e ao norte do r\u00edo T\u00e1mese.\nHistoria.\n\u00c9 resultado da fusi\u00f3n, en 1965, dos antigos municipios de Kensington e Chelsea. S\u00f3 Kensington ti\u00f1a a categor\u00eda de municipio real (en ingl\u00e9s, \"Royal Borough\"), e por tanto Chelsea herdou a condici\u00f3n do seu municipio irmandado. O novo municipio foi orixinalmente chamado s\u00f3 \"Kensington\" \u2013 a inclusi\u00f3n de Chelsea foi apoiada localmente. \u00c9 o distrito m\u00e1is pequeno do Gran Londres e o segundo municipio de menor extensi\u00f3n de Inglaterra."}
{"id": "159613", "revid": "1505", "url": "https://gl.wikipedia.org/wiki?curid=159613", "title": "Hammersmith e Fulham", "text": "O distrito municipal de Hammersmith e Fulham (en ingl\u00e9s, \"London Borough of Hammersmith and Fulham\") \u00e9 un distrito (borough) do Gran Londres situado ao oeste de Kensington e Chelsea, ao sur de Brent e ao norte do r\u00edo T\u00e1mese.\nEste distrito \u00e9 o resultado da fusi\u00f3n, en 1965, dos antigos distritos de Hammersmith e Fulham. Era co\u00f1ecido unicamente como distrito de Hammersmith at\u00e9 1979, cando o consello do distrito cambia o nome ao actual."}
{"id": "159614", "revid": "98629", "url": "https://gl.wikipedia.org/wiki?curid=159614", "title": "Waltham Forest", "text": "O London Borough of Waltham Forest \u00e9 un distrito no nordeste de Londres, Inglaterra, e forma parte do Outer London.\nCaracter\u00edsticas.\n\u00c9 unha mestura de urbanizaci\u00f3ns residenciais e a quinta parte do distrito est\u00e1 ocupada por bosques, reservas naturais, espazos abertos, parques e campos de xogo. Local\u00edzase entre parte de Epping Forest polo leste e o r\u00edo Lee polo oeste, co que forma dous corredores verdes. Waltham Forest foi un dos cinco distritos de Londres seleccionados para acoller os Xogos Ol\u00edmpicos de ver\u00e1n de 2012.\nTransporte p\u00fablico.\nMetro.\nA Central line do metro d\u00e1 servizo ao sur do distrito, discorre paralela \u00e1 autoestrada A12 con estaci\u00f3ns en Leyton e Leytonstone. A Victoria Line atravesa o centro do distrito con estaci\u00f3ns en Walthamstow Central e Blackhorse Road. A li\u00f1a do London Overground de Gospel Oak a Barking ten estaci\u00f3ns en Walthamstow Queens Road, Blackhorse Road, Leyton Midland Road e Leytonstone High Road.\nCami\u00f1os de ferro.\nA National Express East Anglia presta servizo \u00e1s estaci\u00f3ns de St James Street, Walthamstow Central, Wood Street, Highams Park e Chingford, tendo como principal orixe e destino a estaci\u00f3n de Liverpool Street.\nPersoeiros.\nWaltham Forest foi o lugar de nacemento do polifac\u00e9tico William Morris, o futbolista David Beckham e o director e produtor de cine Alfred Hitchcock, estes dous \u00faltimos no barrio de Leytonstone. A banda de heavy metal Iron Maiden formouse en Leyton e os m\u00e1is dos seus compo\u00f1entes naceron tam\u00e9n neste distrito.\nCidades irmandadas.\nO distrito de Waltham Forest est\u00e1 irmandado con:\nTam\u00e9n se te\u00f1en establecido relaci\u00f3ns de irmandade con:"}
{"id": "159618", "revid": "75439", "url": "https://gl.wikipedia.org/wiki?curid=159618", "title": "Espiral", "text": "Unha espiral \u00e9 unha li\u00f1a curva xerada por un punto que se vai afastando progresivamente do centro \u00e1 vez que xira arredor del. Normalmente def\u00ednese cunha funci\u00f3n que depende de dous valores: o \u00e1ngulo do punto respecto a un eixo de referencia, e a distancia dende ese punto \u00f3 centro, situado no v\u00e9rtice do \u00e1ngulo.\nEspirais bidimensionais.\nAs espirais bidimensionais m\u00e1is co\u00f1ecidas son:\nDiferenzas entre espiral e h\u00e9lice.\nEspiral e h\u00e9lice son dous termos que poden confundirse facilmente. Unha espiral adoita ser plana. Unha h\u00e9lice sempre \u00e9 tridimensional.\nA espiral como s\u00edmbolo.\nA espiral \u00e9 un dos s\u00edmbolos m\u00e1is antigos, e at\u00f3pase en todos os continentes, tendo un papel fundamental no simbolismo desde a s\u00faa aparici\u00f3n na arte megal\u00edtica. En Galiza hai alg\u00fans petr\u00f3glifos con representaci\u00f3ns de labirintos en forma de espiral.\nP\u00e9nsase que en moitos lugares representaba o ciclo \"nacemento-morte-renacemento\", as\u00ed como o Sol, que se cr\u00eda segu\u00eda ese mesmo ciclo, nacendo cada ma\u00f1\u00e1, morrendo cada noite e renacendo \u00e1 ma\u00f1\u00e1 seguinte.\nActualmente a espiral tam\u00e9n \u00e9 usada como s\u00edmbolo do pensamento c\u00edclico, en diversas propostas filos\u00f3ficas, est\u00e9ticas e tecnol\u00f3xicas."}
{"id": "159620", "revid": "1131", "url": "https://gl.wikipedia.org/wiki?curid=159620", "title": "Sol\u00f3rzano", "text": "Sol\u00f3rzano \u00e9 un concello da comunidade aut\u00f3noma de Cantabria (Espa\u00f1a) situado na comarca de Trasmiera. Limita polo norte co municipio de Hazas de Cesto e Ribamont\u00e1n al Monte, polo leste con Voto, polo sur con Ruesga e polo oeste con Entrambasaguas. O pobo \u00e1chase no val do pequeno r\u00edo de Campiazo, a 37 quil\u00f3metros de Santander, capital de Cantabria.\nDemograf\u00eda.\nFonte: INE\nAdministraci\u00f3n.\nO 17 de febreiro de 2007 morr\u00eda o alcalde m\u00e1is vello de Espa\u00f1a, Luis G\u00f3mez de la Sota, aos 89 anos de idade. Estivo 48 anos no cargo."}
{"id": "159624", "revid": "98629", "url": "https://gl.wikipedia.org/wiki?curid=159624", "title": "Nico H\u00fclkenberg", "text": "Nicolas \"Nico\" H\u00fclkenberg, nado en Emmerich o 19 de agosto de 1987, \u00e9 un piloto alem\u00e1n de F\u00f3rmula 1 que regresa como piloto oficial \u00e1 F\u00f3rmula 1 con Haas F1 Team en 2023, despois de servir como piloto de reserva para Aston Martin F1 Team no ano 2022. En 2015, tam\u00e9n disputou d\u00faas roldas do Campionato Mundial de Resistencia da FIA de 2015 para Porsche, ga\u00f1ando as 24 Horas de Le Mans no seu primeiro intento. Foi o campi\u00f3n da Serie GP2 de 2009, e anteriormente foi campi\u00f3n tanto da Serie Euro de F\u00f3rmula 3 como doa A1 Grand Prix, como parte do A1 Team Germany. \u00c9 un dos 5 pilotos desde 2005 que ga\u00f1ou o campionato de F\u00f3rmula 2 (antes serie GP2) na s\u00faa tempada de debut, os outros son Lewis Hamilton, Nico Rosberg, Charles Leclerc, e George Russell e Oscar Piastri. Ata setembro de 2019, H\u00fclkenberg manti\u00f1a o r\u00e9cord de m\u00e1is sa\u00eddas en carreiras de F\u00f3rmula Un sen lograr un podio, un r\u00e9cord que rompeu ao non terminar na s\u00faa 129\u00aa carreira (o Gran Premio de Singapur de 2017) e ao facelo pasou o anterior rexistro de Adrian Sutil de 128. O r\u00e9cord de H\u00fclkenberg sit\u00faase en 181 Grandes Premos. Desde xullo de 2022 tam\u00e9n ten o r\u00e9cord de m\u00e1is puntos na s\u00faa carreira sen ga\u00f1ar unha \u00fanica carreira, o r\u00e9cord atribu\u00edseo despois do anterior titular, Carlos Sainz V\u00e1zquez de Castro ga\u00f1ou o Gran Premio do Reino Unido de 2022.\nH\u00fclkenberg debutou na F\u00f3rmula Un no co equipo Williams. A pesar de lograr a primeira pole position de Williams en m\u00e1is de cinco anos, non foi retido para e incorporouse a Force India como piloto de probas e reserva. Logrou o posto de titular nas carreiras co equipo para a tempada , un\u00edndose a Paul di Resta. En pilotou para o equipo Sauber, co piloto mexicano Esteban Guti\u00e9rrez como seu compa\u00f1eiro de equipo. H\u00fclkenberg regresou \u00e1 Force India para a tempada . En outubro de 2016, confirmouse que cambiar\u00eda a Renault para . Foi substitu\u00eddo por Esteban Ocon para a tempada de F\u00f3rmula 1. Volveu \u00e1 F\u00f3rmula Un en , pilotando para Racing Point en tres carreiras. Despois volveu de novo para substitu\u00edr a Sebastian Vettel en Aston Martin nas d\u00faas primeiras carreiras da tempada , tras o positivo da proba COVID de Vettel. Regresar\u00e1 como piloto a tempo completo para a tempada piltando para Haas F1 Team.\nTraxectoria.\nH\u00fclkenberg iniciouse no karting en 1997, con dez anos. En 2002 converteuse en campi\u00f3n de karts j\u00fanior de Alema\u00f1a e o ano seguinte ga\u00f1ou o campionato alem\u00e1 de karting. 2005 foi o ano do seu debut na F\u00f3rmula BMW alem\u00e1. A s\u00faa primeira tempada foi moi exitosa, ga\u00f1ando nove das vinte carreiras para lograr as\u00ed o campionato. Ga\u00f1ou ademais a final mundial da categor\u00eda, pero foi descalificado posteriormente por frear abruptamente cerca doutros autom\u00f3biles co coche de seguridade en pista.\nO piloto alem\u00e1 pasou \u00e1 F\u00f3rmula 3 Alem\u00e1 en 2006, ga\u00f1ando unha carreira na categor\u00eda e quedando quinto na clasificaci\u00f3n xeral. Tam\u00e9n competiu en A1 Grand Prix, categor\u00eda monomarca, co equipo alem\u00e1n, convert\u00e9ndose as\u00ed no piloto m\u00e1is exitoso da historia do A1 Grand Prix, con nove vitorias nas dez carreiras, ga\u00f1ando o t\u00edtulo para o equipo alem\u00e1n por se s\u00f3.\nEn 2007 pasou \u00e1s F\u00f3rmula 3 Euroseries co equipo ASM, co cal Lewis Hamilton e Paul di Resta conseguiran os dous \u00faltimos campionatos. Ga\u00f1ou as carreiras de Norisring, Zandvoort e N\u00fcrburgring. Na carreira de Magny-Cours foi sancionado na clasificaci\u00f3n, e chocou con Filip Salaquarda en carreira. Tam\u00e9n ga\u00f1ou o Masters de F\u00f3rmula 3 daquel ano, unha carreira non puntuable, despois de que o seu compa\u00f1eiro de equipo Romain Grosjean, quen part\u00eda desde a pole position, calase o seu coche na sa\u00edda. Grosjean ga\u00f1ou o campionato, mentres que H\u00fclkenberg foi terceiro. H\u00fclkenberg conquistou o t\u00edtulo da F3 Euroseries en 2008, con 7 vitorias en 20 carreiras.\nO axente actual do piloto \u00e9 Willi Weber, quen fora tam\u00e9n axente de Michael Schumacher. Weber suxeriu que o piloto poder\u00eda estar listo para a F\u00f3rmula 1 en 2008, e en m\u00faltiples ocasi\u00f3ns definiu a H\u00fclkenberg como un \"talento incrible\", compar\u00e1ndoo frecuentemente co propio Schumacher.\nH\u00fclkenberg puido probar por primeira vez en F\u00f3rmula 1 o 4 de decembro de 2007 co equipo WilliamsF1 no Circu\u00edto de Jerez, para participar en dous d\u00edas de adestramentos, nos cales mellorou os tempos de Kazuki Nakajima, segundo piloto da escuder\u00eda brit\u00e1nica, e quedando a catro d\u00e9cimas de segundo de Nico Rosberg. Os bos resultados obtidos nos adestramentos convenceron ao equipo para que H\u00fclkenberg fose o seu terceiro piloto na tempada de F\u00f3rmula 1.\nNo , H\u00fclkenberg ga\u00f1a brillantemente o campionato de GP2.\nF\u00f3rmula 1.\nWilliams (2010).\nEn , Nico ten un complicado comezo na F\u00f3rmula 1, pilotando o Williams, un dos monoprazas m\u00e1is lentos da grella. A pesar diso, obs\u00e9rvanse os seus verdadeiros credenciais sendo o mellor debutante na F1, superando ao seu compa\u00f1eiro Rubens Barrichello na terceira cita do mundial e logrando o seu primeiro punto en s\u00f3 3 carreiras. En Hungr\u00eda, o piloto alem\u00e1n consegue o seu mellor resultado, un gran sexto posto. No Gran Premio do Brasil, H\u00fclkenberg consegue unha sorprendente primeira \"pole\", impo\u00f1\u00e9ndose por m\u00e1is dun segundo a todos os seus rivais. Por\u00e9n, ao final da tempada o seu xerente anunciou que Nico non seguir\u00eda en Williams para , e substituir\u00edase por Pastor Maldonado.\nForce India (2011-2012).\n2011.\nFinalmente, o 26 de xaneiro de 2011 rev\u00e9lase que H\u00fclkenberg ser\u00e1 o terceiro piloto de Force India, descartando a opci\u00f3n de correr cun alg\u00fan equipo modesto. A cambio, tivo a oportunidade de pilotar o Force India VJM04 durante 14 sesi\u00f3ns libres dos venres de Gran Premio ao longo da tempada, postul\u00e1ndose como un candidato a ser piloto oficial da escuder\u00eda.\n2012.\nO 16 de decembro de 2011 Force India confirma que H\u00fclkenberg ser\u00e1 un dos seus pilotos oficiais en . Consegue puntuar na segunda carreira do ano (Malaisia), no que foi 9\u00ba. No Gran Premio de Europa logra o mellor resultado, un 5\u00ba posto; que mellora cun 4\u00ba en B\u00e9lxica. Nas \u00faltimas carreiras do campionato conv\u00e9rtese nun asiduo dos puntos, superando ao seu compa\u00f1eiro de equipo Paul di Resta. O 25 de novembro de 2012, cosechou unha das s\u00faas mellores actuaci\u00f3ns no GP do Brasil, tras liderar a carreira durante m\u00e1is da metade da mesma, ata que foi sancionado por botar da pista a Lewis Hamilton. Finalmente, finalizou a proba en 5\u00aa posici\u00f3n.\nO 5 de decembro de 2012, os editores da p\u00e1xina de internet \"F1 ao d\u00eda\" colocan a H\u00fclkenberg como o mellor piloto do 2012. Segundo o portal da web, esta lista realizouse puntuando a grella puramente polo seu piloto, sen ter en conta o bo ou mal rendemento do seu monopraza.\nSauber 2013.\nEn 2013, o alem\u00e1n ingresou no equipo Sauber, substitu\u00edndo a Checo P\u00e9rez que fichara por McLaren.\nNa s\u00faa primeira competici\u00f3n oficial co equipo Sauber, H\u00fclkenberg non puido iniciar o GP de Australia debido a un fallo no sistema de combustible do seu Sauber C32; durante a cualificaci\u00f3n pasou \u00e1 Q2 e quedou no 11\u00ba posto pero por seguridade o equipo su\u00edzo retirou o auto do alem\u00e1n.\nNa cualificaci\u00f3n do GP de Malaisia, Nico pasa \u00e1 Q2 e queda no 12\u00ba posto da grella de sa\u00edda. Gran carreira de H\u00fclkenberg, que avanza 4 lugares e conclu\u00edu a proba en 8\u00b0 lugar para lograr os primeiros puntos de Sauber na tempada. Na seguinte cita, en China, consegue un punto m\u00e1is ao termo ao rematar 10\u00ba. Logo estivo catro carreiras sen puntuar, loitando cun coche pouco competitivo, ata que conseguiu dous puntos m\u00e1is en Silverstone e N\u00fcrburgring.\nEn Monza, Nico da a sorpresa e consegue un excelente 3\u00ba posto na clasificaci\u00f3n, perdendo d\u00faas posici\u00f3ns na sa\u00edda pero conservando a 5\u00aa praza ata o final. Tivo opci\u00f3ns de ser piloto de Ferrari en , pero finalmente o elixido foi Kimi R\u00e4ikk\u00f6nen. En Corea, o piloto alem\u00e1n volveu a protagonizar unha grande actuaci\u00f3n, ga\u00f1ando posici\u00f3ns na sa\u00edda e contendo a Fernando Alonso e Lewis Hamilton ata o final para rematar nun fant\u00e1stico 4\u00ba lugar. Ent\u00f3n, o equipo Lotus reco\u00f1ece a s\u00faa intenci\u00f3n de contratar a H\u00fclkenberg. Na seguinte carreira no Xap\u00f3n volveu puntuar ao rematar 6\u00ba, resultado que repite en Austin, e pecha a tempada cun 8\u00ba posto no Brasil.\nForce India (2014-2016).\n2014.\nRegresou ao equipo indio para 2014. Tivo un bo comezo ao puntuar nas 10 primeiras carreiras de forma consecutiva, con catro 5\u00aa postos como mellor resultado, ata que a racha r\u00f3mpese co abandono en Hungr\u00eda. Posteriormente decaeron un pouco os resultados porque o alcanzaron outros equipos competidores, pero a\u00ednda as\u00ed, Nico rematou a tempada como o 9\u00ba clasificado do campionato con 96 puntos, polo diante do seu compa\u00f1eiro Sergio P\u00e9rez que acabou 10\u00ba. O 20 de outubro de 2014, Force India confirma a continuidade de H\u00fclkenberg en .\n2015.\nH\u00fclkenberg comezou a tempada puntuando en Australia ao finalizar 7\u00ba, pero non puido volver puntuar ata a 7\u00aa carreira, no Canad\u00e1. O 1 de setembro de 2015, anunciase a s\u00faa renovaci\u00f3n por dous anos m\u00e1is. Logrou o mellor resultado do ano en Austria, onde finalizou 6\u00ba, resultado que se repetiu no Xap\u00f3n e o Brasil rematou o campionato como 10\u00ba clasificado con 58 puntos, esta vez por detr\u00e1s do seu compa\u00f1eiro Sergio P\u00e9rez que acabou 9\u00ba.\n2016.\nEn 2016, H\u00fclkenberg competiu por \u00faltima vez no equipo Force India. Puntuou en 14 das 21 carreiras que se disputaron ese ano. Tivo que abandonar no Gran Premio de Rusia por unha colisi\u00f3n, no Gran Premio de Espa\u00f1a por problemas de motor, no Gran Premio de Austria por problemas de freos, no Gran Premio de Singapur por unha colisi\u00f3n e no Gran Premio dos Estados Unidos por danos de colisi\u00f3n. O seu mellor resultado foi no Gran Premio de B\u00e9lxica no que conseguiu un 4\u00ba posto. Finalizou a tempada en 9\u00ba posici\u00f3n con 72 puntos, de novo por detr\u00e1s do seu compa\u00f1eiro Sergio P\u00e9rez, que anotou 101 puntos, dous podios e quedo no 7\u00ba lugar.\nRenault (2017-2019).\n2017.\nH\u00fclkenberg firmou un contrato como piloto de Renault para as d\u00faas seguintes tempadas, mentres que o piloto Esteban Ocon ocupaba o seu lugar en Force India. En 2017, o seu compa\u00f1eiro durante as 16 primeiras carreiras foi o brit\u00e1nico Jolyon Palmer, que foi substitu\u00eddo a partir do Gran Premio de Malaisia polo piloto espa\u00f1ol Carlos Sainz. H\u00fclkenberg puntuou en 8 das 20 carreiras da tempada, sendo o seu mellor resultado a 6\u00aa posici\u00f3n que logrou nos Grandes Premios de Espa\u00f1a, Alema\u00f1a, B\u00e9lxica e Abu Zabi. Abandonou en 6 carreiras, sendo os problemas mec\u00e1nicos a causa principal dos abandonos. Finalizou 10\u00ba no campionato do mundo con 43 puntos.\n2018.\nEn 2018, o alem\u00e1n tivo un bo inicio de tempada, nas 11 primeiras carreiras sumou en todas as que finalizou, tendo 3 abandonos nos Grandes Premios de Acerbaix\u00e1n, Espa\u00f1a e Austria. No resto da tempada, sufriu m\u00e1is retiradas, pero tam\u00e9n conseguiu o mellor posto ao final de carreira, anotando un 5\u00ba lugar no Gran Premio de Alema\u00f1a. H\u00fclkenberg acabou na 7\u00aa posici\u00f3n no campionato con 69 puntos, en solitario por detr\u00e1s dos pilotos de Mercedes, Ferrari e Red Bull. Superou ao seu compa\u00f1eiro Carlos Sainz, que acabou o 10\u00ba no campionato.\n2019.\nEn 2019, Nico H\u00fclkenberg realizou a s\u00faa \u00faltima tempada co equipo Renault, xunto ao seu novo compa\u00f1eiro, Daniel Ricciardo. Pechou esta tempada con 37 puntos no posto 14\u00ba, mentres que o seu compa\u00f1eiro foi noveno con 54 puntos. O mellor resultado foi quinto en Monza. Tras a fichaxe de Esteban Ocon por Renault para a tempada e sen ser chamado por outros equipos, H\u00fclkenberg quedar\u00e1 sen asento na f\u00f3rmula 1.\nRacing Point (2020).\nH\u00fclkenberg non ti\u00f1a contrato para a tempada 2020 de F1. Substitu\u00edu a Sergio P\u00e9rez en Racing Point no Gran Premio do ReinoUnido e no Gran Premio do 70\u00ba aniversario despois de que P\u00e9rez dera positivo por coronavirus SARS-2. Para o Gran Premio do Reino Unido, clasificou d\u00e9cimo terceiro pero non comezou a carreira debido a un fallo no motor antes do comezo da carreira. Hulkenberg tivo outra oportunidade de competir no Gran Premio do 70\u00ba aniversario tam\u00e9n no Circu\u00edto de Silverstone despois de que Perez continuase positivo por COVID- 19. Cualificou terceiro detr\u00e1s dos dous coches Mercedes e terminou s\u00e9timo detr\u00e1s do seu compa\u00f1eiro de equipo Lance Stroll. H\u00fclkenberg non correu no Gran Premio de Espa\u00f1a, xa que Sergio P\u00e9rez regresou \u00e1s carreiras despois de dar negativo no COVID-19. Substituir\u00eda ao outro piloto do equipo, Lance Stroll, para o Gran Premio de Eifel despois de que o canadense non se adestrara ao final por sentirse mal. Rematou a carreira en 8\u00ba lugar despois de clasificarse 20\u00ba, e \u00faltimo, na grella, ga\u00f1\u00e1ndo o voto dos afeccionados como \"Piloto do d\u00eda\".\nAston Martin (2021-2022).\nAston Martin F1 Team (anteriormente Racing Point) fichou a H\u00fclkenberg como piloto de reserva e desenvolvemento para a tempada .\nDespois de continuar como piloto reserva do equipo en , substitu\u00edu a Sebastian Vettel no Gran Premio de Bahrain despois de que Vettel dera positivo por COVID-19. H\u00fclkenberg comezou e rematou a carreira no 17\u00ba posto. H\u00fclkenberg regresou a Aston Martin na seguinte carreira, o Gran Premio de Arabia Saudita, comezando no 17\u00ba posto e rematando no 12\u00ba.\nH\u00fclkenberg volveu entrar no Aston Martin nas probas de Pirelli posteriores ao GP de Hungr\u00eda, xunto a Lance Stroll para desenvolver os pneum\u00e1ticos de 2023.\nHaas (2023).\nEn novembro de 2022 confirmouse que H\u00fclkenberg conducir\u00e1 como piloto oficial con Haas F1 Team durante 2023, acompa\u00f1ando a Kevin Magnussen e substitu\u00edndo ao seu compatriota alem\u00e1n Mick Schumacher.\nResistencia.\nEn paralelo \u00e1 s\u00faa actividade en F\u00f3rmula 1, H\u00fclkenberg disputou d\u00faas datas do Campionato Mundial de Resistencia de 2015, cun Porsche 919 Hybrid oficial da clase LMP1, xuntos cos pilotos Nick Tandy e Earl Bamber. Nas 6 Horas de Spa-Francorchamps obtivo o sexto posto. Na s\u00faa estrea nas 24 Horas de Le Mans, Nico logrou ga\u00f1ar a carreira no seu primeiro intento cunha volta de ventaxe. Este triunfo foi a primeira vitoria absoluta de Porsche desde 1998. O triunfo de H\u00fclkenberg \u00e9 o primeiro dun piloto de F\u00f3rmula 1 en activo desde que Johnny Herbert e Bertrand Gachot consiguieron a faza\u00f1a en 1991 co Mazda 787B.\nResumo da s\u00faa carreira deportiva.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "159626", "revid": "1131", "url": "https://gl.wikipedia.org/wiki?curid=159626", "title": "Soba", "text": "Soba \u00e9 un val e concello da comunidade aut\u00f3noma de Cantabria, na comarca de As\u00f3n-Ag\u00fcera. Limita ao norte con Ramales de la Victoria, Arredondo e o val de Ruesga, ao sur co Val de Mena, o Meiri\u00f1ado de Montija e Espinosa de los Monteros, estes todos na provincia de Burgos, ao leste con Lanestosa e Carranza, na provincia de Biscaia, e ao oeste con San Roque de Riomiera. \u00c9 o terceiro maior municipio por superficie de Cantabria, ocupando unha extensi\u00f3n de 214,16\u00a0km\u00b2.\nLocalidades.\nEst\u00e1 composto por 27 poboaci\u00f3ns, cun total de 1427 habitantes (INE, Censo de 2008). Pertence ao Partido xudicial de Laredo.\nAlgunhas destas poboaci\u00f3ns te\u00f1en barrios apartados (Casatablas, La Barcenilla, El Barrio, San Bartolom\u00e9), e no lugar de La G\u00e1ndara, xunto ao nacemento do r\u00edo, creouse un n\u00facleo de vivendas a car\u00f3n da estrada CA-256, onde se concentran alg\u00fans dos servizos do municipio (escola, piscina municipal, campo de f\u00fatbol, pistas deportivas, restaurantes e o Centro de Interpretaci\u00f3n do Parque Natural, entre outros).\nXeograf\u00eda.\nO territorio ten grandes diferenzas de altitude, estando a cota m\u00e1is baixa situada a 187 msm, e a m\u00e1is elevada a 1.605 msm. A capital, Veguilla, at\u00f3pase a 330 msnm.\nPrincipais cumios.\nNo nordeste enc\u00f3ntrase Busta e San Vicente que forman os dous lados do gran barranco chamado de Cubilla, polo que pasa o r\u00edo G\u00e1ndara (ou r\u00edo Soba, como se lle chamaba antes). Busta est\u00e1 rematado por un pequeno plano. San Vicente remata nun pico moi agudo que nos tempos antigos serviu como faro para os navegantes. \nNo oeste at\u00f3pase Roc\u00edas.\nR\u00edos.\nOs r\u00edos As\u00f3n e G\u00e1ndara recorren estes terreos canda outros regatos m\u00e1is cativos. O r\u00edo G\u00e1ndara segue o curso de oeste a leste, at\u00e9 chegar \u00e1 ponte de Bollen e Regules, onde muda lixeiramente a s\u00faa direcci\u00f3n para retomala despois. Ten como afluentes na zona os arroios Riopicote e Rioquimillo.\nAdemais, o termo municipal tam\u00e9n incl\u00fae parte das concas dos r\u00edos Miera e Calera, este afluente do G\u00e1ndara, e que delimita Cantabria de Euskadi.\nTodos os r\u00edos e regos tiveron pontes de madeira, moitos deles conservados na actualidade. Nas s\u00faas augas viven, troitas e angu\u00edas.\nEspazos naturais.\nDentro do concello at\u00f3pase o Parque Natural dos Collados del As\u00f3n, comprendido entre os altos de Mortillano (1.403 msm) e da Mina (1.271 msm), a norte; Carr\u00edo (1.424 msm) e Pizarras (1.474 msm), a oeste; Portillo de la Lunada (1.350 msm), Pic\u00f3n del Fraile (1.615 msm), Los Porrones (1.452 msm) e Alto de Imunia (1.512 msm), a sur; e Portillo de S\u00eda (1.200 msm), a leste. O Parque alberga as fontes dos r\u00edos G\u00e1ndara e As\u00f3n, e un macizo calcario, con vales de orixe glaciar. Ten unha rica flora e fauna.\nO municipio ten propostas como Lugares de Importancia Comunitaria as cuncas dos r\u00edos Miera e G\u00e1ndara.\nCovas.\nSoba agrupa o 25 % das grandes covas c\u00e1ntabras, cun total de 74 simas, dolinas e covas. Para a s\u00faa xesti\u00f3n creouse a Rede de Covas do Alto As\u00f3n.\nHistoria.\nTense pouca documentaci\u00f3n escrita da \u00e9poca romana e das primeiras comunidades da Idade Media. Aparece algo no 863 relacionado cos mosteiros de Aja e nos cartularios de San Salvador de O\u00f1a e Santa Mar\u00eda a Real de N\u00e1jera. A documentaci\u00f3n m\u00e1is importante \u00e9 a do s\u00e9culo XIII, coas li\u00f1axes dos Ezquerra de Rozas e os Zorrilla, que m\u00e1is tarde se vincular\u00edan \u00e1 familia castel\u00e1 dos Velasco. Esta familia tivo o se\u00f1or\u00edo de Soba a partir de 1300, privilexio que outorgou o rei Fernando IV.\nA finais do s\u00e9culo XIV, Soba foi inclu\u00eddo no Meiri\u00f1ado Maior de Castela a Vella. Houbo grandes enfrontamentos entre as d\u00faas familias. En 1473, Henrique IV nomeou Condestable de Castela a Pedro Fern\u00e1ndez de Velasco que xa ti\u00f1a o se\u00f1or\u00edo de Medina de Pomar, Briviesca e Fr\u00edas.\nAt\u00e9 1822 o val estivo dividido administrativamente en entidades de pequeno tama\u00f1o chamadas \"concejos\", que eran administradas por rexedores, deputados, montaneros e coxedores (que recaudaban os impostos).\nPatrimonio.\nArqueolox\u00eda.\nExisten diversos sitios arqueol\u00f3xicos en covas do lugar, como as de El Mortero (Astrana), Las Escaleras (As\u00f3n) ou El Tarre\u00f3n (San Juan), de \u00e9poca epipaleol\u00edtica. Tam\u00e9n no Cohome de Manzaneda e na Cova dos Trillos, con restos m\u00e1is recentes. Localiz\u00e1ronse restos megal\u00edticos en Herada (T\u00famulos de Land\u00edas e La Tejera). Tam\u00e9n existen restos medievais, en Villar, Fresnedo, Pilas, Sangas e San Mart\u00edn.\nArquitectura.\nExisten no val numerosos exemplos de arquitectura se\u00f1orial e relixiosa. Pos\u00fae, ademais, unha rica arquitectura tradicional, con elementos propios e orixinais, como os pat\u00edns e numerosos exemplos de cabanas pasiegas.\nArquitectura civil e industrial.\nDestaca a Torre dos Velasco, en Quintana, Ben de interese cultural con categor\u00eda de monumento. Ademais, hai un Ben inventariado, o \"Resbaladero y Casa del Rey\", na subida ao Portillo de Lunada, constru\u00eddo en 1791 sobre proxecto do enxe\u00f1eiro austr\u00edaco Wolfong Mucha. Existen numerosos exemplos de arquitectura se\u00f1orial, como o palacio dos Zorrilla, na G\u00e1ndara (1553); a Torre dos Ezquerra, en Rozas (s\u00e9culo XVI) e casonas en diversas localidades.\nArquitectura relixiosa.\nOs edificios relixiosos m\u00e1is destacados do municipio son os templos de San Miguel Arc\u00e1ngel, en Rozas, tardo-g\u00f3tico, reformado no s\u00e9culo XVI, con retablo renacentista (1527), e de San Fausto, en La Revilla, de 1654, obra de Pedro de Avajas. Existen ademais outras igrexas interesantes: Santa Mar\u00eda, en Ca\u00f1edo, que alberga t\u00e1boas pict\u00f3ricas do XVI; ou San Mart\u00edn, en Rehoyos, de 1896, conforme a proxecto de Alfredo de la Escalera y Amblard.\nTradici\u00f3ns populares.\nExiste un Centro de Interpretaci\u00f3n da Etnograf\u00eda de Soba, situado en Veguilla, e inaugurado no 2002, no edificio do Concello, cedido en 1911 por Ger\u00f3nimo P\u00e9rez y Sainz de la Maza. Entre as tradici\u00f3ns musicais, destacan as cantas, especialmente as marzas.\nEconom\u00eda.\nO sector primario, e especialmente a gandar\u00eda, \u00e9 a base da econom\u00eda sobana, ocupando un 59% da poboaci\u00f3n activa. O incipiente sector servizos, especialmente os relacionados co turismo, ocupan o 21,2% da poboaci\u00f3n, a construci\u00f3n un 10,8% e as actividades de transformaci\u00f3n industrial, apenas un 9%. O censo agrario de 1999, establec\u00eda que, das 20.966 has de superficie agr\u00edcola, 12.357 serv\u00edan de pastos e 6.522 a especies arb\u00f3reas forestais.\nA Consejer\u00eda de Gandar\u00eda, Agricultura e Pesca do Goberno de Cantabria, no 2002, indicaba que, en Soba, concentr\u00e1base o maior n\u00famero de reses de vac\u00fan da Comunidade Aut\u00f3noma, con 10.948 cabezas.\nA achega ben\u00e9fica de Jer\u00f3nimo S\u00e1inz de la Maza tivo ampla notoriedade reco\u00f1ecida no territorio.\nDemograf\u00eda.\nFonte: INE"}
{"id": "159627", "revid": "23204", "url": "https://gl.wikipedia.org/wiki?curid=159627", "title": "Laponia, Finlandia", "text": "Laponia (en fin\u00e9s: \"Lappi\"; en saami: \"Lappi\"; en sueco: \"Lapplan\"d) \u00e9 unha das 19 rexi\u00f3ns de Finlandia. At\u00e9 finais de 2009 foi unha das seis provincias coas que contaba a organizaci\u00f3n pol\u00edtico-administrativa rexional da Rep\u00fablica de Finlandia. A s\u00faa capital administrativa \u00e9 a cidade de Rovaniemi. A Laponia finlandesa forma parte dunha rexi\u00f3n xeogr\u00e1fica m\u00e1is grande chamada Laponia.\nA provincia de Laponia ti\u00f1a soamente uns 186.500 habitantes (2004), que representan o 3,6% da poboaci\u00f3n de Finlandia. A densidade de poboaci\u00f3n \u00e9 claramente a m\u00e1is baixa do pa\u00eds. As cidades m\u00e1is notables da rexi\u00f3n, ademais da s\u00faa capital, son Kemi, Tornio, Kemij\u00e4rvi e Inari.\nOs concellos da provincia cooperan nun Consello Rexional. Laponia fai fronteira coa rexi\u00f3n de Ostrobotnia do Norte ao sur, sendo bordeada tam\u00e9n polo Golfo de Botnia ao suroeste, co Condado de Norrbotten de Suecia ao oeste, Noruega ao norte e co Oblast de M\u00farmansk de Rusia ao leste. Nalgunhas partes do mundo, como o Reino Unido, Irlanda e a propia Finlandia consid\u00e9rase a esta rexi\u00f3n como o fogar de Joulupukki, \"Pai Nadal\" ou \"Pap\u00e1 No\u00ebl\".\nConcellos.\nA rexi\u00f3n de Laponia conta con 21 concellos, dos cales catro son cidades (en letra grosa):"}
{"id": "159629", "revid": "2074", "url": "https://gl.wikipedia.org/wiki?curid=159629", "title": "Laponia finlandesa", "text": ""}
{"id": "159630", "revid": "2074", "url": "https://gl.wikipedia.org/wiki?curid=159630", "title": "Laponia finesa", "text": ""}
{"id": "159633", "revid": "2074", "url": "https://gl.wikipedia.org/wiki?curid=159633", "title": "Laponia Finlandesa", "text": ""}
{"id": "159634", "revid": "2074", "url": "https://gl.wikipedia.org/wiki?curid=159634", "title": "Laponia Finesa", "text": ""}
{"id": "159638", "revid": "1131", "url": "https://gl.wikipedia.org/wiki?curid=159638", "title": "Selaya", "text": "Selaya \u00e9 un concello da comunidade aut\u00f3noma de Cantabria, Espa\u00f1a. Limita polo norte e polo oeste con Villacarriedo, polo sur con Vega de Pas e polo leste con San Roque de Riomiera. At\u00f3pase na comarca do Pas-Miera (ou Valles Pasiegos) e polo seu territorio discorren os r\u00edos Pisue\u00f1a e Campillo, afluente do primeiro.\nEconom\u00eda.\nUn 26,9 % da poboaci\u00f3n activa do municipio empr\u00e9gase no sector primario, un 18,3 % na construci\u00f3n, un 12,9 % na industria e un 41,9 % no sector terciario. A taxa de actividade \u00e9 do 52,2 % e a taxa de paro \u00e9 do 11,9 %.\nDemograf\u00eda.\nSelaya presenta un perfil demogr\u00e1fico envellecido, onde os maiores de 65 anos representan o 19,3 % da poboaci\u00f3n e os menores un 12,8 %. A idade media sit\u00faase arredor dos 42 anos.\nFonte: INE"}
{"id": "159639", "revid": "89787", "url": "https://gl.wikipedia.org/wiki?curid=159639", "title": "Monicreque (Internet)", "text": "Monicreque \u00e9 un termo pexorativo para unha identidade falsa usada para fins fraudulentos dentro dunha comunidade de internet. De acordo con Word Spy:\nNos casos m\u00e1is simples, un monicreque defende ou eloxia \u00f3 seu titereiro. O que te\u00f1en en com\u00fan non \u00e9 s\u00f3 publicar algo baixo un alias, sen\u00f3n ocultar a verdadeira motivaci\u00f3n que hai trala opini\u00f3n expresada.\nHistoria.\nO termo foi empregado por primeira vez na Usenet en referencia a Earl Curley, que usaba varios alias para defender o seu car\u00e1cter e os seus argumentos e denigrar aos seus opo\u00f1entes. O termo \"tent\u00e1culos\" foi tam\u00e9n comunmente utilizado con sentido similar na Usenet a mediados da d\u00e9cada de 1990.\nExemplos p\u00fablicos notables.\nEn anos recentes, hai exemplos de figuras p\u00fablicas dos Estados Unidos de Am\u00e9rica que empregaron monicreques:"}
{"id": "159642", "revid": "1131", "url": "https://gl.wikipedia.org/wiki?curid=159642", "title": "Saro", "text": "Saro \u00e9 un concello da comunidade aut\u00f3noma de Cantabria (Espa\u00f1a), na comarca do Pas-Miera. Os seus l\u00edmites son: \u00f3 norte Santa Mar\u00eda de Cay\u00f3n, \u00f3 oeste Villafufre, \u00f3 leste San Roque de Riomiera e \u00f3 sur Villacarriedo. At\u00f3pase a uns 30\u00a0km de Santander.\nEconom\u00eda.\nUn 45,5 % da poboaci\u00f3n activa do municipio empr\u00e9gase no sector primario, un 10,4 % na construci\u00f3n, un 12,9 % na industria e un 31,2 % no sector terciario. A taxa de actividade \u00e9 do 49,9 % e a taxa de paro \u00e9 do 14,9 % .\nDemograf\u00eda.\nFonte: INE"}
{"id": "159643", "revid": "1668469", "url": "https://gl.wikipedia.org/wiki?curid=159643", "title": "MFE", "text": ""}
{"id": "159644", "revid": "1131", "url": "https://gl.wikipedia.org/wiki?curid=159644", "title": "Santiurde de Reinosa", "text": "Santiurde de Reinosa \u00e9 un concello da comunidade aut\u00f3noma de Cantabria, Espa\u00f1a. Enc\u00f3ntrase na comarca de Campoo-Los Valles e limita polo norte con B\u00e1rcena de Pie de Concha, polo sur con Campoo de Yuso, polo oeste con Hermandad de Campoo de Suso e polo leste con Pesquera e San Miguel de Aguayo.\nLocalidades.\nOs seus 317 habitantes (INE, 2008) deb\u00fallanse por:\nEconom\u00eda.\nUn 39,4% da poboaci\u00f3n activa do municipio empr\u00e9gase no sector primario, un 16% na construci\u00f3n, un 13,8% na industria e un 30,9% no sector terciario.\nDemograf\u00eda.\nFonte: INE"}
{"id": "159645", "revid": "1131", "url": "https://gl.wikipedia.org/wiki?curid=159645", "title": "Santiurde de Toranzo", "text": "Santiurde de Toranzo \u00e9 un concello da comunidade aut\u00f3noma de Cantabria, Espa\u00f1a. Limita polo norte con Santa Mar\u00eda de Cay\u00f3n, Casta\u00f1eda e Puente Viesgo, polo sur con Vega de Pas e Luena, polo oeste con Corvera de Toranzo e polo leste con Villafufre e Villacarriedo. At\u00f3pase na comarca do Pas-Miera (ou Vales Pasiegos) e polo seu territorio corre o r\u00edo Pas.\nPatrimonio.\nDentro do seu patrimonio art\u00edstico destacan tres Bens de interese cultural con categor\u00eda de monumento:\nTam\u00e9n hai un Ben de interese local, o Santuario de \"Nuestra Se\u00f1ora del Soto\", en Iruz.\nEconom\u00eda.\nUn 18,7% da poboaci\u00f3n activa do municipio empr\u00e9gase no sector primario, un 20,1% na construci\u00f3n, un 21,9% na industria e un 39,3% no sector terciario. A taxa de actividade \u00e9 do 43,3% e a taxa de paro \u00e9 do 11,1%.\nDemograf\u00eda.\nFonte: INE"}
{"id": "159647", "revid": "1131", "url": "https://gl.wikipedia.org/wiki?curid=159647", "title": "San Roque de Riomiera", "text": "San Roque de Riomiera \u00e9 un concello da comunidade aut\u00f3noma de Cantabria (Espa\u00f1a). Limita polo norte con Santa Mar\u00eda de Cay\u00f3n, Miera e Saro, polo leste con Ruesga e Soba, polo sur coa provincia de Burgos (Castela e Le\u00f3n) e polo oeste con Selaya, Villacarriedo e Vega de Pas.\nEnc\u00e1drase na comarca do Pas-Miera, na cabeceira do r\u00edo Miera.\nDemograf\u00eda.\nFonte: INE"}
{"id": "159648", "revid": "1131", "url": "https://gl.wikipedia.org/wiki?curid=159648", "title": "San Pedro del Romeral", "text": "San Pedro del Romeral \u00e9 un concello da comunidade aut\u00f3noma de Cantabria, Espa\u00f1a. At\u00f3pase na comarca do Pas-Miera e limita polo norte e polo leste con Vega de Pas, polo oeste con Luena e polo sur coa provincia de Burgos, da comunidade aut\u00f3noma de Castela e Le\u00f3n.\nDemograf\u00eda.\nFonte: INE"}
{"id": "159649", "revid": "1131", "url": "https://gl.wikipedia.org/wiki?curid=159649", "title": "San Miguel de Aguayo", "text": "San Miguel de Aguayo \u00e9 un concello da comunidade aut\u00f3noma de Cantabria, Espa\u00f1a. Enc\u00f3ntrase na comarca de Campoo-Los Valles e limita polo norte con Molledo e B\u00e1rcena de Pie de Concha, polo sur con Campoo de Yuso, polo oeste con Pesquera e Santiurde de Reinosa e polo leste con Luena.\nPolo seu territorio fl\u00fae o r\u00edo Hirvienza, afluente do r\u00edo Besaya e tam\u00e9n se encontran os encoros de Mediajo e Alsa, no r\u00edo Torina.\nLocalidades.\nOs seus 153 habitantes (INE, 2008) distrib\u00faense por:\nDemograf\u00eda.\nFonte: INE"}
{"id": "159650", "revid": "1131", "url": "https://gl.wikipedia.org/wiki?curid=159650", "title": "San Felices de Buelna", "text": "San Felices de Buelna \u00e9 un concello da comunidade aut\u00f3noma de Cantabria, Espa\u00f1a. Limita polo norte con Torrelavega e Cartes, polo sur con Anievas, polo leste con Corvera de Toranzo e Puente Viesgo e polo oeste con Los Corrales de Buelna.\nO municipio \u00e1chase na comarca do Besaya e polo seu termo discorre o r\u00edo Besaya. A influencia do desenvolvemento industrial da comarca repercutiu tam\u00e9n neste municipio, a\u00ednda que en menor medida.\nLocalidades.\nOs seus 2.309 habitantes (INE, 2008) viven en:\nDemograf\u00eda.\nFonte: INE\nPatrimonio.\nPos\u00fae cinco bens de interese cultural:\nAdemais, a Igrexa de San F\u00e9lix en Rivero \u00e9 Ben de interese local con categor\u00eda de inmoble."}
{"id": "159651", "revid": "23204", "url": "https://gl.wikipedia.org/wiki?curid=159651", "title": "Instituto Nacional de Estat\u00edstica (hom\u00f3nimos)", "text": "INE p\u00f3dese referir a:"}
{"id": "159656", "revid": "89787", "url": "https://gl.wikipedia.org/wiki?curid=159656", "title": "Coprofaxia", "text": "A coprofaxia \u00e9 un comportamento consistente na inxesti\u00f3n das feces. A palabra deriva do grego \u03ba\u03cc\u03c0\u03c1\u03bf\u03c2, copros, 'feces' e \u03c6\u03b1\u03b3\u03b5\u1fd6\u03bd, phagein, 'comer'. A coprofaxia comprende moitos tipos de alimentaci\u00f3n de feces, inclu\u00edndo comer feces doutras especies (heteroespec\u00edfica), doutros individuos (alocoprofaxia) da mesma especie, ou as feces propias (autocoprofaxia). Poden comerse unha vez depositadas ou no momento de sa\u00edren polo ano.\nAlgunhas especies comen as feces propias como un comportamento normal, especialmente os lagomorfos, os cales fano para que os materiais vexetais duros que comeron sexan dixeridos por segunda vez de forma m\u00e1is completa ao tragalos e pasaren por segunda vez polo tracto dixestivo. Outras especies poden comer feces propias ou alleas s\u00f3 en certas condici\u00f3ns, mentres que para outras \u00e9 a s\u00faa forma de alimentaci\u00f3n normal, como ocorre, por exemplo, cos escaravellos peloteiros, que se alimentan das feces dos vertebrados.\nNos humanos tam\u00e9n se describiu a coprofaxia desde finais do s\u00e9culo XIX en individuos con enfermidades ou retardos mentais e en certo tipo de actos sexuais. \nCoprofaxia en animais non humanos.\nEn invertebrados.\nOs insectos copr\u00f3fagos comen e dixiren as feces dos grandes animais. As feces conte\u00f1en substanciais cantidades de materiais semidixeridos, especialmente no caso dos herb\u00edvoros, debido \u00e1 ineficiencia do sistema dixestivo dos grandes animais. Co\u00f1\u00e9cense miles de especies de insectos copr\u00f3fagos, especialmente entre as ordes dos Diptera e Coleoptera. Exemplos son as moscas \"Scathophaga stercoraria\" e \"Sepsis cynipsea\", que son moscas dos excrementos com\u00fans en Europa arredor da bosta das vacas. Entre os escaravellos, os escaravellos peloteiros son unha li\u00f1axe diversa, moitos dos cales se alimentan dos compo\u00f1entes l\u00edquidos ricos en microorganismos dos excrementos de mam\u00edferos, e po\u00f1en os seus ovos en b\u00f3las compostas principalmente dos restos fibrosos que quedaron.\nAs t\u00e9rmites comen as feces dos seus conx\u00e9neres como un medio de conseguir os protistas que te\u00f1en no seu intestino posterior. As t\u00e9rmites e os protistas te\u00f1en unha relaci\u00f3n simbi\u00f3tica na que os protozoos fan psoible que as t\u00e9rmites dixiran a celulosa da dieta que comen. Por exemplo, nun grupo de t\u00e9rmites existe unha relaci\u00f3n simbi\u00f3tica tripla entre as t\u00e9rmites da familia Rhinotermitidae, os protistas celulol\u00edticos do x\u00e9nero \"Pseudotrichonympha\" que viven no intestino destas t\u00e9rmites, e os simbiontes bacterianos intracelulares dos protistas.\nEn vertebrados.\nOs animais salvaxes e os domesticados son \u00e1s veces copr\u00f3fagos, e nalgunhas especies isto forma parte esencial do seu m\u00e9todo de dixerir os alimentos vexetais duros.\nAlg\u00fans cans poden perder encimas dixestivos importantes cando s\u00f3 comen comidas procesadas secas, as\u00ed que, segundo unha hip\u00f3tese, poden obtelos comendo materia fecal. S\u00f3 consomen materia fecal que te\u00f1a menos de dous d\u00edas, o cal apoia esta hip\u00f3tese.\nAs especies de Lagomorpha (coellos, lebres e picas) producen dous tipos de pellets fecais: os duros e os brandos chamados cec\u00f3tropos. Os animais destas especies volven a comer os seus cec\u00f3tropos, para extraer deles m\u00e1is nutrientes. Os cec\u00f3tropos derivan do material vexetal mastigado que se recolle no cego, unha c\u00e1mara entre o intestino delgado e o groso, que cont\u00e9n grandes cantidades de bacterias simbi\u00f3ticas que axudan a dixerir a celulosa e producen certas vitaminas do grupo B. Despois da excreci\u00f3n dos cec\u00f3tropos brandos, son tragados outra vez polo animal e redix\u00edreos nunha parte especial do est\u00f3mago. Os pellets permanecen intactos durante unhas seis horas no est\u00f3mago; as bacterias que hai al\u00ed contin\u00faan a dixesti\u00f3n dos carbohidratos vexetais. Este proceso de dobre dixesti\u00f3n permite que estes animais extraian nutrientes que non se aproveitaron durante o primeiro paso polo intestino, as\u00ed como os nutrientes fomados pola actividade microbiana. Este proceso ten o mesmo prop\u00f3sito nestes animais que o que ten a ruminaci\u00f3n nos animais ruminantes como vacas ou ovellas.\nO gando vac\u00fan \u00e9 \u00e1s veces alimentado nalg\u00fans pa\u00edses, como nos Estados Unidos, con esterco de polo. Expresouse a preocupaci\u00f3n de que isto poder\u00eda orixinar encefalopat\u00eda esponxiforme bovina (enfermidade das vacas tolas) debido ao penso que cont\u00e9n compo\u00f1entes c\u00e1rnicos e de \u00f3so que se lles d\u00e1 \u00e1s veces de comer aos polos. A. FDA dos Estados Unidos regulou esta pr\u00e1ctica intentando previr a introduci\u00f3n de calquera parte de cerebro ou medula espi\u00f1al de vaca no alimento do gando. Outros pa\u00edses, como Canad\u00e1 prohibiron o uso de esterco de polo como alimento para o gando e na Uni\u00f3n Europea est\u00e1 prohibido desde 2001.\nOs elefantes novos, os pandas xigantes, coalas e hipop\u00f3tamos comen as feces das s\u00faas nais ou outros animais do raba\u00f1o, para obter as bacterias necesarias para dixerir debidamente a vexetaci\u00f3n da que se alimentan nos seus ecosistemas. Cando estes animais nacen os seus intestinos son est\u00e9riles e non conte\u00f1en estas bacterias. Se non fixesen isto, ser\u00edan incapaces de obter ning\u00fan valor nutricional das plantas. Os b\u00e1coros con acceso a feces maternas en momentos temper\u00e1ns da s\u00faa vida mostran unha maior vigor.\nOs h\u00e1msteres, coellos de Indias, chinchillas, ourizos cachos e ratas-toupeira peladas comen as s\u00faas propias deposici\u00f3ns, que se pensa que son unha fonte de vitaminas do grupo B e K, producidas polas bacterias intestinais. \u00c1s veces existe tam\u00e9n o comportamento de autounci\u00f3n (enzoufarse con substancias olorosas) mentres que estas criaturas comen os seus excrementos. En raras ocasi\u00f3ns os gorilas foron observados inxerindo as s\u00faas propias feces, posiblemente por aburrimento, por un desexo de comida quente ou para reinxerir as sementes contidas nas feces.\nCoprofaxia en humanos.\nCon frecuencia a coprofaxia ou escatofaxia pode observarse en nenos retardados ou psic\u00f3ticos, ou ben nalg\u00fans pacientes esquizofr\u00e9nicos como manifestaci\u00f3n dunha grave regresi\u00f3n. Pode estar asociada tam\u00e9n a pr\u00e1cticas sexuais e comportamentos copr\u00f3filos de tipo fetichista. Tam\u00e9n pode estar relacionada coa gastronom\u00eda e a medicina tradicional.\nMoitas veces a coprofaxia non precisa dunha atenci\u00f3n m\u00e9dica psicol\u00f3xica, xa que pode manifestarse de forma temporal, sistem\u00e1tica ou permanente, sen que iso supo\u00f1a un problema mental, sen\u00f3n unha pr\u00e1ctica extrema.\nComo trastorno e parafilia.\nA coprofaxia foi tam\u00e9n observada nalgunhas persoas que padecen esquizofrenia e pica, as\u00ed como nalg\u00fans nenos retardados ou psic\u00f3ticos.\nA coprofilia \u00e9 unha parafilia na que o obxecto de interese sexual son as feces e \u00e1s veces pode estar asociada coa coprofaxia. A coprofaxia \u00e9 \u00e1s veces representada na pornograf\u00eda f\u00edlmica, xeralmente baixo o termo \"scat\" (de escatolox\u00eda). A novela de 1785 \"Les 120 Journ\u00e9es de Sodome ou l'\u00e9cole du libertinage\" (Os 120 d\u00edas de Sodoma ou a escola de libertinaxe), escrita polo Marqu\u00e9s de Sade est\u00e1 chea de detalladas descrici\u00f3ns de coprofaxia er\u00f3tica sadomasoquista. No anilingus e outras variantes sexuais pode tragarse certa cantidade de material fecal, o cal sup\u00f3n un risco de transmisi\u00f3n de enfermidades infecciosas.\nEn coci\u00f1a.\nAs feces da ave fasi\u00e1nida \"Lagopus muta\" son utilizadas na gastronom\u00eda inuit; ch\u00e1manas urumiit e son consideradas un manxar. Fanse varias bebidas usando as feces de animais ou compo\u00f1entes presentes nelas, inclu\u00edndo entre outros o caf\u00e9 de civeta, o t\u00e9 de panda, o t\u00e9 de insectos e o caf\u00e9 Black Ivory (de elefantes). O casu martzu \u00e9 un queixo sardo que utiliza os procesos dixestivos de larvas de insectos vivas para axudar a fermentar e degradar as graxas do queixo.\nSuposto medicamento tradicional.\nAs medicinas Ayurveda e Siddha usan varias excretas de animais de diversas formas para os tratamentos. Os excrementos e a urina do ceb\u00fa son especialmente importantes na lista. Isto necesita probarse seguindo os m\u00e9todos cient\u00edficos est\u00e1ndar.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Etolox\u00eda]]\n[[Categor\u00eda:Psicolox\u00eda]]"}
{"id": "159658", "revid": "5749", "url": "https://gl.wikipedia.org/wiki?curid=159658", "title": "Escatofaxia", "text": ""}
{"id": "159659", "revid": "23204", "url": "https://gl.wikipedia.org/wiki?curid=159659", "title": "Como acabar co teu xefe", "text": "Como acabar co teu xefe (en ) \u00e9 un filme estadounidense dirixido por Seth Gordon en 2011. O argumento trata dun tr\u00edo de amigos que pasaron moitas miserias e que se unen para asasinar os seus xefes cuns resultados desastrosos."}
{"id": "159661", "revid": "5863", "url": "https://gl.wikipedia.org/wiki?curid=159661", "title": "Cidade de Londres", "text": "A Cidade de Londres (City of London en ingl\u00e9s e m\u00e1is informalmente a City ou Square Mile por mor de que a superficie \u00e9 de preto dunha milla cadrada) \u00e9 unha pequena \u00e1rea dentro do Gran Londres, no Reino Unido.\nCaracter\u00edsticas.\nConstit\u00fae o n\u00facleo hist\u00f3rico de Londres, arredor do cal medrou a conurbaci\u00f3n moderna e est\u00e1 declarada cidade dende hai s\u00e9culos. Os seus l\u00edmites mant\u00e9\u00f1ense practicamente inalterados dende a Idade Media e no s\u00e9culo XXI forma unha moi pequena parte da metr\u00f3pole de Londres, a pesar do cal contin\u00faa a ser unha das s\u00faas zonas m\u00e1is salientables. A Cidade de Londres \u00e9 un dos distritos financeiros m\u00e1is importantes de Europa xunto con La D\u00e9fense, en Par\u00eds.\nNa \u00e9poca medieval a City constitu\u00eda a extensi\u00f3n total de Londres, pero este \u00faltimo termo \u00e9 empregado actualmente para se referir a unha conurbaci\u00f3n moito m\u00e1is grande que cont\u00e9n a City e os 32 distritos de Londres (A City no \u00e9 estritamente un distrito de Londres xa que pos\u00fae un status especial), entre os que se atopa Westminster. A City contin\u00faa a ser parte do centro de Londres, pero exceptuando os servizos financeiros, as m\u00e1is das funci\u00f3ns metropolitanas londinienses est\u00e1n concentradas no West End. A poboaci\u00f3n residente da City \u00e9 de 9 401 habitantes, pero a cantidade de persoas que traballan al\u00f3 \u00e9 de arredor de 320 000."}
{"id": "159663", "revid": "45014", "url": "https://gl.wikipedia.org/wiki?curid=159663", "title": "Outer London", "text": "Outer London \u00e9 o nome para o grupo de distritos londinienses que conforman o anel arredor do centro de Londres. Eran \u00e1reas que non formaban parte do Condado de Londres ata que se inclu\u00edron como parte do Gran Londres en 1965. A \u00fanica excepci\u00f3n era North Woolwich, que si estaba inclu\u00edda no Condado de Londres ata que foi anexionada como parte do distrito de Newham en 1965.\nLondon Government Act de 1963.\nOs distritos do Outer London quedaron definidos pola London Government Act de 1963.\nDefinici\u00f3n da ONS (estat\u00edsticas).\nA Office for National Statistics e o Censo definen o Outer London de xeito diferente, exclu\u00edndo Haringey e Newham (que se incl\u00faen como parte do centro de Londres), e inclu\u00edndo Greenwich."}
{"id": "159664", "revid": "22570", "url": "https://gl.wikipedia.org/wiki?curid=159664", "title": "Gran Mancha Vermella", "text": "A Gran Mancha Vermella \u00e9 o maior v\u00f3rtice anticicl\u00f3nico de X\u00fapiter. Tr\u00e1tase dunha enorme tormenta gasosa ou remu\u00ed\u00f1o que poder\u00eda existir desde hai m\u00e1is de 300 anos. Est\u00e1 caracterizado por ventos na s\u00faa periferia de ata 400\u00a0km/h. O seu tama\u00f1o \u00e9 o bastante grande como para englobar d\u00faas veces e media o di\u00e1metro da Terra. O remu\u00ed\u00f1o xira en sentido antihorario."}
{"id": "159665", "revid": "56817", "url": "https://gl.wikipedia.org/wiki?curid=159665", "title": "Aula 2001", "text": "Aula 2001 foi un programa da Televisi\u00f3n de Galicia dedicado ao mundo universitario que se emitiu na tempada 1986-1987 presentados por estudantes da Universidade de Santiago de Compostela."}
{"id": "159670", "revid": "25871", "url": "https://gl.wikipedia.org/wiki?curid=159670", "title": "MotoGP", "text": "MotoGP \u00e9 a m\u00e1xima categor\u00eda do Campionato do Mundo de Motociclismo de Velocidade. En 2002 pasou a substitu\u00edr a categor\u00eda de 500cc (motocicletas de dous tempos de ata 500cc de cilindrada), a\u00ednda que inicialmente permit\u00edronse motores de catro tempos de ata 990cc. Desde a tempada 2012, a cilindrada m\u00e1xima permitida son os 1.000 cc.\nA s\u00faa organizaci\u00f3n v\u00e9n determinada pola Federaci\u00f3n Internacional de Motociclismo, do mesmo xeito que ocorre coas outras categor\u00edas do campionato (Moto2 e Moto3).\nRegulamento.\nPneum\u00e1ticos.\nEn 2007, as novas regulaci\u00f3ns da categor\u00eda limitaron o n\u00famero de pneum\u00e1ticos a usar durante os adestramentos, cualificaci\u00f3ns e carreira a un m\u00e1ximo de 31 por piloto (14 anteriores e 17 posteriores). O \u00fanico equipo que participaba con pneum\u00e1ticos Dunlop durante o 2007, Yamaha Tech 3, pasouse a Michelin en 2008. Aquela tempada, as regras volveron ser modificadas para permitir m\u00e1is pneum\u00e1ticos cada fin de semana de carreiras, deix\u00e1ndoos en 40 (18 anteriores e 22 posteriores). Nas tempadas 2009, 2010 e 2011, a FIM designou como provedor de pneum\u00e1ticos a Bridgestone e Michelin deixou de abastecer a MotoGP. Bridgestone proporciona 4 diferentes tipos de pneum\u00e1ticos anteriores, 6 posteriores e un tipo para mollado para a tempada enteira. Para cada Gran Premio, este provedor proporciona s\u00f3 2 tipos de anteriores e posteriores. Para garantir a imparcialidade, os pneum\u00e1ticos as\u00edgnanse aos corredores ao azar."}
{"id": "159671", "revid": "6315263", "url": "https://gl.wikipedia.org/wiki?curid=159671", "title": "BBC Entertainment", "text": "BBC Entertainment \u00e9 unha canle internacional de televisi\u00f3n propiedade de BBC Worldwide que emite series, programas infant\u00eds e de entretemento da BBC e outras produtoras do Reino Unido.\nDesenvolvemento.\nA canle lanzouse para substitu\u00edr a BBC Prime, o cambio f\u00edxose gradualmente, comezou en outubro de 2006 nalg\u00fans pa\u00edses de Asia tales que Singapur, Hong Kong, Tailandia e Corea do Sur, o proceso culminou o 11 de novembro de 2009."}
{"id": "159676", "revid": "1131", "url": "https://gl.wikipedia.org/wiki?curid=159676", "title": "Ruiloba", "text": "Ruiloba \u00e9 un concello situado na comunidade aut\u00f3noma de Cantabria (Espa\u00f1a), na comarca da Costa Occidental e partido xudicial de San Vicente de la Barquera. Ten pouca superficie, 15,13 quil\u00f3metros cadrados. O seu nome prov\u00e9n de \"r\u00edo da Loba\", o que delata unha orixe fluvial (v. hidr\u00f3nimo en toponimia), frecuente en Cantabria. No seu escudo p\u00f3dese ollar a figura dun lobo.\nLimita polo norte co mar Cant\u00e1brico, polo oeste co municipio de Comillas e polo sur e leste co de Alfoz de Lloredo.\nEconom\u00eda.\nActualmente, a actividade econ\u00f3mica que emprega practicamente \u00e1 metade da poboaci\u00f3n activa \u00e9 o sector terciario, movido sobre todo polo turismo, que se beneficia da atracci\u00f3n dos concellos pr\u00f3ximos como Santillana del Mar ou Comillas. Con todo, tam\u00e9n se desenvolven actividades tradicionais como a agropecuaria ou a oler\u00eda, en talleres do barrio de La Iglesia.\nDemograf\u00eda.\nFonte: INE\nPatrimonio.\nNon existe neste municipio ning\u00fan Ben declarado de Interese Cultural. Poden, non obstante, mencionarse diversos puntos de interese: \nEn varias aldeas do municipio, como Casasola, Concha ou Pando, poden verse interesantes conxuntos de arquitectura popular propia das Asturias de Santillana, caracterizada por casas en ringleira, con balc\u00f3ns corridos desde un hastial ata outro, con canter\u00eda e cachoter\u00eda.\nNatureza.\nRuiloba \u00e9 un municipio costeiro que linda co mar Cant\u00e1brico polo norte. Tres puntas destacan na li\u00f1a costeira: Miradorio, Las Cornejas e Ruiloba. Ao leste de Miradorio at\u00f3pase a enseada de Fonfr\u00eda, onde existe unha piscifactor\u00eda. Varios regatos percorren Ruiloba, entre eles o chamado de La Conchuga, que delimita o concello polo leste separ\u00e1ndoo de Alfoz de Lloredo, e que desemboca na praia de Lua\u00f1a, compartida por ambos municipios (a\u00ednda que pertence na s\u00faa maior parte a Alfoz de Lloredo).\nEsta situaci\u00f3n permite que se practique a pesca a nivel afeccionado, o marisqueo e a recollida de algas.\nNo sur o terreo el\u00e9vase un pouco, alcanzando os 303,6 metros no monte Cotalvio.\n\u00c9 zona de prado, con bosques de eucalipto e pi\u00f1eiro para a s\u00faa explotaci\u00f3n industrial. En lugares illados alb\u00edscanse carballos ou aci\u00f1eiras. Hai \u00e1rbores destacadas na leira \u00abLa Casta\u00f1era\u00bb de La Iglesia (unha aci\u00f1eira e un teixo) e na leira \u00abLa Casa de San Pedro\u00bb de Liandres (outra aci\u00f1eira)."}
{"id": "159677", "revid": "23204", "url": "https://gl.wikipedia.org/wiki?curid=159677", "title": "Montxo Armend\u00e1riz", "text": "Juan Ram\u00f3n Armend\u00e1riz Barrios, nado en Olleta, Leoz (Navarra) o 27 de xaneiro de 1949, \u00e9 un guionista, produtor e director de cinema, galardoado co Premio Nacional de Cinematograf\u00eda de 1998; ademais, dous dos seus filmes ga\u00f1aron un premio Goya e un terceiro, \"Secretos del coraz\u00f3n\", estivo nomeado para o \u00d3scar \u00e1 mellor pel\u00edcula estranxeira en 1998."}
{"id": "159678", "revid": "59564", "url": "https://gl.wikipedia.org/wiki?curid=159678", "title": "Bernardo Atxaga", "text": "Joseba Irazu Garmendia, co\u00f1ecido co pseud\u00f3nimo de Bernardo Atxaga, nado en Asteasu (Guip\u00fascoa) o 27 de xullo de 1951, \u00e9 un escritor vasco en lingua \u00e9uscara. \u00c9 licenciado en Ciencias Econ\u00f3micas pola Universidade de Bilbao e en Filosof\u00eda e Letras pola Universidade de Barcelona. Dende o ano 2010 vive na localidade arabesa de Zalduendo.\nParte da s\u00faa obra foi traducida a numerosas outras linguas, sendo o escritor en \u00e9uscaro m\u00e1is lido e traducido. A Asociaci\u00f3n de Escritoras e Escritores en Lingua Galega concedeulle o galard\u00f3n de \"Escritor Galego Universal\" para o 2014. En 1996 o Centro PEN Galicia concedeulle o Premio Rosal\u00eda de Castro.\nTraxectoria.\nFillo de carpinteiro e mestra, estudou Ciencias Econ\u00f3micas na Universidade de Bilbao, licenci\u00e1ndose en 1973. Pasou a traballar nun banco de Donostia. A finais da d\u00e9cada regresou a Bilbao, e traballou como profesor de \u00e9uscaro, guionista para programas de radio, vendedor de libros e economista. A comezos da d\u00e9cada de 1980 decidiu dedicarse profesionalmente \u00e1 literatura. Marchou a Barcelona e licenciouse en Filosof\u00eda e Letras.\nObra.\nEn 1972 escribiu o seu primeiro texto en \u00e9uscaro, a obra teatral \"Borobila eta puntua\", inclu\u00edda na antolox\u00eda \"Euskal literatura 72\". En 1975 publicou os seus primeiros textos na revista literaria \"Panpina Ustela\", que editou xunto con Koldo Izagirre. En 1976 publicou \"Ziutateaz\", a s\u00faa primeira novela, de corte vangardista. de 1978 \u00e9 o poemario \"Etiopia\". Pertenceu ao grupo literario de vangarda Pott (1978-1983) xunto a Joseba Sarrionandia, Ruper Ordorika, Jon Juaristi e outros escritores.\nEn 1988 publicou \"Obabakoak\", unha mestura entre novela e antolox\u00eda de contos, coa que acadou o Premio Nacional de Narrativa de 1989 e que foi traducida a 26 linguas. No ano 2005 foi levada ao cinema por Montxo Armend\u00e1riz co t\u00edtulo de \"Obaba\". Proseguiu o mundo \"'Obaba\" en 2003 coa novela \"Soinujolearen semea\", que trata a desaparici\u00f3n do mundo de Obaba.\nEn 1993 comezou un ciclo realista, coas novelas \"Gizona bere bakardadean\" (1993, finalista no Premio Nacional de Narrativa) e \"Zeru horiek\" (1995). En 1996 apareceu a antolox\u00eda \"Nova Etiop\u00eda\", cun CD no que cantantes e grupos vascos musican os seus poemas. En 2007 publicou \"Markak. Gernika 1937\", onde que recolle reflexi\u00f3ns sobre o bombardeo da vila de Gernika. De 2009 \u00e9 a novela \"Zazpi etxe Frantzian\", publicada ao mesmo tempo en \u00e9uscaro, castel\u00e1n, catal\u00e1n e galego."}
{"id": "159679", "revid": "1987", "url": "https://gl.wikipedia.org/wiki?curid=159679", "title": "Anders Borg", "text": "Anders Erik Borg, nado en Estocolmo o 11 de xaneiro de 1968, \u00e9 un economista e pol\u00edtico sueco, dende 2006 ocupa o cargo de Ministro de Finanzas do Goberno sueco. Pertence ao Partido Moderado de Suecia (\"Moderata samlingspartiet\")."}
{"id": "159680", "revid": "25871", "url": "https://gl.wikipedia.org/wiki?curid=159680", "title": "Nueva V\u00eda", "text": "Nueva V\u00eda foi a corrente reformadora do Partido Socialista Obrero Espa\u00f1ol liderada por Jos\u00e9 Luis Rodr\u00edguez Zapatero, expresidente do Goberno de Espa\u00f1a, e utilizada como plataforma electoral ante o XXXV Congreso do seu partido no ano 2000.\nHistoria e caracter\u00edsticas.\nNueva V\u00eda evoca as correntes asociadas \u00e1 Terceira V\u00eda (\"Third Way\") do ex-primeiro ministro brit\u00e1nico Tony Blair e a do que fora chanceler alem\u00e1n Gerhard Schr\u00f6der (\"Neue Mitte\"). Disolveuse como grupo organizado tras alzarse Rodr\u00edguez Zapatero coa Secretar\u00eda Xeral do PSOE.\nMembros.\nOs principais membros da nova corrente foron entre outros Jos\u00e9 Luis Rodr\u00edguez Zapatero, Trinidad Jim\u00e9nez, Jes\u00fas Caldera, Jordi Sevilla, Jos\u00e9 Blanco, Antonio Cuevas, Juan Fernando L\u00f3pez Aguilar e Enrique Mart\u00ednez Mar\u00edn."}
{"id": "159681", "revid": "1131", "url": "https://gl.wikipedia.org/wiki?curid=159681", "title": "Ruesga", "text": "Ruesga \u00e9 un concello da comunidade aut\u00f3noma de Cantabria (Espa\u00f1a), situado na comarca de As\u00f3n-Ag\u00fcera. O municipio div\u00eddese en d\u00faas partes, a de menor extensi\u00f3n sit\u00faase ao oeste do municipio de Arredondo, que se acha no medio.\n\u00c9 un val polo que discorre o r\u00edo As\u00f3n e limita cos municipios c\u00e1ntabros de Sol\u00f3rzano e Voto, polo norte; Soba, polo sur; Rasines e Ramales de la Victoria, polo leste; e por \u00faltimo, Arredondo, Riotuerto e Entrambasaguas polo oeste.\nLocalidades.\nDestaca tam\u00e9n pola s\u00faa importancia no municipio o barrio de Lastras, pertencente \u00e1 localidade de Ogarrio.\nXeograf\u00eda.\nAo ser unha zona de solo calcario, hai un gran n\u00famero de covas e simas que son exploradas polos espele\u00f3logos. Destaca especialmente neste campo Matienzo.\nEntre todas a covas da zona destaca principalmente a cova da Reda\u00f1a que \u00e9 a segunda cova m\u00e1is larga de Cantabria, con m\u00e1is de 20 quil\u00f3metros, e forma parte do sistema de covas dos Catro Vales, que engloba os vales de Matienzo, Ria\u00f1o, Llueva e Secadura.\nTam\u00e9n hai que destacar o burato de Hoyo Masayo, que \u00e9 unha depresi\u00f3n situada a 650 metros de altitude; a Torca de Bernall\u00e1n, que \u00e9 unha sima de 579 metros de profundidade e o polje de Matienzo que \u00e9 unha depresi\u00f3n de algo m\u00e1is dun quil\u00f3metro e est\u00e1 declarado Punto de Interese Xeol\u00f3xico, sendo un dos maiores de Europa.\nPatrimonio.\nDestacan tres bens de interese cultural, con categor\u00eda de zona arqueol\u00f3xica en Matienzo:\nAdemais, o palacio dos Valle ou de B\u00e1rcena \u00e9 un Ben inventariado.\nDemograf\u00eda.\nFonte: INE\nAdministraci\u00f3n.\nJes\u00fas Ram\u00f3n Ochoa Ortiz (PRC) \u00e9 o actual alcalde. Xa ostentaba o cargo de alcalde desde 1991, mais como representante do Partido Popular. Nas elecci\u00f3ns municipais do 2007 Jes\u00fas Ram\u00f3n Ochoa decidiu presentarse como candidato polo PRC, xa que o PP non ti\u00f1a el como candidato."}
{"id": "159684", "revid": "5863", "url": "https://gl.wikipedia.org/wiki?curid=159684", "title": "Los Cafres", "text": "Los Cafres foi unha banda de punk rock galega formada no ano 1984 procedente de Teis, Vigo.\nTraxectoria.\nO seu guitarrista Pablo Ramallo era insubmiso, feito que complicou bastante a traxectoria da banda ao non poder anunciar os seus concertos por medo a que fose detido pola Polic\u00eda Militar.\nO guitarrista Toni L\u00e1pidas tivo que deixar a banda unha semana antes da gravaci\u00f3n do \u00fanico disco da banda por enfermidade grave do seu fillo. O \u00e1lbum, \"S.F. 13 Tractor Cerebral\", foi lanzado no ano 1988 polo selo DRO e producido por Alberto Torrado, membro de Siniestro Total e Os Resentidos. Trat\u00e1base dun disco cru e ruidoso, no que destacaba o tema \"Soy una alima\u00f1a\", que chegou a contar cun videoclip que foi emitido por Televisi\u00f3n Espa\u00f1ola. Este tema ser\u00eda versionado en directo por Siniestro Total no seu \u00e1lbum \"Cultura Popular\".\nFinalmente Ramallo ser\u00eda detido pola Polic\u00eda Militar e entrar\u00eda no c\u00e1rcere, chegando a facerse concertos de Siniestro Total para recadar fondos para axudalo.\nDespois da desaparici\u00f3n de Los Cafres Antonio Ambl\u00e9s foi a voz de Los Motores e representante da banda Kannon, ademais de facer aparici\u00f3ns espor\u00e1dicas con Siniestro Total. Ademais, mentres Los Cafres continuaba en activo participou dos inicios de Def Con Dos na banda Freddy Krueger y los Masters del Universo, que fac\u00eda versi\u00f3ns de Public Enemy e Beastie Boys.\nToni L\u00e1pidas tam\u00e9n chegou a formar parte de Los Motores. A principios da d\u00e9cada dos 2000 formou unha banda chamada Familia Waco con Gonzalo del R\u00eda (ex-baixista dos Motores) e Checho V\u00e1zquez (o actual vocalista de Malkeda). Posteriormente Toni e Gonzalo formar\u00edan o grupo Arponeros, co que editaron un \u00e1lbum, \"Nueve d\u00edas de arte y ensayo\", co produtor Javier Abreu, onde versionan os temas de Los Cafres \"Soy una alima\u00f1a\" e \"Alg\u00fan d\u00eda caer\u00e9\".\nO bater\u00eda Billy Dom\u00ednguez formar\u00eda en 1994 a banda Killer Barbies xunto con Silvia Superstar, ex-compo\u00f1ente de Aerolineas Federales."}
{"id": "159686", "revid": "98629", "url": "https://gl.wikipedia.org/wiki?curid=159686", "title": "Marc Gen\u00e9", "text": "Marc Gen\u00e9 Guerrero, nado en Sabadell o 29 de marzo de 1974, \u00e9 un piloto probador catal\u00e1n de F\u00f3rmula 1, irm\u00e1n do tam\u00e9n piloto Jordi Gen\u00e9, que traballa na Scuderia Ferrari, compaxinando este traballo coa competici\u00f3n automobil\u00edstica coas Le Mans Series.\nTraxectoria.\nGa\u00f1ou un lugar na m\u00e1xima categor\u00eda do mundo do motor tras ga\u00f1ar o Campionato F\u00f3rmula Open Nissan en 1998, o que lle conseguiu unha proba co modesto equipo de F1 Minardi. Nesta proba, co apoio de Telef\u00f3nica, logrou un asento oficial nese equipo.\nF\u00f3rmula 1.\nEn 1999, Gen\u00e9 debutou na F1, logrando un punto no Gran Premio de Europa ao finalizar en sexta posici\u00f3n. Marc superou ao seu compa\u00f1eiro de equipo Luca Badoer e foi nomeado \"Mellor debutante do ano 1999\". Non puido repetir a faza\u00f1a ao ano seguinte, pero volveu mostrar un rendemento maior c\u00f3 do seu compa\u00f1eiro.\nEn 2001, probablemente grazas \u00e1 s\u00faa grande actuaci\u00f3n en Indian\u00e1polis, Gen\u00e9 pasou a formar parte da escudar\u00eda BMW Williams como piloto de probas, onde permaneceu ata o ano 2004. En 2003 disputou unha carreira como substituto do lesionado Ralf Schumacher, na que conseguiu un quinto posto. En 2004, tam\u00e9n substitu\u00edu en d\u00faas ocasi\u00f3ns a Ralf Schumacher. Non obstante, o Williams non se mostrou moi competitivo nesas carreiras e ademais tivo problemas t\u00e9cnicos, logrando Gen\u00e9 unhas discretas posici\u00f3ns que o afastaron dun dos asentos oficiais en Williams que quedaban libres pola marcha de Ralf e de Juan Pablo Montoya.\nA finais de 2004, Marc fichou como piloto probador de Ferrari para a tempada 2005, onde a\u00ednda permanece. A finais de 2007 renovou o contrato como piloto probador da Scuderia para a tempada 2008 xunto a Luca Badoer; pero diminu\u00edulles o traballo a causa da reduci\u00f3n de adestramentos dea pretempada, dado que Bridgestone se converteu na \u00fanica marca subministradora de pneum\u00e1ticos da F\u00f3rmula 1 desde 2007.\n\u00c9 dos poucos pilotos de F\u00f3rmula 1 que ademais ten unha carreira universitaria, \u00e9 licenciado en econom\u00eda e fala cinco idiomas. Ademais, comenta as carreiras de F1 na canle de televisi\u00f3n espa\u00f1ola La Sexta.\nNo ano 2007, compartiu os labores de piloto de probas de Ferrari coas de piloto oficial de Peugeot na m\u00edtica carreira das 24 Horas de Le Mans e as carreiras de Le Mans Series, conseguindo o cuarto posto na clasificaci\u00f3n xeral do campionato tras d\u00faas vitorias (nos trazados de Monza e Silverstone).\nEn xu\u00f1o de 2009, trala noticia de que o equipo Campos Meta ter\u00eda un lugar na grella da tempada 2010 de F\u00f3rmula 1, o nome de Gen\u00e9 apareceu entre os posibles candidatos para conseguir un volante de piloto oficial.\nO 14 de xu\u00f1o de 2009, Marc Gen\u00e9 converteuse no primeiro espa\u00f1ol en ga\u00f1ar as 24 Horas de Le Mans (a pesar de liderar a carreira durante sete horas, quedara segundo o ano anterior) compartindo pilotaxe con Alexander Wurz e David Brabham ao volante dun Peugeot 908 HDI FAP.\nO 21 de marzo de 2010, Gen\u00e9 converteuse no segundo espa\u00f1ol tras Ferm\u00edn V\u00e9lez en ga\u00f1ar as 12 horas de Sebring compartindo pilotaxe con Alexander Wurz e Anthony Davidson ao volante dun Peugeot 908 HDI FAP.\nO d\u00eda 12 de agosto de 2010 filtrouse o rumor, que se demostrou falso, de que Marc Gen\u00e9 ser\u00e1 piloto titular a tempada 2011 de F\u00f3rmula 1 co equipo Hispania.\nResultados completos na F\u00f3rmula 1.\nAs carreiras en letra grosa indican \"pole position\"; as carreiras en \"cursiva\", volta r\u00e1pida."}
{"id": "159689", "revid": "1987", "url": "https://gl.wikipedia.org/wiki?curid=159689", "title": "Anton\u00edn Dvo\u0159\u00e1k", "text": "Anton\u00edn Leopold Dvo\u0159\u00e1k (checo: /anto\u0272i\u02d0n \u02c8l\u025bopolt \u02c8dvor\u031da\u02d0k/), nado en Nelahozeves o 8 de setembro de 1841 e finado en Praga o 1 de maio de 1904, foi un compositor de posrom\u00e1ntico natural de Bohemia -territorio ent\u00f3n pertencente ao Imperio Austr\u00edaco-, un dos primeiros compositores checos que acadou reco\u00f1ecemento mundial e un dos grandes compositores da segunda metade do s\u00e9culo XIX. Est\u00e1 considerado como un dos grandes compositores da segunda metade do s\u00e9culo XIX. Empregou frecuentemente ritmos e outros aspectos da m\u00fasica folcl\u00f3rica de Moravia e a s\u00faa Bohemia natal, seguindo o exemplo do seu predecesor, o nacionalista da era rom\u00e1ntica Bed\u0159ich Smetana. Tense descrito o estilo de Dvo\u0159\u00e1k como \"a recreaci\u00f3n m\u00e1is completa dun idioma nacional co da tradici\u00f3n sinf\u00f3nica, absorbendo influencias populares e encontrando formas efectivas de empregalas\u00bb.Sen perder unha ampla proxecci\u00f3n internacional, soubo extraer as esencias da m\u00fasica da s\u00faa terra natal.\nDvo\u0159\u00e1k amosou as s\u00faas dotes musicais a unha idade temper\u00e1, sendo un bo estudante de viol\u00edn dende os seis anos. As primeiras representaci\u00f3ns p\u00fablicas das s\u00faas obras foron en Praga en 1872 e, con especial \u00e9xito, en 1873, cando ti\u00f1a 31 anos. Buscando reco\u00f1ecemento m\u00e1is al\u00f3 da \u00e1rea de Praga, presentou unha partitura da s\u00faa \"Primeira Sinfon\u00eda\" a un concurso en Alema\u00f1a, mais non ga\u00f1ou, e o manuscrito non devuolto perdeuse ata que foi redescuberto moitas d\u00e9cadas despois. En 1874 presentouse ao Premio Estatal de Composici\u00f3n de Austria, inclu\u00edndo partituras de d\u00faas sinfon\u00edas m\u00e1is e outras obras. A\u00ednda que non o sab\u00eda, Johannes Brahms foi o membro principal do xurado e ficou moi impresionado. Outorg\u00e1ronlle o premio en 1874 e novamente en 1876 e 1877, cando Brahms e o destacado cr\u00edtico Eduard Hanslick, tam\u00e9n membro do xurado, se presentaron a el. Brahms recomendou a Dvo\u0159\u00e1k ao seu editor, Fritz Simrock, quen pouco despois encargou o que se convertey en \"Danzas eslavas\", Op.\u00a046. Foron moi loadas polo cr\u00edtico musical berlin\u00e9s Louis Ehlert en 1878, a partitura (da versi\u00f3n orixinal para piano a catro mans) tivo excelentes vendas e lanzou a s\u00faa reputaci\u00f3n internacional.\nA primeira peza de car\u00e1cter relixioso de Dvo\u0159\u00e1k, o seu arranxoo de \"Stabat Mater\", estreouse en Praga en 1880. Foi interpretado con gran \u00e9xito en Londres en 1883, o que deu lugar a moitas outras representaci\u00f3ns no Reino Unido e os Estados Unidos. Ao longo da s\u00faa carreira, realizou canto menos nove visitas como invitado a Inglaterra, frecuentemente dirixindo representaci\u00f3ns das s\u00faas propias obras. A s\u00faa \"S\u00e9tima Sinfon\u00eda\" escribiuna para Londres. Ao visitar Rusia en marzo de 1890, dirixiu concertos da s\u00faa propia m\u00fasica en Moscova e San Petersburgo. En 1891 nome\u00e1rono profesor no Conservatorio de Praga. Entre 1890 e 1891, escribiu o seu \"Tr\u00edo Dumky\", unha das s\u00faas pezas de m\u00fasica de c\u00e1mara de maior \u00e9xito.\nEnc\u00e1drase dentro do chamado Romanticismo. Usou nas s\u00faas obras moitas melod\u00edas populares de Moravia e da s\u00faa Bohemia natal. Os seus traballos incl\u00faen \u00f3peras, sinfon\u00edas, coros e m\u00fasica de c\u00e1mara. Entre as s\u00faas obras m\u00e1is co\u00f1ecidas incl\u00faense a \"Sinfon\u00eda n\u00ba 9\", m\u00e1is co\u00f1ecida por \"Sinfon\u00eda do novo mundo\", as \"Danzas Eslavas\", o Cuarteto de Cordas \"Americano\" e o \"Concerto para Violoncello en si menor\".\nSen perder unha ampla proxecci\u00f3n internacional, soubo extraer as esencias da m\u00fasica da s\u00faa terra natal. e considerado o principal representante do nacionalismo checo na m\u00fasica\nTraxectoria.\nPrimeiros anos.\nAnton\u00edn Dvo\u0159\u00e1k naceu en Nelahozeves, unha pequena poboaci\u00f3n ao norte de Praga (daquela parte de Bohemia no Imperio austr\u00edaco, agora Rep\u00fablica Checa), o 8 de setembro de 1841. O seu pai, Franti\u0161ek Dvo\u0159\u00e1k (1814-1894), posu\u00eda un pequeno establecemento hoteleiro e tam\u00e9n traballou como int\u00e9rprete profesional de c\u00edtola e como carniceiro. A s\u00faa nai, Anna, de solteira Zde\u0148kov\u00e1 (1820-1882), era filla de Josef Zden\u0115k, o bail\u00edo do pr\u00edncipe Lobkowicz. Anna e Franti\u0161ek casaron o 17 de novembro de 1840. Anton\u00edn foi o maior dos seus catorce irm\u00e1ns, oito dos cales sobreviviron \u00e1 infancia. Foi bautizado como cat\u00f3lico na igrexa de Santo Andr\u00e9 da s\u00faa vila. Os primeiros anos de Dvo\u0159\u00e1k en Nelahozeves nutriron a s\u00faa forte fe cristi\u00e1 e o amor da s\u00faa herdanza bohemia que influ\u00edron tan fortemente na s\u00faa m\u00fasica. En 1847 ingresou na escola primaria da s\u00faa vila, onde recibiu as primeiras ensinanzas musicais e aprendeu a tocar o viol\u00edn da man do seu mestre Joseph Spitz. Amosou un talento precoz e grazas \u00e1 s\u00faa habilidade tocou nunha banda da s\u00faa vila e na igrexa. Franti\u0161ek estaba moi satisfeito dos dons do seu fillo. Aos 13 anos de idade, e baixo a influencia do seu pai, envi\u00e1rono a Zlonice a vivir co seu t\u00edo Anton\u00edn Zden\u0115k, co fin de aprender alem\u00e1n. A s\u00faa primeira composici\u00f3n, \"Polka Pomnenka\", escribiuna probablemente en 1855.\nRecibiu lecci\u00f3ns de piano, \u00f3rgano e viol\u00edn do seu profesor de alem\u00e1n Anton\u00edn Liehmann, quen tam\u00e9n lle ensinou teor\u00eda da m\u00fasica e lle presentou os compositores da \u00e9poca. Dvo\u0159\u00e1k ti\u00f1a moito respecto polo seu mestre, a pesar de que este ti\u00f1a un car\u00e1cter bastante duro. Liehmann era o organista da igrexa de Zlonice e \u00e1s veces deixaba a Dvo\u0159\u00e1k que tocara nos servizos relixiosos. Recibiu m\u00e1is lecci\u00f3ns de \u00f3rgano e teor\u00eda musical en \u010cesk\u00e1 Kamenice con Franz Hanke, quen alentou a\u00ednda m\u00e1is o seu talento musical e foi m\u00e1is comprensivo. Aos 16 anos e baixo a insistencia de Liehmann e Zden\u0115k, Franti\u0161ek permitiu a seu fillo converterse en m\u00fasico, coa condici\u00f3n de que fora organista. Despois de partir cara a Praga en setembro de 1857, ingresou na Escola de \u00d3rgano da cidade, onde estudou canto con Josef Zvona\u0159, teor\u00eda con Franti\u0161ek Bla\u017eek e \u00f3rgano con Joseph Foerster. Este \u00faltimo non s\u00f3 foi profesor no Conservatorio de Praga, sen\u00f3n tam\u00e9n compositor de \u00f3rgano. Tam\u00e9n realizou un curso adicional de idiomas para mellorar o seu alem\u00e1n e traballou como violista \u00abextra\u00bb en numerosas bandas e orquestras, inclu\u00edda a orquestra da Sociedade de Santa Ic\u00eda. Graduouse na Escola de \u00d3rgano en 1859, ocupando o segundo lugar na s\u00faa clase. Solicitou, sen \u00e9xito, un posto como organista na igrexa de San Henrique (Sv. Jind\u0159ich), mais mant\u00edvose impert\u00e9rrito na procura dunha carreira musical.\nEn 1858 uniuse \u00e1 orquestra de Karel Komz\u00e1k, coa que tocou en restaurantes e salas de baile de Praga. O alto nivel profesional do conxunto chamou a atenci\u00f3n de Jan Nepomuk Ma\u00fdr, que contratou a toda a orquestra para a Orquestra do Teatro Provisional de Bohemia. Dvo\u0159\u00e1k tocou a viola na orquestra a partir de 1862. Apenas pod\u00eda pagar as entradas para os concertos, pero tocar na orquestra deulle a oportunidade de escoitar m\u00fasica, principalmente \u00f3peras. En xullo de 1863, actuou nun programa dedicado ao compositor alem\u00e1n Richard Wagner, que dirix\u00eda a orquestra. Desde 1857 ti\u00f1a unha \"admiraci\u00f3n ilimitada\" polo compositor alem\u00e1n. En 1862, comezara a compo\u00f1er o seu primeiro cuarteto de cordas. En 1864, aceptou compartir o alugueiro dun piso situado no barrio de \u017di\u017ekov de Praga con outras cinco persoas, entre as que se atopaban tam\u00e9n o violinista Mo\u0159ic Anger e Karel \u010cech, que m\u00e1is tarde converteuse en cantante. En 1866 Bed\u0159ich Smetana sucedeu a Mayr como director principal. Dvo\u0159\u00e1k ga\u00f1aba uns 7,50 d\u00f3lares ao mes. A constante necesidade de complementar os seus ingresos impulsou a Dvo\u0159\u00e1k a dar clases de piano. Foi a trav\u00e9s destas clases de piano cando co\u00f1eceu \u00e1 s\u00faa futura esposa. Orixinalmente, namorouse da s\u00faa alumna e compa\u00f1eira de Teatro Provisional Josef\u00edna \u010cerm\u00e1kov\u00e1, para quen ao parecer compuxo o ciclo de canci\u00f3ns \"Cypresses\". Por\u00e9n, o seu amor non lle foi correspondido e acabou casando con outro home. \nCompositor e organista.\nDvo\u0159\u00e1k chamou o seu \"Quinteto de corda en la menor\" (1861) como op.\u00a01 e o seu \" Primeiro cuarteto de corda\" (1862) como a s\u00faa op.\u00a02, a\u00ednda que o cat\u00e1logo cronol\u00f3xico de Jarmil Burghauser enum\u00e9raas como B.6 e B.7 e mostra cinco composici\u00f3ns anteriores sen n\u00fameros de opus. A principios da d\u00e9cada de 1860, tam\u00e9n fixo os seus primeiros intentos sinf\u00f3nicos, alg\u00fans dos cales queimou autocriticamente. Cons\u00e9rvase o manuscrito dunha sinfon\u00eda en \"do\" menor sen n\u00famero de opus, B.9, composta en 1865 Esta sinfon\u00eda pasou a ser numerada como a \"Primeira sinfon\u00eda\" de Dvo\u0159\u00e1k. Os seus primeiros intentos de composici\u00f3n transcorreron sen acollida da cr\u00edtica nin actuaci\u00f3ns p\u00fablicas. As s\u00faas composici\u00f3ns ata 1870, segundo o cat\u00e1logo de Burghauser, ou non tiveron estreas co\u00f1ecidas, ou foron estreadas en 1888 ou m\u00e1is tarde. Por exemplo, o \"Terceiro cuarteto de corda\", B.18, foi escrito arredor de 1869, pero publicouse postumamente en 1964 e estreouse en 1969. En 1870, compuxo a s\u00faa primeira \u00f3pera, \"Alfred\", entre maio e outubro. A s\u00faa abertura, co\u00f1ecida como \"Abertura tr\u00e1xica\", foi representada por primeira vez en p\u00fablico en 1905 e a \u00f3pera completa en 1938.\nEn 1871 deixou a orquestra do Teatro Provisional a fin de ter m\u00e1is tempo para compo\u00f1er.\n Ata 1871 s\u00f3 deu n\u00fameros de opus a cinco das s\u00faas primeiras 26 composici\u00f3ns. A primeira menci\u00f3n de Anton\u00edn Dvo\u0159\u00e1k na prensa apareceu na revista \"Hudebn\u00ed listy\" en xu\u00f1o de 1871 e a primeira composici\u00f3n interpretada publicamente foi a canci\u00f3n \u00abVzpom\u00edn\u00e1n\u00ed\u00bb (\u00abReminiscencia\u00bb, outubro de 1871, veladas musicais de L. Proch\u00e1zka). O Teatro Provisional devolveu a \u00f3pera \"O rei e o carboeiro\" (\"Kr\u00e1l a uhlir\") e dix\u00e9ronlle que non se pod\u00eda interpretar. A s\u00faa abertura estreouse en 1872 nun concerto da Filharm\u00f3nica dirixido por Bed\u0159ich Smetana, pero a \u00f3pera completa coa partitura orixinal interpretouse unha vez en 1929 e non se volveu a interpretar ata un concerto en setembro de 2019 no Festival Internacional de M\u00fasica de Dvo\u0159\u00e1k de Praga. Clapham di que Dvo\u0159\u00e1k deuse conta de que chegara a \u00abextremos ao tentar seguir o exemplo de Wagner\u00bb. Entre 1873 e 1874 reaxustou \u00abo libreto de \"O rei e o carboeiro\" completamente de novo, dunha maneira totalmente diferente\u00bb, sen usar \u00abnada da desafortunada versi\u00f3n anterior\u00bb. A \u00f3pera alternativa, chamada \"O rei e o carboeiro II\", B.42, estreouse en Praga en 1874.\nEn 1873, Dvo\u0159\u00e1k casou coa irm\u00e1 menor de Josefina, Anna \u010cerm\u00e1kov\u00e1 (1854-1931). Tiveron nove fillos: Otakar (1874-1877), Josefa (1875-1875), R\u016f\u017eena (1876-1877), Ot\u00fdlie (1878-1905), Anna (1880-1923), Magdalena (1881-1952), Anton\u00edn (1883-1956), Otakar (1885-1961) e Aloisie (1888-1967). En 1898, a s\u00faa filla Ot\u00fdlie casou co seu estudante, o compositor Josef Suk. O seu fillo Otakar escribiu un libro sobre el.\nAo deixar a Orquestra Nacional do Teatro despois do seu matrimonio, Dvo\u0159\u00e1k conseguiu o posto de organista na igrexa de St. Vojt\u011bch de Praga, tam\u00e9n chamada San Adalberto, baixo a direcci\u00f3n de Josef Foerster, o seu antigo profesor na Escola de \u00d3rgano, cargo que ocupou ata 1877. No posto cobraba \u00abunha miseria\u00bb, pero era \u00abunha suma benvida para a nova parella\u00bb. A pesar destas circunstancias, Dvo\u0159\u00e1k a\u00ednda seas arranxou para compo\u00f1er unha gran cantidade de m\u00fasica nesta \u00e9poca.\nEn novembro de 1872, representouse en Praga o seu \"Quinteto para piano en la maior\", op.\u00a05, por un \u00abespl\u00e9ndido equipo de int\u00e9rpretes\u00bb organizado por Proch\u00e1zka. Foi a s\u00faa primeira peza tocada nun concerto. En marzo de 1873, o seu cantata patri\u00f3tica checa \"D\u011bdicov\u00e9 bil\u00e9 hory\" (\"Os herdeiros da monta\u00f1a branca\") foi interpretada pola Sociedade Coral de Praga Hlahol de 300 cantantes (dirixida polo seu amigo e partidario Karel Bendl) cunha c\u00e1lida resposta tanto do p\u00fablico como dos cr\u00edticos, convert\u00e9ndoo nun \u00ab\u00e9xito rotundo\u00bb. As composici\u00f3ns de Dvo\u0159\u00e1k empezaron a ser reco\u00f1ecidas en Praga.\nCon todo, cando Dvo\u0159\u00e1k cumpriu 33 anos en 1874 permanec\u00eda case desco\u00f1ecido como compositor fose da \u00e1rea de Praga. Ese ano, solicitou e ga\u00f1ou o Premio do Estado de Austria (\"Stipendium\") de composici\u00f3n, dunha cont\u00eda de 400 flor\u00edns, outorgado en febreiro de 1875 por un xurado formado polo cr\u00edtico Eduard Hanslick, Johann von Herbeck, director da \u00d3pera Estatal, e Johannes Brahms. Parece que este \u00faltimo uniuse recentemente ao xurado, xa que non estivo nel durante o ano 1874, segundo Hanslick. Con todo, Brahms tivo tempo e oportunidade de apreciar a presentaci\u00f3n de Dvo\u0159\u00e1k de 1874. Botstein afirma que o prop\u00f3sito do xurado era \u00aboutorgar apoio financeiro a talentosos compositores necesitados\u00bb no Imperio austroh\u00fangaro. O xurado recibiu unha \u00abpresentaci\u00f3n masiva\u00bb de Dvo\u0159\u00e1k: \u00abquince obras, inclu\u00eddas d\u00faas sinfon\u00edas, varias aberturas e un ciclo de canci\u00f3ns\u00bb. Brahms estivo \u00abvisiblemente superado\u00bb pola \u00abmestr\u00eda e talento\u00bb de Dvo\u0159\u00e1k. As d\u00faas sinfon\u00edas eran a \"Terceira\" e a \"Cuarta\", ambas as d\u00faas estreadas en Praga na primavera de 1874.\nClapham achega o informe oficial para o premio de 1874, que di que Dvo\u0159\u00e1k era un profesor de m\u00fasica relativamente empobrecido que \u00abpresentou quince composici\u00f3ns, entre elas sinfon\u00edas, que mostran un talento indubidable ... O solicitante ... merece unha subvenci\u00f3n para facilitar as s\u00faas estreitas circunstancias e liberalo da ansiedade no seu traballo creativo\u00bb. Di que a\u00ednda non tivera un piano. Antes de casar, aloxouse con outros cinco homes, un dos cales ti\u00f1a un pequeno piano de \u00abespineta\u00bb.\nEn 1875, ano en que naceu o seu primeiro fillo, compuxo o seu \"Segundo quinteto de cordas\", a s\u00faa \"Quinta Sinfon\u00eda\", o \"Tr\u00edo para piano n.\u00ba\u00a01\" e \"Serenata para cordas en mi\". Volveu participar, pero esta vez non ga\u00f1ou, no Premio Estatal de Austria. Ga\u00f1ouno en 1876 e finalmente sentiuse libre de renunciar ao seu posto de organista. En 1877 escribiu as \"Variaci\u00f3ns sinf\u00f3nicas\" e Ludev\u00edt Proch\u00e1zka dirixiu a s\u00faa estrea en Praga.\nReputaci\u00f3n internacional.\nDvo\u0159\u00e1k volveu participar no concurso do Premio Austr\u00edaco en 1877, onde presentou os seus \"Duetos moravos\" e outras obras, posiblemente a s\u00faa \"Concerto para piano\". Non se decatou do resultado ata decembro. A continuaci\u00f3n, recibiu unha carta persoal de Eduard Hanslick, que tam\u00e9n formara parte dos xurados que outorgaron os premios. A carta non s\u00f3 notificaba a Dvo\u0159\u00e1k que volvera a ga\u00f1ar o premio, sen\u00f3n que lle informaba por primeira vez que Brahms e Hanslick formaran parte do xurado. A carta transmit\u00eda unha oferta de axuda amigable dos dous para dar a co\u00f1ecer a s\u00faa m\u00fasica fora da s\u00faa Chequia natal. No mes de decembro de 1877, escribiu o seu \"Cuarteto de corda n.\u00ba 9 en re menor\" e dedicoullo a Brahms. Tanto Brahms como Hanslick quedaron moi impresionados polos \"Duetos moravos\" e Brahms recomendounos ao seu editor, Fritz Simrock, quen os publicou con \u00e9xito. Tendo en conta as ben recibidas \"Danzas h\u00fangaras\" de Brahms, Simrock encargou a Dvo\u0159\u00e1k que escribise algo da mesma natureza. Este presentou as s\u00faas \"Danzas eslavas\", op.\u00a046 en 1878, ao principio para piano a catro mans, pero cando o solicitou Simrock, tam\u00e9n a presentou en versi\u00f3n orquestral. Estas foron un gran \u00e9xito inmediato. O 15 de decembro de 1878, o principal cr\u00edtico musical, Louis Ehlert, publicou unha recensi\u00f3n dos \"Duetos moravos\" e \"Danzas eslavas\" no \"Nationalzeitung\" de Berl\u00edn, afirmando que as \"Danzas eslavas\" far\u00edan o seu cami\u00f1o \u00abao redor do mundo\u00bb e \u00abunha naturalidade celestial fl\u00fae a trav\u00e9s desta m\u00fasica\u00bb. \u00abHoubo unha carreira nas tendas de m\u00fasica alem\u00e1s para os bailes e d\u00faos deste ata o de agora ... compositor desco\u00f1ecido\u00bb. As danzas toc\u00e1ronse en 1879 en concertos en Francia, Inglaterra e nos Estados Unidos. M\u00e1is tarde, Simrock solicitou m\u00e1is \"Danzas eslavas\", que Dvo\u0159\u00e1k proporcionou na s\u00faa op.\u00a072 de 1886.\nEn 1879 escribiu o seu \"Sexteto de cordas\". Simrock mostrou a partitura ao destacado violinista Joseph Joachim, quen xunto a outros a estreou en novembro dese ano. Joachim converteuse nun \u00abdestacado defensor\u00bb da m\u00fasica de c\u00e1mara de Dvo\u0159\u00e1k. Ese mesmo ano, tam\u00e9n escribiu o seu \"Concerto para viol\u00edn\". En decembro dedicoulle a peza a Joachim e envioulle a partitura. A primavera seguinte, os dous discutiron a partitura e Dvo\u0159\u00e1k revisouna cumpridamente, pero Joachim a\u00ednda non se sent\u00eda c\u00f3modo con ela. O concerto estreouno en Praga en outubro de 1883 o violinista Franti\u0161ek Ond\u0159\u00ed\u010dek, quen tam\u00e9n a interpretou en Viena xunto co director Hans Richter en decembro dese mesmo ano. Despois, Joachim programou a interpretaci\u00f3n do concerto d\u00faas veces m\u00e1is, pero en ambas as ocasi\u00f3ns non se chegou a un acordo e nunca o tocou.\nHans Richter pediu a Dvo\u0159\u00e1k que compuxese a s\u00faa Sinfon\u00eda n\u00ba 6 para a Orquestra Filharm\u00f3nica de Viena, coa intenci\u00f3n de estreala en decembro de 1880. Con todo, Dvo\u0159\u00e1k descubriu m\u00e1is tarde que, a pesar desta intenci\u00f3n, os membros da orquestra opo\u00f1\u00edanse a interpretar obras do compositor en d\u00faas tempadas consecutivas, debido ao \"sentimento anticheco\". Por iso, Adolf \u010cech dirixiu a estrea da sinfon\u00eda nun concerto da sociedade \"Philharmonia\" (en checo: \"spolek Filharmonie\", predecesora da Orquestra Filharm\u00f3nica Checa) o 25 de marzo de 1881, en Praga. Richter chegou a dirixir a peza en Londres en 1882 e sempre mantivo o seu interese polas composici\u00f3ns de Dvo\u0159\u00e1k.\nViaxes a Inglaterra.\nDvo\u0159\u00e1k chegou a realizar polo menos nove viaxes a Inglaterra, catro dos cales os levou a cabo entre 1884 e 1886, onde dirixiu as s\u00faas propias obras. Xa era co\u00f1ecido en Londres pola interpretaci\u00f3n de obras s\u00faas, como as \"Danzas eslavas\" (dirixidas por August Manns en 1879 e 1880), \"Rapsodias eslavas\" (baixo a direcci\u00f3n de Manns, Richter e Achei en 1880 e 1881), o \"Sexteto de cordas\" (a cargo de Joachim en 1880) e a \"Sexta Sinfon\u00eda\" (dirixida por Manns en 1882), que recibiran cr\u00edticas favorables. O 10 de marzo de 1883 interpretouse e tivo moi boa acollida o \"Stabat Mater\" no Royal Albert Hall de Londres, baixo a direcci\u00f3n de Joseph Barnby. O \u00e9xito \u00abprovocou toda unha serie de actuaci\u00f3ns en Inglaterra e Estados Unidos\u00bb, un ano antes de obter o reco\u00f1ecemento en Alema\u00f1a e Austria. A principios de agosto de 1883, a Royal Philharmonic Society convidouno a Londres para dirixir interpretaci\u00f3ns orquestrais das s\u00faas obras na seguinte tempada. Uns meses m\u00e1is tarde, a principios de novembro de 1883, a editorial londiniense de m\u00fasica Novello pediulle que dirixise unha interpretaci\u00f3n da s\u00faa \"Stabat Mater\" durante a s\u00faa visita e que compuxese unha obra para solistas, coro e orquestra para o Festival de Birmingham de 1885 e a dirixise el mesmo. O 5 de marzo de 1884 Dvo\u0159\u00e1k viaxou por primeira vez a Inglaterra e o 13 de marzo dirixiu o \"Stabat Mater\" no Royal Albert Hall. Unha semana despois dirixiu a s\u00faa \"Abertura Husita\", a \"Sexta Sinfon\u00eda\" e a \"Rapsodia eslava n.\u00b0 2\" en St. James's Hall, e o 22 de marzo, en The Crystal Palace, dirixiu o \"Scherzo capriccioso\" e o \"Nocturno en si maior\" (B.47). O mundo musical londiniense considerou a s\u00faa visita como un \u00abevento de importancia de \"letra vermella\"\u00bb, e festex\u00e1rono como o \u00abheroe musical do momento\u00bb. A Royal Philharmonic Society nomeouno membro de honra. Prometeulle unha nova sinfon\u00eda e esper\u00e1base que escribise obras corais tanto para o pr\u00f3ximo Festival de Birmingham como para o Festival de Leeds de 1886. Antes de volver ao seu pa\u00eds, o propietario da editorial Novello entregoulle un substancioso adianto econ\u00f3mico para que compuxese unha cantata. As\u00ed, ao regreso desta primeira viaxe a Inglaterra, atopouse en condici\u00f3ns de facer realidade un dos so\u00f1os da s\u00faa vida: adquirir unha residencia de ver\u00e1n para poder retirarse e dedicarse ao illamento e a concentraci\u00f3n. Comprou unha residencia campesi\u00f1a en Vysok\u00e1 u P\u0159\u00edbram\u011b, onde se retiraba sempre que pod\u00eda e onde compuxo moitas das s\u00faas futuras obras.\nA segunda viaxe a Inglaterra tivo lugar en novembro dese mesmo ano. Dvo\u0159\u00e1k volveu dirixir o \"Stabat Mater\", esta vez no festival de Worcester. Ao regreso desta viaxe compuxo unha cantata que ti\u00f1a por t\u00edtulo \"A noiva do espectro\"; o texto foi traducido ao ingl\u00e9s e a partitura publicouna a casa Novello. A obra estreouse en Plze\u0148, (Bohemia), o marzo de 1885. A Royal Philharmonic Society encargoulle que dirixise concertos en Londres e as s\u00faas actuaci\u00f3ns foron ben recibidas al\u00ed. En resposta ao encargo, Dvo\u0159\u00e1k escribiu a s\u00faa \"S\u00e9tima Sinfon\u00eda\" en \"re\" menor, op.\u00a070. Realizou a s\u00faa estrea en St. James's Hall o 22 de abril de 1885, durante a s\u00faa terceira viaxe ao pa\u00eds. Escribiuna entre decembro de 1884 e marzo de 1885. Caracter\u00edzase pola s\u00faa \u00abexpresi\u00f3n dram\u00e1tica e a s\u00faa atmosfera sombr\u00eda de grave incerteza e obstinado desaf\u00edo, e dist\u00ednguese pola ausencia de calquera melod\u00eda de inspiraci\u00f3n eslava\u00bb. Dvo\u0159\u00e1k escribiu: \u00abDondequiera que vou non penso m\u00e1is que nesta obra, que ten que conmover no mundo, e coa axuda de Dios lograreino!\u00bb. Atrib\u00faese como raz\u00f3n da dor de Dvo\u0159\u00e1k \u00e1 morte da s\u00faa nai, a\u00ednda que parece pouco probable, xa que faleceu dous anos antes de que comezase a escribir a obra. A obra foi recibida con gran entusiasmo e os cr\u00edticos compar\u00e1rona coas sinfon\u00edas de Ludwig van Beethoven e de Franz Schubert.\nTam\u00e9n comeza a recibir reco\u00f1ecementos, como o nomeamento de doutor \"Honoris Causa\" da Universidade de Cambridge en 1891, nunha das s\u00faas numerosas visitas a Inglaterra. Pouco despois tam\u00e9n recibir\u00eda a mesma honra das universidades de Viena e Praga.\nEn 1892 trasladouse a Nova York ao aceptar a invitaci\u00f3n para dirixir o Conservatorio Municipal. Nos Estados Unidos compuxo algunha das s\u00faas obras m\u00e1is co\u00f1ecidas: a \"Sinfon\u00eda do novo mundo\" (1893), o \"Cuarteto en Fa maior\" (1893), os \"Cantos b\u00edblicos\" (1894) e o \"Concerto para violoncello e orquestra\" (1895).\nCo tempo volveu a Praga, onde ocupou o posto que xa alcanzara en 1891, de profesor do Conservatorio da cidade. Sen moito \u00e9xito tentou, segundo o exemplo de Bed\u0159ich Smetana, compo\u00f1er para o teatro nacional, destacando neste campo \"Russalka\" (1900). Morreu catro anos despois da composici\u00f3n de tal obra, sendo considerado no momento da s\u00faa morte como un dos principais m\u00fasicos do seu momento e en especial do seu pa\u00eds.\nObra.\nA obra musical de Dvo\u0159\u00e1k \u00e9 moi variada, dende a \u00f3pera ata a m\u00fasica de c\u00e1mara, as\u00ed como a m\u00fasica sinf\u00f3nica.\nA mi\u00fado a edici\u00f3n das obras por Simrock leva a confusi\u00f3ns sobre a s\u00faa orde cronol\u00f3xica, a mi\u00fado as casas editoras pretend\u00edan dar aos m\u00fasicos noveis a imaxe de artistas consolidados, polo que daban \u00e1s s\u00faas obras un n\u00famero de opus superior \u00e1 que lles corresponder\u00eda realmente. Pola s\u00faa parte, o propio Dvo\u0159\u00e1k tam\u00e9n xogou un papel nisto, \u00f3 dar un n\u00famero de opus m\u00e1is baixo a algunha das s\u00faas composici\u00f3ns para poder vendelas a outras editoriais, eludindo as s\u00faas obrigas contractuais. Nalg\u00fans casos, unha mesma obra chegou a ter tres n\u00fameros de opus diferentes.\nA maiores, tam\u00e9n existen problemas sobre a orde das sinfon\u00edas de Dvo\u0159\u00e1k, xa que nun principio foron enumeradas por orde de publicaci\u00f3n, non de composici\u00f3n. Por exemplo, a \"Sinfon\u00eda do Novo Mundo\" foi co\u00f1ecida durante un tempo como \"Quinta\" e posteriormente coma \"Oitava\" para rematar sendo numerada como \"Novena\" nos anos 50 do s\u00e9culo pasado.\nLegado.\nDende 2008, a Academia de M\u00fasica Cl\u00e1sica da Rep\u00fablica Checa organiza o Festival Internacional de M\u00fasica de Dvo\u0159\u00e1k de Praga, unha importante serie de concertos que se celebra anualmente para homenaxear a vida e obra do compositor. Inaugura a tempada de concertos en outono e se desenvolve durante d\u00faas semanas.\nA casa de Dvo\u0159\u00e1k en Nova York estaba localizada en 327 East 17th Street, preto da intersecci\u00f3n do que hoxe se chama Perlman Place. Foi nesta casa onde compuxo tanto o \"Concierto para violonchelo en si menor\" como a \"Sinfon\u00eda do Novo Mundo\". A pesar das protestas do presidente checo V\u00e1clav Havel, entre outros, que quer\u00edan que a casa se conservara como un sitio hist\u00f3rico, foi demolida en 1991 para facer espazo para unha residencia do Centro M\u00e9dico Beth Israel para persoas con sida. En 2017, esta residencia converteuse nun refuxio para persoas sen fogar. Con todo, para honrar a Dvo\u0159\u00e1k, se erixiuse unha estatua s\u00faa na pr\u00f3xima Stuyvesant Square.\nNa cultura popular.\nO filme de 1980 \"Koncert na konci l\u00e9ta\" (traducible ao galego \"Concerto ao final do ver\u00e1n\") bas\u00e9ase na vida de Dvo\u0159\u00e1k. O papel protagonista foi interpretado por Josef Vinkl\u00e1\u0159. O filme de televisi\u00f3n de 2012 \"Americk\u00e9 dopisy\" (traducible ao galego \"Cartas americanas\") c\u00e9ntrase na vida amorosa de Dvo\u0159\u00e1k, que \u00e9 interpretado por Hynek \u010cerm\u00e1k. Ian Krykorka escribiu varios libros para nenos baseados nalgunhas das \u00f3peras de Dvo\u0159\u00e1k. Josef \u0160kvoreck\u00fd escribiu \"Dvorak in Love\" sobre a s\u00faa vida nos Estados Unidos como director do Conservatorio Nacional de M\u00fasica. Ademais, tense empregado a s\u00faa m\u00fasica en m\u00e1is de 300 filmes e programas de televisi\u00f3n.\nNeil Armstrong levou unha gravaci\u00f3n da \"Sinfon\u00eda do Novo Mundo\" durante a misi\u00f3n do Apolo 11, a primeira misi\u00f3n que pisuo a L\u00faa, en 1969, e en 2009 foi votada como a sinfon\u00eda favorita nunha enquisa realizada por ABC Classic FM en Australia.\nO asteroide (2055) Dvo\u0159\u00e1k, descuberto por Lubo\u0161 Kohoutek, e o cr\u00e1ter de impacto Dvor\u00e1k no planeta Mercurio reciben o seu nome no seu honor."}
{"id": "159691", "revid": "23204", "url": "https://gl.wikipedia.org/wiki?curid=159691", "title": "Ibn Battuta", "text": "Shams ad-Din Abu Abd Allah Muhammad ibn Muhammad ibn Ibrahim al-Luwati at-Tanyi, m\u00e1is co\u00f1ecido como Ibn Battuta, nado en T\u00e1nxer o 25 de febreiro de 1304 e finado entre 1368 e 1369 en Marrakech, foi un viaxeiro e explorador da \u00e9poca da dinast\u00eda Merin\u00ed.\n\u00c9 o m\u00e1is co\u00f1ecido dos grandes viaxeiros \u00e1rabes: a s\u00faa \"rihla\" ou periplo polo oriente durou vinte anos, que relatou con detalle nunha cr\u00f3nica ditada ao estudoso granadino Ibn Yuzayy, a instancias do sult\u00e1n mar\u00ednida (ou benimer\u00edn). Practicamente todo o que se sabe da s\u00faa vida procede deste relato, que a\u00ednda sendo fantasioso ou esaxerado nalg\u00fans puntos, \u00e9 o retrato m\u00e1is fiel que existe da parte do mundo que o viaxeiro percorreu nesa \u00e9poca. Na s\u00faa viaxe andou unha distancia maior que a da do seu contempor\u00e1neo Marco Polo, cruzando o oeste, centro e norte de \u00c1frica, o sur e o leste de Europa, Oriente medio, a India, Asia central, o sueste asi\u00e1tico e a China.\nEn 1976 a Uni\u00f3n Astron\u00f3mica Internacional nomeou un astroblema lunar, \u00abIbn Battuta\u00bb na s\u00faa honra. O aeroporto de T\u00e1nxer, a s\u00faa cidade natal, tam\u00e9n leva o seu nome.\nA Rihla.\nMuh\u00e1mmad ibn Battuta iniciou a s\u00faa viaxe con intenci\u00f3n de realizar o \"hajj\" ou peregrinaci\u00f3n \u00e1 Meca, que constit\u00fae un dos cinco piares do Islam, e de visitar a tumba de Mahoma en Medina. Partiu de T\u00e1nxer, segundo a s\u00faa cr\u00f3nica, o 2 de rayab do 725 da H\u00e9xira, 13 de xu\u00f1o de 1325, \u00ab\"s\u00f3, sen compa\u00f1eiro con quen compartir amizade nin caravana \u00e1 que adherirme\"\u00bb. Ti\u00f1a daquela 22 anos. Non volver\u00eda at\u00e9 24 anos m\u00e1is tarde, despois de ter percorrido m\u00e1is de 120.000 quil\u00f3metros, dun extremo a outro do mundo musulm\u00e1n e f\u00f3ra del.\nDe T\u00e1nxer \u00e1 Meca.\nSeguiu a costa norte de \u00c1frica, \u00e1 que non presta moita atenci\u00f3n no seu relato, at\u00e9 chegar a Exipto. Desde al\u00ed hab\u00eda tres rutas comunmente usadas para ir \u00e1 Meca e Ibn Battuta escolleu a menos frecuentada: unha viaxe Nilo arriba (isto \u00e9, cara ao sur) e logo cara ao porto de Aydab no Mar Vermello. Non obstante, unha rebeli\u00f3n local impediulle chegar a Aydab, debendo regresar \u00e1 capital exipcia. \nDesde a capital arranca un periplo polo Pa\u00eds de Sham (Siria e Palestina), que ent\u00f3n formaba parte dos dominios da mesma dinast\u00eda mameluca \u2014a dinast\u00eda Bahr\u00ed\u2014 que gobernaba Exipto. Isto permitiulle desprazarse con certa seguridade, xa que as autoridades mamelucas fac\u00edan un especial esforzo en manter segura para os peregrinos a ruta que pasaba polos lugares santos de Hebr\u00f3n, Bel\u00e9n e Xerusal\u00e9n.\nTras pasar o mes de ramad\u00e1n en Damasco, Ibn Battuta seguiu 800 millas unha caravana at\u00e9 Medina, onde, na s\u00faa mesquita principal, est\u00e1 soterrado Mahoma. Logo seguiu cara \u00e1 Meca, onde cumpriu cos ritos habituais dun peregrino musulm\u00e1n, adquirindo o apelativo de \"hayi\" (\u00abperegrino\u00bb). En teor\u00eda cumprira os obxectivos da s\u00faa viaxe, pero en lugar de volver a Marrocos, decidiu acompa\u00f1ar a unha caravana de peregrinos procedentes de Iraq e Ir\u00e1n de regreso aos seus fogares.\nIraq, Persia, Curdist\u00e1n e volta \u00e1 Meca.\nIbn Battuta co\u00f1ece o Iraq gobernado polos mongois. En primeiro lugar visita Najaf, o lugar de enterramento do cuarto califa, Ali ibn Abi Talib. Desde al\u00ed viaxou a Basora e logo pasa a Persia, visitando Esfahan \u2013que s\u00f3 unhas d\u00e9cadas atr\u00e1s fora case destru\u00edda por Tamerl\u00e1n\u2013, Shiraz e outros lugares. Volve a Iraq e visita Kufa e Bagdad, a antiga capital dos Abb\u00e1sidas, agora convertida en cidade de segunda orde tras ter sido saqueada polas tropas mongois de Hulagu Khan.\nEn Bagdad co\u00f1eceu ao novo Abu Said Bahadur, \u00abrei dos dous Iraq\u00bb e \u00faltimo gobernante do Ilcanato unificado, cunha morte e posterior fragmentaci\u00f3n do seu reino que \u00e9 contado por Ibn Battuta no seu relato. Viaxa coa caravana real e desv\u00edase dela acompa\u00f1ando a un dos pr\u00edncipes \u00e1 cidade persa de Tabriz na Ruta da Seda, para regresar logo ao campamento de Abu Sa\u00edd. Obt\u00e9n do rei o patrocinio para realizar unha segunda peregrinaci\u00f3n \u00e1 Meca, regresando a Bagdad para facer os preparativos. Ibn Battuta aproveita o tempo que resta at\u00e9 a sa\u00edda da caravana de peregrinos para visitar o norte do pa\u00eds, atravesando poboaci\u00f3ns como Samarra, Tikrit e Mosul e chegando at\u00e9 o Kurdist\u00e1n.\nNas s\u00faas viaxes por Iraq e Persia, Ibn Battuta ten ocasi\u00f3n de co\u00f1ecer aos xi\u00edtas, rama do islam inexistente no Magreb, cunhas crenzas que abomina e a quen non oculta a s\u00faa antipat\u00eda.\nTras cumprir por segunda vez co rito do \"hajj\", Ibn Battuta ficou na Meca durante un ano, dedic\u00e1ndose enteiramente \u00e1 vida relixiosa, o que lle permitiu co\u00f1ecer numerosos peregrinos.\nIemen e a costa africana.\nEn decembro de 1330, Ibn Battuta emprende viaxe cara ao sur. En Jeddah emb\u00e1rcase cara \u00e1 costa nubia, no actual Sud\u00e1n, para cruzar de novo o Mar Vermello pouco despois cara ao Iemen, onde \u00e9 aloxado por Nur ad-Din Ali. De Ad\u00e9n arranca unha longa viaxe por mar co que percorrer\u00e1 as costas de \u00c1frica, o sur da Pen\u00ednsula Ar\u00e1biga e o Golfo P\u00e9rsico. Pasando arredor dunha semana en cada un dos seus destinos, visitou Etiop\u00eda, Mogadiscio, Mombasa, Zanz\u00edbar e Kilwa Kisiwani, entre outros lugares. Co cambio do monz\u00f3n, o barco no que \u00eda volveu cara ao sur de Arabia. Para completar a s\u00faa aventura, antes de volver establecerse na Meca, visitou Om\u00e1n e o Estreito de Ormuz.\nAsia occidental e central.\nDespois dun ano, decidiu buscar ocupaci\u00f3n co Sult\u00e1n de Delhi. Necesitando un gu\u00eda e tradutor para viaxar al\u00ed, foi a Anatolia, daquela baixo control dos turcos selx\u00facidas, para unirse a unha das caravanas que \u00edan at\u00e9 a India. Unha viaxe por mar desde Damasco nun barco xenov\u00e9s levouno at\u00e9 Alanya na costa sur de Anatolia. Desde al\u00ed viaxou por terra a Konya e despois a Sinope na costa do Mar Negro.\nCruzando o Mar Negro, Ibn Battuta tomou terra en Kaffa, en Crimea, e entrou nas terras da Horda de Ouro. Al\u00ed comprou un carro e de maneira fortu\u00edta adheriuse \u00e1 caravana de Ozbeg, o Khan da Horda de Ouro, nunha viaxe at\u00e9 Astrak\u00e1n, no r\u00edo Volga.\nTras alcanzar Astrak\u00e1n, o khan permitiulle a unha das s\u00faas esposas embarazadas volver para dar a luz na s\u00faa cidade de orixe, Constantinopla. Ibn Battuta uniuse a esta viaxe, a primeira das s\u00faas f\u00f3ra dos l\u00edmites do mundo isl\u00e1mico.\nTras chegar al\u00ed a finais do 1332, encontrou ao emperador Andr\u00f3nico III e viu o exterior da Santa Sof\u00eda. Despois dun mes na cidade, volveu sobre a s\u00faa ruta cara a Astrak\u00e1n, continuou polo Mar Caspio e o Mar de Aral a Buxara e Samarcanda. Desde al\u00ed viaxou cara ao sur at\u00e9 Afganist\u00e1n, que cruzou para ir \u00e1 India.\nIndia.\nO Sultanato de Delhi era unha adici\u00f3n relativamente nova a \"Dar al-Islam\" (a terra do islam), e o sult\u00e1n decidira traer tantos estudosos musulm\u00e1ns como fora posible para consolidar o seu dominio. Coa sabedor\u00eda adquirida nos seus anos de estudo mentres estaba na Meca, Ibn Battuta foi nomeado \"qadi\" (\"xu\u00edz\") polo Sult\u00e1n Muhammad Tuguluq.\nPero o Sult\u00e1n era incluso m\u00e1is arbitrario que o usual na s\u00faa \u00e9poca e Ibn Battuta pasou de vivir a c\u00f3moda vida dun subordinado de confianza a estar baixo sospeita por moitas raz\u00f3ns. Co tempo decidiu irse, baixo pretexto de facer outra peregrinaci\u00f3n \u00e1 Meca, pero o Sult\u00e1n ofreceulle a posibilidade de ir como embaixador a China. Ante a oportunidade, tanto de afastarse do sult\u00e1n, como de visitar novas terras, Ibn Battuta aceptou.\nEn ruta cara \u00e1 costa, el e o seu grupo foron atacados por rebeldes hind\u00fas e separado dos outros roub\u00e1ronlle e case perde a vida. Non obstante, logrou alcanzar a caravana en dous d\u00edas e continuou a s\u00faa viaxe a Cambay. Desde al\u00ed embarcaron cara a Calicut. Pero, mentres Ibn Battuta visitaba unha mesquita na costa, desencadeouse unha tormenta e dous dos barcos da s\u00faa expedici\u00f3n resultaron afundidos. O terceiro, ent\u00f3n, partiu sen el e acabou sendo requisado por un rei local en Sumatra uns meses m\u00e1is tarde.\nTemeroso de volver a Delhi fracasado, permaneceu un tempo no sur, baixo a protecci\u00f3n de Jamal al-Din, pero cando este home foi derrocado, Ibn Battuta debeu abandonar completamente a India. Decidiu continuar cara a China cun desv\u00edo \u00e1s Maldivas cerca do inicio da viaxe.\nNas Maldivas pasou nove meses, moito m\u00e1is do que se propo\u00f1\u00eda. O seu saber como \"qadi\" era moi apreciado nas illas e foi medio subornado medio secuestrado para quedar. Nomeado xu\u00edz en xefe e casado dentro da familia real, chegou a verse enredado na pol\u00edtica local, e acabou marchando de mala maneira, ao impo\u00f1er Battuta xu\u00edzos estritos no reino, habituado ao \"laissez-faire\". Desde al\u00ed, continuou a Ceil\u00e1n para visitar o Pico de Ad\u00e1n.\nPouco despois de sa\u00edr de Ceil\u00e1n, o seu barco case se afunde no medio dunha tormenta. Logo, o barco que o rescatou, foi atacado por piratas. Desembarcado na costa, Ibn Battuta, unha vez m\u00e1is refixo o seu cami\u00f1o de volta a Calicut, desde onde navegou \u00e1s Maldivas de novo antes de embarcar outra vez e tratar outra vez de alcanzar a China.\nSueste asi\u00e1tico e a China.\nEsta vez tivo \u00e9xito, alcanzando en r\u00e1pida sucesi\u00f3n Chittagong, Sumatra, Vietnam, e finalmente Quanzhou, provincia de Fujian, na China. Desde al\u00ed seguiu ao norte at\u00e9 Hangzhou, non lonxe da moderna Shanghai. Tam\u00e9n pretendeu viaxar incluso m\u00e1is ao norte, polo Gran Canal a Khanbaliq (\u062e\u0627\u0628 \u0628\u0627\u0644\u064a\u0642) (Pequ\u00edn), pero crese que \u00e9 unha das s\u00faas invenci\u00f3ns, non un feito real.\nVolta a Marrocos polo Mediterr\u00e1neo.\nDe volta a Quanzhou, Ibn Battuta decidiu volver a casa, a\u00ednda que non sab\u00eda ben exactamente cal era \"a s\u00faa casa\". Volvendo a Calicut unha vez m\u00e1is, considerou quedar con Mohammed Tuguluq, pero pensouno mellor e decidiu seguir cara \u00e1 Meca outra vez. Volvendo v\u00eda Ormuz e o Il-Khanato, viu que o estado se desfac\u00eda nunha guerra civil, tendo finado Abu Sa'id desde a s\u00faa anterior estancia al\u00ed.\nVolvendo a Damasco, coa intenci\u00f3n de seguir outra vez a ruta do seu primeiro \"hach\", soubo que se pai falecera. A morte estivo presente durante o ano seguinte pola peste negra, e Ibn Battuta estaba ao seu alcance conforme se estend\u00eda por Siria, Palestina e Arabia. Tras chegar \u00e1 Meca, decidiu volver a Marrocos, case un cuarto de s\u00e9culo despois de sa\u00edr de al\u00ed. Durante a viaxe fixo un \u00faltimo desv\u00edo at\u00e9 Sarde\u00f1a, e logo volveu a T\u00e1nxer para descubrir que s\u00faa nai tam\u00e9n morrera, poucos meses antes.\nAfinc\u00e1ndose en T\u00e1nxer durante uns anos, Ibn Battuta comeza unha viaxe a Al-Andalus. Por ent\u00f3n, Afonso XI de Castela ameazaba con conquistar Xibraltar, e Ibn Battuta uniuse a un grupo de musulm\u00e1ns que sa\u00edan de T\u00e1nxer coa intenci\u00f3n de defender o pe\u00f1\u00f3n. Cando chegou, Afonso perecera da peste negra e a ameaza desaparecera, as\u00ed que Ibn Battuta decidiu seguir a viaxe por pracer. Viaxou por Valencia e acabou en Granada.\nAo deixar Al-Andalus, decidiu viaxar por unha das poucas partes do mundo musulm\u00e1n que nunca explorara: Marrocos. Na s\u00faa volta \u00e1 casa det\u00edvose un tempo en Marrakech, que era case unha cidade pantasma tras a recente epidemia e o cambio da capital a Fez.\nUnha vez m\u00e1is, retornou a T\u00e1nxer, e unha vez m\u00e1is, volveu a partir. Dous anos antes da s\u00faa primeira viaxe ao Cairo, o rei do Imperio de Mal\u00ed, Mansa Musa, pasara por esa cidade no seu propio \"hach\" e causara sensaci\u00f3n coas s\u00faas extravagantes riquezas; algo as\u00ed como a metade do subministraci\u00f3n mundial de ouro nese tempo provi\u00f1a da \u00c1frica Occidental. A\u00ednda que Ibn Battuta nunca o menciona abertamente, esas noticias o\u00eddas durante a s\u00faa propia viaxe deberon incitar a s\u00faa curiosidade, porque decidiu partir e visitar ese reino musulm\u00e1n no outro extremo do Deserto do S\u00e1hara.\n\u00c1frica occidental.\nA finais de 1351, Ibn Battuta partiu de Fez, alcanzando a localidade de Sijilmasa pouco m\u00e1is dunha semana despois. Cando as caravanas de inverno comezaron poucos meses m\u00e1is tarde, uniuse a unha delas, e nun mes despois estaba na localidade de Taghaza, no S\u00e1hara Central, pertencente ao reino de Mal\u00ed. Centro do comercio do sal, Taghaza estaba inundada de sal e de ouro de Mal\u00ed, a\u00ednda que Ibn Battuta non tivo unha favorable impresi\u00f3n do lugar. Outra viaxe de 800\u00a0km a trav\u00e9s da peor parte do deserto levouno a Mal\u00ed, e m\u00e1is exactamente, \u00e1 localidade de Walata.\nDesde al\u00ed viaxou ao suroeste por un r\u00edo que el cr\u00eda que era o Nilo (pero que realmente era o R\u00edo N\u00edxer) at\u00e9 que chegou \u00e1 capital do Imperio de Mal\u00ed. Al\u00ed encontrou ao Mansa Suleiman, rei desde 1341. A\u00ednda que dubidoso pola escasa hospitalidade do rei, non obstante permaneceu al\u00ed durante oito meses antes de volver polo N\u00edxer at\u00e9 Tombuctu que, a\u00ednda que nos seguintes dous s\u00e9culos se tornar\u00eda na cidade m\u00e1is importante da rexi\u00f3n, nesa \u00e9poca era pequena e insignificante, e Ibn Battuta pronto seguiu cara a adiante. Nalg\u00fan lugar da s\u00faa viaxe, a trav\u00e9s do deserto recibiu unha mensaxe do Sult\u00e1n de Marrocos orden\u00e1ndolle que volvera. As\u00ed o fixo, e esta vez quedou.\n\u00c9poca final.\nS\u00e1bese pouco da vida de Ibn Battuta despois da publicaci\u00f3n da \"Rihla\". Poder\u00eda ter sido nomeado \"qadi\" en Marrocos.\nIbn Battuta morreu en Marrocos nalg\u00fan momento entre 1368 e 1377. Durante s\u00e9culos o seu libro foi desco\u00f1ecido, incluso dentro do mundo musulm\u00e1n, pero no s\u00e9culo XIX foi redescuberto e traducido a varias linguas europeas. Desde ent\u00f3n, a fama de Ibn Battuta foi en aumento e \u00e9 agora unha figura ben co\u00f1ecida no Oriente Medio.\nNa medina de T\u00e1nxer, Ibn Batuta ten un pequeno mausoleo familiar, que \u00e9 lugar de oraci\u00f3n."}
{"id": "159692", "revid": "23204", "url": "https://gl.wikipedia.org/wiki?curid=159692", "title": "Dial\u00e9ctica", "text": "A dial\u00e9ctica --do grego \u03b4\u03b9\u03b1\u03bb\u03b5\u03ba\u03c4\u03b9\u03ba\u03ae (\"dialektik?\"), \u03c4\u03ad\u03c7\u03bd\u03b7 (\"t\u00e9khn\u0113\"), literalmente: \"t\u00e9cnica da conversaci\u00f3n\"; con igual significado, en lat\u00edn \"(ars) dialectica\"\u2014\u00e9 unha rama da filosof\u00eda cuxo \u00e1mbito e alcance variou significativamente ao longo da historia.\nOrixinariamente designaba un m\u00e9todo de conversaci\u00f3n ou argumentaci\u00f3n an\u00e1logo ao que actualmente se chama l\u00f3xica. No s\u00e9culo XVIII o termo adquiriu un novo significado: a teor\u00eda dos contrapostos nas cousas ou nos conceptos, as\u00ed como a detecci\u00f3n e superaci\u00f3n destes contrapostos. De maneira m\u00e1is esquem\u00e1tica pode definirse a dial\u00e9ctica como o discurso no que se contrap\u00f3n unha determinada concepci\u00f3n ou tradici\u00f3n, entendida como tese, e a mostra dos problemas e contradici\u00f3ns, entendida como ant\u00edtese. Desta confrontaci\u00f3n xorde, nun terceiro momento chamado s\u00edntese, unha resoluci\u00f3n ou unha nova comprensi\u00f3n do problema. Este esquema xeral pode concretarse como a contraposici\u00f3n entre concepto e cousa na teor\u00eda do co\u00f1ecemento, \u00e1 contraposici\u00f3n entre os diferentes participantes nunha discusi\u00f3n e as contraposici\u00f3ns reais na natureza ou na sociedade, entre outras.\nO termo adquire un significado non circunscrito ao \u00e1mbito da ret\u00f3rica grazas, fundamentalmente, aos escritos do fil\u00f3sofo alem\u00e1n G.W.F. Hegel. Na \u00e9poca en que escribe unha das s\u00faas grandes obras (\"Fenomenolox\u00eda do esp\u00edrito\", 1808) o mundo parece po\u00f1erse en movemento, transformando de forma visible o que durara s\u00e9culos. Tr\u00e1tase dos primeiros momentos do modo de produci\u00f3n capitalista que, a diferenza dos anteriores, bas\u00e9ase primordialmente na circulaci\u00f3n das mercador\u00edas e do di\u00f1eiro. Ent\u00f3n o vello problema filos\u00f3fico do cambio agud\u00edzase: como entender racionalmente que unha cousa poida cambiar de aparencia e seguir sendo a mesma cousa? Hegel concibe a realidade como formada por opostos que, no conflito inevitable que xorde, procrean novos conceptos que, en contacto coa realidade, entran en contraposici\u00f3n sempre con algo. Este esquema \u00e9 o que permite explicar o cambio mantendo a identidade de cada elemento, a pesar de que o conxunto cambiase.\nCo mesmo proceder Karl Marx analizar\u00e1 a realidade social e, claramente nos seus escritos a partir de 1842, entenderaa como unha realidade conflitiva debido \u00e1 contraposici\u00f3n de intereses materiais incompatibles. As\u00ed dir\u00e1, no \"Manifesto comunista\" (1848), que \"toda a historia da humanidade ata agora \u00e9 a historia da loita de clases\"; isto \u00e9: a confrontaci\u00f3n entre clases sociais \u00e9 o motor do cambio hist\u00f3rico.\nNo s\u00e9culo XX o fil\u00f3sofo alem\u00e1n Theodor Adorno titular\u00e1 \"Negative Dialektik\" (\"Dial\u00e9ctica negativa\") (1966) unha das s\u00faas obras capitais. Esta obra in\u00edciase cunha afirmaci\u00f3n provocativa: \"A formulaci\u00f3n dial\u00e9ctica negativa atenta contra a tradici\u00f3n\". Ref\u00edrese Adorno a que na dial\u00e9ctica de Plat\u00f3n ou na de Hegel o resultado do movemento de contraposici\u00f3n \u00e9 a afirmaci\u00f3n de algo, mentres que o que el pretende \u00e9 subli\u00f1ar o car\u00e1cter inconcluso de calquera momento do movemento de contraposici\u00f3n, tanto a nivel social como cultural.\nHistoria.\nDial\u00e9ctica espont\u00e1nea na idade antiga.\nPara o hindu\u00edsmo, a diversidade de cousas e eventos contraditorios que nos rodean son xustamente as diferentes manifestaci\u00f3ns do todo, chamado Brahma. As\u00ed, aos diversos aspectos do Divino, deron na India antiga distintos nomes de variados deuses que non son m\u00e1is que reflexos dunha \u00fanica realidade \u00faltima, de maneira que, por exemplo, a forza destrutora e a forza creadora son d\u00faas manifestaci\u00f3ns desa mesma realidade.\nA dial\u00e9ctica como m\u00e9todo na filosof\u00eda grega.\nHer\u00e1clito pode ser considerado como 'pai da dial\u00e9ctica' en occidente, \u00e9 o primeiro que considera que a contradici\u00f3n non paraliza, sen\u00f3n que dinamiza. En Her\u00e1clito insin\u00faase que as cousas se empuxan unhas a outras opo\u00f1\u00e9ndose. En toda oposici\u00f3n os termos que se opo\u00f1en son, cada un, a negaci\u00f3n do outro.\nEn Her\u00e1clito de Efeso, p\u00f3dese observar con m\u00e1is claridade a mobilidade e a negatividade que sentamos como caracter\u00edsticas da dial\u00e9ctica. \u00c9 ben sabido que \u00abO\u00a0Escuro\u00a0de \u00c9feso\u00bb, como lle chamaron os antigos, dic\u00eda que \"todo pasa\" e que \"a guerra \u00e9 o pai de todas as cousas\". Conv\u00e9n advertir, respecto da primeira afirmaci\u00f3n, que un fragmento moi citado di que, segundo Her\u00e1clito, \"non \u00e9 posible baixar d\u00faas veces ao mesmo r\u00edo porque os que descenden merg\u00fallanse en augas sempre distintas na s\u00faa flu\u00edr incesante\". Pero noutro fragmento, menos citado, lese igualmente que, \"baixamos e non baixamos ao mesmo r\u00edo, somos e non somos\". Isto \u00e9 importante, porque significa que Her\u00e1clito non era heracliteano, \u00e9 dicir, non sosti\u00f1a, como alg\u00fans manuais lle fan dicir, que o incesante flu\u00edr das cousas destr\u00fae continua e enteiramente a s\u00faa identidade. Non \u00e9 o mesmo r\u00edo, pero o \u00e9; somos e non somos. Her\u00e1clito v\u00eda \u00e1s cousas permanecer cambiando e cambiar permanecendo.\nOutro dos primeiros exemplos de aplicaci\u00f3n do m\u00e9todo dial\u00e9ctico ofr\u00e9ceno os \"Di\u00e1logos\" do fil\u00f3sofo grego Plat\u00f3n, quen ademais reflexiona sobre o funcionamento e o alcance deste procedemento, notablemente nas s\u00faas obras \"Gorxias\", \"Rep\u00fablica VI\" e \"Teeteto\".\nNos di\u00e1logos plat\u00f3nicos temper\u00e1ns, o procedemento permite someter a exame certo conxunto de crenzas que mant\u00e9n determinado individuo. A partir dos di\u00e1logos medios, o seu alcance ampl\u00edase, para po\u00f1er a proba hip\u00f3tese ou teor\u00edas coas que non necesariamente algu\u00e9n est\u00e1 comprometido. O exame usualmente l\u00e9vao a cabo S\u00f3crates, quen dirixe ao seu interlocutor unha serie de preguntas para explorar se hai inconsistencias entre os seus devanditos. Estas preguntas son, pois, cr\u00edticas e comprometedoras, e pode considerarse que equivalen a obxecci\u00f3ns; pois naturalmente, unha teor\u00eda que mostra ser contraditoria non poder\u00eda aceptarse como verdadeira (Vg., foi refutada). Por outra banda, en moitos di\u00e1logos de Plat\u00f3n pode constatarse como os interlocutores de S\u00f3crates def\u00e9ndense das s\u00faas obxecci\u00f3ns; en ocasi\u00f3ns \u00e9 o propio S\u00f3crates quen responde \u00e1s s\u00faas cr\u00edticas anteriores. O procedemento de preguntas e respostas d\u00e1 lugar as\u00ed a unha discusi\u00f3n ou controversia racional, cuxo resultado \u00e9 a mi\u00fado a refutaci\u00f3n das ideas que se examinan. En calquera caso, mediante a detecci\u00f3n e eliminaci\u00f3n de erros, o procedemento tende \u00e1 identificaci\u00f3n da verdade -ou polo menos, do que racionalmente pode aceptarse como tal. A refutaci\u00f3n (en grego: \"elench\u00f4\") conv\u00e9rtese nun m\u00e9todo de proba (Vlastos, G. \"Socratic Studies\", Cap. 1)\nCase todos os fil\u00f3sofos presocr\u00e1ticos escribiran como profetas iluminados, sen pensar sequera en dar algunha proba da validez dos seus puntos de vista (M. D\u00e9tienne). Unha excepci\u00f3n importante \u00e9 Zen\u00f3n de Elea, quen introduce na filosof\u00eda a idea de refutar racionalmente as teor\u00edas dos seus adversarios, mostrando que conducen a paradoxos. Este \u00e9 o antecedente do que parten S\u00f3crates e Plat\u00f3n, o \u00faltimo dos cales leva a idea un paso m\u00e1is lonxe. \u00c9 notable que no \"Parm\u00e9nides\" Plat\u00f3n utilizou o procedemento de preguntas comprometedoras, para po\u00f1er a proba teor\u00edas da s\u00faa propia factura (concretamente, a teor\u00eda metaf\u00edsica das Formas), convert\u00e9ndose as\u00ed no primeiro fil\u00f3sofo que practica a autocr\u00edtica. Talvez Plat\u00f3n tenta mostrar as\u00ed canto m\u00e1is lle interesa a procura da verdade, que a defensa das s\u00faas posici\u00f3ns. En todo caso, a dial\u00e9ctica (i.e., a controversia, e m\u00e1is fundamentalmente, a exposici\u00f3n \u00e1 cr\u00edtica) queda perfilada por el como un procedemento de investigaci\u00f3n. A este xesto do cl\u00e1sico pode atribu\u00edrse o que a filosof\u00eda sexa hoxe un campo de investigaci\u00f3n acad\u00e9mica, e non unha rama da mitolox\u00eda ou da literatura fant\u00e1stica.\nPara Arist\u00f3teles, a procura da base filos\u00f3fica da ciencia (e da propia filosof\u00eda) require un exercicio dial\u00e9ctico. Na \"Metaf\u00edsica\", Libro \u0393 (ou IV), Cap. 4, Arist\u00f3teles explica por que a procura dunha proba dos \"principios\" debe facerse mediante unha demostraci\u00f3n refutativa, e en cambio ser\u00eda imposible dar deles unha \"demostraci\u00f3n\" (vg., unha proba positiva deles). Arist\u00f3teles tam\u00e9n trata da dial\u00e9ctica nos \"T\u00f3picos\".\nEsta clase de xustificaci\u00f3ns ou probas, que a actividade dial\u00e9ctica permite conseguir segundo os cl\u00e1sicos, s\u00f3 poden desenvolverse grazas \u00e1 confrontaci\u00f3n de puntos de vista opostos. Con todo, a partir da Ilustraci\u00f3n difundiuse amplamente, a\u00ednda que ao parecer sen discusi\u00f3n polo medio, un xu\u00edzo contrario, de David Hume, quen na \"An Enquiry Concerning Human Understanding\" \u00a7 4 (\"Investigaci\u00f3n sobre o entendemento humano\"), afirma sen m\u00e1is que todo razoamento humano \u00e9 indutivo (nos seus termos, \"probable\", ou \"moral\") ou dedutivo (\"demostrativo\"); por tanto, non dial\u00e9ctico sen\u00f3n monol\u00e9ctico. \u00c9 dicir que segundo Hume, toda proba cient\u00edfica ou filos\u00f3fica debe ser constru\u00edble na s\u00faa integridade desde un \u00fanico punto de vista. Esta idea non foi suficientemente discutida, e pode considerarse como unha hip\u00f3tese, tanto como a idea contraria.\nAdemais da propia confrontaci\u00f3n de ideas, un par de conceptos ou regras l\u00f3xicas distinguen aos argumentos dial\u00e9cticos dos monol\u00e9cticos. Son 1) a argumentaci\u00f3n \"ex concessis\", segundo a cal \u00e9 l\u00edcito razoar a partir dos orzamentos ou premisas do antagonista, sen que en suma, faga falta xustificalas (polo menos, non para ese mesmo contrario). E por outra banda 2), a\nnoci\u00f3n da \"carga da proba\", que atrib\u00fae a un dos debatentes en particular, o deber de iniciar a argumentaci\u00f3n, dando un apoio \"prima facie\" razoable \u00e1 s\u00faa tese. Se o interesado o consegue, con iso transfire ao seu adversario a obrigaci\u00f3n (ou carga) de responder, argumentando en contra s\u00faa. Calquera dos debatentes que deixe de atender satisfactoriamente esta obrigaci\u00f3n cando lle corresponde, por ese feito resulta derrotado na pol\u00e9mica. En Occidente, a carga da proba inicial corresponde ao que prop\u00f3n novidades, e desde logo a quen cuestiona os usos e as crenzas tradicionais ou xeralmente aceptadas. Unha m\u00e1xima do dereito romano prescribe: \"o que afirma, proba\".\nParece que aos estoicos d\u00e9bese o uso posterior (concretamente, medieval) do termo, co que 'Dial\u00e9ctica' pasa a referirse ao conxunto da l\u00f3xica, que polo demais os estoicos cultivaron como estudo do razoamento dedutivo (por tanto, monol\u00e9ctico). Xunto coa Gram\u00e1tica e a Ret\u00f3rica, a Dial\u00e9ctica constit\u00fae o Trivium medieval."}
{"id": "159693", "revid": "5749", "url": "https://gl.wikipedia.org/wiki?curid=159693", "title": "Lucas di Grassi", "text": "Lucas Tucci di Grassi, nado en S\u00e3o Paulo o 11 de agosto de 1984, \u00e9 un piloto de carreiras automobil\u00edsticas brasileiro. Desde 2006 compite en GP2 Series e en 2010 debuta en F\u00f3rmula 1 co equipo Virgin Racing.\nTraxectoria.\nDebuta en 1997 no karting brasileiro, rapidamente ascende e en 1998 procl\u00e1mase campi\u00f3n suramericano j\u00fanior de karting e un ano despois faise co t\u00edtulo do panamericano de F\u00f3rmula A e o cuarto posto da FA brasileira. En 2002, ingresa na F\u00f3rmula Renault Brasil obtendo d\u00faas vitorias que o deixar\u00edan no segundo lugar do campionato. Para 2003 obt\u00e9n o sub-campionato da F\u00f3rmula 3 suramericana disputando unicamente 12 das 18 carreiras.\nPara o ano 2004, Di Grassi \u00e9 seleccionado por Renault F1 para o Programa de Desenvolvemento de Pilotos. Ese mesmo ano chega \u00e1 F\u00f3rmula 3 Internacional obtendo unha vitoria no campionato europeo. Logo acada o t\u00edtulo de campi\u00f3n no Gran Premio de Macau de F\u00f3rmula 3.\nGP2 Series.\nEn 2006 Di Grassi pasa \u00e1 GP2 co equipo Durango, pero s\u00f3 logra sumar 8 puntos para finalizar 16\u00ba. Non obstante, a finais de 2006, \u00e9 fichado polo equipo campi\u00f3n de GP2, ART Grand Prix, para a temporada 2007 de GP2 Series. Tras este ano, no que foi subcampi\u00f3n por detr\u00e1s de Timo Glock, foi contratado polo equipo Renault como primeiro piloto probador da escuadra, axudando aos dous pilotos oficiais, Fernando Alonso e Nelson Piquet Jr., a desenvolver o coche e estando listo para substitu\u00edr a alg\u00fan deles en calquera carreira se fose necesario.\nPara 2008, o equipo Campos Grand Prix chamouno na cuarta cita do campionato de GP2 para substitu\u00edr a Ben Hanley. Di Grassi volveu da mellor maneira posible, ao conseguir un podio na primeira carreira. De a\u00ed ao final da tempada conseguiu tres vitorias e seis podios que lle valeron para terminar na terceira posici\u00f3n do campionato, a pesar de incorporarse ao mesmo case a mediados de tempada. Posiblemente, se temos en conta eses datos esta fose a s\u00faa mellor tempada na categor\u00eda. De cara a 2009, Di Grassi tivo opci\u00f3ns de ser piloto oficial da escuadra Honda de F\u00f3rmula 1, pero finalmente seguiu na GP2 con Racing Engineering. Di Grassi obtivo o terceiro posto final no campionato 2009 de GP2. Iso desatou os rumores que o colocaban na F1 con Virgin Racing.\nF\u00f3rmula 1.\nO 12 de decembro de 2009, Lucas di Grassi anunciou a fichaxe pola escuadra Virgin Racing de F\u00f3rmula 1, sendo piloto titular e compa\u00f1eiro de Timo Glock. Na s\u00faa primeira carreira, en Bahr\u00e9in, clasificouse no 23\u00b0 posto, pero en carreira un fallo do motor fai que abandone. En Malaisia, Di Grassi consegue acabar a s\u00faa primeira carreira e tam\u00e9n a do seu equipo."}
{"id": "159694", "revid": "72012", "url": "https://gl.wikipedia.org/wiki?curid=159694", "title": "N\u00e9stor Luj\u00e1n", "text": "N\u00e9stor Luj\u00e1n Fern\u00e1ndez, nado o 1 de marzo de 1922 en Matar\u00f3, finado o 22 de decembro de 1995, foi un xornalista, gastr\u00f3nomo e escritor catal\u00e1n en lingua castel\u00e1.\nTraxectoria.\nLicenciado en Filosof\u00eda e letras en 1943, obtivo o t\u00edtulo de periodista en 1952.\nColaborou coa revista \"Destino\" desde 1943 escribindo con periodicidade nunha columna de temas gastron\u00f3micos denominada \"Carn\u00e9 de ruta\" co nome de \"Pickwick\", chegando a ser director dela entre 1958 e 1975. Dirixiu tam\u00e9n a revista \"Historia y Vida\" no per\u00edodo que vai desde o 1975 at\u00e9 1992. En 1987 inicia a s\u00faa carreira como novelista publicando o libro \"Decidnos, \u00bfqui\u00e9n mat\u00f3 al conde?\", novela hist\u00f3rica."}
{"id": "159696", "revid": "92340", "url": "https://gl.wikipedia.org/wiki?curid=159696", "title": "Eliseo Diego", "text": "Eliseo Diego, nado na Habana o 2 de xullo de 1920 e finado na Cidade de M\u00e9xico o 9 de agosto de 1994, foi un escritor cubano en lingua castel\u00e1. \u00c9 o pai do poeta e novelista cubano Eliseo Alberto Diego (\"Lichi\"), ga\u00f1ador do Premio Literario Alfaguara 1998."}
{"id": "159697", "revid": "1131", "url": "https://gl.wikipedia.org/wiki?curid=159697", "title": "Las Rozas de Valdearroyo", "text": "Las Rozas de Valdearroyo \u00e9 un concello da comunidade aut\u00f3noma de Cantabria, Espa\u00f1a, dentro da comarca de Campoo-Los Valles. Limita polo norte con Campoo de Yuso e o Encoro do Ebro, polo sur con Valdeprado del R\u00edo, polo oeste con Campoo de Enmedio e polo leste coa provincia de Burgos (Castela e Le\u00f3n).\nDemograf\u00eda.\nFonte: INE"}
{"id": "159701", "revid": "5298", "url": "https://gl.wikipedia.org/wiki?curid=159701", "title": "Mente (psicolox\u00eda)", "text": ""}
{"id": "159702", "revid": "1987", "url": "https://gl.wikipedia.org/wiki?curid=159702", "title": "Cefalalxia", "text": "Cefalalxia, cefalea (do lat\u00edn \"cephalaea\", e este do grego \"\u03ba\u03b5\u03c6\u03b1\u03bb\u03b1\u03af\u03b1\", de \"\u03ba\u03b5\u03c6\u03b1\u03bb\u03ae\", cabeza) ou dor de cabeza fai referencia \u00e1s dores e molestias localizadas en calquera parte da cabeza, nos diferentes tecidos da cavidade cranial, nas estruturas que o unen \u00e1 base do cranio, os m\u00fasculos e vasos sangu\u00edneos que rodean o coiro cabeludo, face e pescozo. Na linguaxe coloquial cefalalxia \u00e9 sin\u00f3nimo de dor de cabeza..\nAs dores de cabeza frecuentes poden afectar as relaci\u00f3ns persoais e o emprego. D\u00e1se tam\u00e9n un gran risco de depresi\u00f3n en persoas con dores de cabeza severas. \u00c9 un dos s\u00edntomas m\u00e1is com\u00fans na medicina, e unha das raz\u00f3ns m\u00e1is frecuentes das consultas a especialistas cl\u00ednicos, pediatras e neur\u00f3logos, fisioterapeutas especializados en osteopat\u00eda e acupuntura. A cefalea \u00e9 un s\u00edntoma universal no ser humano. Est\u00edmase que entre o 90 e o 100% das persoas ter\u00e1n alg\u00fan tipo de dor de cabeza ao longo da vida.\nAs cefaleas m\u00e1is com\u00fans do ser humano son a xaqueca e a cefalalxia tensional. A meirande parte das cefaleas non te\u00f1en unha causa subxacente grave e s\u00f3 unha de cada 1.000 das que chegan a necesitar de asistencia m\u00e9dica se deben a un tumor.\nDesde a antig\u00fcidade co\u00f1\u00e9cese a demanda de asistencial debido a cefalalxias: o trastorno xa \u00e9 citado nalg\u00fans documentos sumerios e exipcios. Hip\u00f3crates ref\u00edrese, con gran co\u00f1ecemento, \u00e1s cefaleas e individualiza con gran precisi\u00f3n a xaqueca con aura. Posteriormente a estes primeiros achegamento \u00e1 tem\u00e1tica houbo outros tratados cara ao tema ao longo da historia e en especial a partir da segunda metade do s\u00e9culo XIX. Con todo non foi ata o ano 1948 cando se sistematizan por primeira vez hip\u00f3teses rigorosas (actualmente en parte superadas) sobre a patoxenia das diferentes cefaleas, grazas \u00e1 publicaci\u00f3n de\" Headache and other head pain\" Harold Wolff. \nCausas.\nHai m\u00e1is de 200 tipos de dores de cabeza. Alg\u00fans son inofensivos e alg\u00fans son potencialmente mortais. A descrici\u00f3n da dor de cabeza e os achados no exame neurol\u00f3xico, determinan se se necesitan probas adicionais e que tratamento \u00e9 o mellor.\nAs dores de cabeza te\u00f1en unha gran variedade de causas, dende forzar demasiado a vista ata a inflamaci\u00f3n das cavidades sinusoidais ou, outras condici\u00f3ns perigosas como encefalite, cancro de cerebro, meninxite ou un aneurisma cerebral. Cando a dor de cabeza aparece xunto cunha ferida na cabeza, a causa \u00e9 normalmente bastante evidente; a\u00ednda que moitas causas das dores de cabeza son de m\u00e1is dif\u00edcil diagn\u00f3stico. O tipo de dor de cabeza m\u00e1is com\u00fan \u00e9 a dor de cabeza tensional. Moita xente ten dores de cabeza cando te\u00f1en fame ou est\u00e1n deshidratados (a deshidrataci\u00f3n severa \u00e9 unha das causas da dor de cabeza despois da borracheira, xa que o alcohol \u00e9 un diur\u00e9tico).\nAs dores de cabeza clasif\u00edcanse en termos xerais como \"primarias\" ou \"secundarias\": \nDef\u00ednense como cefaleas primarias aquelas nas que non existe unha causa estrutural ou metab\u00f3lica que explique a sintomatolox\u00eda, mentres que nas secundarias a dor de cabeza non \u00e9 m\u00e1is que o s\u00edntoma dunha outra patolox\u00eda subxacente. Na gran maior\u00eda de casos a cefalea \u00e9 primaria, con todo a cefalea pode ser s\u00edntoma doutra enfermidade. Debido ao car\u00e1cter esencialmente subxectivo da dor de cabeza, o feito de que se dean escasos indicadores cl\u00ednicos e a falta de marcadores biol\u00f3xicos e anat\u00f3micos, para facer un diagn\u00f3stico da cefalea e a s\u00faa diferenciaci\u00f3n faise necesario efectuar unha extensa e minuciosa valoraci\u00f3n da historia do paciente. Nas cefaleas secundarias \u00e9 onde a pr\u00e1ctica de diversas t\u00e9cnicas m\u00e9dicas (exploraci\u00f3n f\u00edsica, exame neurol\u00f3xico, neuroimaxe etc.) adquiren maior relevo.\nAs cefaleas tensionais son debidas \u00e1 contracci\u00f3n e tensi\u00f3n dos m\u00fasculos dos ombros, o colo, o coiro cabeludo e a mand\u00edbula, xa que a mi\u00fado est\u00e1n relacionados co estr\u00e9s, a depresi\u00f3n ou a ansiedade. O feito de traballar demasiado non durmir o suficiente, omitir comidas e consumir alcohol ou alucin\u00f3xenos pode facer que as persoas sexan m\u00e1is susceptibles \u00e1s dores de cabeza. Igualmente, as dores de cabeza poden ser desencadeadas polo chocolate, o queixo ou o glutamato monos\u00f3dico (GMS). As persoas que consomen cafe\u00edna poden presentar dores de cabeza cando non obte\u00f1en a cantidade diaria usual.\nOutras causas com\u00fans poden ser:\nAs cefaleas tensionais tenden a darse en ambos os dous lados da cabeza e a mi\u00fado comezan na parte posterior deste e prop\u00e1ganse cara a diante. A dor pode ser xorda ou opresiva, mesmo como unha banda axustada ou unha prensa arredor da cabeza. \u00c9 posible que se senta dor e rixidez nos ombros, o colo e a mand\u00edbula.\nAs xaquecas son dores de cabeza fortes e recorrentes que xeralmente est\u00e1n acompa\u00f1adas doutros s\u00edntomas, como trastornos visuais ou n\u00e1useas, e tenden a comezar nun lado da cabeza, a\u00ednda que a dor se pode diseminar dun lado o outro. \u00c9 posible que a persoa experimente unha \"aura\" (s\u00edntomas de advertencia que se inician antes da dor de cabeza) e xeralmente sente unha dor intensamente puls\u00e1til e palpitante.\nTipos.\nHai moitos. No Dicionario Enciclop\u00e9dico de Medicina, aparecen 26 definici\u00f3ns de cefalalxias, entre as que se poden destacar: \nO National Institutes of Health (NIH), unha instituci\u00f3n do goberno dos Estados Unidos dedicada \u00e1 investigaci\u00f3n m\u00e9dica, clasifica as dores de cabeza nun n\u00famero relativamente limitado de categor\u00edas. Destacando cinco tipos de dor de cabeza fundamentais segundo sexan principalmente de tipo vascular, miox\u00e9nico (tensi\u00f3n muscular), de orixe cervical, de tracci\u00f3n, e como resposta inflamatoria.\nClasificaci\u00f3n e etiolox\u00eda.\nA cefalalxia en realidade \u00e9 un s\u00edntoma que pode estar orixinado por unha interminable lista de causas. A Sociedade Internacional de Cefaleas (\"International Headache Society\" IHS) publica unha clasificaci\u00f3n actualizada periodicamente, na cal expl\u00edcanse de forma detallada as distintas orixes de est\u00e1 afecci\u00f3n.\nCefalalxias primarias.\nSupo\u00f1en en torno ao 78% das cefalalxias, tenden a non ser graves, a\u00ednda que a dor pode ser moi intenso:\nXaqueca.\n\"Ver artigo princiapal: Xaqueca\"\nA xaqueca ou hemicrania \u00e9 un tipo de cefalalxia moi intensa, que pode acompa\u00f1arse de certos avisos previos, denominados aura. Esta aura antecede ao episodio migra\u00f1ento e pode ser de varios tipos. Un dos m\u00e1is com\u00fans \u00e9 a aura oft\u00e1lmica, na que o paciente ve unha serie de lampos ou alteraci\u00f3ns na s\u00faa visi\u00f3n.\nXeralmente a xaqueca causa unha dor incapacitante, e \u00e9 motivo de baixa laboral. A dor \u00e9 puls\u00e1til, \u00e9 dicir, vai e ven en cuesti\u00f3n de segundos. Normalmente comeza nunha parte localizada do cranio para logo espallarse por todo el. A frecuencia de xaqueca \u00e9 moi variable entre persoas, polo que existen enfermos con episodios ao ano, episodios ao mes, \u00e1 semana e nalg\u00fans casos cada poucos d\u00edas.\nDurante o proceso, que pode durar ata 3 d\u00edas, o enfermo padece dor ante sons fortes (\"fonofobia\") e molestias ante a luz (\"fotofobia\"). O repouso en cama e o sono axudan \u00e1 conclusi\u00f3n do episodio. Noutras ocasi\u00f3ns \u00e9 preciso percorrer \u00e1 medicaci\u00f3n. Os antiinflamatorios non esteroides, coma o paracetamol ou o ibuprofeno adoitan ser pouco ou nada efectivos. A carbamacepina e a ergotamina son bos medicamentos. No caso de que unha persoa sufrise de moitos episodios, pode administrarse un tratamento preventivo.\nNuns poucos casos, a xaqueca perpet\u00faase no tempo, enlazando unha xaqueca con outra. \u00c9 o denominado \"status migra\u00f1ento\" e \u00e9 unha doenza que require hospitalizaci\u00f3n e tratamento endovenoso. O mantemento deste estado pode dar lugar a complicaci\u00f3ns graves, por exemplo vasculares.\nCefalalxia tensional.\n\"Ver artigo principal: Cefalea tensional\"\nXunto coas xaquecas, \u00e9 o outro meirande tipo de cefalalxia. A causa \u00e9 a contracci\u00f3n dos m\u00fasculos da cabeza ou do pescozo. En moitas ocasi\u00f3ns hai causantes coma o estr\u00e9s ou substancias coma a cafe\u00edna. Tr\u00e1tase dunha dor opresiva, como se existise un casco que oprime a testa. Por norma xeral non \u00e9 unha dor grave nin incapacitante, polo que habitualmente a persoa mant\u00e9n as s\u00faas actividades normais. O exercicio adoita mellorar a dor. O tratamento pode requirir medicaci\u00f3n preventiva constante se os ataques son moi frecuentes, ademais do tratamento da dor aguda cando este \u00e9 moi intenso. Se \u00e9 preciso p\u00f3dense empregar medicamentos, preferentemente antiinflamatorios non-esteroides, paracetamol ou metamizol.\nCefalalxia en acios.\n\"Ver artigo princiapal: Cefalea en acios\"\n\u00c9 outro tipo de cefalalxia primaria, con dor en salvas, xeralmente localizados por encima do ollo, no arco supraciliar ou en zonas pr\u00f3ximas. As salvas poden ser m\u00e1is ou menos frecuentes, con posible espallamento por todo o cranio.\nCefalalxia hemicrania parox\u00edstica cr\u00f3nica ou hemicrania continua.\n\"Ver artigo princiapal: Hemicrania continua\"\nTr\u00e1tase dunha cefalalxia que se d\u00e1 nunha metade co cranio, de intensidade moderada. Non \u00e9 frecuente. O tratamento de elecci\u00f3n \u00e9 o litio.\nOutras cefalalxias primarias.\nIncl\u00faense varios subtipos, entre eles a cefalea asociada \u00e1 actividade sexual, a cefalea benigna por tose, a cefalea benigna por exercicio e a cefalea h\u00edpnica.\nCefalalxias secundarias.\nSon aquelas que est\u00e1n provocadas por unha enfermidade co\u00f1ecida. Poden deberse a enfermidades moi diversas e div\u00eddense nos seguintes grupos:\nPatox\u00e9nese.\nOs mecanismos que producen as cefalalxias son diferentes segundo o tipo da mesma:\nPode ser unha manifestaci\u00f3n da enfermidade de Wernicke.\nDiagn\u00f3stico.\nO diagn\u00f3stico m\u00e9dico bas\u00e9ase en tres alicerces: Historia cl\u00ednica, exploraci\u00f3n do paciente e probas complementarias.\nHistoria cl\u00ednica.\n\u00c9 importante co\u00f1ecer os seguintes datos, que nos axudar\u00e1n a reco\u00f1ecer o tipo de cefalea e \u00e1 s\u00faa etiolox\u00eda:\nExploraci\u00f3n f\u00edsica xeral e neurol\u00f3xica.\nA exploraci\u00f3n orienta ao profesional sanitaria sobre o tipo de cefalea que presenta o paciente. Dependendo dos s\u00edntomas acompa\u00f1antes, o tipo de dor, a idade e os antecedentes poden ser necesarias diferentes tipos de exploraci\u00f3ns, c\u00edtanse algunhas das que se empregan m\u00e1is habitualmente:\nExames complementarios.\nO m\u00e9dico pode recomendar a realizaci\u00f3n de diferentes probas complementarias en casos seleccionados, en moitas ocasi\u00f3ns os datos principais prove\u00f1en do interrogatorio e das caracter\u00edsticas localizaci\u00f3n e intensidade da dor. \u00c9 usual a solicitude de estudos anal\u00edticos, entre eles o hemograma, a VSG e a PCR.\nTam\u00e9n poden solicitarse radiograf\u00edas de cranio e columna cervical se se sosp\u00e9itase sinusite ou lesi\u00f3ns \u00f3seas e tomograf\u00eda computadorizada (TAC) ou resonancia magn\u00e9tica nuclear (RMN) para estudar con detalle o tecido cerebral e detectar estruturas an\u00f3malas como tumores cerebrais.\nSignos cl\u00ednicos de gravidade.\nOs seguintes signos ou s\u00edntomas poden ser indicativos de procesos agudos ou de maior gravidade, polo que obrigan a un estudo m\u00e1is exhaustivo e espec\u00edfico:\nTratamento.\nAs dores de cabeza d\u00e9bense controlar diariamente para axudar a identificar a fonte ou o causante dos s\u00edntomas. Despois, d\u00e9bese modificar o ambiente ou os h\u00e1bitos para evitar futuras dores de cabeza. Cando se presenta unha dor de cabeza, anotarase a data e a hora \u00e1 que comezou, o que a persoa comeu nas \u00faltimas 24 horas, a cantidade de tempo que a persoa durmiu a noite anterior, o que a persoa estaba facendo e no que estaba pensando xusto antes de que comezase a dor de cabeza, calquera situaci\u00f3n de estr\u00e9s, a duraci\u00f3n da dor de cabeza e o que a persoa fixo para detelo. Logo de certo tempo, a persoa pode comezar a observar un patr\u00f3n.\nUnha dor de cabeza p\u00f3dese aliviar descansando cos ollos pechados e a cabeza apoiada ou utilizando t\u00e9cnicas de relaxaci\u00f3n. Para aliviar as cefaleas tensionais pode ser efectivo un masaxe ou calor aplicada na parte posterior superior do pescozo.\nO tratamento var\u00eda amplamente segundo a causa e o tipo de cefalea. As mellores opci\u00f3ns para tratar as cefaleas m\u00e1is com\u00fans son os analx\u00e9sicos como o paracetamol e os axentes antiinflamatorios non-esteroides (AINEs) como a aspirina, o ibuprofeno e o naproxeno. Con todo \u00e9 preciso ter en conta que estes f\u00e1rmacos non est\u00e1n exentos de efectos secundarios que en ocasi\u00f3ns son graves, por exemplo, o \u00e1cido acetilsalic\u00edlico non se debe usar con nenos debido ao risco de desenvolvemento da s\u00edndrome de Reye. Ademais o abuso dos mesmos pode en determinadas circunstancias agravar o problema. Poden utilizarse en casos de dor de cabeza leve ou moderado que ocorra ocasionalmente. En caso de cefalea intensa, frecuente ou con alg\u00fan dos s\u00edntomas de alarma, debe consultarse sempre co m\u00e9dico e evitar a automedicaci\u00f3n.\nHistoria.\nO primeiro sistema de clasificaci\u00f3n do que se ten constancia foi publicado por Areteo de Capadocia, un m\u00e9dico erudito da antig\u00fcidade grecorromana. Fixo unha distinci\u00f3n entre tres tipos diferentes de dor de cabeza: i) cefalalxia, coa que indica unha dor de cabeza temporal de aparici\u00f3n repentina; ii) cefalea, refer\u00edndose a un tipo cr\u00f3nico de dor de cabeza; e iii) heterocrania, unha dor de cabeza parox\u00edstica nun lado da cabeza.\nOutro sistema de clasificaci\u00f3n que se asemella aos modernos foi publicado por Thomas Willis, en \"De Cephalalgia\" en 1672. En 1787 Christian Baur dividiu de forma xeral as cefaleas en idiop\u00e1ticas (cefaleas primarias) e sintom\u00e1ticas (secundarias), e definiu 84 categor\u00edas."}
{"id": "159703", "revid": "7596", "url": "https://gl.wikipedia.org/wiki?curid=159703", "title": "Decretos de Nueva Planta", "text": "Os Decretos de Nueva Planta son un conxunto de decretos asinados polo rei Filipe V despois da Guerra de Sucesi\u00f3n, en virtude dos cales se abol\u00edan os Foros e Constituci\u00f3ns dos territorios da Coroa de Arag\u00f3n e se cambiaba a organizaci\u00f3n territorial da Monarqu\u00eda Hisp\u00e1nica. Formalmente son unha serie de C\u00e9dulas Reais que estableceron unha \u00abnova planta\u00bb das Reais Audiencias dos territorios da Coroa de Arag\u00f3n e da Coroa de Castela. Todos eles ve\u00f1en precedidos dunha abolici\u00f3n das instituci\u00f3ns propias:\nO 13 de abril de 1711 promulgouse un segundo decreto en Arag\u00f3n que restablec\u00eda parte do dereito aragon\u00e9s e regulaba unha nova organizaci\u00f3n da Audiencia de Zaragoza. A primeira reivindicaci\u00f3n da Coroa de Arag\u00f3n respecto \u00e1 situaci\u00f3n anterior \u00e1 Nueva Planta foi o memorial de agravios denominado \"Representaci\u00f3\" (1760). Os Decretos de Nueva Planta significaron a fin das instituci\u00f3ns propias dos pa\u00edses da Coroa de Arag\u00f3n, se ben xa foran perdendo a s\u00faa influencia real durante os sucesivos reinados da Casa de Habsburgo.\nPrecedentes.\nA ocupaci\u00f3n militar da Coroa de Arag\u00f3n e a consecuente aplicaci\u00f3n dos Decretos de Nueva Planta representaron a aplicaci\u00f3n dos plans do Memorial Secreto de Gaspar de Guzm\u00e1n, conde-duque de Olivares, ao rei, para \"reducir estes reinos de qu\u00e9 se compone Espa\u00f1a al estilo y leyes de Castilla sin ninguna diferencia\" (1625). Cos Decretos de Nueva Planta, o primeiro rei da casa de Borb\u00f3n seguiu, por outra banda, a pol\u00edtica aplicada a Catalu\u00f1a do Norte polos seus antepasados desde o Tratado dos Pireneos e a concepci\u00f3n absolutista do poder da monarqu\u00eda.\nConsecuencias xur\u00eddicas.\nOs Decretos de Nueva Planta tiveron en com\u00fan a desaparici\u00f3n das caracter\u00edsticas propias da estrutura da Coroa de Arag\u00f3n primeiro, e a Monarqu\u00eda Hisp\u00e1nica despois, \u00e9 dicir, a monarqu\u00eda composta: un rei reinante sobre diferentes reinos, dado que estes reinos desapareceron sometidos \u00e1s instituci\u00f3ns, leis e autoridades dun deles, o de Castela, se ben continuaron existindo a\u00ednda que non nominalmente.\nCos Decretos de Nueva Planta tam\u00e9n desapareceu o sistema de relaci\u00f3ns pol\u00edticas propio da Coroa de Arag\u00f3n: a soberan\u00eda compartida entre a monarqu\u00eda e os estamentos, exercida a trav\u00e9s das Cortes e da aplicaci\u00f3n das Constituci\u00f3ns e privilexios, mesmo no caso do Reino de Mallorca, en que o Gran i General Consell ti\u00f1a competencias propias das Cortes que este reino non ti\u00f1a.\nOs Decretos de Nueva Planta supuxeron a morte xur\u00eddica dos territorios da Coroa de Arag\u00f3n como entidades con personalidade propia porque quedaron sumidos dentro do \"maremagnum\" castelanizante e provocaron o debilitamento da conciencia nacional. As\u00ed mesmo, non s\u00f3 se conseguiu a desaparici\u00f3n das estruturas pol\u00edticas peculiares e propias destes pa\u00edses, sen\u00f3n que empezou a batalla pol\u00edtica contra o catal\u00e1n a todos os niveis, inclu\u00edda a Igrexa, chegando ao feito de que en 1730 o arcebispo Mayoral ordenou aos seus reitores que castelanizasen nomes e apelidos nos rexistros parroquiais.\n\u00c1 fin e ao cabo supuxo a perda da capacidade lexislativa e do control econ\u00f3mico, fiscal, xudicial, aduaneiro e monetario propio e a dependencia dos aparatos pol\u00edticos castel\u00e1ns, \u00e1 parte de impor a autoridade real por riba da legal.\nImposici\u00f3n dun modelo pol\u00edtico.\nEstes decretos toman Francia como modelo pol\u00edtico e ao mesmo tempo establecen que estes territorios pasar\u00e1n a ser rexidos segundo as leis e os costumes de Castela; son consecuencia da visi\u00f3n absolutista e centralista do monarca, collendo como motivo o castigo \u00e1 Coroa de Arag\u00f3n polo seu apoio ao Arquiduque Carlos de Austria.\nCon estes decretos empezouse a configurar definitivamente o Estado Espa\u00f1ol tal e como se co\u00f1ece na actualidade, como un estado unitario tanto a efectos pol\u00edticos como administrativos, xa que at\u00e9 ent\u00f3n Espa\u00f1a s\u00f3 era un conxunto de diversos pa\u00edses nos cales, dende os reis Cat\u00f3licos, reinaba o mesmo monarca. O seguinte momento e definitivo ser\u00eda a d\u00e9cada de 1830, coa creaci\u00f3n do estado-naci\u00f3n espa\u00f1ol polo liberalismo centralista.\nO decreto de Nueva Planta do Reino de Valencia e Arag\u00f3n significou a fin de todo o sistema lexislativo e pol\u00edtico valenciano e aragon\u00e9s: os foros de Val\u00e8ncia e de Arag\u00f3n e as Cortes Valencianas e as de Arag\u00f3n foron substitu\u00eddos polas leis e o r\u00e9xime pol\u00edtico de Castela. Os funcionarios empez\u00e1ronse a nomear dende Madrid, o valenciano foi prohibido como lingua da administraci\u00f3n, do ensino e da predicaci\u00f3n. A diferenza doutros territorios da Coroa de Arag\u00f3n, no caso valenciano, aboliuse mesmo o dereito civil. Arag\u00f3n tam\u00e9n perdeu as s\u00faas leis e a lingua. Naquel momento o aragon\u00e9s xa se encontraba nun adiantado proceso de asimilaci\u00f3n polo castel\u00e1n na parte sur do reino e nas bisbarras interiores do Pa\u00eds Valenci\u00e0, ata ent\u00f3n de fala aragonesa.\nO Estado Central organizouse en provincias gobernadas por un Capit\u00e1n Xeneral e unha audiencia, encargados da administraci\u00f3n. Para a administraci\u00f3n econ\u00f3mica e financeira establec\u00e9ronse as intendencias provinciais, seguindo o modelo franc\u00e9s, que levaron consigo a aparici\u00f3n da figura dos intendentes.\nPara o Goberno Central cre\u00e1ronse as secretar\u00edas de Estado, orixe dos actuais ministerios, que eran ocupadas por funcionarios designados polo rei. O sistema de Consellos dos reis da casa de Habsburgo foi abolido, ag\u00e1s o Consello de Castela, que centralizou o poder e onde a Coroa de Arag\u00f3n en conxunto tivo menos representaci\u00f3n que Galicia, Asturias e Navarra por separado. Cre\u00e1ronse tam\u00e9n unhas Cortes \u00fanicas para todo o territorio, con sede en Madrid. Estas Cortes remarcaban a unidade e o centralismo pero non ti\u00f1an poder ante o poder absoluto do rei Borb\u00f3n.\nImposici\u00f3n dunha lingua.\nO Decreto de Nueva Planta prohibe o uso da lingua catal\u00e1 \u00e1 administraci\u00f3n de xustiza de Catalu\u00f1a: \"As causas na Real Audiencia tramitaranse en lingua castel\u00e1\".\nInstruci\u00f3n secreta redactada polo Abade de Vivanco, secretario do Consello de Castela, dirixida aos corrixidores de Catalu\u00f1a: \"Por\u00e1 os maiores esforzos para introducir a lingua Castel\u00e1, coa finalidade de dar as providencias m\u00e1is mornas, e disimuladas para que se consiga o efecto sen que se noten os esforzos\".\nAbolici\u00f3n do dereito foral.\nNon se aboliu en todos os reinos todo o dereito foral, dado que nalg\u00fans, como o de Mallorca, se aboliu s\u00f3 o dereito pol\u00edtico e administrativo e non o penal, o procesual nin o privado. No caso do reino de Arag\u00f3n, onde houbo dous Decretos de Nueva Planta (en 1707 e 1710), co segundo restaurouse o dereito privado que se abolira co primeiro. Tampouco perdeu o dereito privado o Principado de Catalu\u00f1a. As\u00ed que, tan s\u00f3 perdeu este dereito o reino de Valencia xunto con todos os outros dereitos.\nDe feito, o artigo 42 do Decreto para o Principado de Catalu\u00f1a di textualmente: \"En todo o que non estea nos cap\u00edtulos precedentes deste decreto, obs\u00e9rvanse as constituci\u00f3ns que antes hab\u00eda en Catalu\u00f1a; entend\u00e9ndose, que son de novo establecidas por este decreto, e que te\u00f1en a mesma forza e vigor que o individual manado del\". Isto significou a prevalencia do Dereito Civil Catal\u00e1n, pois no cap\u00edtulos anteriores non se fala en absoluto deste.\nAbolici\u00f3n das instituci\u00f3ns catal\u00e1s.\nO decreto de Nueva Planta de Catalu\u00f1a abol\u00eda a Deputaci\u00f3n do Xeneral, as Cortes Catal\u00e1s, o \"Consell de Cent\" etc. Substitu\u00eda ao vicerrei por un capit\u00e1n xeneral, divid\u00eda Catalu\u00f1a en correxementos, como en Castela, e desaparec\u00edan as tradicionais vigair\u00edas. Establec\u00edase o catastro, para gravar propiedades urbanas e rurais, e os beneficios do traballo, o comercio e a industria. Igualmente, o castel\u00e1n pasaba a ser lingua oficial, especialmente da escola e os xulgados. Tam\u00e9n se pecharon as universidades catal\u00e1s, que deran apoio ao Arquiduque Carlos de Austria, e cre\u00e1base a Universidade de Cervera.\nO decreto de Nueva Planta de Mallorca e as Pitiusas (de acordo co Tratado de Utrecht, despois da Guerra de Sucesi\u00f3n, Menorca pasou a depender da Coroa Brit\u00e1nica) abol\u00eda todas as instituci\u00f3ns mallorquinas, como o \"Gran i General Consell\". Ademais implantouse o nome romano de Palma na Cidade de Mallorca."}
{"id": "159704", "revid": "1987", "url": "https://gl.wikipedia.org/wiki?curid=159704", "title": "Roupa", "text": "A roupa, vestimenta ou indumentaria \u00e9 o conxunto de pezas xeralmente t\u00e9xtiles fabricadas con diversos materiais e usadas para vestir as persoas, mobles e fogares. O uso de roupa est\u00e1 restrinxido principalmente aos seres humanos e \u00e9 unha caracter\u00edstica de todas as sociedades humanas. A cantidade e o tipo de roupa usada depende do sexo, o tipo de corpo, os factores sociais e as consideraci\u00f3ns xeogr\u00e1ficas. Xurdiu para protexer o corpo do clima e os obxectos da sucidade, pero os seus usos f\u00f3ronse multiplicando. Os materiais son variados, desde peles ata algod\u00f3n ou fibras sint\u00e9ticas. A moda dita o estilo predominante en cada \u00e9poca e o tipo de roupa indica a clase social e parte da forma de pensar da persoa que a pon. Hai roupa espec\u00edfica para unha actividade, como o equipamento deportivo, os uniformes profesionais ou os vestidos relixiosos, entre outros. Evita ensinar unha parte do corpo ou outra, especialmente o da muller, a\u00ednda que depende das normas de pudor da sociedade concreta. Alg\u00fans tipos de roupa poden ser espec\u00edficas de x\u00e9nero, a\u00ednda que iso non se aplica os travest\u00eds xa que estes adoitan usar roupa do x\u00e9nero oposto.\nNo seu sentido m\u00e1is amplo, incl\u00fae tam\u00e9n as luvas para cubrir as mans, o calzado (zapatos, zapatillas e botas) para cubrir os p\u00e9s e gorros, gorras e chapeus para cubrir a cabeza. Os obxectos coma bolsos e paraugas consid\u00e9ranse complementos ou accesorios m\u00e1is ca pezas de vestir propiamente ditas.\nA roupa no marco da indumentaria.\nA roupa \u00e9 un tipo de indumento, \u00e9 dicir, \u00e9 un subconxunto da indumentaria, palabra que designa xenericamente todo tipo de pezas de vestir (inclu\u00edndo, por exemplo, o calzado , os complementos e adornos etc.). Tam\u00e9n se denomina indumentaria a disciplina que estuda os indumentos. Hai tres grandes tipos de indumentaria, e, consiguientemente, tres ramas especializadas de estudos indumentarios: a indumentaria civil (inclu\u00edndo a popular-tradicional ou folcl\u00f3rica); a indumentaria militar (estudada pola uniformolox\u00eda); e a indumentaria eclesi\u00e1stica.\nEtimolox\u00eda.\nA palabra \"roupa\" deriva etimoloxicamente da expresi\u00f3n xerm\u00e1nica antiga \u00ab\"raupjan\"\u00bb (roubar, saquear) que derivar\u00eda posteriormente o noso verbo roubar e tam\u00e9n por asimilaci\u00f3n en 'roupa', debido a que as pezas de vestir eran obxecto cobizado de pillaxe. A roupa, xa que logo, eran deses obxectos susceptibles de ser roubados, quedando posteriormente reducida \u00e1s pezas persoais de vestir. En italiano, tam\u00e9n se atopa hoxe en d\u00eda a palabra \"rouba\" cun significado moito m\u00e1is amplo que a nosa galega roupa, xa que incl\u00fae ademais outros obxectos, xeralmente bens consumibles e mobles.\nUtilidades da roupa.\nIntemperie.\nA roupa serve para protexerse do clima fr\u00edo ou c\u00e1lido e cumpre unha funci\u00f3n est\u00e9tica ou de adorno:\nPudor.\nA roupa protexe o pudor. O pudor \u00e9 un sentimento inculcado de forma cultural de tal xeito que toma formas moi diferentes en cada sociedade. Habitualmente, o que \u00e9 ou non aceptable adoita ser diferente para homes e mulleres. Nalg\u00fans casos, requ\u00edrese que a muller vaia tapada de xeito total, mentres que noutros a nudez total ou parcial \u00e9 aceptada, polo menos nalg\u00fans casos.\nEn numerosas sociedades, esta mal visto descubrir o corpo e, na maior\u00eda, os \u00f3rganos sexuais deben ser escondidos. O vestido, escondendo o corpo, disimula igualmente as reacci\u00f3ns primarias e instintivas (como a pel de gali\u00f1a, a erecci\u00f3n no home) e, permitindo pois discorrer o di\u00e1logo, a reflexi\u00f3n, antes dos instintos. Doutra banda, a vista das zonas sexuais primarias e secundarias (\u00f3rganos xenitales, n\u00e1degas, peito feminino) provoca a mi\u00fado un desexo, unha atracci\u00f3n; enmascarar estes \u00f3rganos permite ver no outro un individuo antes de ver un compa\u00f1eiro sexual potencial e, polo que de novo, poder dar protagonismo ao di\u00e1logo antes do instinto.\n\u00c9 por este motivo polo que nos podemos preguntarse se o pudor precedeu o vestido - como fai pensar os taparrabos dos pobos que viven case espidos, por exemplo os estoxos do pene en Ocean\u00eda ou os taparrabos-, ou ben se o pudor resulta do enmascaramento do corpo, non permitindo a visi\u00f3n do que \u00e9 impropio incluso cando o tempo o permitia descubrilo - ver por exemplo os decretos municipais prohibindo o torso espido f\u00f3ra da praia, ou ben os testemu\u00f1os de practicantes do nudismo (a emoci\u00f3n ser\u00eda creada pola falta).\nNoutras culturas hai ou existiron outras formas de pudor, como mostrar os p\u00e9s femininos na cultura chinesa, a exposici\u00f3n da cara (homes tuaregs, mulleres \u00e1rabes), que outros observen a inxesti\u00f3n de alimentos, a erecci\u00f3n p\u00fablica ou que observen os xenitais en tribos que viven basicamente en nudez, entre outros. Ata hai culturas que senten pudor para desprenderse dos aneis labiais. Tam\u00e9n hai culturas que non senten ning\u00fan pudor pola exposici\u00f3n do corpo ou para mostrar actividades sexuais en p\u00fablico.\nX\u00e9nero.\nNa maior\u00eda de culturas a roupa (e a indumentaria en xeral) diverxe segundo o x\u00e9nero, masculino ou feminino, mediante estilos, cores e materiais.\nNas sociedades eur\u00f2pides, particularmente, pezas de roupa como as saias e os vestidos consid\u00e9ranse privativamente femininas, mentres que as gravatas tenden a ser privativamente masculinas. Consid\u00e9rase socialmente aceptable que as mulleres usen roupa t\u00edpicamente masculina, ata o punto de que hai bastantes pezas tradicionalmente masculinas que se converteron de uso unisex, por exemplo os pantal\u00f3ns; en cambio, o inverso \u00e9 infrecuente, ata o punto que indica travestismo, e non opci\u00f3n estil\u00edstica. A mi\u00fado a roupa de home \u00e9 m\u00e1is pr\u00e1ctica (\u00e9 dicir, \u00e9 utilizable nunha ampla gama de situaci\u00f3ns); en cambio, as mulleres dispo\u00f1en dunha gama m\u00e1is ampla de estilos de roupa, os cales tenden a ser m\u00e1is atractivos e rechamantes. Os homes poden ir co peito espido nunha variedade de lugares p\u00fablicos maior que as mulleres.\nSeduci\u00f3n.\nCerta roupa pode ter un papel mec\u00e1nico sendo concibidos para modelar o corpo, sobre todo co obxectivo de corresponder a alg\u00fans c\u00e1nons est\u00e9ticos.\nAs\u00ed, na Antig\u00fcidade, as mulleres vendabanse os peitos cun tecido para responder aos criterios est\u00e9ticos da \u00e9poca.\nEsta funci\u00f3n desv\u00eda o papel vinculado ao pudor. Por exemplo, certa roupa \u00e9 concibida para guiar a mirada cara aos organos sexuais ou para deixalos transparentar e suxerilos.\nClases e significaci\u00f3ns sociais.\nA roupa \u00e9 visible. Os vestidos son a mi\u00fado utilizados para valorar o que os leva, son \u00e1s veces o signo da clase social, da funci\u00f3n (uniforme de polic\u00eda, de bombeiro, do ex\u00e9rcito ...).\nSon a mi\u00fado un factor de integraci\u00f3n nun grupo (fen\u00f3menos de moda, sobre todo de marca entre os adolescentes).\nA forma e a cor da roupa son frecuentemente portadoras dun s\u00edmbolo forte. As\u00ed en Europa, as mulleres levaron durante moito tempo exclusivamente saias, \u00e9 dicir da roupa que deixa simbolicamente o \u00ablibre acceso\u00bb no seu sexo. En Europa, o negro \u00e9 a cor do loito e, o branco \u00e9 a cor da pureza, da virxindade, pois \u00e9 a cor do matrimonio. Pola contra, en Asia, o branco \u00e9 a cor do loito.\nNa cultura musulm\u00e1, non hai diferenza entre a vestimenta lit\u00farxica e a vestimenta da vida coti\u00e1. No islam, a vida relixiosa e a vida profana est\u00e1n moito m\u00e1is imbricadas a unha na outra, un pasa constantemente dunha \u00e1 outra sen transici\u00f3n diferente das abluci\u00f3ns. En efecto, a funci\u00f3n esencial do vestido da vida coti\u00e1, \u00e9 permitir e facilitar o cumprimento da oraci\u00f3n.\nNecesidade, viabilidade e/ou identificaci\u00f3n.\nAs persoas tam\u00e9n usan roupas por necesidade. Os m\u00e9dicos e enfermeiros usan roupas como unha medida de protecci\u00f3n leve contra os microorganismos, por exemplo. Persoas que traballan con materiais radioactivos usan roupas con protecci\u00f3ns especiais, que cobren todo o corpo, para protexer a persoa de perigosos raios electromagn\u00e9ticos. Os soldados usan roupas que buscan protexer o usuario, a trav\u00e9s da camuflaxe. Os nadadores usan pouca roupa, porque a roupa pos\u00fae pouca pr\u00e1ctica dentro da auga.\nA roupa usada en certos ambientes da sociedade son estandarizados, para facilitar a identificaci\u00f3n dos seus usuarios e a s\u00faa ocupaci\u00f3n. Por exemplo, os nenos en moitas escolas usan uniformes para a identificaci\u00f3n da escola onde elas estudan. Persoas traballando como tripulantes dunha aeroli\u00f1a usan uniformes fornecidos por tales compa\u00f1\u00edas. Os xogadores dun equipo deportivo (por exemplo, un equipo de f\u00fatbol) usan un uniforme est\u00e1ndar que identifica os xogadores e os diferencian dos xogadores doutros equipos. Outros exemplos son os movementos e grupos sociais.\nO tipo de roupa que se usa var\u00eda segundo o clima da rexi\u00f3n, especialmente con respecto \u00e1 temperatura. As temperaturas moi baixas requiren roupas pesadas que axudan a illar ou reter a calor dunha persoa, mentres que en rexi\u00f3ns quentes son amplamente usadas roupas finas como camisas, tops e bermudas. Outras actividades que elevan a temperatura do corpo humano, como os deportes, requiren roupas lixeiras por cuesti\u00f3ns pr\u00e1cticas xa que axudan a suor a evaporarse. A roupa protexe igualmente, de xeito global, contra as suciedades, e participa na hixiene contribu\u00edndo \u00e1 limpeza do corpo (evacuaci\u00f3n da transpiraci\u00f3n).\nStatus social.\nDesde os inicios da historia as persoas usaron a roupa para indicar o seu status social, riqueza e relaci\u00f3ns. AS persoas de clase alta constantemente usaban, e seguen a empregar, roupas elaboradas e complexas, as\u00ed como outros complementos como xoias, para indicar riqueza. Persoas casadas, moitas veces, usan aneis de matrimonio como s\u00edmbolos de fidelidade. Moitas mulleres musulm\u00e1ns fan uso do \"hijab\", indica \"status\" de mulleres respectables.\nMateriais de confecci\u00f3n de roupa.\nHai moitos materiais cos cales se poden confeccionar pezas de roupa. Dist\u00ednguese entre eses materiais os de orixe natural e os materiais sint\u00e9ticos. Entre os naturais dist\u00ednguense os de orixe animal, como a seda, a la ou o coiro, e os de orixe vexetal, como o algod\u00f3n e o li\u00f1o. Entre os de materiais sint\u00e9ticos destacan o poli\u00e9ster \u00e9 o alastano.\nOrixes e historia.\nA historia da roupa est\u00e1 vinculada \u00e1 historia do vestido ao principio, despois a historia da moda. Ao principio concibida para protexer, a roupa pasa dun papel de habit\u00e1culo (simples peles de animais) a un papel de ferramenta cando evoluciona, a fin de facilitar os movementos despois a un papel de adorno cando se adorna de adornos.\nDesde o principio dos tempos ata os nosos d\u00edas, a vestimenta sufriu numerosas transformaci\u00f3ns que na maior\u00eda dos casos foron debidas ao descubrimento de novos tecidos e materiais e, indudablemente, \u00e1s tendencias que ditan os dese\u00f1adores.\nPrimeiro uso rexistrado.\nDe acordo cos arque\u00f3logos e antrop\u00f3logos, os signos de vestimenta m\u00e1is antigos probablemente consistiron en peles, coiros, follas ou pasto, envoltos ou atados ao redor do corpo como protecci\u00f3n dos elementos da natureza. Nalgunhas culturas humanas, tales como os diversos pobos do C\u00edrculo polar \u00e1rtico, tradicionalmente fac\u00edan a s\u00faa roupa enteiramente de peles e coiros preparados e decorados. O co\u00f1ecemento sobre estas roupas \u00e9 unha deduci\u00f3n, xa que os materiais mencionados deteri\u00f3ranse rapidamente comparados con pedras, \u00f3sos, caparaz\u00f3ns e artefactos met\u00e1licos.\nOs cient\u00edficos nunca se puxeron de acordo sobre o momento en que os humanos empezaron a vestirse e as estimaci\u00f3ns suxeridas por diversos expertos variaron enormemente, desde fai 40.000 ata fai nada menos que 3 mill\u00f3ns de anos.\nEstudos recentes de Ralf Kittler, Manfred Kayser e Mark Stoneking -antrop\u00f3logos do Instituto Max Planck de Antropolox\u00eda Evolutiva- tentaron limitar a data m\u00e1is recente da introduci\u00f3n da roupa cun m\u00e9todo indirecto baseado en piollos. A xustificaci\u00f3n deste m\u00e9todo de dataci\u00f3n bas\u00e9ase no feito de que o piollo do corpo humano non pode vivir f\u00f3ra da roupa, morrendo tras s\u00f3 unhas horas sen acubillo. Isto implica firmemente a data de especiaci\u00f3n do piollo do corpo a partir do seu proxenitor, \"Pediculus humanus\", non pode ter lugar antes da primeira adopci\u00f3n humana da roupa. Esta data, na que o piollo do corpo (\"P. humanus corporis\") separouse tanto da s\u00faa especie parental como da s\u00faa subespecie irm\u00e1, o piollo da cabeza (\"P. humanus capitis\"), pode determinarse polo n\u00famero de mutaci\u00f3ns que cada unha desenvolveu durante o tempo transcorrido. Estas mutaci\u00f3ns prod\u00facense a un ritmo co\u00f1ecido, polo que a data do \u00faltimo antepasado com\u00fan de d\u00faas especies pode estimarse a partir da s\u00faa frecuencia. Estes estudos lanzaron datas de fai entre 40.000 e 170.000 anos, cunha maior probabilidade de especiaci\u00f3n fai uns 107.000 anos.\nKittler, Kayser e Stoneking suxiren que a invenci\u00f3n da roupa puido coincidir coa migraci\u00f3n cara ao norte do \"Homo sapiens\" moderno, lonxe do clima c\u00e1lido de \u00c1frica, que se cre que comezou fai entre 100.000 e 50.000 anos. Un segundo grupo de investigadores, base\u00e1ndose tam\u00e9n no reloxo xen\u00e9tico, estima que a indumentaria se orixinou fai entre 30.000 e 114.000 anos.\nA dataci\u00f3n con probas arqueol\u00f3xicas directas produce datas coherentes coas insinuadas polos piollos. En setembro de 2021, os cient\u00edficos informaron da existencia de probas da confecci\u00f3n de roupa hai 120.000 anos baseadas en achados en xacementos de Marrocos. Con todo, a pesar destas indicaci\u00f3ns, non existe unha estimaci\u00f3n \u00fanica que goce de aceptaci\u00f3n xeral.\nSegundo os antrop\u00f3logos e arque\u00f3logos, as primeiras pezas de vestir consist\u00edan probablemente en peles, coiro, follas ou herba que se cubr\u00edan, envolv\u00edan ou ataban ao redor do corpo. O co\u00f1ecemento deste tipo de vestimenta segue sendo inferencial, xa que os materiais da roupa deteri\u00f3ranse rapidamente en comparaci\u00f3n cos artefactos de pedra, \u00f3so, cuncha e metal. Os arque\u00f3logos identificaron agullas de costura moi precoces de \u00f3so e marfil de aproximadamente 30\u00a0000\u00a0a.\u00a0C, atopados preto Kostenki, en Rusia, en 1988. e en 2016 unha agulla de polo menos 50.000 anos de antig\u00fcidade da cova Denisova en Siberia feitas por denisovanos. Nunha cova prehist\u00f3rica de Rep\u00fablica de Xeorxia atop\u00e1ronse fibras de li\u00f1o tinguidas que poder\u00edan utilizarse na confecci\u00f3n de pezas de vestir e que datan do 34.000 a.C..\nElaboraci\u00f3n de roupa.\nVarias culturas humanas distintas, inclu\u00eddas as que residen no C\u00edrculo Polar \u00c1rtico, confeccionaron historicamente as s\u00faas pezas exclusivamente con peles de animais tratadas e adornadas. En cambio, outras moitas sociedades complementaron ou substitu\u00edron o coiro e as peles por tecidos, tricotados ou retortos a partir dunha gran variedade de fibras animais e vexetais, como a la, o li\u00f1o, o algod\u00f3n, a seda, o c\u00e1\u00f1amo e o ramio. \nA\u00ednda que os consumidores modernos dean por sentada a produci\u00f3n de pezas de vestir, a fabricaci\u00f3n de tecidos a man \u00e9 un proceso tedioso e laborioso que implica a fabricaci\u00f3n de fibras, o fiado e o tecido. A industria t\u00e9xtil foi a primeira en mecanizarse\u00a0- co tear mec\u00e1nico\u00a0- durante a revoluci\u00f3n Industrial.\nAs distintas culturas desenvolveron diversas formas de confeccionar pezas de tea. Unha delas consiste en drapear a tea. Moitas persoas usaban, e a\u00ednda usan, pezas que consisten en rect\u00e1ngulos de tea envolvidos a medida, por exemplo, o dhoti para os homes e o sari para as mulleres no subcontinente indio, o kilt escoc\u00e9s e o sarong xavan\u00e9s. A roupa pode ir atada (dhoti e sari) ou levar alfinetes ou cintos para suxeitala (kilt e sarong). A tea permanece sen cortar, e persoas de diversas talles poden levar a peza.\nOutro m\u00e9todo consiste en medir, cortar e coser a tea a man ou cunha m\u00e1quina de coser. A roupa pode cortarse a partir dun patr\u00f3n de costura e ser axustada por un xastre \u00e1s medidas do usuario. Util\u00edzase un manequ\u00edn de costura axustable ou un molde de vestido para crear pezas axustadas. Se a tea \u00e9 cara, o xastre tenta utilizar cada anaco do rect\u00e1ngulo de tea na construci\u00f3n da peza; talvez cortando pezas triangulares dunha esquina da tea e engad\u00edndoas noutro lugar como retallos. Os patr\u00f3ns europeos tradicionais para camisas e camisolas adoptan este enfoque. Estes retallos tam\u00e9n poden reutilizarse para confeccionar petos, chapeus, chalecos e saias.\nA moda europea moderna trata a tea de forma moito menos conservadora, e adoita cortala de maneira que queden restos de tea con formas estra\u00f1as. Os costureiros industriais v\u00e9ndenos como retallos; os costureiros dom\u00e9sticos poden convertelos en colchas.\nNos miles de anos que o ser humano leva confeccionando roupa, creou unha asombrosa variedade de estilos, moitos dos cales se reconstru\u00edron a partir de pezas sobreviventes, fotograf\u00edas, pinturas, mosaicos etc., as\u00ed como de descrici\u00f3ns escritas. A historia do vestiario pode inspirar aos dese\u00f1adores de moda actuais, as\u00ed como aos figurinistas de obras de teatro, pel\u00edculas, televisi\u00f3n e recreaci\u00f3ns hist\u00f3ricas.\nO seguinte paso foi o descubrimento dos colorantes, que se obti\u00f1\u00e1n por un proceso de maceraci\u00f3n en auga da cortiza de certas \u00e1rbores que conte\u00f1en taninos, sobre todo do carballo e o salgueiro. Fibras de li\u00f1o tinguidas que poder\u00edan ser utilizadas en pezas de vestir atop\u00e1ronse nunha cova prehist\u00f3rica na Rep\u00fablica de Xeorxia que se remontan a 36\u00a0000\u00a0a.\u00a0C. O primeiro tear data do neol\u00edtico, 7nbsp;000\u00a0a.\u00a0C.\nA roupa como elemento de confort.\nO confort est\u00e1 relacionado con diversas percepci\u00f3ns e necesidades fisiol\u00f3xicas, sociais e psicol\u00f3xicas, e despois da comida, \u00e9 a roupa a que satisfai estas necesidades de confort. A roupa proporciona confort est\u00e9tico, t\u00e1ctil, t\u00e9rmico, de humidade e de presi\u00f3n."}
{"id": "159705", "revid": "6939", "url": "https://gl.wikipedia.org/wiki?curid=159705", "title": "Cefalea", "text": ""}
{"id": "159707", "revid": "6939", "url": "https://gl.wikipedia.org/wiki?curid=159707", "title": "Vestimenta", "text": ""}
{"id": "159708", "revid": "6939", "url": "https://gl.wikipedia.org/wiki?curid=159708", "title": "Indumentaria", "text": ""}
{"id": "159709", "revid": "56817", "url": "https://gl.wikipedia.org/wiki?curid=159709", "title": "Conduto tor\u00e1cico", "text": "O conduto tor\u00e1cico \u00e9 o maior vaso linf\u00e1tico humano, que atravesa o t\u00f3rax pola parte m\u00e1is posterior.\nA linfa \u00e9 un l\u00edquido abrancazado ou rosado, con elevados niveis de triglic\u00e9rdidos.\nDescrici\u00f3n.\nO conduto tor\u00e1cico entra no mediastino superior \u00e1 esquerda da li\u00f1a media, e despr\u00e1zase cara ela ao longo do seu percorrido. Pasa por detr\u00e1s do arco a\u00f3rtico e da arteria subclavia esquerda, entre o es\u00f3fago e a pleura parietal. Orix\u00ednase no abdome, coma unha confluencia de diversos vasos linf\u00e1ticos. \u00c1 altura da segunda v\u00e9rtebra lumbar xa est\u00e1 constitu\u00eddo o conduto. Remata no tronco xugular esquerdo, que drena o sangue procedente do lado esquerdo de cabeza e pescozo.\nO conduto porta contido linf\u00e1tico procedente dos troncos linf\u00e1ticos abdominais, dos troncos linf\u00e1ticos dos espazos intercostais inferiores, os troncos linf\u00e1ticos intercostais superiores, os troncos mediast\u00ednicos posteriores e os troncos linf\u00e1ticos diafragm\u00e1ticos posteriores.\nA rotura do conduto, xeralmente por traumatismo, produce a sa\u00edda ao t\u00f3rax de linfa (o que se denomina \"quilot\u00f3rax\"). En roturas completas pode xerar perdas prote\u00ednicas moi elevadas, que fan preciso administrar albumina intravenosa. O peche da rotura adoita requirir peche cir\u00farxico e a inxecci\u00f3n de colorante para atopar a apertura."}
{"id": "159710", "revid": "5132", "url": "https://gl.wikipedia.org/wiki?curid=159710", "title": "RSS Transcauc\u00e1sica", "text": ""}
{"id": "159711", "revid": "17467", "url": "https://gl.wikipedia.org/wiki?curid=159711", "title": "Tint\u00edn no pa\u00eds dos soviets", "text": ""}
{"id": "159712", "revid": "85894", "url": "https://gl.wikipedia.org/wiki?curid=159712", "title": "O Loureiro de Abaixo, Os Freires, Ortigueira", "text": "O Loureiro de Abaixo \u00e9 un lugar da parroquia dos Freires no concello coru\u00f1\u00e9s de Ortigueira na comarca do Ortegal. Segundo o Instituto Galego de Estat\u00edstica en 2009 ti\u00f1a seis habitantes (tres homes e tres mulleres), tres menos ca en 2000."}
{"id": "159713", "revid": "85894", "url": "https://gl.wikipedia.org/wiki?curid=159713", "title": "O Loureiro de Arriba, Os Freires, Ortigueira", "text": "O Loureiro de Arriba \u00e9 un lugar da parroquia dos Freires no concello coru\u00f1\u00e9s de Ortigueira na comarca do Ortegal. Segundo o Instituto Galego de Estat\u00edstica en 2009 ti\u00f1a dous habitantes (un home e unha muller), un menos ca en 2000."}
{"id": "159714", "revid": "85894", "url": "https://gl.wikipedia.org/wiki?curid=159714", "title": "A Picheira, Os Freires, Ortigueira", "text": "A Picheira \u00e9 un lugar da parroquia dos Freires no concello coru\u00f1\u00e9s de Ortigueira na comarca do Ortegal. Ti\u00f1a 7 habitantes no ano 2009 segundo datos do Instituto Galego de Estat\u00edstica dos cales eran 3 homes e 4 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "159715", "revid": "85894", "url": "https://gl.wikipedia.org/wiki?curid=159715", "title": "A Veiga, Os Freires, Ortigueira", "text": "A Veiga \u00e9 un lugar da parroquia dos Freires no concello Coru\u00f1\u00e9s de Ortigueira na comarca do Ortegal. Ti\u00f1a 7 habitantes no ano 2009 segundo datos do Instituto Galego de Estat\u00edstica dos cales eran 5 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "159717", "revid": "85894", "url": "https://gl.wikipedia.org/wiki?curid=159717", "title": "As Teixoeiras de Abaixo, Os Freires, Ortigueira", "text": "As Teixoeiras de Abaixo \u00e9 un lugar da parroquia dos Freires no concello Coru\u00f1\u00e9s de Ortigueira na comarca do Ortegal. Ti\u00f1a 11 habitantes no ano 2009 segundo datos do Instituto Galego de Estat\u00edstica dos cales eran 4 homes e 7 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 18 habitantes."}
{"id": "159720", "revid": "2338", "url": "https://gl.wikipedia.org/wiki?curid=159720", "title": "As Teixoeiras de Arriba, Os Freires, Ortigueira", "text": "As Teixoeiras de Arriba \u00e9 un lugar da parroquia dos Freires no concello Coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica dos cales eran 2 homes e 3 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "159722", "revid": "85894", "url": "https://gl.wikipedia.org/wiki?curid=159722", "title": "O Campo, Os Freires, Ortigueira", "text": "O Campo \u00e9 un lugar da parroquia dos Freires no concello coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica dos cales eran 3 homes e 2 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "159724", "revid": "22570", "url": "https://gl.wikipedia.org/wiki?curid=159724", "title": "Meixido, Os Freires, Ortigueira", "text": "Meixido \u00e9 un lugar da parroquia dos Freires no concello Coru\u00f1\u00e9s de Ortigueira na comarca do Ortegal. Ti\u00f1a 2 habitantes no ano 2009 segundo datos do Instituto Galego de Estat\u00edstica dos cales eran 1 home e 1 muller, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes.\nNeste lugar est\u00e1 o Museo Etnogr\u00e1fico de Meixido, propiedade de Narciso Luaces Pardo, no que se recollen m\u00e1is de 3000 pezas tradicionais do agro do Ortegal."}
{"id": "159730", "revid": "22570", "url": "https://gl.wikipedia.org/wiki?curid=159730", "title": "A Pradia, Os Freires, Ortigueira", "text": "A Pradia \u00e9 un lugar da parroquia dos Freires no concello Coru\u00f1\u00e9s de Ortigueira na comarca do Ortegal. Ti\u00f1a 1 habitante no ano 2009 segundo datos do Instituto Galego de Estat\u00edstica que era 1 muller, o que non sup\u00f3n ning\u00fan cambio con relaci\u00f3n ao ano 2000 cando contaba co mesmo habitante."}
{"id": "159731", "revid": "2338", "url": "https://gl.wikipedia.org/wiki?curid=159731", "title": "Susa\u00eddo, Os Freires, Ortigueira", "text": "Susa\u00eddo \u00e9 un lugar da parroquia dos Freires no concello Coru\u00f1\u00e9s de Ortigueira na comarca do Ortegal. Ti\u00f1a 28 habitantes no ano 2009 segundo datos do Instituto Galego de Estat\u00edstica dos cales eran 16 homes e 12 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 53 habitantes."}
{"id": "159732", "revid": "85894", "url": "https://gl.wikipedia.org/wiki?curid=159732", "title": "Salgueir\u00f3n, Os Freires, Ortigueira", "text": "Salgueir\u00f3n \u00e9 un lugar da parroquia dos Freires no concello Coru\u00f1\u00e9s de Ortigueira na comarca do Ortegal. Ti\u00f1a 8 habitantes no ano 2009 segundo datos do Instituto Galego de Estat\u00edstica dos cales eran 4 homes e 4 mulleres, o que sup\u00f3n un aumento con relaci\u00f3n ao ano 2000 cando ti\u00f1a 3 habitantes."}
{"id": "159733", "revid": "85894", "url": "https://gl.wikipedia.org/wiki?curid=159733", "title": "Congostro, Aranga, Aranga", "text": "Congostro \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 3 mulleres."}
{"id": "159734", "revid": "1131", "url": "https://gl.wikipedia.org/wiki?curid=159734", "title": "Galer\u00eda de imaxes da Muxueira, Riotorto", "text": "San Lourenzo da Muxueira \u00e9 unha parroquia que se localiza no concello de Riotorto."}
{"id": "159735", "revid": "85894", "url": "https://gl.wikipedia.org/wiki?curid=159735", "title": "As Cubas, Aranga, Aranga", "text": "As Cubas \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Segundo o Instituto Nacional de Estad\u00edstica en 2009 ti\u00f1a tres habitantes dous homes e unha muller)."}
{"id": "159736", "revid": "22570", "url": "https://gl.wikipedia.org/wiki?curid=159736", "title": "A Augaxosa, A Muxueira, Riotorto", "text": "A Augaxosa \u00e9 un lugar da parroquia da Muxueira no concello lugu\u00e9s de Riotorto, na comarca de Meira. Segundo o IGE, en 2009 ti\u00f1a 59 habitantes (31 homes e 28 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 73 habitantes."}
{"id": "159738", "revid": "85894", "url": "https://gl.wikipedia.org/wiki?curid=159738", "title": "A Follanz\u00e1, Aranga, Aranga", "text": "A Follanz\u00e1 \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 10 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 5 mulleres."}
{"id": "159739", "revid": "85894", "url": "https://gl.wikipedia.org/wiki?curid=159739", "title": "A Fraga, Aranga, Aranga", "text": "A Fraga \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Non ti\u00f1a habitantes no ano 2009 segundo datos do Instituto Nacional de Estad\u00edstica."}
{"id": "159740", "revid": "85894", "url": "https://gl.wikipedia.org/wiki?curid=159740", "title": "Gomil, Aranga, Aranga", "text": "Gomil \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 6 eran homes e 1 muller."}
{"id": "159741", "revid": "85894", "url": "https://gl.wikipedia.org/wiki?curid=159741", "title": "A Igrexa, Aranga, Aranga", "text": "A Igrexa \u00e9 un lugar da parroquia de Aranga no concello coru\u00f1\u00e9s de Aranga na comarca de Betanzos. Ti\u00f1a 3 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 1 muller.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "159742", "revid": "85894", "url": "https://gl.wikipedia.org/wiki?curid=159742", "title": "A Irixe, Aranga, Aranga", "text": "A Irixe \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Segundo o Instituto Nacional de Estad\u00edstica en 2009 ti\u00f1a un habitante (un home)."}
{"id": "159743", "revid": "98629", "url": "https://gl.wikipedia.org/wiki?curid=159743", "title": "Calexico", "text": "Calexico \u00e9 unha banda estadounidense procedente de Tucson (Arizona) e formada no ano 1996. Os seus dous principais membros, Joey Burns e John Convertino, tocaron anteriormente xuntos nos \u00c1nxeles no grupo Giant Sand. O nome da banda procede do pobo fronteirizo de Calexico, en California.\nO seu estilo musical est\u00e1 influ\u00eddo por sons tradicionais latinos como o mariachi ou a cumbia e tam\u00e9n pola m\u00fasica country do suroeste dos Estados Unidos, as\u00ed como polo jazz dos 50 e 60 e o post-rock dos 90 e 2000."}
{"id": "159746", "revid": "865", "url": "https://gl.wikipedia.org/wiki?curid=159746", "title": "Listaxe de grupos de rock alternativo", "text": ""}
{"id": "159748", "revid": "23204", "url": "https://gl.wikipedia.org/wiki?curid=159748", "title": "Wikipedia en catal\u00e1n", "text": "A Wikipedia en catal\u00e1n (en ) ou Viquip\u00e8dia, \u00e9 a edici\u00f3n en catal\u00e1n da Wikipedia, historicamente \u00e9 a segunda despois da versi\u00f3n en ingl\u00e9s, xa que comezou o 16 de marzo do 2001, poucos minutos despois da alem\u00e1, agora ben durante dous meses foi a \u00fanica con artigos en lingua non inglesa xa que a alem\u00e1 permanec\u00eda latente. En marzo de 2014 contaba con m\u00e1is de 424.000 artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "159749", "revid": "5863", "url": "https://gl.wikipedia.org/wiki?curid=159749", "title": "Ostrobotnia do Norte", "text": "Ostrobotnia do Norte (en fin\u00e9s: \"Pohjois-Pohjanmaa\"; en sueco: \"Norra \u00d6sterbotten\") \u00e9 unha das 19 rexi\u00f3ns de Finlandia. A provincia \u00e9 a cuarta m\u00e1is habitada de Finlandia, con 384.900 habitantes, dos cales ao redor dun terzo viven na s\u00faa capital, Oulu. \u00c9 a segunda rexi\u00f3n en extensi\u00f3n despois de Laponia. Limita coas rexi\u00f3ns de Laponia, Kainuu, Savonia do Norte, Finlandia Central e Ostrobotnia Central.\nMunicipios.\nOstrobotnia do Norte conta con 30 municipios, dos cales 11 son cidades (en letra grosa):"}
{"id": "159750", "revid": "5132", "url": "https://gl.wikipedia.org/wiki?curid=159750", "title": "Pohjois-Pohjanmaa", "text": ""}
{"id": "159751", "revid": "5132", "url": "https://gl.wikipedia.org/wiki?curid=159751", "title": "Norra \u00d6sterbotten", "text": ""}
{"id": "159752", "revid": "865", "url": "https://gl.wikipedia.org/wiki?curid=159752", "title": "Lista de grupos de post-punk", "text": "Esta \u00e9 unha lista de grupos de post-punk, tanto do movemento orixinal coma do post-punk revival ordenadas alfabeticamente.\nBandas influenciadas polo post-punk (1984 - mediados dos 90).\nBandas que apareceron pouco despois do movemento inicial, coa mesma est\u00e9tica e influencias. Moitas delas cr\u00fazanse co rock alternativo, o shoegaze, o post-hardcore, o coldwave e o twee pop."}
{"id": "159755", "revid": "89787", "url": "https://gl.wikipedia.org/wiki?curid=159755", "title": "As Rodrigas, Riotorto, Riotorto", "text": "As Rodrigas \u00e9 unha vila da parroquia de Riotorto, capital do concello lugu\u00e9s de Riotorto, na comarca de Meira. Segundo o IGE, en 2020 ti\u00f1a 130 habitantes (68 homes e 62 mulleres), o que sup\u00f3n unha diminuci\u00f3n con respecto ao ano 2009, cando ti\u00f1a 162 habitantes (83 homes e 79 mulleres), e con respecto ao ano 1999 cando ti\u00f1a 159 habitantes."}
{"id": "159756", "revid": "98629", "url": "https://gl.wikipedia.org/wiki?curid=159756", "title": "Aurelio Miras Portugal", "text": "Aurelio Domingo Miras Portugal, nado no Carballi\u00f1o o 28 de maio de 1950, \u00e9 un pol\u00edtico galego.\nTraxectoria.\nFillo de Aurelio Miras Azor e irm\u00e1n de Mar\u00eda Teresa Miras Portugal, sendo un mozo universitario activo na loita antifranquista foi captado, xunto con outra xente nova ourens\u00e1, por Euloxio G\u00f3mez Franqueira para formar unha forza de centro autonomista que acabou integrada en Uni\u00f3n de Centro Democr\u00e1tico. Licenciado en Dereito. Foi concelleiro do Carballi\u00f1o e deputado provincial de Ourense dende 1979 a 1987 por UCD. Foi tam\u00e9n membro do Parlamento de Galicia por UCD de 1981 a 1985, de Coalici\u00f3n Galega de 1985 a 1989, de Centristas de Galicia dende 1990 e 1993, e do Partido Popular de 1993 a 1997 e de 2005 a 2009. Exerceu a presidencia da Comisi\u00f3n 7\u00aa de Agricultura, alimentaci\u00f3n, gander\u00eda e montes e foi relator, entre outras, da consensuada proposici\u00f3n de lei de normalizaci\u00f3n ling\u00fc\u00edstica. En 1997 foi nomeado Director Xeral de Turismo, no ano 2001 Secretario Xeral de Comunidades Galegas. Foi conselleiro ao longo de toda a derradeira lexislatura de Fraga Iribarne. Foille concedido en 2004 o profesorado honoris causa pola Universidad de Ciencias Empresariales y Sociales de Buenos Aires na especialidade de Ciencias Pol\u00edticas.\nDirector Xeral de Turismo.\nNomeado en 1997. \u00c1 fronte da administraci\u00f3n tur\u00edstica levou a cabo unha pol\u00edtica impulsada por Manuel Fraga Iribarne caracterizada por:\nConselleiro de Cooperaci\u00f3n Exterior, Emigraci\u00f3n e Inmigraci\u00f3n.\nNomeado Conselleiro en 2001 na \u00faltima lexislatura de Fraga, exerceu en sucesivas remodelaci\u00f3ns as competencias de cooperaci\u00f3n exterior, emigraci\u00f3n e inmigraci\u00f3n.\nCooperaci\u00f3n Exterior.\nRedactou o proxecto de Lei de cooperaci\u00f3n ao desenvolvemento e incrementou os fondos destinados aos pa\u00edses en v\u00edas de desenvolvemento.\nCooperaci\u00f3n co IGADI e o INCYDE para a potenciaci\u00f3n da presenza internacional da empresa e da cultura de Galicia \nEmigraci\u00f3n.\nTivo que afrontar a fonda crise econ\u00f3mica que afectou \u00e1 Arxentina (\"corralito\") e o Uruguai entre os anos 2001 e 2003, para o que dese\u00f1ou un sistema de env\u00edo e entrega profesionalizada de medicamentos e alimentos, e crises humanitarias como as inundaci\u00f3ns de Caracas e Santa Fe.\nCreou a Fundaci\u00f3n Galicia Emigraci\u00f3n para canalizar coordinadamente a axuda de particulares e as principais empresas afincadas en Galicia enviada a aqueles pa\u00edses durante a devandita crise. Creou o portal web da emigraci\u00f3n Galiciaberta.\nDivulgou as figuras de Celso Emilio Ferreiro e Eduardo Blanco Amor en Venezuela e a Arxentina, respectivamente e en colaboraci\u00f3n co Arquivo da Emigraci\u00f3n do Consello da Cultura Galega levou a cabo a recuperaci\u00f3n e dixitalizaci\u00f3n do patrimonio documental da di\u00e1spora.\nInmigraci\u00f3n.\nDese\u00f1ou a primeira pol\u00edtica auton\u00f3mica na materia mediante o fomento do asociacionismo, a orientaci\u00f3n social e laboral e axudas sociais e individuais. Celebrou convenios de colaboraci\u00f3n cos concellos de maior poboaci\u00f3n inmigrante.\nTrala crise do \"Prestige\" manifestouse partidario, xunto con outros conselleiros, dunha acci\u00f3n propia non supeditada \u00e1 actuaci\u00f3n do Estado. Esta situaci\u00f3n saldouse coa sa\u00edda de Xos\u00e9 Cu\u00ed\u00f1a do goberno galego; na seguinte remodelaci\u00f3n, perdeu as competencias en cooperaci\u00f3n exterior creando, en troques, unha Direcci\u00f3n Xeral de Inmigraci\u00f3n.\nDeputado auton\u00f3mico.\nComo deputado auton\u00f3mico do PP na oposici\u00f3n, durante o per\u00edodo do goberno bipartito PSOE-BNG, contribu\u00edu ao consenso na elaboraci\u00f3n do ditame da Comisi\u00f3n especial de emigraci\u00f3n. Foi relator do proxecto de Lei de Turismo de Galicia onde chegou a consensuar varias emendas a\u00ednda que o seu grupo parlamentario acabou votando en contra do mesmo."}
{"id": "159759", "revid": "89787", "url": "https://gl.wikipedia.org/wiki?curid=159759", "title": "Batman (debuxos animados de 1969)", "text": "Batman (\"Batman with Robin the Boy Wonder\" ou \"The Adventures of Batman\") \u00e9 unha serie de debuxos animados que emitiu a CBS en 1969. Consiste nunha versi\u00f3n de trinta minutos dunha serie do ano anterior \"The Batman/Superman Hour\" sen os segmentos de Superman nin os de Superboy. Nos episodios aparecen Batman, Robin, Batgirl e alg\u00fans dos seus inimigos cl\u00e1sicos. Cada episodio presentaba unha historia en d\u00faas partes de seis minutos e medio cada unha que se combinaba con outra historia curta. A Televisi\u00f3n de Galicia emitiu a serie en 1986, presentando cada unha desas historias como se fosen cap\u00edtulos independentes."}
{"id": "159765", "revid": "23204", "url": "https://gl.wikipedia.org/wiki?curid=159765", "title": "Claude Chabrol", "text": "Claude Chabrol, nado en Par\u00eds o 24 de xu\u00f1o de 1930 e finado na mesma cidade o 12 de setembro de 2010, foi un director de cinema franc\u00e9s.\nTraxectoria.\nFoi xunto a Jean-Luc Godard e Jacques Rivette un dos \u00faltimos sobrevivente da Nouvelle Vague, e a quen se lle atrib\u00fae principiar o movemento, demostrando que m\u00e1is que un movemento de grupo, a Nouvelle Vague foi un movemento de individuos que coincidiron \u00e1 vez no espazo e no tempo na redacci\u00f3n de \"Cahiers du Cin\u00e9ma\", baixo a direcci\u00f3n de Andr\u00e9 Bazin. Foi cr\u00edtico de cine nesa revista durante a d\u00e9cada do anos 50.\nConsid\u00e9rase a s\u00faa primeira pel\u00edcula (\"Le Beau Serge\", 1959) o Manifesto da \"Nouvelle Vague\" e coa segunda (\"Les Cousins\") ga\u00f1ou o Oso de Ouro \u00e1 mellor pel\u00edcula na novena edici\u00f3n do Festival de Berl\u00edn do mesmo ano.\nCase octoxenario, seguiu realizando pel\u00edculas tras m\u00e1is de 50 anos de profesi\u00f3n.\nVida privada.\nCasou en 3 ocasi\u00f3ns: con \u00c0gnes Goute (entre 1952 e 1964), con St\u00e9phane Audran (de 1964 a 1980) e con Aurore Chabrol dende 1983 at\u00e9 o seu falecemento en 2010."}
{"id": "159766", "revid": "98629", "url": "https://gl.wikipedia.org/wiki?curid=159766", "title": "Tanxente", "text": "En matem\u00e1ticas, a palabra tanxente fai referencia a dous significados diferentes, pero etimoloxicamente relacionados: recta tanxente e tanxente dun \u00e1ngulo.\nXeometr\u00eda.\nA tanxente \u00e9 a posici\u00f3n l\u00edmite da recta ou o l\u00edmite do cono m\u00e9trico (M) (chamada corda da curva), cando A \u00e9 un punto de C que se aproxima indefinidamente \u00f3 punto M (A despr\u00e1zase sucesivamente por M1, M2, M3, M4 ...)\nSe C representa unha funci\u00f3n f ou ben h que representa a cotanxente de A. (non \u00e9 o caso no gr\u00e1fico precedente), ent\u00f3n a recta (AM) ter\u00e1 como coeficiente director (ou pendente) \nPolo tanto, a pendente da tanxente TA ser\u00e1:\n\u00c9, por definici\u00f3n: f '(a), o n\u00famero derivado de f en a.\nA ecuaci\u00f3n da tanxente \u00e9 Ta: y = f '(a)\u00b7(x - a) + f(a)\nA recta ortogonal \u00e1 tanxente TA que pasa polo punto (a, f(a)) denom\u00ednase \"recta normal\" e a s\u00faa pendente, nun sistema de coordenadas cartesianas, v\u00e9n dada por formula_3.\nA s\u00faa ecuaci\u00f3n \u00e9 : y = - (x - a)/f '(a) + f(a), sempre que f'(a) \u2260 0. Esta recta non interv\u00e9n no estudo xeral das funci\u00f3ns pero si nos problemas xeom\u00e9tricos relacionados coas secci\u00f3ns c\u00f3nicas, como por exemplo: para determinar o foco dunha par\u00e1bola.\nPlano tanxente.\nEn xeometr\u00eda diferencial, espazo tanxente \u00e9 o conxunto asociado a cada punto dunha variedade diferenciable formado por t\u00f3dolos vectores tanxentes a ese punto. \u00c9 un espazo vectorial da mesma dimensi\u00f3n que a dimensi\u00f3n da variedade.\nHai varias formas de entender este concepto. Primeiro explicar\u00e9molo usando a gr\u00e1fica do lado. Empezamos supo\u00f1endo que temos unha curva\nformula_4 na variedade \"M\" que pasa por algunha posici\u00f3n elixida calquera: formula_5.\u00c9 dicir un mapeo formula_6 diferenciable que satisfai formula_7 y formula_8. Resulta que o conxunto de todos estes vectores forman o espazo tanxente formula_9 de \"x\" en \"M\".\nTrigonometr\u00eda.\nEn trigonometr\u00eda a tanxente dun \u00e1ngulo nun tri\u00e1ngulo rect\u00e1ngulo def\u00ednese como a raz\u00f3n entre o cateto oposto e o adxacente:\nsendo a o cateto oposto, e b o cateto adxacente. \nEquivale tam\u00e9n \u00f3 valor:"}
{"id": "159767", "revid": "5863", "url": "https://gl.wikipedia.org/wiki?curid=159767", "title": "Kainuu", "text": "Kainuu (en fin\u00e9s: \"Kainuun maakunta\"; en sueco: \"Kajanalands landskap\") \u00e9 unha das 19 rexi\u00f3ns de Finlandia. A provincia conta con 83.400 habitamtes, dos cales ao redor dun terzo viven na s\u00faa capital, Kajaani. \u00c9 a terceira rexi\u00f3n en extensi\u00f3n despois de Laponia e Ostrobotnia do Norte. Limita coas rexi\u00f3ns de Ostrobotnia do Norte, Carelia do Norte e Savonia do Norte. Ao leste tam\u00e9n bordea con Rusia. Kainuu \u00e9 co\u00f1ecida nas antigas sagas n\u00f3rdicas como Kvenland.\nMunicipios.\nKainuu conta con oito municipios, dos cales dous son cidades (en letra grosa):"}
{"id": "159768", "revid": "5132", "url": "https://gl.wikipedia.org/wiki?curid=159768", "title": "Rexi\u00f3ns de Italia", "text": ""}
{"id": "159769", "revid": "5132", "url": "https://gl.wikipedia.org/wiki?curid=159769", "title": "Provincia de Mantova", "text": ""}
{"id": "159771", "revid": "89787", "url": "https://gl.wikipedia.org/wiki?curid=159771", "title": "Arroba", "text": "@ (lido arroba) \u00e9 o s\u00edmbolo empregado para representar a unidade de masa chamado arroba. Unha arroba equivale a un cuarto de quintal e v\u00e9n do moz\u00e1rabe, que foi prestado do \u00e1rabe \u0627\u0644\u0631\u0628\u0639 (\"ar-rub\u02bf\", \"cuarta parte\", (\u00e1 s\u00faa vez da mesma orixe que o hebreo \"arba\", 4), un cuarto de quintal, \u00e9 dicir 25 libras, masa equivalente a 11 os 15\u00a0kg segundo as zonas. Tam\u00e9n se emprega en inform\u00e1tica para indicar \"en\" (\"at\" en ingl\u00e9s) nos enderezos de correo electr\u00f3nico e outros servizos en li\u00f1a que usan o formato \"usuario@servidor \".\nEn lingua inglesa \u00fasase como substituto da preposici\u00f3n \u00abat\u00bb, como na frase: \u00ab100 psi @ 2000 rpm\u00bb (100 libras por polgada cadrada \"a\" 2000 revoluci\u00f3ns por minuto).\nEn construci\u00f3n \u00fasase na interpretaci\u00f3n de planos, o que significa \"a cada\" para expresar cantidades (por exemplo, 5 varas @ 0.20 m. ou a cada 20 cent\u00edmetros).\nHistoria.\nA s\u00faa orixe est\u00e1 nunha ligadura, primeiro caligr\u00e1fica e despois tipogr\u00e1fica, representando na tradici\u00f3n paleogr\u00e1fica anglosaxoa a preposici\u00f3n latina \"ad\" ou, segundo outras fontes, a conxunci\u00f3n \"at\". Dentro do c\u00f3digo ASCII, \u00e9 representado polo n\u00famero 64.\nO xornal brit\u00e1nico \"The Guardian\" informou de que alg\u00fans investigadores italianos encontraran a primeira representaci\u00f3n escrita deste s\u00edmbolo. Apareceu nunha carta enviada por un comerciante italiano en 1536, desde Sevilla a Roma, describindo a chegada de tres barcos cargados de tesouros procedentes de Am\u00e9rica: \"As\u00ed, unha @ de vi\u00f1o, que \u00e9 1 / 13 dun barril, \u00e9 70 ou 80 ducados...\". Non obstante, investigaci\u00f3ns do historiador aragon\u00e9s Jorge Romance encontraron o s\u00edmbolo @ na \"taula de Ariza\" de 1448, nunha entrada de millo mi\u00fado no Reino de Arag\u00f3n.\nEn galego e portugu\u00e9s dise \u00abarroba\u00bb, pero outras linguas empregan expresi\u00f3ns m\u00e1is descritivas que se refiren \u00e1 espiral final ou a s\u00faa suposta semellanza coa cola dun animal:\nUso inform\u00e1tico.\nEn 1971 Ray Tomlinson procurou un s\u00edmbolo para separar o nome da persoa do lugar onde estaba. Algunhas m\u00e1quinas de escribir, desenvolvidas a partir de 1884, inclu\u00edan este sinal (como Lambert fabricada en 1902) debido ao seu uso comercial, e o teclado dunha Model-33 Teletype (un modelo teletipo) conti\u00f1a unha arroba, que era o sinal usado por Tomlinson, que enviou a s\u00faa primeira nota desde seu ordenador PDP -10 para outro ordenador. Esta foi a primeira direcci\u00f3n de correo electr\u00f3nico da historia como a co\u00f1ecemos hoxe d\u00eda: \"tomlinson@bbn-tenexa\"\nUso en libros antigos.\nDurante boa parte do inicio e mediados do s\u00e9culo XX, foi un s\u00edmbolo usado en libros de texto como unha representaci\u00f3n da superficie, especialmente en libros de matem\u00e1ticas e enxe\u00f1er\u00eda."}
{"id": "159773", "revid": "89787", "url": "https://gl.wikipedia.org/wiki?curid=159773", "title": "Bent Larsen", "text": "Bent Larsen, nado en Tilsted, preto de Thisted, o 4 de marzo de 1935 e finado en Buenos Aires o 9 de setembro de 2010, foi un xadrecista dinamarqu\u00e9s varias veces candidato ao t\u00edtulo mundial. Na d\u00e9cada dos 60, foi considerado un dos mellores xogadores non sovi\u00e9ticos xunto con Lajos Portisch e Robert Fischer. No \"match do s\u00e9culo\" (URSS contra o Resto do mundo) de 1970 defendeu o primeiro taboleiro, mentres que Fischer ocupou o segundo."}
{"id": "159774", "revid": "25871", "url": "https://gl.wikipedia.org/wiki?curid=159774", "title": "Multiling\u00fcismo", "text": "O multiling\u00fcismo ou pluriling\u00fcismo fai referencia ao uso de d\u00faas (\"biling\u00fcismo\") ou m\u00e1is linguas por parte dun individuo ou dunha comunidade de falantes. A nivel mundial, os individuos multiling\u00fces ou pol\u00edglotas reboran o n\u00famero de monoling\u00fces."}
{"id": "159782", "revid": "1670925", "url": "https://gl.wikipedia.org/wiki?curid=159782", "title": "Citocinas", "text": ""}
{"id": "159783", "revid": "61897", "url": "https://gl.wikipedia.org/wiki?curid=159783", "title": "M\u00fasculo diafragma", "text": "O diafragma \u00e9 un m\u00fasculo que separa o t\u00f3rax do abdome. \nCaracter\u00edsticas.\nInserci\u00f3ns e estrutura.\nO diafragma \u00fanese a varias estruturas, para formar un m\u00fasculo extenso con forma de paraugas. Na parte central anc\u00f3rase na columna vertebral, por medio de dous grupos musculares: un central, constitu\u00eddo por dous piares, que se insiren na parte anterior e lateral das v\u00e9rtebras lumbares, ata a terceira v\u00e9rtebra na dereita e ata a segunda na esquerda. O grupo perif\u00e9rico est\u00e1 constitu\u00eddo por tres ligamentos: os ligamentos lateral e interno, que cruzan por diante dos m\u00fasculos abdominais e se insiren na ap\u00f3fise transversa da primeira v\u00e9rtebra lumbar e na 12\u00aa costela respectivamente; e o ligamento medio, que cruza por diante da aorta e se contin\u00faa a trav\u00e9s dos piares.\nNa parte m\u00e1is posterior, o diafragma descende m\u00e1is que por diante, relacion\u00e1ndose nesta \u00e1rea coas v\u00edsceras abdominais. \nFunci\u00f3n.\nA separaci\u00f3n do t\u00f3rax e abdome non \u00e9 unicamente estrutural, sen\u00f3n que tam\u00e9n \u00e9 funcional. Separa as presi\u00f3ns negativas do t\u00f3rax (precisas para realizar os movementos respiratorios) das presi\u00f3ns positivas abdominais.\nPatolox\u00eda.\n\u00c9 relativamente frecuente a rotura muscular traum\u00e1tica, xa sexa nun accidente ou ferida intencional. Nalg\u00fans casos existe un defecto conx\u00e9nito no m\u00fasculo, que impide separar correctamente as estruturas tor\u00e1cicas das abdominais. Nos casos de aperturas do diafragma, p\u00f3dese introducir unha asa intestinal no t\u00f3rax. Nalgunhas patolox\u00edas de tipo respiratorio, de tipo EPOC, o diafragma \u00e1chase aplanado.\nInnervaci\u00f3n.\nO diafragma est\u00e1 innervado polo nervio fr\u00e9nico, que \u00e9 unha rama terminal do plexo cervical. A secci\u00f3n do nervio produce a inmobilizaci\u00f3n do m\u00fasculo.\nIrrigaci\u00f3n.\nProcede de varios vasos: arteria pericardio-fr\u00e9nica, arteria m\u00fasculo-fr\u00e9nica e outros troncos reducidos."}
{"id": "159786", "revid": "1131", "url": "https://gl.wikipedia.org/wiki?curid=159786", "title": "La Llosa de Ranes", "text": "La Llosa de Ranes \u00e9 un concello da comarca de Costera na Comunidade Valenciana. Ten 3.928 habitantes."}
{"id": "159789", "revid": "137918", "url": "https://gl.wikipedia.org/wiki?curid=159789", "title": "STAR TV", "text": ""}
{"id": "159790", "revid": "89787", "url": "https://gl.wikipedia.org/wiki?curid=159790", "title": "Little Milton", "text": "Little Milton, nado o 7 de setembro de 1934, finado o 4 de agosto de 2005, foi un cantante e guitarrista estadounidense de m\u00fasica blues e soul.\nTraxectoria.\nMilton naceu na poboaci\u00f3n de Inverness, achantada no Delta do Mississippi, e criouse en Greenville canda seu pai, un granxeiro e m\u00fasico de blues chamado Big Milton. Aos doce anos comezou a aprender a tocar a guitarra e aos quince estaba tocando en bares e clubs, fortemente influenciado por T-Bone Walker e os seus contempor\u00e1neos do blues e do rock and roll. En 1952, cando estaba tocando en bares locais, chamou a atenci\u00f3n de Ike Turner, un cazatalentos que traballa daquela para \u00e1 Sun Records de Sam Phillips. Fixo un contrato con este selo e gravou varios singles, sen moito \u00e9xito, abandon\u00e1ndoo en 1955.\nDespois de probar varias discogr\u00e1ficas sen moito \u00e9xito, inclu\u00edndo \u00e1 Trumpet Records, Milton instalouse en St. Louis pola discogr\u00e1fica Bobbin Records, que acabara de facer un acordo de distribuci\u00f3n coa Chess Records de Leonard Chess. Como produtor, Milton lanzou \u00e1 fama a artistas como Albert King e Fontella Bass, ao mesmo tempo que experimentou o seu propio \u00e9xito. En 1962, o single \"So Mean to Me,\" p\u00faxose na lista de ghits R&amp;B da revista Billboard no posto 14\u00ba.\nLogo dun pequeno descanso para xirar, compaxin\u00e1ndoo con outros actos, e gravando material novo, volveu ao trapo en 1965 cun son m\u00e1is pu\u00eddo, similar ao de B.B. King. Despois do mal recibido \"Blind Man\", lanzou varios singles exitosos. Por exemplo, \"We're Gonna Make It,\" petouno na lista R&amp;B e escoitouse na radio no Top 40, un espazo dominado polos artistas brancos naqueles tempos. \"Who's Cheating Who?\" acadou o 4\u00ba posto na lista dos ghits R&amp;B. Estas canci\u00f3ns foron postas no \u00e1lbum \"We're Gonna Make It\", sacado o ver\u00e1n dese mesmo ano.\nNos finas dos sesenta lanzou varios singles, publicando un novo \u00e1lbum en 1969, \"Grits Ain't Groceries\", o nome dun ghit seu. O \u00e1lbum tam\u00e9n inclu\u00eda os \u00e9xitos \"Just a Little Bit\" e \"Baby, I Love You\". \u00c1 morte de Leonard Chess nese mesmo ano, o distribuidor de Milton, Checker Records volveuse un caos, e Milton uniuse \u00e1 Stax dous anos m\u00e1is tarde. Adher\u00edndolle complexas orquestraci\u00f3ns \u00e1s s\u00faas creaci\u00f3ns, e triunfou con \"That's What Love Will Make You Do\" e \"What It Is\" do seu \u00e1lbum ao vivo \"What It Is: Live at Montreux\". Apareceu no filme documental \"Wattstax\" en 1973. Stax estivo perdendo di\u00f1eiro durante toda a d\u00e9cada e finalmente caeu en bancarrota en 1975.\nLogo de deixar Stax, Milton loitou por manter unha carreira, indo para a Evidence, para a Mobile Fidelity Records da MCA, e atopando un fogar na discogr\u00e1fica Malaco Records, onde permaneceu o resto da s\u00faa carreira. O seu \u00faltimo ghit foi \"Age Ain't Nothin' But a Number,\" de 1983, inclu\u00eddo no \u00e1lbum hom\u00f3nimo. En 1988, Little Milton foi inclu\u00eddo no \"Blues Hall of Fame\" e ga\u00f1ou un \"W.C. Handy Award\". O seu derradeiro \u00e1lbum foi \"Think of Me\", publicado en maio de 2005 por Telarc.\nMilton finou o 4 de agosto de 2005 logo dunhas complicaci\u00f3ns tras un infarto.\nDiscograf\u00eda.\nSingles.\n\"Lista incompleta\"\nRecompilatorios.\n\"Lista incompleta\""}
{"id": "159791", "revid": "23204", "url": "https://gl.wikipedia.org/wiki?curid=159791", "title": "Tomb Raider (serie)", "text": "Tomb Raider \u00e9 unha serie de videoxogos nada no 1996 da man das empresas Core Desing e mais Eidos Interactive que enfoca as aventuras da ficticia arque\u00f3loga brit\u00e1nica Lara Croft, editado tanto para PC como para Sega, Xbox e PlayStation.\nCaracter\u00edsticas.\nAmais dos xogos a serie conta tam\u00e9n con c\u00f3mics, novelas e mais de filmes. Dende o lanzamento do Tomb Raider orixinal no 1996, a serie converteuse nunha lucrativa franqu\u00eda dos medios de comunicaci\u00f3n af\u00edns, e Lara converteuse nunha importante icona da industria dos videoxogos. O Libro Guinness dos R\u00e9cords reco\u00f1eceu a Lara Croft como a \"hero\u00edna humana m\u00e1is exitosa en videoxogo\" no 2006.\nOs seis primeiros xogos da serie foron desenvolvidas pola Core Desing, e os \u00faltimos por Crystal Dynamics. T\u00f3dolos xogos foron publicados pola Eidos Interactive. Os dous filmes, \"Lara Croft: Tomb Raider\" e mais \"Lara Croft Tomb Raider: The Cradle of Life\", foron protagonizados pola actriz estadounidense Angelina Jolie. Entre t\u00f3dolos videoxogos te\u00f1en vendido m\u00e1is de 30 mill\u00f3ns de copias, torn\u00e1ndose unha das series de videoxogos m\u00e1is vendidas. O videoxogo que m\u00e1is copias vendeu foi Tomb Raider II, pois vendeu m\u00e1is de 8 mill\u00f3ns de copias.\nM\u00fasica.\nA seguinte t\u00e1boa amosa as caracter\u00edsticas da banda sonora dos diferentes t\u00edtulos."}
{"id": "159795", "revid": "5132", "url": "https://gl.wikipedia.org/wiki?curid=159795", "title": "Listaxe de pa\u00edses por \u00cdndice de Desenvolvemento Humano", "text": ""}
{"id": "159796", "revid": "98629", "url": "https://gl.wikipedia.org/wiki?curid=159796", "title": "Grupo dos catro", "text": "O G4 ou Grupo dos catro \u00e9 unha alianza entre a India, Alema\u00f1a, o Xap\u00f3n e o Brasil, coa intenci\u00f3n de dar apoio mutuo \u00e1s s\u00faas candidaturas a unha cadeira permanente do Consello de Seguridade das Naci\u00f3ns Unidas. A diferenza do G8 ou do G7, no que o denominador com\u00fan dos membros \u00e9 a s\u00faa econom\u00eda e os seus obxectivos pol\u00edticos a longo prazo, o principal obxectivo do G4 \u00e9 acadar unha representaci\u00f3n de t\u00f3dalas rexi\u00f3ns e de t\u00f3dolos status econ\u00f3micos no Consello de Seguridade.\nO Consello de Seguridade.\nAs Naci\u00f3ns Unidas te\u00f1en cinco membros permanentes con poder de veto no Consello de Seguridade: a Rep\u00fablica Popular da China, Francia, Rusia, os Estados Unidos e o Reino Unido. Outros estados son elixidos por un per\u00edodo de dous anos, e os catro membros do G4 son os estados que m\u00e1is veces foron elixidos para representar aos seus grupos respectivos. A pesar de que a maior\u00eda dos Estados do mundo est\u00e1n de acordo cunha reestruturaci\u00f3n das Naci\u00f3ns Unidas que incl\u00faa unha expansi\u00f3n dos membros con poder de veto no Consello de Seguridade, non se discutiu o tempo nin o contido dunha proposta espec\u00edfica."}
{"id": "159797", "revid": "5132", "url": "https://gl.wikipedia.org/wiki?curid=159797", "title": "Grupo dos Catro", "text": ""}
{"id": "159798", "revid": "5132", "url": "https://gl.wikipedia.org/wiki?curid=159798", "title": "Naci\u00f3ns G4", "text": ""}
{"id": "159799", "revid": "5132", "url": "https://gl.wikipedia.org/wiki?curid=159799", "title": "G4", "text": ""}
{"id": "159800", "revid": "5132", "url": "https://gl.wikipedia.org/wiki?curid=159800", "title": "G-4", "text": ""}
{"id": "159802", "revid": "98629", "url": "https://gl.wikipedia.org/wiki?curid=159802", "title": "M\u00fasculo oblicuo externo", "text": "O m\u00fasculo oblicuo externo \u00e9 un m\u00fasculo da parede abdominal.\nCaracter\u00edsticas.\n\u00c9 o m\u00fasculo m\u00e1is superficial dos m\u00fasculos do plano anterolateral da parede abdominal. Est\u00e1 inmediatamente por debaixo da fascia superficial. As s\u00faas febras est\u00e1n dispostas lateralmente e seguen unha direcci\u00f3n inferointerna. A s\u00faa aponeurose cobre a parte anterior da parede abdominal ata a li\u00f1a media. Preto da li\u00f1a media, a aponeurose de ambos lados \u00fanese coa oposta formando a li\u00f1a alba, que se estende en vertical dende a ap\u00f3fise xifoide ata a pube.\nEstruturas relacionadas.\nO oblicuo externo anc\u00f3rase a diversas estruturas por medio de varios ligamentos. O bordo inferior da aponeurose \u00fanese ao ligamento inguinal. Esta uni\u00f3n \u00e1chase reforzada pola existencia dun ligamento lacunar, que se estende dende o ligamento inguinal ata a crista pect\u00ednea da cadeira. Outras febras est\u00e9ndense do ligamento lacunar ata a pube para constitu\u00edr o ligamento pect\u00edneo ou de Cooper.\nFunci\u00f3n.\nRecobre a parte anterior e lateral do abdome.\nVascularizaci\u00f3n e innervaci\u00f3n.\nA parte superior \u00e9 vascularizada por vasos intercostais, mentres que a parte inferior recibe achega sangu\u00ednea de varios vasos il\u00edacos. A innervaci\u00f3n procede dos nervios intercostais e do nervio subcostal."}
{"id": "159803", "revid": "89787", "url": "https://gl.wikipedia.org/wiki?curid=159803", "title": "Christian Wulff", "text": "Christian Wilhelm Walter Wulff, nado o 22 de febreiro de 1943 en Osnabr\u00fcck, Baixa Saxonia, foi o Presidente da Rep\u00fablica Federal de Alema\u00f1a dende o 30 de xu\u00f1o de 2010 ata a s\u00faa dimisi\u00f3n o 17 de febreiro de 2012 ao ser investigado por corrupci\u00f3n e tr\u00e1fico de influencias. Membro da Uni\u00f3n Dem\u00f3crata Cristi\u00e1, accedeu ao cargo trala dimisi\u00f3n un mes antes do Xefe do Estado, o \"Bundespr\u00e4sident\" Horst K\u00f6hler, por unhas pol\u00e9micas declaraci\u00f3ns sobre a misi\u00f3n das tropas alem\u00e1s en Afganist\u00e1n.\nBiograf\u00eda.\nDespois de terminar o bacharelato realizou os seus estudos superiores de Dereito na Universidade de Osnabr\u00fcck entre 1980 e 1986. Un ano m\u00e1is tarde sacou adiante o seu primeiro \"Staatsexamen\", para aprobar o segundo en 1990. Estivo a traballar como avogado no bufete \"Dr. Funk, Prof. Dr. Tenfelde und Partner\" da cidade de Osnabr\u00fcck, posto do que se atopa actualmente en excedencia por exercer a s\u00faa carreira pol\u00edtica. En 2008 casou por segunda vez con Bettina K\u00f6rner, con quen ten unha filla chamada Annalena. Tam\u00e9n tivo un fillo, Linus Florian, do seu primeiro matrimonio.\nVida pol\u00edtica.\nNo CDU.\nDesde 1978 a 1980 asumiu a presidencia federal da \"Sch\u00fcler Union\", unha asociaci\u00f3n de estudantes da CDU. Uniuse ao comit\u00e9 directivo da \"Junge Union\" na Baixa Saxonia en 1979, para converterse no seu presidente catro anos m\u00e1is tarde. Sa\u00edu da organizaci\u00f3n en 1985, un ano despois de ser elixido como membro do comit\u00e9 director rexional do CDU.\nEn 1994, con trinta e cinco anos de idade, Christian Wulff f\u00edxose cargo da direcci\u00f3n federal do partido no estado da Baixa Saxonia. Catro anos m\u00e1is tarde foi designado vicepresidente federal do CDU. Foi substitu\u00eddo como presidente rexional do CDU en 2008 por David McAllister.\nNas instituci\u00f3ns.\nElixido para formar parte do consello municipal de Osnabr\u00fcck en 1986, onde estivo durante quince anos, en 1989 foi ascendido \u00e1 fronte do grupo municipal do CDU, cargo que deixar\u00eda cinco anos m\u00e1is tarde. O 13 de maio de 1994 converteuse en deputado rexional no \"Landtag\" tras as elecci\u00f3ns estatais nas que se presentou como candidato a presidente, perdendo fronte a Gerhard Schr\u00f6der por 81, fronte a 67 escanos dos 161 dispo\u00f1ibles. M\u00e1is tarde foi nomeado presidente do CDU.\nEste mesmo duelo repetiuse nas urnas o 1 de marzo de 1998, perdendo de novo ante Schr\u00f6der que conseguiu 83 dos 157 escanos, fronte aos 62 do CDU. Finalmente, o 2 de febreiro do 2003 obtivo o 48% dos votos: 91 escanos dos 183. O 4 de marzo foi nomeado ministro presidente de Baixa Saxonia no \"Landtag\", sucedendo a Sigmar Gabriel, grazas a unha coalici\u00f3n negro-amarela (CDU-FDP). David McAllister sucedeulle na presidencia do grupo parlamentario.\nComo personalidade pol\u00edtica popular, o seu nome foi un dos que se mencionaron para ser o candidato do CDU-CSU como chanceler alem\u00e1n. Con todo, tras a anticipaci\u00f3n das elecci\u00f3ns federais o 18 de setembro de 2005, anunciou que non ser\u00eda o candidato, declarando que non completara a\u00ednda o seu primeiro mandato rexional. A votaci\u00f3n non tivo un ga\u00f1ador claro e o seu nome xurdiu de novo como alternativa a Angela Merkel para unha posible coalici\u00f3n con obxectivo de gobernar o pa\u00eds.\nOcupou a presidencia da conferencia de ministros presidentes alem\u00e1ns entre 2006 e 2007. O 27 de xaneiro de 2008 ga\u00f1ou as elecci\u00f3ns rexionais cun 42% dos votos e 68 dos 152 deputados. Renovou a s\u00faa coalici\u00f3n cos dem\u00f3cratas-liberais, iniciando o seu segundo mandato o 26 de febreiro.\nComo presidente de Alema\u00f1a.\nTrala renuncia de Horst K\u00f6hler como Presidente de Alema\u00f1a en maio de 2010, perfilouse como sucesor ao contar co apoio da coalici\u00f3n gobernamental, que posu\u00eda 645 votos dos 1244 da Asemblea Federal. O 30 de xu\u00f1o dese mesmo ano foi elixido d\u00e9cimo \"Bundespr\u00e4sident\", o m\u00e1is novo at\u00e9 a data en asumir o cargo.\nA finais de 2011 s\u00f3ubose que Wulff recibira en 2008, cando era presidente da Baixa Saxonia, un cr\u00e9dito de 500.000 euros dun matrimonio amigo, que posteriormente liquidou en condici\u00f3ns favorables con outro cr\u00e9dito dun banco p\u00fablico. Este feito, e que presionara para que non transcendese \u00e1 luz p\u00fablica, provocou unha importante crise pol\u00edtica en Alema\u00f1a. Dimitiu o 17 de febreiro de 2012 ao ser investigado por corrupci\u00f3n e tr\u00e1fico de influencias."}
{"id": "159804", "revid": "23204", "url": "https://gl.wikipedia.org/wiki?curid=159804", "title": "Mynyddawg Mwynfawr", "text": "Mynyddog Mwynfawr foi, segundo a tradici\u00f3n galesa que se basea no vello poema en gal\u00e9s medieval co\u00f1ecido como \"Y Gododdin\", atribu\u00eddo a Aneirin, un l\u00edder britano do reino de Gododdin no Hen Ogledd (sur de Escocia).\nA interpretaci\u00f3n tradicional de \"Y Gododdin\", aceptada pola maior\u00eda dos estudosos, \u00e9 que Mynyddog \u00e9 rei de Gododdin, cuxa corte se cadra estaba en Din Eidyn, a moderna Edimburgo. Aparece como o l\u00edder da famosa banda guerreira que loitou na batalla de Catraeth no antigo poema gal\u00e9s.\nO nome.\nO nome Mynyddog Mwynfawr, traducido como un nome persoal, significar\u00eda Mynyddog o Poderoso. O nome \"Mynyddog\" \u00e9 a forma adxectiva de \"mynydd\" \"monta\u00f1a\" (i.e. \"monta\u00f1oso\"). John T. Koch considera que Mynyddog Mwynfawr \u00e9 un lugar (que significar\u00eda aproximadamente \"Monta\u00f1a Poderosa\"). Koch afirma que Mynyddog Mwynfawr \u00e9 unha \"kenning\" ou personificaci\u00f3n que representa Din Eidyn, Gododdin, ou se cadra todo o Vello Norte, e que Gwlyget, descrito como o axudante de Mynyddog, \u00e9 o gobernante de Gododdin.\nPosteridade.\nO popular poeta gal\u00e9s Richard Davies (1833\u20131877) adoptou o nome \"Mynyddog\" como o seu pseud\u00f3nimo. O emprego de pseud\u00f3nimos en gal\u00e9s era habitual entre os poetas galeses da s\u00faa \u00e9poca."}
{"id": "159805", "revid": "43749", "url": "https://gl.wikipedia.org/wiki?curid=159805", "title": "Din Eidyn", "text": ""}
{"id": "159806", "revid": "1987", "url": "https://gl.wikipedia.org/wiki?curid=159806", "title": "Rachel Bromwich", "text": "Rachel Bromwich, ou Rachel Amos (segundo o seu apelido de solteira), nada en Hove (Inglaterra) en 1915 e finada o 15 de decembro de 2010, foi unha universitaria inglesa que traballou sobre a literatura galesa da Idade Media.\nEn 1938 foi a Gales, \u00e1 Universidade de Bangor, estudar co Profesor Ifor Williams. Foi el quen lle propuxo publicar o seu traballo sobre as Tr\u00edades da Illa de Breta\u00f1a. En 1939 casou con John Bromwich e tiveron un fillo.\nA s\u00faa obra.\n\u00c9 moi co\u00f1ecido o seu traballo sobre as \"Trioedd Ynys Prydain\", publicado en 1963 e reeditado en 2005, e sobre a poes\u00eda de Dafydd ap Gwilym."}
{"id": "159807", "revid": "89787", "url": "https://gl.wikipedia.org/wiki?curid=159807", "title": "Jaguar Love", "text": "Jaguar Love \u00e9 un grupo estadeunidense de indie rock con orixe en Portland, Oreg\u00f3n, composto polos antigos membros de The Blood Brothers.\nTraxectoria.\nA banda foi fundada polos membros dos grupos Blood Brothers e Pretty Girls Make Graves. O 21 de xaneiro de 2008, a banda anunciou por medio de MySpace que firmaran para Matador Records, antiga discogr\u00e1fica de Pretty Girls Make Graves.\nO seu primeiro \u00e1lbum \"Take Me to the Sea\" sa\u00edu o mercado o 18 de agosto de 2008 en Matador Records. O \u00e1lbum filtr\u00e1rase \u00e1 internet o 15 de xullo do mesmo ano.\nAs actuaci\u00f3ns do vocal, Johnny Whitney, te\u00f1en sido descritas \"coma [[Robert Plant con esteroides, ou [[Perry Farrell]] tras un cambio de sexo\".\nA banda percorreu Europa durante unha xira no ver\u00e1n de 2008, aparecendo en importantes festivais coma [[T in the Park]], seguido dunha xira por [[Am\u00e9rica]] como abreconcertos para [[Polysics]], antes de volver noutra xira internacional m\u00e1is tarde nese ano.\nO 18 de febreiro de 2009, anunciaron nun bolet\u00edn v\u00eda MySpace que haber\u00eda cambios tanto na formaci\u00f3n coma no seu son.\nRecentemente, a banda firmou para Fat Possum Records. O 3 de novembro de 2009, a formaci\u00f3n sacou \u00e1 luz \"Up All Night\", canci\u00f3n que foi escoitada con frecuencia durante a s\u00faa xira no ver\u00e1n de 2009. A banda fixo p\u00fablico o seu segundo \u00e1lbum \"Hologram Jams\" o 2 de marzo de 2010.\nInfluencias e estilo.\nJaguar Love herdou de Blood Brothers, a trav\u00e9s de Johnny e Cody, o caracter\u00edstico e magn\u00e9tico estilo nas voces. Difire por\u00e9n moito da anterior acheg\u00e1ndose m\u00e1is ao [[indie rock]], as\u00ed coma \u00f3 [[pop barroco]], [[art rock]], [[soul]], [[M\u00fasica hip hop|hip hop]], [[m\u00fasica experimental]] e [[post-punk]].\nJaguar Love recibe influxos de [[Gang of Four]], [[Jay-Z]], [[New Order]], [[Bootsy Collins]], [[Weezer]], [[Botch]], [[Antioch Arrow]] e [[The Smiths]].\nNo seu \u00faltimo traballo o seu estilo v\u00f3lvese algo m\u00e1is [[new wave]]/[[dance-punk]], mantendo a s\u00faa autenticidade nas voces e a guitarra.\nLigaz\u00f3ns externas.\n[[Categor\u00eda:Grupos musicais de indie rock]]\n[[Categor\u00eda:Grupos musicais de Portland, Oreg\u00f3n]]\n[[Categor\u00eda:Grupos musicais formados en 2007]]"}
{"id": "159810", "revid": "23204", "url": "https://gl.wikipedia.org/wiki?curid=159810", "title": "Over the Hedge (filme)", "text": "Over the Hedge \u00e9 un filmes estadounidense de 2006 producido por DreamWorks Animation e baseado na banda dese\u00f1ada hom\u00f3nima de Michael Fry e T. Lewis. Dirixido por Tim Johnson e Karey Kirkpatrick a partir dun gui\u00f3n de Len Blum, Lorne Cameron, David Hoselton e Kirkpatrick, conta coas voces de Bruce Willis, Garry Shandling, Steve Carell, William Shatner, Wanda Sykes e Nick Nolte. A trama do filme segue a un mapache chamado RJ que debe recuperar comida para un oso, e finalmente manipula a un grupo de animais que espertaran recentemente da hibernaci\u00f3n para acelerar o proceso.\n\"Over the Hedge\" estreouse nos cinemas dos Estados Unidos o 19 de maio\u00a0de 2019 a trav\u00e9s de Paramount Pictures (que adquiriu o estudio DreamWorks Pictures ese mesmo ano), sendo o primeiro filme de DreamWorks Animation en ser distribu\u00eddo por este estudio. Recibiu valoraci\u00f3ns positivas por parte da cr\u00edtica e recadou 336 mill\u00f3ns de d\u00f3lares sobre un orzamento de 80 mill\u00f3ns."}
{"id": "159811", "revid": "197", "url": "https://gl.wikipedia.org/wiki?curid=159811", "title": "Over the Hedge", "text": "Over the Hedge \u00e9 unha tira c\u00f3mica escrita debuxada por Michael Fry e T. Lewis. Conta a historia de varios animais con personalidade humana que ven como a seu territorio est\u00e1 sendo invadido pola urbanizaci\u00f3n, tratando de sobrevivir apartados dela ao mesmo tempo que queren co\u00f1ecela.\nNo 2006 realizouse unha pel\u00edcula animada por ordenador, escrita por Travis Gibbons e T. Lewis, e producida por DreamWorks Animation, de t\u00edtulo hom\u00f3nimo na versi\u00f3n orixinal en ingl\u00e9s, e chamada \"Vecinos invasores\" en castel\u00e1n no Estado espa\u00f1ol."}
{"id": "159812", "revid": "85894", "url": "https://gl.wikipedia.org/wiki?curid=159812", "title": "A Igrexa, Os Freires, Ortigueira", "text": "A Igrexa \u00e9 un lugar da parroquia dos Freires no concello coru\u00f1\u00e9s de Ortigueira na comarca do Ortegal. Ti\u00f1a 1 habitante no ano 2009 segundo datos do Instituto Galego de Estat\u00edstica que era 1 home, o que sup\u00f3n un aumento con relaci\u00f3n ao ano 2000 cando non ti\u00f1a habitantes.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "159815", "revid": "85894", "url": "https://gl.wikipedia.org/wiki?curid=159815", "title": "O Pi\u00f1eiro, Os Freires, Ortigueira", "text": "O Pi\u00f1eiro \u00e9 un lugar da parroquia dos Freires no concello coru\u00f1\u00e9s de Ortigueira na comarca do Ortegal. Ti\u00f1a 3 habitantes no ano 2009 segundo datos do Instituto Galego de Estat\u00edstica dos cales eran 2 homes e 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 4 habitantes."}
{"id": "159816", "revid": "22570", "url": "https://gl.wikipedia.org/wiki?curid=159816", "title": "As Aguieiras, Os Freires, Ortigueira", "text": "As Aguieiras \u00e9 un lugar da parroquia dos Freires no concello coru\u00f1\u00e9s de Ortigueira na comarca do Ortegal. Ti\u00f1a 2 habitantes no ano 2009 segundo datos do Instituto Galego de Estat\u00edstica que eran 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 6 habitantes."}
{"id": "159817", "revid": "85894", "url": "https://gl.wikipedia.org/wiki?curid=159817", "title": "Lombao de Arriba, Os Freires, Ortigueira", "text": "Lombao de Arriba \u00e9 un lugar da parroquia dos Freires no concello coru\u00f1\u00e9s de Ortigueira na comarca do Ortegal. Ti\u00f1a 4 habitantes no ano 2009 segundo datos do Instituto Galego de Estat\u00edstica dos cales eran 3 homes e 1 muller, o que sup\u00f3n un aumento con relaci\u00f3n ao ano 2000 cando ti\u00f1a 2 habitantes."}
{"id": "159818", "revid": "85894", "url": "https://gl.wikipedia.org/wiki?curid=159818", "title": "Lombao de Abaixo, Os Freires, Ortigueira", "text": "Lombao de Abaixo \u00e9 un lugar da parroquia dos Freires no concello coru\u00f1\u00e9s de Ortigueira na comarca do Ortegal. Ti\u00f1a 2 habitantes no ano 2009 segundo datos do Instituto Galego de Estat\u00edstica que eran 2 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "159820", "revid": "22570", "url": "https://gl.wikipedia.org/wiki?curid=159820", "title": "As Paxonetas, Os Freires, Ortigueira", "text": "As Paxonetas \u00e9 un lugar da parroquia dos Freires no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159826", "revid": "1131", "url": "https://gl.wikipedia.org/wiki?curid=159826", "title": "Juan de Borb\u00f3n y Battenberg", "text": " \nJuan de Borb\u00f3n y Battenberg, conde de Barcelona, nado no Palacio Real de La Granja de San Ildefonso o 20 de xu\u00f1o de 1913 e finado en Pamplona o 1 de abril de 1993, foi o terceiro fillo var\u00f3n do rei Afonso XIII e pai do rei Xo\u00e1n Carlos I. \nDesde o 15 de xaneiro\u00a0de 1941 ata o 14 de maio\u00a0de 1977 foi o Xefe da Casa Real espa\u00f1ola. Nese d\u00eda, nun discurso dado no Palacio da Zarzuela, renunciou oficialmente \u00f3s seus dereitos sucesorios en favor do seu fillo o rei Xo\u00e1n Carlos I, reserv\u00e1ndose para si mesmo o t\u00edtulo de conde de Barcelona, propio dos soberanos espa\u00f1ois.\nVida.\nNacemento e formaci\u00f3n.\nNado \"Juan Carlos Teresa Silverio Alfonso de Borb\u00f3n y Battenberg\", era fillo de Afonso XIII e de Vitoria Ux\u00eda de Battenberg. Tras realizar os seus primeiros estudos en Madrid, ingresou na Escola Naval Militar de C\u00e1diz (actualmente en Mar\u00edn). Tivo que interromper a s\u00faa formaci\u00f3n, que continuou na Royal Navy, ao ter que partir cara ao exilio coa proclamaci\u00f3n da Segunda Rep\u00fablica espa\u00f1ola.\nNo ano 1927 foi nomeado cabaleiro da Orde do V\u00e9laro de Ouro.\nHerdeiro dos dereitos din\u00e1sticos.\nComo terceiro fillo var\u00f3n de Afonso XIII, non estaba destinado a herdar a coroa. Con todo, o primox\u00e9nito, Alfonso, renunciou \u00e1 coroa para poder casar cunha persoa que non pertenc\u00eda \u00e1 realeza en 1933. O segundo, Jaime de Borb\u00f3n, foi obrigado a renunciar porque era xordomudo (a\u00ednda que m\u00e1is tarde arrepentiuse e quixo recobrar os seus dereitos). Tam\u00e9n utilizouse como argumento, que reforzar\u00eda a renuncia de Jaime, a s\u00faa ligaz\u00f3n cunha muller que, a\u00ednda que nobre, non pertenc\u00eda \u00e1 realeza. A continuaci\u00f3n vi\u00f1an as s\u00faas d\u00faas irm\u00e1s m\u00e1is vellas (Beatriz e Mar\u00eda Cristina) sobre as que tivo preferencia por ser mulleres, o que converteu a Juan en herdeiro dos dereitos din\u00e1sticos da Casa de Borb\u00f3n.\nCoa proclamaci\u00f3n da Rep\u00fablica numerosos mon\u00e1rquicos espa\u00f1ois, como Jos\u00e9 Calvo Sotelo, perseguiron a abdicaci\u00f3n do seu pai e o nomeamento de don Juan como xefe da Casa Real espa\u00f1ola. Ao tempo, pretend\u00edase unificar na figura de don Juan a todos os mon\u00e1rquicos espa\u00f1ois, escindidos entre afonsinos e carlistas. Con todo, a negativa de Afonso XIII a renunciar ao trono e a desconfianza dos carlistas acabar\u00eda por imposibilitar a operaci\u00f3n.\nGuerra Civil.\n\u00d3 comezo da Guerra Civil espa\u00f1ola, co apoio do seu exiliado pai Afonso XIII, pretendeu unirse aos sublevados contra a Segunda Rep\u00fablica. O 1 de agosto de 1936 cruzou a fronteira espa\u00f1ola por Dancharinea escoltado por un grupo de navarros mon\u00e1rquicos. Pasou coa identidade falsa de \"Juan L\u00f3pez\" e traballador do Hotel \"La Perla\" de Pamplona. Chegou ao hotel pola ma\u00f1\u00e1 onde foi saudado polo director e p\u00faxose unha funda azul co s\u00edmbolo da falanxe e unha boina vermella que lle regalaron. Ao asomarse a unha das xanelas foi reco\u00f1ecido por carlistas que estaban no pr\u00f3ximo \"C\u00edrculo Tradicionalista\" e recrimin\u00e1ronlle o uso do seu s\u00edmbolo. Estes denunci\u00e1rono e el partiu inmediatamente cara a Burgos para evitar ser co\u00f1ecido e que isto impedise a s\u00faa incorporaci\u00f3n. Pola noite, cando ceaba no parador de Aranda de Duero, telefonoulle o xeneral Fidel D\u00e1vila, que transmit\u00eda ordes do xeneral en xefe do levantamento militar, Emilio Mola, no que dispuxo que retornase, algo que fixo, pasando a fronteira o 2 de agosto.\nRenuncia de Afonso XIII.\nDesde a renuncia de Afonso XIII como xefe da Casa Real espa\u00f1ola o 15 de xaneiro de 1941 (apenas un mes antes da s\u00faa morte), Juan foi o pretendente ao trono de Espa\u00f1a e encabezou a defensa da causa mon\u00e1rquica contra a ditadura de Franco, ligando o proxecto de restauraci\u00f3n da monarqu\u00eda a unha concepci\u00f3n pol\u00edtica liberal e democr\u00e1tica (Manifesto aos espa\u00f1ois, 1945), liderando parte da oposici\u00f3n ao franquismo. En 1946 instalouse en Estoril, Portugal coa s\u00faa familia e desde al\u00ed, asesorado por un consello privado, despregou un paciente labor diplom\u00e1tico en favor da s\u00faa propia causa.\nNo ano 1956 sufriu un duro golpe que afectou \u00e1 s\u00faa familia: a morte accidental do seu fillo m\u00e1is pequeno, o infante Alfonso, de 15 anos, mentres xogaba cun rev\u00f3lver co seu irm\u00e1n Xo\u00e1n Carlos. O irm\u00e1n m\u00e1is vello de Juan e t\u00edo de Xo\u00e1n Carlos I, Jaime de Borb\u00f3n, arrepentido de renunciar aos seus dereitos sucesorios, solicitar\u00eda m\u00e1is tarde unha investigaci\u00f3n en profundidade, ao considerar que tal suceso pod\u00eda afectar \u00e1 li\u00f1a sucesoria.\nVarias entrevistas co xeneral Franco convenc\u00e9rono de que non ti\u00f1a intenci\u00f3n de devolverlle o Trono; pero consentiu en que o seu fillo Xo\u00e1n Carlos fose educado en Espa\u00f1a baixo a tutela do ditador e en que este o nomease sucesor co t\u00edtulo de rei na Xefatura do Estado (19 de xullo de 1969). Este feito distanciou durante alg\u00fans anos a pai e fillo. De feito, non se pode considerar rei a Xo\u00e1n Carlos I segundo a tradici\u00f3n borb\u00f3nica ata que Juan de Borb\u00f3n abdicou na persoa do seu fillo en 1977, unha vez que comprobou as convicci\u00f3ns democr\u00e1ticas do seu fillo, que o propio Juan de Borb\u00f3n puxera en d\u00fabida tras aceptar a proposta de Franco de aceptar a Xefatura do Estado \u00e1 s\u00faa morte. Conseguiuse as\u00ed a reinstauraci\u00f3n da monarqu\u00eda borb\u00f3nica, a\u00ednda que \u00e1 custa de renunciar \u00e1s s\u00faas propias aspiraci\u00f3ns \u00e1 Coroa, pois foi Xo\u00e1n Carlos I quen fora proclamado rei de Espa\u00f1a, o 22 de novembro de 1975 segundo desexo do xeneral Franco, que esperaba que mantivese o r\u00e9xime imperante. At\u00e9 o 9 de marzo de 1976 non tivo o primeiro encontro co seu fillo tras a s\u00faa proclamaci\u00f3n como rei. Para iso fixo unha viaxe a Madrid desde Lisboa, volvendo o mesmo d\u00eda.\nRenuncia ao trono e morte.\nO 14 de maio de 1977, nunha sinxela e breve cerimonia celebrada no Palacio da Zarzuela, Juan de Borb\u00f3n renunciou oficialmente aos seus dereitos din\u00e1sticos, cedendo ao seu fillo, o xa rei Xo\u00e1n Carlos I desde 1975, a xefatura da Casa Real espa\u00f1ola. Desde ent\u00f3n mantivo o t\u00edtulo de conde de Barcelona, que xa usara durante o seu exilio.\nNo ano 1978 foi nomeado Almirante Honorario da Armada Espa\u00f1ola. O goberno ascendeulle o 4 de decembro\u00a0de 1988 a Capit\u00e1n Xeneral da Armada.\nNo ano 1980 diagnostic\u00f3uselle no Memorial Hospital de Nova York un cancro de larinxe, enfermidade que lle provocou a morte o 1 de abril\u00a0de 1993, aos 79 anos de idade, na Cl\u00ednica Universitaria de Navarra. Foi soterrado no Mosteiro de San Lorenzo de El Escorial, con honores de rei de Espa\u00f1a.\nDescendencia.\nJuan de Borb\u00f3n casou coa s\u00faa prima a princesa Mar\u00eda das Mercedes de Borb\u00f3n-D\u00faas Sicilias o 12 de outubro de 1935 na bas\u00edlica d'Os Anxos en Roma, tiveron catro fillos:"}
{"id": "159828", "revid": "6556997", "url": "https://gl.wikipedia.org/wiki?curid=159828", "title": "Bieito Rubido", "text": "Benito Dami\u00e1n Rubido Ramonde co\u00f1ecido como \"Bieito Rubido\", nado en Cedeira en 1958, \u00e9 un xornalista galego. Foi director de \"La Voz de Galicia\", de \"Antena 3\" en Galicia e do \"ABC\". Dende 2021 dirixe o xornal dixital \"El Debate\".\nTraxectoria.\nLicenciouse en Ciencias da Informaci\u00f3n pola Universidade Complutense de Madrid. Foi profesor da Universidade da Coru\u00f1a, e na actualidade imparte aulas na Universidade Rei Xo\u00e1n Carlos.\nIniciouse na prensa no \"Diario Informaciones\" de Madrid a finais da d\u00e9cada de 1970. Levou a cabo proxectos de modernizaci\u00f3n en varias publicaci\u00f3ns galegas, e en 1983 pasou \u00e1 radio a trav\u00e9s de Antena 3 Radio, chegando a ser director rexional da emisora. Co nacemento das televisi\u00f3ns privadas, en 1995 foi nomeado director de Antena 3 en Galiza, desenvolvendo o primeiro telexornal territorial da cadea.\nFoi director de \"La Voz de Galicia\" entre 2000 e 2006, ao tempo que participou en faladoiros de programas como \"Herrera en la Onda\", \"Ruedo Ib\u00e9rico\", \"59 segundos\" ou \"Protagonistas.\nEn xaneiro de 2009 foi nomeado director editorial de Medios Rexionais de Vocento. En setembro de 2010 foi nomeado director do peri\u00f3dico \"ABC\", substitu\u00edndo a \u00c1ngel Exp\u00f3sito. Ocupou o cargo durante unha d\u00e9cada, ata que foi substitu\u00eddo en 2020 por Juli\u00e1n Quir\u00f3s.\nNo ano 2021 p\u00faxose \u00e1 fronte do novo xornal dixital \"El Debate\", creado pola Asociaci\u00f3n Cat\u00f3lica de Propagandistas como herdeiro do antigo xornal cat\u00f3lico \"El Debate\".\nVida persoal.\n\u00c9 irm\u00e1n dos pol\u00edticos Leopoldo e Lu\u00eds Rubido Ramonde."}
{"id": "159829", "revid": "7802", "url": "https://gl.wikipedia.org/wiki?curid=159829", "title": "Xo\u00e1n de Borb\u00f3n", "text": ""}
{"id": "159831", "revid": "2338", "url": "https://gl.wikipedia.org/wiki?curid=159831", "title": "As Cabanas, Insua, Ortigueira", "text": "As Cabanas \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159832", "revid": "85894", "url": "https://gl.wikipedia.org/wiki?curid=159832", "title": "A Gra\u00f1a, Insua, Ortigueira", "text": "A Gra\u00f1a \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159833", "revid": "85894", "url": "https://gl.wikipedia.org/wiki?curid=159833", "title": "A Pulgueira de Arriba, Insua, Ortigueira", "text": "A Pulgueira de Arriba \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159834", "revid": "2338", "url": "https://gl.wikipedia.org/wiki?curid=159834", "title": "A Seara, Insua, Ortigueira", "text": "A Seara \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159835", "revid": "2338", "url": "https://gl.wikipedia.org/wiki?curid=159835", "title": "Penaboa de Abaixo, Insua, Ortigueira", "text": "Penaboa de Abaixo \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159836", "revid": "85894", "url": "https://gl.wikipedia.org/wiki?curid=159836", "title": "Suapena, Insua, Ortigueira", "text": "Suapena \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159837", "revid": "1131", "url": "https://gl.wikipedia.org/wiki?curid=159837", "title": "Bidual, Insua, Ortigueira", "text": "Bidual \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159838", "revid": "85894", "url": "https://gl.wikipedia.org/wiki?curid=159838", "title": "O Xestal, Insua, Ortigueira", "text": "O Xestal \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159839", "revid": "85894", "url": "https://gl.wikipedia.org/wiki?curid=159839", "title": "O Chao, Insua, Ortigueira", "text": "O Chao \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159840", "revid": "2338", "url": "https://gl.wikipedia.org/wiki?curid=159840", "title": "O Coto, Insua, Ortigueira", "text": "O Coto \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159841", "revid": "85894", "url": "https://gl.wikipedia.org/wiki?curid=159841", "title": "O Mu\u00ed\u00f1o de Silvao, Insua, Ortigueira", "text": "O Mu\u00ed\u00f1o de Silvao \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159842", "revid": "85894", "url": "https://gl.wikipedia.org/wiki?curid=159842", "title": "Vilari\u00f1o de Abaixo, Insua, Ortigueira", "text": "Vilari\u00f1o de Abaixo \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159843", "revid": "2338", "url": "https://gl.wikipedia.org/wiki?curid=159843", "title": "Vilari\u00f1o de Arriba, Insua, Ortigueira", "text": "Vilari\u00f1o de Arriba \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "159844", "revid": "85894", "url": "https://gl.wikipedia.org/wiki?curid=159844", "title": "A Veiga, Insua, Ortigueira", "text": "A Veiga \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 11 habitantes no ano 2009 segundo datos do Instituto Galego de Estat\u00edstica dos cales eran 6 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 15 habitantes."}
{"id": "159845", "revid": "85894", "url": "https://gl.wikipedia.org/wiki?curid=159845", "title": "A Volta, Insua, Ortigueira", "text": "A Volta \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 6 habitantes no ano 2009 segundo datos do Instituto Galego de Estat\u00edstica dos cales eran 3 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "159846", "revid": "85894", "url": "https://gl.wikipedia.org/wiki?curid=159846", "title": "O Mu\u00ed\u00f1o Grande, Insua, Ortigueira", "text": "O Mu\u00ed\u00f1o Grande \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica dos cales eran 2 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 8 habitantes."}
{"id": "159847", "revid": "22570", "url": "https://gl.wikipedia.org/wiki?curid=159847", "title": "O Gregorio, Insua, Ortigueira", "text": "O Gregorio \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 4 habitantes no ano 2009 segundo datos do Instituto Galego de Estat\u00edstica dos cales eran 3 homes e 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 6 habitantes."}
{"id": "159848", "revid": "85894", "url": "https://gl.wikipedia.org/wiki?curid=159848", "title": "O Vilar, Insua, Ortigueira", "text": "O Vilar \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 11 habitantes no ano 2009 segundo datos do Instituto Galego de Estat\u00edstica dos cales eran 6 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 13 habitantes."}
{"id": "159849", "revid": "85894", "url": "https://gl.wikipedia.org/wiki?curid=159849", "title": "O Silvao, Insua, Ortigueira", "text": "O Silvao \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica dos cales eran 2 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 6 habitantes."}
{"id": "159853", "revid": "56817", "url": "https://gl.wikipedia.org/wiki?curid=159853", "title": "M\u00fasculo psoas maior", "text": "O psoas maior \u00e9 un m\u00fasculo do membro inferior.\nCaracter\u00edsticas.\nOrix\u00ednase na parede abdominal posterior e descende cara \u00e1 parte superior do compartimento anterior da coxa a trav\u00e9s da metade lateral do espazo existente entre o ligamento inguinal e o \u00f3so p\u00e9lvico. Durante o seu traxecto discorre xunto co m\u00fasculo il\u00edaco. A pesar de que os m\u00fasculos il\u00edaco e psoas maior te\u00f1en unha orixe independente, \u00fanense formando un \u00fanico tend\u00f3n de inserci\u00f3n no troc\u00e1nter menor do f\u00e9mur. \u00c1 uni\u00f3n destes dous m\u00fasculos denom\u00ednaselle m\u00fasculo psoas-il\u00edaco.\nFunci\u00f3n.\nO psoas-il\u00edaco \u00e9 un potente flexor da coxa na articulaci\u00f3n da cadeira. Tam\u00e9n contrib\u00fae \u00e1 rotaci\u00f3n lateral da coxa.\nVascularizaci\u00f3n.\nProcede dunha p\u00f3la da arteria iliolumbar.\nInnervaci\u00f3n.\nO psoas maior est\u00e1 innervado por p\u00f3las das p\u00f3las anteriores de L1 a L3. O il\u00edaco por p\u00f3las do nervio femoral no abdome."}
{"id": "159857", "revid": "98629", "url": "https://gl.wikipedia.org/wiki?curid=159857", "title": "Buck Rogers no s\u00e9culo XXV", "text": "Buck Rogers no s\u00e9culo XXV \u00e9 unha serie de televisi\u00f3n de ficci\u00f3n cient\u00edfica norteamericana creada por Glen A. Larson e producida por Universal Studios baseada no personaxe de Buck Rogers creado en 1928 por Philip Francis Nowlan e que aparecera en banda dese\u00f1ada e do que se fixeran versi\u00f3ns para a radio e a televisi\u00f3n. A Televisi\u00f3n de Galicia emitiu a serie en 1986.\nSinopse.\nA serie c\u00e9ntrase no capit\u00e1n William Anthony \"Buck\" Rogers, interpretado por Gil Gerard, un piloto da NASA que est\u00e1 ao cargo do \"Ranger 3\", un transbordador espacial lanzado en maio de 1987, por mor dunha avar\u00eda a nave arr\u00e9dase da s\u00faa traxectoria, quedando Buck Rogers conxelado durante 504 anos, regresando \u00e1 Terra no ano 2491, onde son capaces de revivilo e Buck Rogers descobre que a civilizaci\u00f3n tivo que ser reconstru\u00edda logo dunha devastadora guerra nuclear o 22 de novembro de 1987. Na s\u00faa nova vida traballa como patrulleiro auxiliado polo robot Twiki e o computador Dr. Theopolis. Na segunda tempada, Buck, parte nunha nave de exploraci\u00f3n cient\u00edfica ao estilo de Star Trek.\nDesenvolvemento.\nA serie emitiuse durante d\u00faas tempadas entre 1979 e 1981, previamente fix\u00e9rase un episodio piloto que se distribu\u00edu nas salas de cinema meses antes do comezo da serie,o 30 de marzo de 1979, o \u00e9xito nos portelos animou \u00e1 NBC a encargala como serie, comezando a emitila o 20 de setembro de 1979 cun primeiro cap\u00edtulo en d\u00faas partes de d\u00faas horas de duraci\u00f3n que \u00e9 unha versi\u00f3n modificada do filme en d\u00faas partes, eliminando ou alterando algunhas escenas e engadindo outras as\u00ed como material de \"Battlestar Galactica\".Logo dun atraso de varios meses debido a unha folga de actores, a segunda tempada comezou o 15 de xaneiro de 1981, os \u00edndices de audiencia foron menores e a NBC cancelou a serie no episodio 11, sen ofrecer un final \u00e1 historia."}
{"id": "159860", "revid": "137918", "url": "https://gl.wikipedia.org/wiki?curid=159860", "title": "STAR Movies", "text": "STAR Movies \u00e9 unha rede de canles asi\u00e1tica propiedade de Disney Star.\nDesenvolvemento.\nSTAR Movies comezou a emitir en 1994, emite filmes de Hollywood con contratos para novidades recentes con 20th Century Fox, Disney, Metro Goldwyn Mayer e Studio Canal e para filmes xa vistos por televisi\u00f3n con Columbia Pictures e Universal Pictures. Ademais da canle xen\u00e9rica para o sueste de Asia, co\u00f1ecida como STAR Movies International, tam\u00e9n conta con canles espec\u00edficas para Taiw\u00e1n, con subt\u00edtulos en chin\u00e9s e para o Medio Oriente con subt\u00edtulos en \u00e1rabe."}
{"id": "159861", "revid": "23204", "url": "https://gl.wikipedia.org/wiki?curid=159861", "title": "M\u00fasculo semimembranoso", "text": "O m\u00fasculo semimembranoso \u00e9 un m\u00fasculo do membro inferior situado por debaixo do m\u00fasculo semitendinoso no compartimento posterior da coxa.\nCaracter\u00edsticas.\nIns\u00edrese por riba da pegada superolateral da tuberosidade isqui\u00e1tica e por debaixo principalmente no suco e \u00f3so adxacente da superficie medial e posterior do c\u00f3ndilo tibial medial. As expansi\u00f3ns do tend\u00f3n tam\u00e9n se insiren e contrib\u00faen \u00e1 formaci\u00f3n de ligamentos e fascia que hai arredor da articulaci\u00f3n do xeonllo.\nFunci\u00f3n.\nO semimembranoso flexiona a perna na articulaci\u00f3n do xeonllo e estende a coxa na articulaci\u00f3n da cadeira. Actuando xunto ao m\u00fasculo semitendinoso, rota en sentido medial a coxa na articulaci\u00f3n da cadeira e a perna na articulaci\u00f3n do xeonllo.\nVascularizaci\u00f3n.\nO semimembranoso est\u00e1 vascularizado por dous grandes vasos: a arteria gl\u00fatea inferior e a arteria femoral fonda.\nInnervaci\u00f3n.\nEst\u00e1 innervado pola p\u00f3la tibial do nervio ci\u00e1tico."}
{"id": "159862", "revid": "89787", "url": "https://gl.wikipedia.org/wiki?curid=159862", "title": "Televisor", "text": "Un televisor, unha televisi\u00f3n ou unha tele \u00e9 un aparello destinado principalmente \u00e1 recepci\u00f3n e reproduci\u00f3n de sinais de televisi\u00f3n.\nHistoria e caracter\u00edsticas.\nOs primeiros televisores eran electromec\u00e1nicos, os primeiros que se fabricaron comercialmente, no Reino Unido en 1928 por John Logie Baird, non eran m\u00e1is que radios co engadido dun dispositivo de televisi\u00f3n que non era m\u00e1is que tubo de neon detr\u00e1s dun disco de Nipkow con aberturas en espiral que produc\u00edan unha imaxe do tama\u00f1o dun selo postal que dobraba de tama\u00f1o por medio dun cristal, tam\u00e9n exist\u00eda unha versi\u00f3n sen a radio.\nOs primeiros televisores comerciais electr\u00f3nicos feitos con tubos de raios cat\u00f3dicos fabricounos Telefunken en Alema\u00f1a en 1934, logo seguiron Francia e o Reino Unido en 1936 e nos Estados Unidos en 1938, pero os aparellos eran caros, hab\u00eda poucas canles de televisi\u00f3n e as emisi\u00f3ns eran moi limitadas, as\u00ed en 1945 apenas hab\u00eda 7000 televisores nos Estados Unidos . Despois da segunda guerra mundial por mor do avance na tecnolox\u00eda debido \u00e1s investigaci\u00f3ns que se iniciaran pola guerra e a baixada dos prezos polo comezo da produci\u00f3n masiva, aumentaros os fogares que ti\u00f1an un televisor, est\u00edmase que en 1948 hab\u00eda 48.000 nos Estados Unidos que xa eran case 6 mill\u00f3ns en 1950. A\u00ednda que as primeiras transmisi\u00f3ns en cor datan de 1928, pero a fabricaci\u00f3n industrial de televisores en cor comezou, nos Estados Unidos, en 1954, populariz\u00e1ndose nese pa\u00eds na de 1960 e na de 1970 en Europa. O televisor nos primeiros tempos era un obxecto de luxo, de feito a maior\u00eda localiz\u00e1banse en lugares p\u00fablicos especialmente bares, restaurantes e hoteis, aqueles que estaban nos fogares indicaba un alto status do seu dono e polo tanto tend\u00edase a colocar na parte casa m\u00e1is visible \u00e1s visitas, o sal\u00f3n, a medida que se \u00eda popularizando a tendencia era a colocala no comedor, a parte da casa na que a familia estaba m\u00e1is tempo xunta, e a finais do s\u00e9culo XX eran habituais nas coci\u00f1as e dormitorios de moitas casas . Nun principio recib\u00edase o sinal a trav\u00e9s de antenas interiores, co\u00f1ecidas popularmente como \"os cornos\", que polo xeral se colocaban enriba dos televisores, co tempo pasaron a se colocar no exterior, xeralmente no tellado, dando cobertura a todos os veci\u00f1os dun inmoble. O mando a distancia, desenvolvido para os televisores a partir de 1950 e popularizado a finais da d\u00e9cada de 1970 e comezos da de 1980, permitiu interactuar desde o sof\u00e1 cos televisores sen tocalos fisicamente."}
{"id": "159871", "revid": "1131", "url": "https://gl.wikipedia.org/wiki?curid=159871", "title": "Galer\u00eda de imaxes de Santa Comba, Agolada", "text": "San Xo\u00e1n de Santa Comba \u00e9 unha parroquia que se localiza no concello de Agolada."}
{"id": "159889", "revid": "43327", "url": "https://gl.wikipedia.org/wiki?curid=159889", "title": "Diafragma", "text": "O termo diafragma pode referirse a:"}
{"id": "159890", "revid": "6152712", "url": "https://gl.wikipedia.org/wiki?curid=159890", "title": "Luciano Fari\u00f1a Busto", "text": "Luciano Fari\u00f1a Busto, nado en Cambados en 1945 e finado en Pontevedra o 5 de marzo de 2014, foi un avogado e auditor galego, que ocupou o cargo de conselleiro maior do Consello de Contas.\nTraxectoria.\nFoi fillo de Luciano Fari\u00f1a Couto e Francisca Busto Rodr\u00edguez. Licenciado en Dereito pola Universidade de Santiago de Compostela, comezou a s\u00faa carreira como inspector de facenda no Ministerio de Econom\u00eda, tanto na provincia de Pontevedra como no conxunto de Galicia. Foi auditor no concello de Zaragoza e tam\u00e9n exerceu de forma privada. Foi designado secretario xeral t\u00e9cnico da Conseller\u00eda de Econom\u00eda e Facenda en 1986, data en que se incorpora \u00e1 administraci\u00f3n auton\u00f3mica no equipo de Xos\u00e9 Ant\u00f3n Orza.\nEn 2000 foi elixido conselleiro maior do Consello de Contas, cargo que ocupou ata 2007. Permaneceu como conselleiro nesta instituci\u00f3n a petici\u00f3n do Partido Popular, ata que en 2010 regresou ao cargo de conselleiro maior.\nVida persoal.\nEstivo casado e viv\u00eda en Pontevedra."}
{"id": "159891", "revid": "1093", "url": "https://gl.wikipedia.org/wiki?curid=159891", "title": "Mar\u00eda Emilia Casas Baamonde", "text": ""}
{"id": "159893", "revid": "92340", "url": "https://gl.wikipedia.org/wiki?curid=159893", "title": "Ram\u00f3n N\u00fa\u00f1ez Gamallo", "text": "Ram\u00f3n Jos\u00e9 N\u00fa\u00f1ez Gamallo, nado en Caracas en 1964, \u00e9 un economista galego, na actualidade conselleiro do Consello de Contas.\nTraxectoria.\nLicenciado en Ciencias Econ\u00f3micas e Empresariais pola Universidade de Santiago, accedeu a unha praza de profesor da \u00e1rea de Econom\u00eda Aplicada na universidade da Coru\u00f1a. En 2009 foi nomeado conselleiro do Consello de Contas a proposta do PSdeG."}
{"id": "159895", "revid": "1131", "url": "https://gl.wikipedia.org/wiki?curid=159895", "title": "Aeroporto de C\u00e0 Mau", "text": "O aeroporto de C\u00e0 Mau debe o seu nome \u00e1 vila onde se sit\u00faa, dentro do concello de C\u00e0 Mau, Vietnam, a poucos quil\u00f3metros da cidade.\nFoi inaugurado o 18 de maio de 2006 e o seu primeiro voo foi coa li\u00f1a de Vietnam Air Services Company dende Cidade Ho Chi Minh ata Ca Mau e volta."}
{"id": "159897", "revid": "16572", "url": "https://gl.wikipedia.org/wiki?curid=159897", "title": "DOI", "text": ""}
{"id": "159900", "revid": "98629", "url": "https://gl.wikipedia.org/wiki?curid=159900", "title": "Medalla de Ouro da Arquitectura", "text": "A Medalla de Ouro da Arquitectura \u00e9 o galard\u00f3n m\u00e1is importante dos que concede o Consejo Superior de los Colegios de Arquitectos de Espa\u00f1a (CSCAE). Reco\u00f1ece os m\u00e9ritos de instituci\u00f3ns e persoas que se distingan polo seu labor en favor da arquitectura e da profesi\u00f3n de arquitecto. Conc\u00e9dese, en vida, a persoas ou instituci\u00f3ns que destacaran especialmente en:\nA primeira foi outorgada \u00f3 rei don Juan Carlos I. Recibiuna tam\u00e9n o Aga Khan.\nEn 2016, un grupo de arquitectas entre as que se atopan In\u00e9s S\u00e1nchez de Madariaga, co-directora do proxecto Gendered Innovations, da Comisi\u00f3n Europea e a Universidade de Stanford e expresidenta do Comit\u00e9 de Expertos da Comisi\u00f3n Europea, a comisaria Ariadna Cantis, Martha Thorne, directora do Premio Pritzker; e as dese\u00f1adoras Izaskun Chinchilla (Izaskun Chinchilla Architects), Blanca Lle\u00f3 e Carmen Espegel (espegel-fisac), elevaron unha petici\u00f3n ao Presidente do Consello Superior dos Colexios de Arquitectos de Espa\u00f1a reclamando unha representaci\u00f3n equilibrada de homes e mulleres entre as persoas do seu xurado e as premiadas, dado que en 35 anos de outorgamento do Premio non foi reco\u00f1ecida ningunha arquitecta."}
{"id": "159901", "revid": "56817", "url": "https://gl.wikipedia.org/wiki?curid=159901", "title": "Sar\u00eda", "text": "Segundo o Libro de Morm\u00f3n, Sar\u00eda era a muller de Lehi, e a nai de Lam\u00e1n, Lemuel, Sam, Nefi, Xacob e Xos\u00e9. Viaxou co seu marido desde Xerusal\u00e9n, polo deserto e, finalmente, cruzando o oc\u00e9ano ata chegar \u00e1 \"terra prometida\" (Am\u00e9rica). \u00c9 co\u00f1ecida por queixarse ao seu marido por enviar aos seus fillos de volta a Xerusal\u00e9n.\nComo esposa de Lehi e nai de Nefi, Sar\u00eda est\u00e1 considerada como un dos principais devanceiros do Libro de Morm\u00f3n.\nEntre os ling\u00fcistas morm\u00f3ns, a maior\u00eda di que o significado de Sar\u00eda (\u05e9\u05c2\u05e8\u05d9\u05d4 \u015aary\u0101h) \u00e9 \"o Se\u00f1or \u00e9 pr\u00edncipe\"."}
{"id": "159902", "revid": "2074", "url": "https://gl.wikipedia.org/wiki?curid=159902", "title": "Encima", "text": ""}
{"id": "159903", "revid": "2074", "url": "https://gl.wikipedia.org/wiki?curid=159903", "title": "Coencima", "text": ""}
{"id": "159912", "revid": "1673191", "url": "https://gl.wikipedia.org/wiki?curid=159912", "title": "Alba, Cuneo", "text": ""}
{"id": "159920", "revid": "1131", "url": "https://gl.wikipedia.org/wiki?curid=159920", "title": "Aeroporto de Da Nang", "text": "O aeroporto de Da Nang debe o seu nome \u00e1 cidade onde se sit\u00faa (Da Nang), dentro do concello de Nam Trung Bo, Vietnam, a poucos quil\u00f3metros da cidade.\nFoi inaugurado o 18 de maio de 1956 e o seu primeiro voo foi coa li\u00f1a de Vietnam Airlines dende Saig\u00f3n ata Da Nang e volta."}
{"id": "159922", "revid": "1410", "url": "https://gl.wikipedia.org/wiki?curid=159922", "title": "Provincia de Qu\u1ea3ng B\u00ecnh", "text": "A provincia de Quang Binh \u00e9 unha provincia vietnamita integrada actualmente na Bac Trung Bo.\nO territorio da provincia abarca 8.559\u00a0km\u00b2 e conta con 898.028 habitantes (2009). Tr\u00e1tase dunha poboaci\u00f3n fortemente envellecida e en clara regresi\u00f3n demogr\u00e1fica. O seu principal n\u00facleo de poboaci\u00f3n \u00e9 Dong Hoi, capital da provincia. Outras localidades, cabezas de partido xudicial xunto coa anterior, son Le Thuy, Bo Trach e Quang Trach."}
{"id": "159923", "revid": "1410", "url": "https://gl.wikipedia.org/wiki?curid=159923", "title": "\u0110\u1ed3ng H\u1edbi", "text": "Dong Hoi \u00e9 a capital da provincia de Quang Binh, en Vietnam.\nEst\u00e1 atravesada polo r\u00edo Nhat Le, que contin\u00faa polo Mar da China Meridional. O n\u00facleo urbano ten arredor de 104.000 habitantes.\nNela at\u00f3pase o aeroporto de \u0110\u1ed3ng H\u1edbi."}
{"id": "159926", "revid": "1410", "url": "https://gl.wikipedia.org/wiki?curid=159926", "title": "C\u00e0 Mau", "text": "C\u00e0 Mau \u00e9 unha cidade situada no delta do Mekong. \u00c9 a capital da provincia de Ca Mau, en Vietnam.\nEst\u00e1 atravesada polo r\u00edo Cai Tau, que contin\u00faa cara ao mar da China Meridional. O n\u00facleo urbano ten arredor de 211.000 habitantes."}
{"id": "159927", "revid": "22570", "url": "https://gl.wikipedia.org/wiki?curid=159927", "title": "Vung Tau", "text": "Vung Tau \u00e9 unha cidade situada en Dong Nam Bo, capital da provincia de Ba Ria-Vung Tau, en Vietnam.\nEst\u00e1 atravesada polo r\u00edo Rach Dua, que contin\u00faa cara o mar da China Meridional). O n\u00facleo urbano conta con arredor de 261.000 habitantes."}
{"id": "159928", "revid": "1410", "url": "https://gl.wikipedia.org/wiki?curid=159928", "title": "Nha Trang", "text": "Nha Trang \u00e9 unha cidade situada en Nam Trung Bo, capital da provincia de Khanh Hoa.\nEst\u00e1 atravesada polo r\u00edo Nha Trang, que contin\u00faa cara o mar da China Meridional. O n\u00facleo urbano ten arredor de 361.000 habitantes."}
{"id": "159929", "revid": "22570", "url": "https://gl.wikipedia.org/wiki?curid=159929", "title": "Da Lat", "text": "Da Lat (\"\u0110\u00e0 L\u1ea1t\") \u00e9 unha cidade situada en Tay Nguyen, capital da provincia de Lam Dong en Vietnam.\nEst\u00e1 atravesada polo r\u00edo Ho Xuan Huong. O n\u00facleo urbano conta con arredor de 201.000 habitantes."}
{"id": "159932", "revid": "5863", "url": "https://gl.wikipedia.org/wiki?curid=159932", "title": "Chema Gagino", "text": "Jos\u00e9 Mar\u00eda Gagino Vidal, co\u00f1ecido artisticamente como Chema Gagino, nado en Corme, Ponteceso en 1964, \u00e9 un actor, director e guionista do audiovisual galego.\nTraxectoria.\nComezou como actor e director de dobraxe en 1985, dando voz a actores como Woody Allen ou Jerry Lewis. En 1993 iniciouse nas curtametraxes. En 1998 pasou a dirixir a serie \"Mareas vivas\" (sexta e s\u00e9tima tempadas), e posteriormente dirixiu as seis entregas de \"Terra de Miranda\", traballando ademais como guionista e argumentista."}
{"id": "159934", "revid": "98629", "url": "https://gl.wikipedia.org/wiki?curid=159934", "title": "M\u00fasculo semitendinoso", "text": "O m\u00fasculo semitendonoso \u00e9 un m\u00fasculo do membro inferior.\nCaracter\u00edsticas.\nEst\u00e1 situado xunto o b\u00edceps femoral no compartimento posterior da coxa. Orix\u00ednase xunto coa porci\u00f3n longa do b\u00edceps femoral na parte infero-medial da \u00e1rea superior da tuberosidade isqui\u00e1tica. Na metade inferior da coxa e orixina un tend\u00f3n longo en forma de cord\u00f3n, que se disp\u00f3n sobre o m\u00fasculo semimembranoso e descende cara o xeonllo. O tend\u00f3n c\u00farvase ao redor do c\u00f3ndilo medial da tibia, xusto por debaixo dos tend\u00f3ns dos m\u00fasculos gr\u00e1cil e sartorio.\nFunci\u00f3n.\nFlexiona a perna na articulaci\u00f3n do xeonllo e estende a coxa na articulaci\u00f3n da cadeira. Actuando xunto ao m\u00fasculo semimembranoso, tam\u00e9n rota en sentido medial a coxa na articulaci\u00f3n da cadeira e rota en sentido medial a perna na articulaci\u00f3n do xeonllo.\nVascularizaci\u00f3n.\nEst\u00e1 vascularizado pola arteria gl\u00fatea inferior.\nInnervaci\u00f3n.\nEst\u00e1 innervado pola divisi\u00f3n tibial do nervio ci\u00e1tico."}
{"id": "159935", "revid": "56817", "url": "https://gl.wikipedia.org/wiki?curid=159935", "title": "Encontros (1986)", "text": "Encontros foi un programa de debates da Televisi\u00f3n de Galicia que se emitiu en 1986 dirixido e presentado por Luis \u00c1lvarez Pousa.\nDesenvolvemento.\nFoi o primeiro programa de debates da TVG, comezou a emitirse o 15 de maio de 1986 e o formato era semellante en todos, en primeiro lugar o presentador achegaba aos espectadores o tema de debate e logo presentaba aos convidados para pasar deseguido \u00e1 visi\u00f3n dun v\u00eddeo que incid\u00eda no tema proposto, e xa finalmente entr\u00e1base no debate propiamente dito."}
{"id": "159938", "revid": "56817", "url": "https://gl.wikipedia.org/wiki?curid=159938", "title": "Canon televisivo", "text": "O canon televisivo \u00e9 unha taxa que hai que pagar en determinados pa\u00edses para ver a televisi\u00f3n, a s\u00faa finalidade \u00e9 a de contribu\u00edr ao financiamento da televisi\u00f3n p\u00fablica e evitar que esta te\u00f1a publicidade ou sexa s\u00f3 residual, principalmente existe en Europa e nalg\u00fans pa\u00edses africanos e de Asia. Tam\u00e9n existe un canon semellante para a radio nalg\u00fans pa\u00edses. Polo xeral c\u00f3brase como unha recarga da factura da electricidade pero en pa\u00edses como o Reino Unido ou Noruega c\u00f3brase \u00e1 parte. A falta de pagamento pode dar como consecuencia o pago dunha multa, como en Italia, ou o procesamento penal, como no Reino Unido.\nHistoria.\nA orixe deste canon est\u00e1 no Reino Unido que adoptou en 1928 un modelo de subscrici\u00f3n p\u00fablica obrigatoria para todos os fogares que tivesen un aparello de radio, co\u00f1ecido como \"radio licence\", o di\u00f1eiro recadado \u00eda para a BBC. Moitos outros pa\u00edses que seguiron o modelo de radio p\u00fablica da BBC adoptaron este canon. Coa chegada da televisi\u00f3n alg\u00fans pa\u00edses crearon un canon diferente para ela, mentres outros simplemente engadiron un suplemento para cubrir a televisi\u00f3n."}
{"id": "159942", "revid": "5749", "url": "https://gl.wikipedia.org/wiki?curid=159942", "title": "Vo Nguyen Giap", "text": ""}
{"id": "159943", "revid": "12452", "url": "https://gl.wikipedia.org/wiki?curid=159943", "title": "Aeroporto da Ca Mau", "text": ""}
{"id": "159944", "revid": "98629", "url": "https://gl.wikipedia.org/wiki?curid=159944", "title": "Plexo braquial", "text": "O plexo braquial \u00e9 unha formaci\u00f3n nerviosa. \u00c9 un plexo som\u00e1tico formado polas ramas anteriores dos nervios espinais de C5 a C8, e pola maior parte da rama anterior de T1.\nCaracter\u00edsticas.\nOrix\u00ednase no pescozo, dir\u00edxese cara a f\u00f3ra e abaixo, acerc\u00e1ndose \u00e1 primeira costela, para finalmente introducirse na axila. Forma todos os nervios principais da extremidade superior. A parte proximal do plexo discorre por detr\u00e1s da arteria subclavia no pescozo, mentres que as partes m\u00e1is distais do plexo rodean a arteria axilar.\nRa\u00edces.\nAs ra\u00edces do plexo braquial son as ramas anteriores de C5 a C8 e a maior parte de T1. Preto da s\u00faa orixe, as ra\u00edces reciben as ramas comunicantes posteriores do tronco simp\u00e1tico. Estes levan as febras posganglionares simp\u00e1ticas \u00e1s ra\u00edces, para que se distrib\u00faan pola periferia. As ra\u00edces e os troncos sit\u00faanse no tri\u00e1ngulo posterior do pescozo, pasando entre os m\u00fasculos m\u00fasculo escaleno anterior e o escaleno medio, e por detr\u00e1s e por riba da arteria subclavia.\nTroncos.\nOs tres troncos do plexo braquial orix\u00ednanse nas ra\u00edces, pasan por f\u00f3ra da primeira costela e entran na axila:\nO tronco inferior sit\u00faase sobre a primeira costela, por detr\u00e1s da arteria subclavia. Os troncos medio e superior te\u00f1en unha posici\u00f3n m\u00e1is superior.\nDivisi\u00f3ns.\nCada un dos troncos div\u00eddese nunha divisi\u00f3n anterior e nunha posterior:\nNon existe ning\u00fan nervio perif\u00e9rico que se orixine directamente das divisi\u00f3ns do plexo braquial.\nFasc\u00edculos.\nOs tres fasc\u00edculos do plexo braquial orix\u00ednanse das divisi\u00f3ns e se relacionan coa segunda parte de arteria axilar.\nA maior\u00eda dos nervios perif\u00e9ricos da extremidade superior orix\u00ednanse nos fasc\u00edculos do plexo braquial. Polo xeral, os nervios dos compartimentos anteriores da extremidade superior xorden dos fasc\u00edculos medial e lateral, e os nervios relacionados cos compartimentos posteriores orix\u00ednanse no fasc\u00edculo posterior.\nRamas.\nAs \u00fanicas ramas que xorden dos troncos do plexo braquial son dous nervios que se orixinan no tronco superior: o nervio supraescapular e o nervio do m\u00fasculo subclavio.\nTodos estes nervios, excepto o radial, innervan os m\u00fasculos relacionados coa parede posterior da axila; o nervio radial dir\u00edxese cara o brazo e antebrazo. Os nervios subescapular superior, toracodorsal e subescapular inferior orix\u00ednanse de forma consecutiva no fasc\u00edculo posterior e se dirixen directamente aos m\u00fasculos relacionados coa parede posterior da axila. O subescapular superior \u00e9 un nervio curto, que se dirixe cara ao m\u00fasculo subescapular para innervalo. O toracodorsal \u00e9 o m\u00e1is longo destes tres nervios e se dirixe verticalmente ao longo da parede posterior da axila e innerva os m\u00fasculos subescapular e redondo maior.\nO nervio axilar orix\u00ednase no fasc\u00edculo posterior e se dirixe en sentido inferior e lateral ao longo da parede posterior para deixar a axila a trav\u00e9s do espazo cuadrangular. Dir\u00edxese en sentido posterior pasando ao redor do pescozo cir\u00farxico do \u00famero e innerva os m\u00fasculos deltoide e redondo menor. Despois de pasar polo espazo cuadrangular emite unha rama, o nervio cut\u00e1neo lateral superior do brazo, que rodea o bordo posterior do m\u00fasculo deltoide e innerva a pel desa rexi\u00f3n. O nervio axilar vai acompa\u00f1ado da arteria circunflexa umeral posterior.\nO nervio radial \u00e9 a rama terminal de maior tama\u00f1o do fasc\u00edculo posterior. Sae da axila e chega ao compartimento posterior do brazo a trav\u00e9s do intervalo triangular, entre o bordo inferior do m\u00fasculo redondo maior, a porci\u00f3n longa do m\u00fasculo tr\u00edceps braquial e o corpo do \u00famero. No seu percorrido polo intervalo triangular vai acompa\u00f1ado da arteria braquial fonda, que se orixina na arteria braquial, no compartimento anterior do brazo. O nervio radial e as s\u00faas ramas innervan:\nO nervio cut\u00e1neo posterior do brazo orix\u00ednase no nervio radial na axila, e innerva a pel da superficie posterior do brazo."}
{"id": "159946", "revid": "23204", "url": "https://gl.wikipedia.org/wiki?curid=159946", "title": "20th Century Fox Television", "text": "Twentieth Century Fox Television, Inc., m\u00e1is co\u00f1ecida como 20th Century Fox Television \u00e9 a unidade de produci\u00f3n para a televisi\u00f3n do estudio de filmaci\u00f3n da Fox filial da Fox Entertainment Group, parte da compa\u00f1\u00eda de Rupert Murdoch News Corporation, \u00e1 que tam\u00e9n pertence 20th Television que para al\u00e9n de producir para as estaci\u00f3ns sindicadas da Fox tam\u00e9n distrib\u00fae case toda a produci\u00f3n da Twentieth Century Fox Television.\nHistoria.\n20th Century Fox Television fundouse en 1949 co nome de TCF Television Productions, Inc, nome polo que se co\u00f1eceu ata 1955. Desde 1986 serviu como a ponla encargada da produci\u00f3n da rede da Fox, a\u00ednda que o departamento oficial de produci\u00f3n \u00e9 a Fox Television Studios. "}
{"id": "159948", "revid": "22570", "url": "https://gl.wikipedia.org/wiki?curid=159948", "title": "Quy Nhon", "text": "Ca Mau \u00e9 unha cidade situada no Nam Trung Bo. \u00c9 a capital da provincia de Binh Dinh, en Vietnam.\nEst\u00e1 atravesada polo r\u00edo Quy Nhon, que contin\u00faa cara ao mar da China Meridional. O n\u00facleo urbano conta con arredor de 280.900 habitantes."}
{"id": "159949", "revid": "1410", "url": "https://gl.wikipedia.org/wiki?curid=159949", "title": "Bi\u00ean H\u00f2a", "text": "Bi\u00ean H\u00f2a \u00e9 unha cidade situada no Dong Nam Bo. \u00c9 a capital da provincia de Dong Nai, en Vietnam.\nEst\u00e1 atravesada polo r\u00edo Dong Nai, que contin\u00faa cara o mar da China Meridional. O n\u00facleo urbano ten arredor de 784.398 habitantes (2009)."}
{"id": "159950", "revid": "22570", "url": "https://gl.wikipedia.org/wiki?curid=159950", "title": "Dong Ha", "text": "Dong Ha \u00e9 unha cidade situada en Bac Trung Bo, capital da provincia de Quang Tri, en Vietnam.\nEst\u00e1 atravesada polo r\u00edo Dong Ha, que contin\u00faa cara o mar da China Meridional. O n\u00facleo urbano conta con arredor de 96.000 habitantes."}
{"id": "159951", "revid": "98629", "url": "https://gl.wikipedia.org/wiki?curid=159951", "title": "Lei de Stang", "text": "A lei de Stang \u00e9 unha lei fonol\u00f3xica protoindoeuropea que recibe o seu nome do ling\u00fcista noruegu\u00e9s Christian Stang. A lei goberna as secuencias finais de palabra en vogal, seguida dunha laringal ou unha semivogal */y/ ou */w/, seguida de nasal. Segundo esta lei estas secuencias simplif\u00edcanse de xeito que as laringais ou as semivogais desaparecen, con alongamento compensatorio da vogal precedente.\nFormulaci\u00f3n.\nEsta regra adoita citarse da seguinte forma:\n \"*Vwm &gt; *V\u02d0m\"\nA mi\u00fado eng\u00e1dense as regras \n \"*Vmm &gt; *V\u02d0m\" e \"*Vh\u2082m &gt; *V\u02d0m\" \n \"*Vyi &gt; *V\u02d0y\"\nComp\u00e1rese:"}
{"id": "159952", "revid": "23204", "url": "https://gl.wikipedia.org/wiki?curid=159952", "title": "Can Tho", "text": "Can Tho \u00e9 unha cidade situada en Delta do Mekong en Vietnam.\nEst\u00e1 atravesada polo r\u00edo Bassac, que contin\u00faa cara o mar da China Meridional. O n\u00facleo urbano ten arredor de 1\u00a0121\u00a0000 habitantes."}
{"id": "159953", "revid": "141107", "url": "https://gl.wikipedia.org/wiki?curid=159953", "title": "R\u00edo Saigon", "text": "O r\u00edo Saigon \u00e9 un dos r\u00edos m\u00e1is longos e importantes de Vietnam, con 225\u00a0km de lonxitude e un caudal de 2.000 metros c\u00fabicos por segundo. Atravesa Vietnam de sur a norte, desembocando no mar da China Meridional."}
{"id": "159954", "revid": "5863", "url": "https://gl.wikipedia.org/wiki?curid=159954", "title": "Malacolox\u00eda", "text": "A malacolox\u00eda (do grego \"\u03bc\u03b1\u03bb\u03b1\u03ba\u03cc\u03c2\", \"brando\" e \"\u03bb\u03bf\u03b3\u03af\u03b1\", \"estudo\") \u00e9 unha rama da zoolox\u00eda que se encarga do estudo dos moluscos. Os campos de investigaci\u00f3n da malacolox\u00eda incl\u00faen taxonom\u00eda, ecolox\u00eda, paleontolox\u00eda e m\u00e1is evoluci\u00f3n. Os co\u00f1ecementos da malacolox\u00eda te\u00f1en aplicaci\u00f3ns m\u00e9dicas, veterinarias e agrarias, e v\u00e1lese dos moluscos como mediadores de enfermidades, tal que a esquistosomiase.\nO Museo do Mar do concello pontevedr\u00e9s da Guarda alberga unha colecci\u00f3n malacol\u00f3xica de m\u00e1is de 18.000 pezas."}
{"id": "159958", "revid": "1131", "url": "https://gl.wikipedia.org/wiki?curid=159958", "title": "Vilarelho da Raia", "text": "Vilarelho da Raia \u00e9 unha fregues\u00eda portuguesa do municipio de Chaves, con 17,75\u00a0km\u00b2 de \u00e1rea e 619 habitantes (2001) do que resulta unha densidade de 34,9 hab/km\u00b2. Forman parte da fregues\u00eda as aldeas de Vilarelho da Raia, Cambedo, Vila Me\u00e3 e Vilarinho da Raia.\nEst\u00e1 situada en Tr\u00e1s-os-Montes, na Raia coa fronteira galega, a 200 m da parroquia de Rabal (O\u00edmbra). A mediados do s\u00e9culo XX foi un lugar de moito contrabando.\nEclesiasticamente pertence \u00f3 arciprestado do Alto T\u00e2mega na diocese de Vila Real.\nHistoria.\nAt\u00e9 1836 pertenceu \u00f3 concello de Chaves. Despois formou parte do antigo concello de Ervededo desde a s\u00faa creaci\u00f3n en 1836 at\u00e9 a s\u00faa extinci\u00f3n en 31 de decembro de 1853, cando pasou de novo para o de Chaves.\nEn 1848 absorbeu a fregues\u00eda de Vila Me\u00e3.\nEn 1868, coa entrada en vigor do Tratado de Lisboa de 1864, en troco do Couto Mixto foron anexados a Portugal as partes galegas dos chamados \"pobos promiscuos\", lugares que estaban situados na mesma fronteira, entre Galicia e Portugal. Deste xeito, foille incorporada a outra parte de Cambedo, que pertenc\u00eda \u00e1 parroquia de O\u00edmbra. Eclesiasticamente seguiu a pertencer \u00e1 fregues\u00eda oimbr\u00e1 e por tanto \u00e1 diocese de Ourense. As\u00ed, en 1914 a\u00ednda depend\u00edan do p\u00e1rroco de O\u00edmbra unhas 20 familias portuguesas. Por\u00e9n, coa entrada de Portugal en 1910 nun novo r\u00e9xime e as crecentes dificultades dos p\u00e1rrocos para cruzar a fronteira, a parte galega acabou sendo incorporada tam\u00e9n \u00e1 arquidiocese de Braga o 27 de novembro de 1914.\nA fregues\u00eda eclesi\u00e1stica pertenc\u00eda \u00f3 arcebispado bracarense at\u00e9 que en 1922 pasou a formar parte da nova diocese de Vila Real, igual c\u00e1s demais fregues\u00edas do distrito hom\u00f3nimo.\nPatrimonio.\nA igrexa Matriz, baixo a advocaci\u00f3n de Santiago o Maior, foi constru\u00edda en 1698. Outros templos do concello son as capelas do Se\u00f1or das Almas, de Nosa Se\u00f1ora das Neves, de Santa Catarina e de San Gonzalo. A \u00c1gua da Faxa \u00e9 unha fonte de pedra con espazos para os ba\u00f1os e augas ferrosas, localizada entre Vilarelho da Raia e Cambedo.\nExiste un museo etnogr\u00e1fico e arqueol\u00f3xico.\nFestas e romar\u00edas.\nSan Xos\u00e9 (19 de marzo), Santiago (25 de xullo) e Senhor das Almas (pen\u00faltima fin de semana de agosto, cun grande espect\u00e1culo de pirotecnia)."}
{"id": "159961", "revid": "785", "url": "https://gl.wikipedia.org/wiki?curid=159961", "title": "A Raia", "text": "A Raia \u00e9 o nome informal co cal se co\u00f1ece tradicionalmente a fronteira terrestre entre Espa\u00f1a e Portugal. Dunha forma m\u00e1is ampla, A Raia \u00e9 igualmente o espazo xeogr\u00e1fico, a ambos os lados da fronteira pol\u00edtica, en que a poboaci\u00f3n comparte uns mesmos elementos hist\u00f3ricos, culturais, econ\u00f3micos e mesmo ling\u00fc\u00edsticos por veces.\nNa parte galego-portuguesa \u00e9 frecuente distinguir entre a fronteira hidrogr\u00e1fica e a trazada na terra. As\u00ed, a \"raia h\u00famida\" coincide co curso do r\u00edo Mi\u00f1o na provincia de Pontevedra (Baixo Mi\u00f1o, O Condado e A Paradanta), mentres que a \"raia seca\" se corresponde co sur da provincia de Ourense (Terra de Celanova, Baixa e Alta Limia, val de Monterrei e As Frieiras).\nXeograf\u00eda.\nA Raia ten unha lonxitude de 1214 km. \u00c9 a fronteira m\u00e1is longa entre dous estados membros da Uni\u00f3n Europea e a cuarta do continente, ap\u00f3s a de Noruega con Suecia (1619 km) e as de Rusia coa Ucra\u00edna (1576 km) e con Finlandia (1340 km). De norte a sur, as provincias espa\u00f1olas que limitan con Portugal son Pontevedra, Ourense, Zamora, Salamanca, C\u00e1ceres, Badaxoz e Huelva. Os distritos portugueses que limitan con Espa\u00f1a son, de norte a sur, Viana do Castelo, Braga, Vila Real, Braganza, Guarda, Castelo Branco, Portalegre, \u00c9vora, Beja e Faro.\nHistoria.\nA historia da Raia comeza na \u00e9poca da Reconquista do occidente da pen\u00ednsula ib\u00e9rica, no momento en que Portugal nace como reino independente en 1143, tras o Tratado de Zamora, independiz\u00e1ndose do Reino de Le\u00f3n. \nAmbos os reinos iranse estendendo durante os seguintes anos cara ao sur, ao principio sen un establecemento claro dos l\u00edmites entre as conquistas que correspond\u00edan a cada reino. \nEn 1267 Afonso X de Castela e de Le\u00f3n e Afonso III de Portugal asinan o Tratado de Badaxoz, no cal delimitan a fronteira entre ambos os reinos. \nTras un per\u00edodo pac\u00edfico de trinta anos, en 1297 o rei Din\u00eds de Portugal aproveita a debilidade da Coroa de Castela por mor da disputa polo trono entre o infante Xo\u00e1n I de Galiza e Le\u00f3n e o seu sobri\u00f1o Fernando IV e obriga a rexente Mar\u00eda de Molina a asinar o Tratado de Alca\u00f1ices. Nel del\u00edm\u00edtanse as fronteiras entre os reinos de Le\u00f3n e Portugal e trasp\u00e1sase a localidade de Olivenza a dominio portugu\u00e9s. \nA modificaci\u00f3n m\u00e1is controvertida da fronteira entre ambos os pa\u00edses ocorre en 1801 co Tratado de Badaxoz, que pon fin \u00e1 Guerra das Laranxas, e polo cal Espa\u00f1a obt\u00e9n \"de facto\" o territorio portugu\u00e9s de Olivenza, situaci\u00f3n que o Estado de Portugal considerou inv\u00e1lida. O seu argumento bas\u00e9ase na ratificaci\u00f3n do tratado do Congreso de Viena por Espa\u00f1a o 7 de maio de 1817, que establec\u00eda no artigo 105 que os reinos de Espa\u00f1a e Portugal deb\u00edan reunirse canto antes para traspasar definitivamente o territorio de Olivenza a Portugal.\nA situaci\u00f3n especial do Couto Mixto resolveuse mediante o Tratado de Lisboa de 1864, no cal a fronteira portuguesa non abrangue o territorio xacando partillado en dous municipios: Olivenza e T\u00e1liga. \nPortugal nunca chegou a renunciar \u00e1 soberan\u00eda na zona, mais non a reclama nin \u00e9 unha prioridade actual para a diplomacia portuguesa. Na actualidade, a cuesti\u00f3n territorial de Olivenza apenas suscita debate na sociedade portuguesa, malia existiren mapas xeogr\u00e1ficos de Portugal que non sinalan como definida esta parte de fronteira. Os mapas empregados polas instituci\u00f3ns oficiais portuguesas non incl\u00faen os municipios de Olivenza e T\u00e1liga."}
{"id": "159963", "revid": "23204", "url": "https://gl.wikipedia.org/wiki?curid=159963", "title": "M\u00f3r", "text": "M\u00f3r \u00e9 o primeiro e \u00fanico \u00e1lbum de estudio da banda galaico-portuguesa de rock A Banda de Poi, publicado o 23 de novembro de 2005.\nNo disco crit\u00edcanse os abusos do poder. Ilustran a portada do disco coa \"Pedra Alta\", a que se sup\u00f3n que fora o menhir m\u00e1is alto da Europa e que presid\u00eda a desaparecida Lagoa de Antela."}
{"id": "159964", "revid": "1131", "url": "https://gl.wikipedia.org/wiki?curid=159964", "title": "Estadio J\u00e4rnvallen", "text": "O J\u00e4rnvallen, \u00e9 un estadio multifuncional, pero dedicado principalmente a pr\u00e1ctica do f\u00fatbol, situado na cidade de Sandviken, no condado de G\u00e4strikland en Suecia. Serve de sede habitual o V\u00e4ster\u00e5s SK."}
{"id": "159967", "revid": "98629", "url": "https://gl.wikipedia.org/wiki?curid=159967", "title": "Reis de Leinster", "text": "Esta \u00e9 unha lista dos Reis de Leinster que reinaron no reino irland\u00e9s de Leinster ata 1632, coa morte de Domhnall Spainnach MacMurrough-Kavanagh, o \u00faltimo descendente lex\u00edtimo da dinast\u00eda the MacMurrough Kavanagh."}
{"id": "159968", "revid": "5863", "url": "https://gl.wikipedia.org/wiki?curid=159968", "title": "Cantar de M\u00edo Cid", "text": ""}
{"id": "159971", "revid": "23204", "url": "https://gl.wikipedia.org/wiki?curid=159971", "title": "Xos\u00e9 Robles Pazos", "text": "Xos\u00e9 Robles Pazos, nado en Santiago de Compostela en 1897 e finado en 1937, foi un profesor, tradutor, e activista de esquerdas galego.\nTraxectoria.\nNaceu en Compostela nunha familia arist\u00f3crata. Criouse en Madrid, onde o seu pai, que foi tradutor ocasional de poes\u00eda galega, traballaba como arquiveiro. Estivo na Instituci\u00f3n Libre de Ense\u00f1anza. Co\u00f1eceu a John Dos Passos por casualidade durante unha viaxe a Toledo e introduciuno no ambiente intelectual de Madrid. Animado por Dos Passos postulouse como candidato a profesor na Johns Hopkins University e foi aceptado. Trasladouse a Baltimore en 1920 coa s\u00faa muller, M\u00e1rgara Villegas e o seu fillo. Converteuse en amigo de Dos Passos, tam\u00e9n militante radical de esquerdas, e no seu tradutor ao castel\u00e1n. A\u00ednda na actualidade est\u00e1 vixente a s\u00faa traduci\u00f3n de \"Manhattan Transfer\". Tam\u00e9n traduciu algunhas obras de Sinclair Lewis.\nCando aconteceu o golpe de Estado do 18 de xullo de 1936 Xos\u00e9 Robles estaba de vacaci\u00f3ns en Espa\u00f1a. Apoiou a causa republicana, traballando de tradutor para o Ministerio da Guerra. Co\u00f1ecedor da lingua rusa, foi nomeado tenente coronel polo Goberno e asignado como tradutor e colaborador do xeneral Vladimir Gorev. Pero a s\u00faa visi\u00f3n independente levouno a un conflito cos axentes da Uni\u00f3n Sovi\u00e9tica, que estaban a conseguir cada vez m\u00e1is poder no goberno e na zona republicana.\nA comezos de 1937 Xos\u00e9 Robles desapareceu. O xornalista estadounidense de esquerdas Josephine Herbst, nunha visita \u00e1 fronte de guerra, descubriu que fora arrestado e fusilado por ser un esp\u00eda das tropas franquistas, e deu esta informaci\u00f3n a Ernest Hemingway e Dos Passos, que estaban en Madrid. As circunstancias exactas da s\u00faa morte nunca foron clarificadas, po\u00f1\u00e9ndose en d\u00fabida o cargo de ser esp\u00eda das tropas fascistas. Pola contra, suxeriuse que foi matado por axentes da NKVD (liderados por Alexander Orlov), xunto a outros militantes de esquerda como Andreu Nin.\nA morte de Xos\u00e9 Robles provocou a ruptura da amizade entre Hemingway e Dos Passos. Hemingway xustificou a morte, como necesaria en tempos de guerra, mentres que Dos Passos, conmocionado pola morte do seu amigo, rompeu o seu compromiso coa esquerda e comezou a s\u00faa deriva cara \u00e1 dereita.\nXos\u00e9 Robles era irm\u00e1n de Ram\u00f3n Robles Pazos, militar franquista, que chegou a tenente xeneral."}
{"id": "159972", "revid": "89787", "url": "https://gl.wikipedia.org/wiki?curid=159972", "title": "Felipe Ramos", "text": "Felipe Ramos S\u00e1nchez, nado en Madrid o 10 de xaneiro de 1988, \u00e9 un futbolista espa\u00f1ol. Xoga de porteiro.\nTraxectoria.\nFelipe Ramos formouse no Real Madrid Castilla, no que se converteu en porteiro titular. En 2010, fichou polo Deportivo da Coru\u00f1a por 5 tempadas, para empezar xogando no Deportivo B. Na s\u00faa primeira tempada no filial branquiazul (2010\u201311).\nNa tempada 2011\u201312 foi cedido ao RCD Mallorca B, de Segunda Divisi\u00f3n B. Aqu\u00ed xogou 16 partidos.\nNa tempada 2012\u201313 marchou cedido ao Valencia CF Mestalla."}
{"id": "159978", "revid": "88215", "url": "https://gl.wikipedia.org/wiki?curid=159978", "title": "David Rodr\u00edguez S\u00e1nchez", "text": "David Rodr\u00edguez S\u00e1nchez, nado en Talavera de la Reina (Toledo) o 14 de febreiro de 1986, \u00e9 un futbolista espa\u00f1ol. Xoga como dianteiro centro no Racing de Ferrol da Segunda divisi\u00f3n RFEF.\nTraxectoria.\nFormouse nas filas do Atl\u00e9tico de Madrid, onde permaneceu ata 2005, ano no que \u00e9 cedido ao Ciudad de Murcia a\u00ednda que, ante a falta de minutos no club murciano, no mercado de inverno ficha pola UD Las Palmas. Para a tempada 2006/07 volve ao filial do Atl\u00e9tico de Madrid, onde acaba como m\u00e1ximo goleador.\nAo finalizar a tempada \u00e9 fichado polo UD Salamanca, onde realiza unha gran tempada que lle vale un traspaso por 400.000\u20ac ao UD Almer\u00eda de primeira divisi\u00f3n, pero antes de debutar nela, \u00e9 cedido ao Celta de Vigo de segunda divisi\u00f3n. Tras a campa\u00f1a no club celeste \u00e9 repescado polo Almer\u00eda para formar parte do seu primeiro persoal.\nTras non contar demasiado para os t\u00e9cnicos da UD Almer\u00eda, o 17 de xullo de 2010 conf\u00edrmase o seu traspaso ao Real Club Celta de Vigo da Segunda Divisi\u00f3n de Espa\u00f1a, cun contrato no equipo celeste de catro tempadas.\nSelecci\u00f3n nacional.\nEra un habitual das categor\u00edas inferiores da selecci\u00f3n espa\u00f1ola, e ata finalizou m\u00e1ximo goleador da Eurocopa sub-17 de 2003 con 6 goles, tras un gran partido nas semifinais fronte \u00e1 selecci\u00f3n austr\u00edaca onde anotou 4."}
{"id": "159979", "revid": "23204", "url": "https://gl.wikipedia.org/wiki?curid=159979", "title": "Ander Murillo", "text": "Ander Murillo Garc\u00eda, nado en Donostia o 22 de xullo de 1983, \u00e9 un futbolista vasco. Xoga de defensa e o seu equipo en 2010 \u00e9 o Celta de Vigo da Segunda Divisi\u00f3n de Espa\u00f1a.\n\u00c9 fillo de Luciano Murillo e sobri\u00f1o de Eliseo Murillo, xogadores profesionais de f\u00fatbol da d\u00e9cada de 1970, que xogaron na Real Sociedad.\nTraxectoria.\nFormouse na canteira do Antiguoko club, desde onde pasou ao Athletic. xogou nas s\u00faas categor\u00edas inferiores ata 2001, ano no que pasa a formar parte do primeiro equipo.\nDebutou en Primeira divisi\u00f3n o 24 de novembro de 2001 aos 18 anos de idade, no partido FC Barcelona 1:2 Athletic Club. Na s\u00faa primeira tempada xogou 11 partidos de liga. No Athletic xogou 7 tempadas consecutivas en primeira divisi\u00f3n, varias delas de titular, inclu\u00edndo partidos da Copa da UEFA (2004/05) e d\u00faas semifinais da Copa do Rei (2002 e 2005). Coa chegada do adestrador Joaqu\u00edn Caparr\u00f3s ao equipo en 2007, a defensa do club bilba\u00edno fortaleceuse e a competencia f\u00edxose maior, a irrupci\u00f3n de xogadores como Aitor Ocio ou Fernando Amorebieta desbancaron a Murillo, que perdeu peso no equipo e pasou a un segundo plano, ata desapareceu das convocatorias. As tempadas 2007/08 e 2008/09 foron a confirmaci\u00f3n de que Murillo xa non contaba para o club branquivermello, por iso para a tempada 2009/10 foi cedido \u00e1 Uni\u00f3n Deportiva Salamanca de Segunda divisi\u00f3n (equipo no que o seu pai terminou a s\u00faa carreira como xogador), para que puidese ter alg\u00fans minutos e non quedase estancado. Na UD Salamanca realizou unha boa actuaci\u00f3n, sendo titular indiscutible e chegando a xogar 37 partidos de liga. Isto non cambiou as cousas no seu regreso a Bilbao, xa que antes de comezar a pretemporada 2010/11 comunic\u00f3uselle ao xogador que non se contaba con el e que se buscase equipo. En agosto de 2010 Ander Murillo pechou a s\u00faa fichaxe co Celta de Vigo, o cal ser\u00e1 o seu equipo para as pr\u00f3ximas tempadas.\nSelecci\u00f3n nacional.\nNunca foi internacional coa selecci\u00f3n absoluta, a\u00ednda que si coa sub-17, sub-19, sub-20 e sub-21."}
{"id": "159996", "revid": "92340", "url": "https://gl.wikipedia.org/wiki?curid=159996", "title": "Tom\u00e1s Legido S\u00e1nchez", "text": "Tom\u00e1s Legido S\u00e1nchez, nado na Coru\u00f1a o 8 de marzo de 1972, \u00e9 locutor e empresario galego.\nTraxectoria.\nEstudou Empresariais na Universidade da Coru\u00f1a, na que se incorporou ao Club de Prensa en 1994, dende onde colaborou en \"Rollos de Universidad\" en Radio Coru\u00f1a - Cadena SER. En xaneiro de 1995 comeza a realizar unha secci\u00f3n no programa \"A p\u00e9 de campus\", no que o 15 de marzo co\u00f1eceu a Mariano Fern\u00e1ndez; a secci\u00f3n cham\u00e1base \"Falta paix\u00f3n\", e era un repaso aos concertos e actividades culturais dos d\u00edas seguintes.\nVendo que no Campus de Ferrol exist\u00eda unha emisora universitaria (Radio Kaos), pensaron que a UDC deber\u00eda ter unha radio que dese voz a todos os estudantes e colectivos, as\u00ed que o 15 de xu\u00f1o de 1995 crearon o Colectivo de Universitarios Activos como Asociaci\u00f3n Xuvenil. Este colectivo crear\u00eda en 1996 a emisora comunitaria Cuac FM. De todos os fundadores, unicamente Tom\u00e1s Legido e Mariano Fern\u00e1ndez, seguen formando parte activa de Cuac FM.\nParticipou en diversos programas de Cuac FM, como \"Faita paix\u00f3n\", \"O lado escuro do coraz\u00f3n\" (con Mariano Fern\u00e1ndez), \"Tolos polo tomate\", \"Empanada Mental\", \"Bugal\u00fa\" (con Mariano Fern\u00e1ndez) e dende 2003, \u00e9 condutor e locutor en Alegr\u00eda, (con Mariano Fern\u00e1ndez e Bea \"Ulalume\") un magazine que informa de temas culturais, sociais e pol\u00edticos, principalmente referentes \u00e1 actualidade coru\u00f1esa ou galega.\nDende 2003 a 2009, realizou xunto con Mariano Fern\u00e1ndez o programa \"Claves de Carral\", na emisora municipal de Carral, Carral Radio. Ademais, en 2008 colabora no programa de Mayte Gonz\u00e1lez de Radio Coru\u00f1a - Cadena SER, \"Por fin es s\u00e1bado\".\nEn 1999, xunto con Mariano Fern\u00e1ndez e Ant\u00f3n Lezcano, fundaron a empresa de xesti\u00f3n cultural 10D10.\nParticipou en diversos encontros de medios comunitarios, participando na creaci\u00f3n en 2006 na creaci\u00f3n da Rede Galega de Radios Libres e Comunitarias (que a\u00ednda non ten personalidade xur\u00eddica), e en 2009, da Rede de Medios Comunitarios, na que Mariano Fern\u00e1ndez ser\u00eda Secretario e Coordinador de Lexislaci\u00f3n, e da que Cuac FM se converter\u00eda na s\u00faa sede social."}
{"id": "159999", "revid": "23204", "url": "https://gl.wikipedia.org/wiki?curid=159999", "title": "Matera", "text": "Matera (Materano: ) \u00e9 unha cidade na provincia de Matera na rexi\u00f3n de Basilicata, na Italia Meridional. \u00c9 a capital da provincia de Matera e foi a capital de Basilicata entre 1663 e 1806. A cidade est\u00e1 situada nun pequeno can\u00f3n esculpido polo r\u00edo Gravina. Ti\u00f1a 60.023 habitantes en 2012. Est\u00e9ndese por unha \u00e1rea de 387,40 km2, tendo unha densidade de poboaci\u00f3n de 150 hab/km2.\nCo\u00f1ecida como (\"a cidade subterr\u00e1nea\"), Matera \u00e9 unha das cidades m\u00e1is antigas habitadas de seguido do mundo, leva habitada desde o 10\u00ba milenio a.C. O seu centro hist\u00f3rico Sassi\", xunto co conxunto das igrexas rupestres, recibiu o status de Patrimonio da Humanidade pola UNESCO desde 1993.\nO 17 de outubro de 2014, Matera foi declarada anfitrioa italiana da Capital Europea da Cultura para 2019 xunto coa cidade b\u00falgara de Plovdiv."}
{"id": "160000", "revid": "23204", "url": "https://gl.wikipedia.org/wiki?curid=160000", "title": "Fris\u00f3ns", "text": ""}
{"id": "160001", "revid": "1131", "url": "https://gl.wikipedia.org/wiki?curid=160001", "title": "R\u00edo Termes", "text": "O r\u00edo Termes \u00e9 un r\u00edo galego que transcorre polo concello pontevedr\u00e9s das Neves. Afluente do r\u00edo Mi\u00f1o pola s\u00faa marxe dereita, forma parte do zona especial de conservaci\u00f3n (ZEC) do Baixo Mi\u00f1o.\nNace nos montes da Paradanta, na parroquia nevesa de Cerdeira, a unha altitude aproximada de 803 metros. Ao longo dos seus 9 quil\u00f3metros de lonxitude percorre, ademais de Cerdeira, as parroquias de San Xos\u00e9 de Ribarteme, San Cibr\u00e1n de Ribarteme e Santiago de Ribarteme, desembocando no r\u00edo Mi\u00f1o a xeito de fronteira entre Vide e Setados. "}
{"id": "160002", "revid": "89787", "url": "https://gl.wikipedia.org/wiki?curid=160002", "title": "Tiberio \u00c1vila", "text": "Severino Tiberio Alonso \u00c1vila Rodr\u00edguez, nado en Viana do Bolo o 28 de outubro de 1843 e finado en Barcelona o 15 de xullo de 1932, foi un farmac\u00e9utico, pintor, xurista e pol\u00edtico republicano galego.\nTraxectoria.\nFoi fillo de Manuel Alonso \u00c1vila e Eduvixes Rodr\u00edguez. Emigrou a Madrid para estudar Farmacia e traballar no \"Hospital de la Princesa\". Trala revoluci\u00f3n de 1868 Sagasta organizou unha poxa pola s\u00faa farmacia e Tiberio ficou desempregado. Aproveitou a situaci\u00f3n para licenciarse en Dereito civil e can\u00f3nico, ao tempo que estudaba arte na Real Academia de Belas Artes de San Fernando cunha bolsa da Deputaci\u00f3n de Ourense. Foi compa\u00f1eiro de Antoni Maura i Montaner e Jos\u00e9 S\u00e1nchez Guerra y Mart\u00ednez. F\u00edxose amigo de Amadeu I de Savoia logo de facerlle un retrato, e trala s\u00faa abdicaci\u00f3n f\u00edxose republicano, sendo escollido deputado polo distrito de Valdeorras nas elecci\u00f3ns xerais de 1873. Nesa \u00e9poca foi secretario de Nicol\u00e1s Salmer\u00f3n, e participou nunha iniciativa parlamentaria para prohibir as corridas de touros.\nTrala ca\u00edda da Primeira Rep\u00fablica Espa\u00f1ola e a restauraci\u00f3n borb\u00f3nica instalouse en Barcelona como profesor da Escola de Belas Artes, onde permaneceu at\u00e9 a s\u00faa xubilaci\u00f3n en 1931. O 8 de novembro de 1891 foi elixido acad\u00e9mico de n\u00famero da \"Reial Acad\u00e8mia Catalana de Belles Arts de Sant Jordi\", da que foi tesoureiro entre 1899 e 1913. O 7 de abril de 1892, xunto a Francisco Bast\u00f3n i Cort\u00f3n, fundou o Centre Gallec de Barcelona. Foi escollido novamente deputado de Uni\u00f3 Republicana por Barcelona nas elecci\u00f3ns de 1893, e foi un dos art\u00edfices da construci\u00f3n do Hospital Militar de Barcelona. Tam\u00e9n foi elixido concelleiro de Barcelona en 1895. Entre 1895 e 1896 foi profesor de anatom\u00eda pict\u00f3rica na \"Escola de Belles Arts de Barcelona\", onde tivo como alumno a Pablo Picasso. O 12 de abril de 1923 foi elixido acad\u00e9mico correspondente da \"Real Academia de Bellas Artes de San Fernando\", polo que deixou a s\u00faa praza na correspondente catal\u00e1.\nO 11 de febreiro de 2011 unha sala da torre da homenaxe do castelo de Viana do Bolo recibiu o nome de \"Sala Severino Tiberio \u00c1vila\", dedicada a albergar un pequeno museo sobre a s\u00faa figura.\nVida persoal.\nNa d\u00e9cada de 1870 casou con Camila Bernabeu e tivo cinco fillos: Manuel, \u00d3scar, Luis, Esther e Alicia \u00c1vila Bernabeu."}
{"id": "160003", "revid": "56817", "url": "https://gl.wikipedia.org/wiki?curid=160003", "title": "Brandon Polk", "text": "Charles Brandon Polk II, nado o 9 de xaneiro de 1984 en Wichita, Kansas, \u00e9 un xogador profesional de baloncesto estadounidense con pasaporte comunitario actualmente cos Hobart Chargers de Tasmania (Australia). O seu \u00faltimo foi o Lobe Huesca na Liga LEB. Formado na Universidade de Butler, e cunha altura de 2,00 metros, xoga habitualmente de ala-pivote.\nTraxectoria.\nBrandon Polk formouse no instituto de North Redlands en Wichita, Kansas, a s\u00faa cidade natal, co cal conseguiu acadar o subcampionato a nivel estatal na temporada 2004. Ese mesmo ano ingresa na Universidade de Butler, onde disputa a NCAA, e onde permaneceu durante d\u00faas temporadas, de 2004 a 2006. Ao graduarse rematou cunhas medias de 18 puntos e case 5 rebotes, co que obtivo o t\u00edtulo de MVP da s\u00faa conferencia no seu \u00faltimo ano. Esa tempada tam\u00e9n foi o terceiro m\u00e1ximo anotador da mesma, ademais do mellor en porcentaxe de tiro e tap\u00f3ns.\nFinalizada a s\u00faa etapa universitaria m\u00f3vese a Europa, onde xoga no seu primeiro ano na liga su\u00edza co Benetton Fribourg Olympic, co que ga\u00f1a a Liga e a Copa. Ao ano seguinte recalou en Finlandia, onde xogou co KTP Kotka e co Kauhajoen Karhu, equipo co que tam\u00e9n ga\u00f1ou a Liga e a Copa do pa\u00eds, onde xogou at\u00e9 2009, proclam\u00e1ndose novamente Campi\u00f3n da Liga Regular e Campi\u00f3n de Liga. Unha vez conclu\u00edda a s\u00faa \u00faltima tempada en Finlandia, disputou a Liga ABA de Australia cos Hobart Charges."}
{"id": "160004", "revid": "5132", "url": "https://gl.wikipedia.org/wiki?curid=160004", "title": "Emperador do Sacro Imperio Romano", "text": ""}
{"id": "160007", "revid": "75439", "url": "https://gl.wikipedia.org/wiki?curid=160007", "title": "Mariano Fern\u00e1ndez Cabarcos", "text": "Mariano Enrique Fern\u00e1ndez Cabarcos, nado en Ponferrada o 26 de xaneiro de 1972, \u00e9 un locutor, t\u00e9cnico de son e empresario galego. \u00c9 o secretario e coordinador de lexislaci\u00f3n da Rede de Medios Comunitarios.\nTraxectoria.\nEstudou Dereito na Universidade da Coru\u00f1a, na que se incorporou ao Club de Prensa en 1994, dende onde colaborou na publicaci\u00f3n \"A Tarima\". En xaneiro de 1995 comenza a codirixir o programa \"A p\u00e9 de campus\", no que o 15 de marzo co\u00f1eceu a Tom\u00e1s Legido.\nVendo que no Campus de Ferrol exist\u00eda unha emisora universitaria (Radio Kaos), pensaron que a UDC deber\u00eda ter unha radio que dese voz a todos os estudantes e colectivos, as\u00ed que o 15 de xu\u00f1o de 1995 crearon o Colectivo de Universitarios Activos como Asociaci\u00f3n Xuvenil, no que Mariano Fern\u00e1ndez desempe\u00f1a diferentes cargos. Este colectivo crear\u00eda en 1996 a emisora comunitaria Cuac FM. De todos os fundadores, unicamente Tom\u00e1s Legido e Mariano Fern\u00e1ndez, seguen formando parte activa de Cuac FM.\nParticipou en diversos programas de Cuac FM, como \"Mogaespuma\" (con Nino Garc\u00eda), \"Gold Connection\" (en solitario) \"O lado escuro do Coraz\u00f3n\" (con Tom\u00e1s Legido), \"Bugal\u00fa\" (con Tom\u00e1s Legido) e dende 2003, \u00e9 locutor e t\u00e9cnico de son en Alegr\u00eda, (con Tom\u00e1s Legido e Bea \"Ulalume\") un magazine que informa de temas culturais, sociais e pol\u00edticos, principalmente referentes \u00e1 actualidad coru\u00f1esa ou galega.\nDe forma simult\u00e1nea \u00e1 s\u00faa participaci\u00f3n en Cuac FM, tivo secci\u00f3ns fixas sobre a actualidade universitaria en emisoras como Radio Voz ou Radio Coru\u00f1a - Cadena SER; e dende 2003 a 2009, realizou xunto con Tom\u00e1s Legido o programa \"Claves de Carral\", na emisora municipal de Carral, Carral Radio. Tam\u00e9n colaborarou na revista humor\u00edstica \"4 gatos\".\nEn 1999, xunto con Tom\u00e1s Legido e Ant\u00f3n Lezcano, fundaron a empresa de xesti\u00f3n cultural 10D10.\nParticipou en diversos encontros de medios comunitarios, participando na creaci\u00f3n en 2006 da Rede Galega de Radios Libres e Comunitarias (que a\u00ednda non ten personalidade xur\u00eddica), e en 2009, da Rede de Medios Comunitarios, na que Mariano Fern\u00e1ndez ser\u00eda Secretario e Coordinador de Lexislaci\u00f3n, e da que Cuac FM se converter\u00eda na s\u00faa sede social. Neste cargo comprometeuse de forma activa coa problem\u00e1tica dos medios comunitarios, contestando \u00e1s acusaci\u00f3ns que dende os medios de comunicaci\u00f3n comerciais fixeron a todas as emisoras de radio sen licenza."}
{"id": "160011", "revid": "85894", "url": "https://gl.wikipedia.org/wiki?curid=160011", "title": "Crotone", "text": "Crotone \u00e9 unha cidade e comuna con 61.392 habitantes (2009), capital da provincia de Crotone, na costa oriental de Calabria (Italia) fronte ao Mar X\u00f3nico na zona chamada Golfo de Tarento.\n\u00c9 co\u00f1ecida por ser a cidade de Pit\u00e1goras e Mil\u00f3n."}
{"id": "160012", "revid": "56817", "url": "https://gl.wikipedia.org/wiki?curid=160012", "title": "Catanzaro", "text": "Catanzaro \u00e9 unha comuna italiana da rexi\u00f3n de Calabria, provincia de Catanzaro, con cerca de 93.540 habitantes. Est\u00e9ndese por unha \u00e1rea de 111 km2, tendo unha densidade de poboaci\u00f3n de 843 hab/km2.\nTen lindes cos concellos de Borgia, Caraffa di Catanzaro, Gimigliano, Pentone, San Floro, Sellia, Settingiano, Simeri Crichi e Tiriolo."}
{"id": "160017", "revid": "23204", "url": "https://gl.wikipedia.org/wiki?curid=160017", "title": "Ferrara", "text": "Ferrara () \u00e9 unha cidade e \"comuna\" na rexi\u00f3n de Emilia-Roma\u00f1a, no norte de Italia, capital da Provincia de Ferrara. En 2016 ti\u00f1a 132.009 habitantes. Est\u00e9ndese por unha \u00e1rea de 404 km\u00b2, tendo unha densidade de poboaci\u00f3n de 323 hab./km\u00b2. Est\u00e1 situada a 44 km. ao nordeste de Bolo\u00f1a, no Po di Volano, unha canle de ramal da corrente principal do r\u00edo Po, situado \n5 km. ao norte. Ten lindes cos concellos de Argenta, Baricella (BO), Bondeno, Canaro (RO), Copparo, Ficarolo (RO), Formignana, Gaiba (RO), Masi Torello, Occhiobello (RO), Ostellato, Poggio Renatico, Ro, Stienta (RO), Tresigallo, Vigarano Mainarda, Voghiera. A cidade conta con amplas r\u00faas e numerosos pazos que datan do Renacemento, cando acolleu a corte da Casa de Este. Pola s\u00faa beleza e importancia cultural, foi designada pola UNESCO como Patrimonio da Humanidade.\nHistoria.\nAntig\u00fcidade e Idade Media.\nOs primeiros asentamentos documentados na zona da actual provincia de Ferrara datan do s\u00e9culo VI a.C. As ru\u00ednas da cidade etrusca de Spina, establecidas ao longo das lagoas na antiga desembocadura do r\u00edo Po, perd\u00e9ronse ata os tempos modernos, cando os esquemas de drenaxe nas marismas de Valli di Comacchio en 1922 revelaron oficialmente por primeira vez unha necr\u00f3pole con m\u00e1is de 4.000 tumbas, evidencia dun n\u00facleo de poboaci\u00f3n que na Antig\u00fcidade debeu ter un papel importante.\nHai incerteza entre os estudosos sobre a orixe Romana proposta do asentamento na s\u00faa localizaci\u00f3n actual (T\u00e1cito e Boccaccio ref\u00edrense a un \"Forum Alieni\"), pois pouco se sabe deste per\u00edodo, pero algunhas evidencias arqueol\u00f3xicas apuntan \u00e1 hip\u00f3tese de que Ferrara poder\u00eda ter a s\u00faa orixe en dous pequenos asentamentos bizantinos: un conxunto de instalaci\u00f3ns arredor da Catedral de San Xurxo, na marxe dereita do ramal principal do Po, que ent\u00f3n corr\u00eda moito m\u00e1is preto da cidade que hoxe, e o castrum, un conxunto fortificado constru\u00eddo na marxe esquerda do r\u00edo para defenderse dos longobardos.\nFerrara aparece primeiro nun documento do rei dos Longobardos Desiderio do 753 d.C., cando capturou a cidade do Exarcado de R\u00e1vena. M\u00e1is tarde os francos, despois de derrotar aos longobardos, presentaron Ferrara ao Papado en 754 ou 756. No 988 Ferrara foi cedida pola Igrexa \u00e1 Casa de Canossa, pero \u00e1 morte de Matilde da Toscana en 1115 converteuse nunha comuna libre. Durante o s\u00e9culo XII a historia da cidade estivo marcada pola loita polo poder entre d\u00faas familias preeminentes, os g\u00fcelfos Adelardi e os xibelinos Salinguerra; por\u00e9n, a estas alturas, a poderosa imperia Casa de Este apoiara co seu peso decisivo aos Salinguerra e, finalmente, colleitaron os beneficios da vitoria. En 1264 Obizzo II de Este foi as\u00ed proclamado gobernante vitalicio de Ferrara, se\u00f1or de M\u00f3dena en 1288 e de Reggio en 1289. O seu goberno marcou o fin do per\u00edodo comunal en Ferrara e o inicio do dominio Este, que se prolongou ata 1598.\nIdade Moderna temper\u00e1.\nEn 1452 Borso de Este foi nomeado duque de M\u00f3dena e Reggio polo Emperador Frederico III e en 1471 duque de Ferrara polo Papa Paulo II. Lionello e, especialmente, Ercole I foron dos m\u00e1is importantes mecenas das artes na Italia de finais do s\u00e9culo XV e principios do XVI. Durante este tempo, Ferrara converteuse nun centro cultural internacional, co\u00f1ecido pola s\u00faa arquitectura, m\u00fasica, literatura e artes visuais.\nA arquitectura de Ferrara beneficiouse enormemente do xenio de Biagio Rossetti, que foi contratado en 1484 por Ercole I para redactar un plan director para a expansi\u00f3n da cidade. O resultado \"Erculean Addition\" consid\u00e9rase un dos exemplos m\u00e1is importantes de urbanismo renacentista e contribu\u00edu \u00e1 selecci\u00f3n de Ferrara como Patrimonio da Humanidade da UNESCO.\nA pesar de entrar na s\u00faa idade de ouro, Ferrara foi duramente golpeada por unha guerra contra Venecia e perdeu en 1482\u201384. Alfonso I sucedeu no trono en 1505 e casou coa famosa Lucrezia Borgia. De novo loitou contra Venecia nas Guerras italianas despois de unirse \u00e1 Liga de Cambrai. En 1509 foi excomulgado polo Papa Xulio II, pero puido vencer aos ex\u00e9rcitos papal e espa\u00f1ol en 1512 na Batalla de R\u00e1vena. Estes \u00e9xitos base\u00e1ronse na artiller\u00eda de Ferrara, producida na s\u00faa propia fundici\u00f3n, que era a mellor da s\u00faa \u00e9poca.\n\u00c1 s\u00faa morte en 1534, a Afonso I sucedeuno o seu fillo Ercole II, cuxo matrimonio en 1528 coa segunda filla de Lu\u00eds XII, Renata de Francia, levou gran prestixio \u00e1 corte de Ferrara. Baixo o seu reinado, o ducado seguiu sendo un pa\u00eds rico e unha potencia cultural. Non obstante, un terremoto asolou a cidade en 1570, o que provocou o colapso da econom\u00eda, e cando o fillo de Ercole II, Alfonso II morreu sen herdeiros, a Casa de Este perdeu Ferrara en favor dos Estados Pontificios. \nIdade Moderna tard\u00eda e contempor\u00e1nea.\nFerrara, unha cidade universitaria s\u00f3 superada por Bolo\u00f1a, permaneceu como parte dos Estados Papais durante case 300 anos, unha \u00e9poca marcada por un constante declive, en 1792 a poboaci\u00f3n da cidade era s\u00f3 de 27.000 habitantes, menos que no s\u00e9culo XVII. En 1805\u20131814 formou parte brevemente do Reino napole\u00f3nico de Italia, un estado-cliente do Imperio Franc\u00e9s. Despois do Congreso de Viena de 1815, Ferrara devolv\u00e9uselle ao Papa, agora garantido polo Imperio de Austria. O Papa Paulo V erix\u00edu un basti\u00f3n no 1600 no lugar do Castel Tedaldo, un antigo castelo no \u00e1ngulo suroeste da cidade, este estivo ocupado por unha Gornici\u00f3n austr\u00edaca desde 1832 ata 1859. A fortaleza foi completamente desmantelada tras o nacemento do Reino de Italia e os ladrillos e pedras utiliz\u00e1ronse para novas construci\u00f3ns por toda a cidade.\nDurante as \u00faltimas d\u00e9cadas do 1800 e principios do 1900, Ferrara seguiu sendo unha modesta cidade comercial polo seu gran interior rural que depend\u00eda de cultivos comerciais como a remolacha azucreira e o c\u00e1nabo industrial. Durante d\u00e9cadas lev\u00e1ronse a cabo grandes obras de recuperaci\u00f3n de terras co obxectivo de ampliar as terras cultivables dispo\u00f1ibles e erradicar a paludismo das zonas h\u00famidas do delta do Po. A industrializaci\u00f3n masiva chegou a Ferrara s\u00f3 a finais da d\u00e9cada de 1930 coa montaxe dunha planta qu\u00edmica do r\u00e9xime fascista que deber\u00eda fornecer ao r\u00e9xime de caucho sint\u00e9tico. Durante a segunda guerra mundial Ferrara foi bombardeada repetidamente por avi\u00f3ns de guerra aliados que apuntaron e destru\u00edron enlaces ferroviarios e instalaci\u00f3ns industriais. Despois da guerra, a zona industrial de Pontelagoscuro ampliouse ata converterse nun xigantesco complexo petroqu\u00edmico operado por Montecatini e outras compa\u00f1\u00edas, que no seu momento \u00e1lxido empregaban a 7.000 traballadores e produc\u00edan o 20% dos pl\u00e1sticos en Italia. Nas \u00faltimas d\u00e9cadas, como parte dunha tendencia xeral en Italia e Europa, Ferrara pasou a depender m\u00e1is do sector terciario e do turismo, mentres que a industria pesada, a\u00ednda presente na cidade, foi eliminada en gran parte.\nDespois de case 450 anos, outro terremoto asolou Ferrara en maio de 2012, causando s\u00f3 danos limitados nos edificios hist\u00f3ricos da cidade e ningunha v\u00edtima.\nXeograf\u00eda e clima.\nA cidade de Ferrara at\u00f3pase na marxe sur do r\u00edo Po, a uns 44 km. ao nord\u00e9s da capital rexional, Bolo\u00f1a, e 87 km. ao sur de Venecia. O territorio do municipio, forma parte enteiramente da chaira de Pad\u00e1n, \u00e9 abrumadoramente chairo, situado, de media, a s\u00f3 9 m. sobre o nivel do mar. A proximidade ao maior r\u00edo de Italia foi unha preocupaci\u00f3n constante na historia de Ferrara, que se viu afectada por inundaci\u00f3ns recorrentes e desastrosas, a \u00faltima ocorreu en 1951. A Idrovia Ferrarese une o r\u00edo Po desde Ferrara ata o Adri\u00e1tico en Porto Garibaldi.\nO clima do val do Po est\u00e1 clasificado como subtropical h\u00famido (Cfa) baixo a Clasificaci\u00f3n clim\u00e1tica de K\u00f6ppen, un tipo de clima comunmente denominado \"continental\", que presenta invernos severos e ver\u00e1ns c\u00e1lidos e fortes choivas na primavera e no outono.\nPaisaxe urbana.\nArquitectura.\nO impo\u00f1ente Castelo de Este, situado no mesmo centro da cidade, \u00e9 emblem\u00e1tico de Ferrara. Unha casa solariega moi grande con catro baluartes macizos e un foxo, erixido en 1385 polo arquitecto Bartolino da Novara coa funci\u00f3n de protexer a cidade das ameazas externas e de servir de residencia fortificada para a Familia Este. Foi ampliamente renovado nos s\u00e9culos XV e XVI.\nA Catedral de San Xurxo, dese\u00f1ada por Wiligelmus e consagrada en 1135, \u00e9 un dos mellores exemplos da arquitectura rom\u00e1nica. O duomo foi renovado moitas veces a trav\u00e9s dos s\u00e9culos, polo que o seu estilo ecl\u00e9ctico resultante \u00e9 unha combinaci\u00f3n harm\u00f3nica da estrutura central e do portal rom\u00e1nicos, a parte superior g\u00f3tica da fachada e a torre do campanario renacentista. As esculturas do portal principal atrib\u00faense a Niccol\u00f2. A parte superior da fachada principal, con soportais de arcos apuntados, data do s\u00e9culo XIII. Os le\u00f3ns de m\u00e1rmore xacentes que custodian os portais son copias dos orixinais, hoxe no museo da catedral. No segundo piso do p\u00f3rtico at\u00f3pase un elaborado relevo do s\u00e9culo XIII que representa o Xu\u00edzo Final. O interior restaurouse en estilo barroco en 1712. A torre do campanario de m\u00e1rmore atribu\u00eddo a Leon Battista Alberti iniciouse en 1412 pero a\u00ednda est\u00e1 incompleta, falta unha planta adicional proxectada e unha c\u00fapula, como p\u00f3dese observar en numerosas estampas hist\u00f3ricas e pinturas sobre o tema.\nPreto da catedral e do castelo at\u00f3pase tam\u00e9n o concello do s\u00e9culo XV, que serviu como residencia anterior da familia Este, que presenta un grandioso tramo de escaleiras de m\u00e1rmore e d\u00faas antigas estatuas de bronce de Nicol\u00f2 III e Borso de Este.\nO barrio sur \u00e9 o m\u00e1is antigo da cidade, atravesado por unha infinidade de r\u00faas estreitas que se remontan \u00e1 Alta Idade Media. Casa Romei \u00e9 quizais o edificio medieval mellor conservado de Ferrara. Era a residencia privada do comerciante Giovanni Romei, emparentado por matrimonio coa familia Este, e probablemente obra do arquitecto da corte Pietrobono Brasavola. Grazas \u00e1s monxas da orde do Corpus Domini, gran parte das decoraci\u00f3ns orixinais das salas interiores foron gardadas. A casa presenta ciclos de frescos na \"Sala delle Sibille\" (\"sala das sibilas\"), unha lareira orixinal de \"terracota\" que leva o escudo de armas de Giovanni Romei na contigua Saletta dei Profeti (\"sala dos profetas\"), representando alegor\u00edas da Biblia, e noutras salas, algunhas das cales foron por encargo do cardeal Ippolito d'Este, cadros da escola de Camillo e Cesare Filippi (XVI). s\u00e9culo).\nPalazzo Schifanoia (\"sans souci\") constru\u00eduse en 1385 para Alberte V d'Este. O palacio incl\u00fae frescos que representan a vida de Borso d'Este, os signos do zod\u00edaco e as aleg\u00f3ricas representaci\u00f3ns dos meses. O vest\u00edbulo decorouse con molduras de \"estuco\" por Domenico di Paris. O edificio tam\u00e9n cont\u00e9n excelentes libros de coro con miniaturas e unha colecci\u00f3n de moedas e medallas renacentistas. O Palazzo Paradiso renacentista, que forma parte do sistema de bibliotecas da Universidade de Ferrara, exhibe parte do manuscrito de \"Orlando furioso\" e cartas de Tasso as\u00ed como a tumba de Ludovico Ariosto. Os seus famosos antigos alumnos incl\u00faen a Nicolao Cop\u00e9rnico e Paracelso.\nO barrio norte, engadido por Ercole I en 1492\u20131505 grazas ao plan director de Biagio Rossetti, e polo tanto chamado \"Addizione Erculea\", presenta unha serie de palazzi. Entre os mellores est\u00e1 o Palazzo dei Diamanti (\"Palacio de diamantes\"), que recibe o nome das puntas diamantes nas que se cortan os bloques de pedra da fachada. O \"palazzo\" alberga a Galer\u00eda Nacional de Pintura, cunha gran colecci\u00f3n da escola de Ferrara, que tivo relevancia na segunda metade do s\u00e9culo XV, con Cosimo Tura, Francesco Cossa e Ercole dei Roberti. Os mestres co\u00f1ecidos da Escola de Ferrara do s\u00e9culo XVI incl\u00faen a Lorenzo Costa e Dosso Dossi, os m\u00e1is eminentes de todos, Girolamo da Carpi e Benvenuto Tisi (il Garofalo). O distrito tam\u00e9n alberga o Xard\u00edn Bot\u00e1nico da Universidade de Ferrara.\nParques e xard\u00edns.\nA cidade a\u00ednda est\u00e1 case totalmente rodeada por 9 km. de antigas murallas de ladrillo, constru\u00eddas na s\u00faa maior\u00eda entre 1492 e 1520. Hoxe en d\u00eda as murallas, tras unha coidadosa restauraci\u00f3n, conforman un gran parque urbano arredor da vila e son un destino popular para corredores e ciclistas."}
{"id": "160019", "revid": "23204", "url": "https://gl.wikipedia.org/wiki?curid=160019", "title": "Forl\u00ec", "text": "Forl\u00ec \u00e9 unha comuna italiana da rexi\u00f3n de Emilia-Roma\u00f1a, provincia de Forl\u00ec-Cesena, con cerca de 110.209 habitantes. Est\u00e9ndese por unha \u00e1rea de 228 km\u00b2, tendo unha densidade de poboaci\u00f3n de 471,98 hab/km\u00b2. Ten lindes con Bertinoro, Brisighella (RA), Castrocaro Terme e Terra del Sole, Faenza (RA), Forlimpopoli, Meldola, Predappio, R\u00e1vena (RA), Russi (RA)."}
{"id": "160020", "revid": "15490", "url": "https://gl.wikipedia.org/wiki?curid=160020", "title": "M\u00f3dena", "text": "M\u00f3dena, \"Modena\" en italiano, \"M\u00f2dna\" no dialecto moden\u00e9s (, , ) \u00e9 unha cidade e \"comuna\" (municipio) de 184.732 habitantes no lado sur do Val do Po, na Provincia de M\u00f3dena (rexi\u00f3n da Emilia-Roma\u00f1a) no norte de Italia. A catedral, a Torre C\u00edvica (\u00abGhirlandina\u00bb) e a Piazza Grande da cidade est\u00e1n declaradas Patrimonio da Humanidade pola Unesco.\nCidade, e sede dun arcebispo, \u00e9 co\u00f1ecida pola s\u00faa industria automobil\u00edstica, as f\u00e1bricas dos famosos fabricantes italianos de coches deportivos e de clase alta Ferrari, De Tomaso, Lamborghini, Pagani e Maserati est\u00e1n, ou estiveron, situados aqu\u00ed e todos, excepto Lamborghini, te\u00f1en sede na cidade ou nas proximidades. Un dos coches de Ferrari, o 360 Modena, recibiu o nome da propia cidade.\nA Universidade de M\u00f3dena, fundada en 1175 e ampliada por Francesco II d'Este en 1686, c\u00e9ntrase na econom\u00eda, medicina e dereito, e \u00e9 a Universidade de M\u00f3dena o segundo ateneo m\u00e1is antigo de Italia. Os oficiais militares italianos son adestrados na Academia Militar de M\u00f3dena, e en parte est\u00e1n aloxados no Palacio Ducal barroco. A Biblioteca Estense alberga volumes hist\u00f3ricos e 3.000 manuscritos. A Catedral de M\u00f3dena, a Torre della Ghirlandina e a Piazza Grande son Patrimonio da Humanidade da UNESCO desde 1997.\nM\u00f3dena tam\u00e9n \u00e9 co\u00f1ecida nos c\u00edrculos culinarios pola s\u00faa produci\u00f3n de vinagre bals\u00e1mico.\nOs \"Modenesi\" famosos incl\u00faen a Mar\u00eda de M\u00f3dena, a Ra\u00ed\u00f1a consorte de Inglaterra e Escocia, o tenor oper\u00edstico Luciano Pavarotti e a soprano Mirella Freni, nados na propia M\u00f3dena, Enzo Ferrari, fundador hom\u00f3nimo da empresa de motores Ferrari, o sacerdote cat\u00f3lico Gabriele Amorth, o coci\u00f1eiro Massimo Bottura, o debuxante de banda dese\u00f1ada Franco Bonvicini, a banda Modena City Ramblers e o cantautor Francesco Guccini, que viviron aqu\u00ed durante varias d\u00e9cadas.\nXeograf\u00eda.\nM\u00f3dena at\u00f3pase na Pianura Padana, e est\u00e1 limitada polos r\u00edos Secchia e Panaro, ambos afluentes do r\u00edo Po. A s\u00faa presenza est\u00e1 simbolizada pola Fonte dos Dous R\u00edos no centro da cidade, de Giuseppe Graziosi. A cidade est\u00e1 conectada co Panaro pola canle Naviglio.\nOs Apeninos comezan uns desde a cidade, cara ao sur.\nA comuna div\u00eddese en catro \"circoscrizioni\". Estas son:\nHistoria.\nTempos antigos.\nO territorio arredor de M\u00f3dena (lat\u00edn: \"Mutina\", etrusco: \"Mutna\") estivo habitado polos villanovanos na Idade do Ferro, e m\u00e1is tarde polas tribos ligures, Etruscos e Gaulos Boii (o propio asentamento \u00e9 etrusco). A\u00ednda que se desco\u00f1ece a data exacta da s\u00faa fundaci\u00f3n, s\u00e1bese que xa exist\u00eda no s\u00e9culo III a.C., pois no 218 a.C., durante a invasi\u00f3n de Italia por An\u00edbal, os boios sublev\u00e1ronse e puxeron sitio cidade. Livio describiuna como unha cidadela fortificada onde se acubillaban os maxistrados romanos. Non se co\u00f1ece o resultado do asedio, pero a cidade probablemente foi abandonada despois da chegada de An\u00edbal. Mutina foi refundada como colonia romana no 183 a.C., para ser utilizada como base militar por Marcus Aemilius Lepidus, o que provocou que os ligures a saqueasen no 177 a.C. Non obstante, reconstru\u00eduse e converteuse rapidamente no centro m\u00e1is importante da Galia Cisalpina, tanto pola s\u00faa importancia estrat\u00e9xica como porque se atopaba nun importante cruzamento entre a Via Aemilia e a estrada que vai a Verona.\nNo s\u00e9culo I a.C. Mutina foi asediada d\u00faas veces. O primeiro asedio foi por Pompeio no 78 a.C., cando Mutina foi defendida por Marcus Junius Brutus (un l\u00edder populista, que non debe confundirse co seu fillo, o asasino m\u00e1is co\u00f1ecido de C\u00e9sar). A cidade finalmente rendeuse por fame, e Bruto fuxiu, s\u00f3 para ser asasinado en Regium Lepidi. Na guerra civil posterior ao asasinato de C\u00e9sar, a cidade foi asediada de novo, esta vez por Marco Antonio, no 44 a.C., e defendida por Decimus Junius Brutus. Octavio Augusto liberou a cidade coa axuda do Senado.\nCicer\u00f3n chamouno \"Mutina splendidissima\" (\"Mutina m\u00e1is fermosa\") nos seus \"Fil\u00edpicas\" (44 a.C.). Ata o s\u00e9culo III d.C., mantivo a s\u00faa posici\u00f3n como a cidade m\u00e1is importante da recentemente formada provincia Emilia, pero a ca\u00edda do Imperio arrastrou consigo a Mutina, xa que utilizouse como base militar tanto contra os b\u00e1rbaros como nas guerras civ\u00eds. Dise que Mutina nunca foi saqueada por Atila, pois cubr\u00eduna unha densa n\u00e9boa (un milagre que se di realizado por San Geminiano, bispo e patr\u00f3n de M\u00f3dena), pero finalmente foi sepultada por unha gran inundaci\u00f3n no S\u00e9culo VII e abandonada.\nEn decembro de 2008, investigadores italianos descubriron o centro de cer\u00e1mica onde se fabricaban as l\u00e1mpadas de aceite que iluminaban o antigo imperio romano. A evidencia dos talleres de cer\u00e1mica xurdiu en M\u00f3dena, durante os traballos de construci\u00f3n para constru\u00edr un conxunto residencial preto das antigas murallas da cidade. \"Atopamos un gran vertedoiro romano antigo cheo de restos de cer\u00e1mica. Hab\u00eda vasos, botellas, ladrillos, pero sobre todo, centos de l\u00e1mpadas de aceite, cada unha levando o nome do seu fabricante\", afirmou Donato Labate, o arque\u00f3logo encargado da escavaci\u00f3n. \nIdade Media.\nOs seus exiliados fundaron unha nova cidade a poucos quil\u00f3mtros ao noroeste, a\u00ednda representada pola aldea de Cittanova (literalmente \"cidade nova\"). Sobre finais do s\u00e9culo IX, M\u00f3dena foi restaurada e refortificada polo seu bispo, Ludovicus. Nesa \u00e9poca comp\u00faxose a \"Canci\u00f3n dos vix\u00edas de M\u00f3dena\". M\u00e1is tarde a cidade formou parte das posesi\u00f3ns da Condesa Matilde de Toscana, convert\u00e9ndose nunha comuna a partir do s\u00e9culo XII. Nas guerras entre Emperador Frederico II e o Papa Gregorio IX M\u00f3dena p\u00faxose do lado do emperador.\nA familia Este foi identificada como se\u00f1ores de M\u00f3dena desde 1288 (Obizzo d'Este). Despois da morte do sucesor de Obizzo (Azzo VIII, en 1308) a comuna reafirmouse, pero en 1336 a familia Este estaba permanentemente no poder. Baixo Borso d'Este M\u00f3dena pasou a ser ducado.\nModerno tard\u00edo e contempor\u00e1neo.\nAmpliada e fortificada por Ercole II, converteuse na principal residencia ducal cando Ferrara, a principal sede da familia Este, caeu en mans do Papa en 1598. Francesco I d'Este, duque de M\u00f3dena (1629\u20131658) constru\u00edu a cidadela e comezou o palacio, que foi embelecido en gran parte por Francesco II. No s\u00e9culo XVIII, Rinaldo d'Este foi expulsado d\u00faas veces da s\u00faa cidade polas invasi\u00f3ns francesas, e Francesco III constru\u00edu moitos dos edificios p\u00fablicos de M\u00f3dena, pero os cadros de Este vend\u00e9ronse e moitos deles acabaron en Dresde. Ercole III morreu no exilio en Treviso, tras rexeitar as ofertas de compensaci\u00f3n napole\u00f3nicas cando M\u00f3dena pasou a formar parte da Rep\u00fablica Cispadana napole\u00f3nica. A s\u00faa \u00fanica filla, Mar\u00eda Beatrice d'Este, casou con Ferdinando I, arquiduque de Austria-Este, fillo da emperatriz Mar\u00eda Teresa de Austria e en 1814 o seu fillo m\u00e1is vello, Francisco IV, recibiu de volta as propiedades dos Este. Rapidamente, en 1816, desmantelou as fortificaci\u00f3ns e comezaron os anos de M\u00f3dena baixo o dominio austr\u00edaco.\nO seu fillo Francisco V tam\u00e9n foi un gobernante xusto e coidou coas s\u00faas propias mans \u00e1s v\u00edtimas da guerra e do c\u00f3lera. Por\u00e9n, el tam\u00e9n tivo que afrontar a m\u00e1is revoluci\u00f3ns de inspiraci\u00f3n estranxeira e foi expulsado temporalmente de M\u00f3dena nas Revoluci\u00f3ns europeas de 1848. Foi restaurado, entre unha ampla aclamaci\u00f3n popular, polas tropas austr\u00edacas. Dez anos m\u00e1is tarde, o 20 de agosto de 1859, os revolucionarios invadirona de novo (esta vez os piemonteses), anexando M\u00f3dena a0 revolucionario Reino de Italia da Casa de Savoia. \nPrincipais lugares de interese.\nPalacio Ducal.\nO Palacio Ducal, iniciado por Francisco I d'Este en 1634 e rematado por Francisco V, foi a sede da corte dos Este entre os s\u00e9culos XVII e XIX. O pazo ocupa o lugar do antigo Castelo dos Este, noutrora situado na periferia da cidade. A\u00ednda que xeralmente se atribu\u00edu a Bartolomeo Avanzini, suxeriuse que se buscara consello e orientaci\u00f3n no proceso de dese\u00f1o das luminarias contempor\u00e1neas a Cortona, Bernini e a Borromini.\nO Palacio alberga actualmente a Accademia Militare di Modena, o Museo Militar e unha preciosa biblioteca.\nO Pazo ten unha fachada barroca desde a que se accede ao Patio de Honra, onde se celebran as cerimonias militares, e \u00e1 Escaleira de Honra. O Sal\u00f3n Central ten un teito pintado ao fresco coa \"Incoronation of Bradamante\" de Marco Antonio Franceschini do s\u00e9culo XVII. O \"Salottino d'Oro\" (\"Sal\u00f3n dourado\"), cuberto con paneis extra\u00edbles dourados, foi utilizado polo duque Francisco III como o seu principal gabinete de traballo.\nCasa do Concello.\nFronte \u00e1 Piazza Grande (Patrimonio da Humanidade da UNESCO), o Concello de M\u00f3dena constru\u00eduse nos s\u00e9culos XVII e XVIII a partir de varios edificios preexistentes constru\u00eddos a partir de 1046 como dependencias municipais.\nCaracter\u00edzase pola Torre do Reloxo (\"Torre dell'Orologio\", finais do s\u00e9culo XV), noutrora emparellada con outra torre (\"Torre Civica\") derrubada tras un terremoto en 1671. No interior destaca a \"Sala del Fuoco\" (\"Sal\u00f3n do Lume\"), cun friso pintado de Niccol\u00f2 dell'Abbate (1546) que retrata personaxes famosos da Antiga Roma sobre un t\u00edpico fondo emiliano. O \"Camerino dei Confirmati\" (\"C\u00e1mara dos Confirmados\") alberga un dos s\u00edmbolos da cidade, a \"Secchia Rapita\", un cubo gardado en memoria da vitoriosa Batalla de Zappolino (1325) contra Bolo\u00f1a. Esta reliquia inspirou o poema do mesmo t\u00edtulo de Alessandro Tassoni. Outra reliquia da Idade Media en M\u00f3dena \u00e9 a \"Preda Ringadora\", unha pedra de m\u00e1rmore rectangular xunto ao p\u00f3rtico do pazo, usada como plataforma de oradores, e a estatua chamada \"La Bonissima\" (a bo\u00edsima), esta \u00faltima, representando unha figura feminina, erix\u00eduse na praza en 1268 e posteriormente instalouse sobre o portico.\nA Catedral e a Ghirlandina.\nA Catedral de M\u00f3dena e o campanario anexo son Patrimonio da Humanidade da UNESCO. Comezada baixo a direcci\u00f3n da condesa Matilde da Toscana coa s\u00faa primeira pedra colocada o 6 de xu\u00f1o de 1099 e a s\u00faa cripta preparada para o patr\u00f3n da cidade, San Xeminiano, foi consagrada s\u00f3 seis anos despois, o Duomo de M\u00f3dena rematouse en 1184. A construci\u00f3n dunha gran catedral neste antigo centro do arrianismo propenso \u00e1s inundaci\u00f3ns foi un acto de renovaci\u00f3n urbana en si mesmo, e unha expresi\u00f3n do torrente de piedade que motivou a Primeira Cruzada contempor\u00e1nea. Infrecuentemente, o nome do mestre de obras, Lanfranco, celebr\u00e1base no seu propio d\u00eda: o cronista da cidade manifestou a confianza popular no mestre canteiro de Como, Lanfranco: pola misericordia de Deus atopouse ao home (\"inventus est vir\"). O escultor Wiligelmus que dirix\u00eda o patio do albanel foi eloxiado na placa que conmemora a fundaci\u00f3n. O programa da escultura non se perde nunha mara\u00f1a de detalles: o universo salvaxe e perigoso do exterior est\u00e1 mediatizado polas figuras b\u00edblicas dos portais que conducen ao mundo cristi\u00e1n do interior. Na escultura de Wiligelmus en M\u00f3dena, o corpo humano adquire un f\u00edsico renovado que perdera nas figuras simb\u00f3licas esquem\u00e1ticas dos s\u00e9culos anteriores. No extremo leste, tres \u00e1bsidas reflicten a divisi\u00f3n do corpo da catedral nuha nave e amplos corredores coas s\u00faas masas s\u00f3lidas e atrevidas. O Duomo de M\u00f3dena inspirou campa\u00f1as de construci\u00f3n de catedrais e abad\u00edas en emulaci\u00f3n polo val do r\u00edo Po.\nO campanile g\u00f3tico (1224\u20131319) ch\u00e1mase \"Torre della Ghirlandina\" pola grilanda de bronce que rodea ao catavento.\nClima.\nM\u00f3dena ten un clima subtropical h\u00famido, con influencias de continental. Ten unha precipitaci\u00f3n media anual de 809 mm.. Os ver\u00e1ns son calorosos e os invernos frescos, con neve. Este clima \u00e9 descrito pola clasificaci\u00f3n clim\u00e1tica de K\u00f6ppen como \"Cfa\".\nAdministraci\u00f3n municipal.\nDe 1946 a 1992, M\u00f3dena tivo unha serie de alcaldes comunistas. Desde os anos 90, a cidade foi gobernada por coalici\u00f3ns de centro-esquerda.\nO corpo lexislativo do municipio (\"comune\") \u00e9 o Concello (\"Consiglio Comunale\") que est\u00e1 composto por 35 membros elixidos cada cinco anos. O \u00f3rgano executivo de M\u00f3dena \u00e9 o Comit\u00e9 da Cidade (\"Giunta Comunale\") composto por 9 assesores, o tenente de alcalde e o alcalde. O actual alcalde (2019) de M\u00f3dena \u00e9 Gian Carlo Muzzarelli, membro do Partido Democr\u00e1tico.\nEconom\u00eda.\nM\u00f3dena e a s\u00faa provincia son unha das zonas m\u00e1is ricas de Italia, grazas a unha rica agricultura e a numerosas pequenas e medianas empresas manufactureiras. Entre os maiores empresarios est\u00e1n BPER Banca, a editorial Grupo Panini, Grupo Cremonini, unha das maiores empresas de envasado e restauraci\u00f3n de carne de Europa, Grandi Salumifici Italiani e Parmareggio, Gruppo Fini outras grandes empresas de transformaci\u00f3n de alimentos, Liu\u00b7Jo, unha grande empresa de roupa.\nIndustria do autom\u00f3bil.\nM\u00f3dena \u00e9, xunto con Tur\u00edn, un dos principais centros da industria automotriz de Italia, cunha rica historia e tradici\u00f3n neste campo. A emblem\u00e1tica marca Ferrari foi fundada en M\u00f3dena polo lendario magnate dos autom\u00f3biles Enzo Ferrari, e hoxe ten a s\u00faa sede nas aforas da cidade, no suburbio de Maranello. Varios outros fabricantes italianos de autom\u00f3biles de luxo como Pagani, Lamborghini e Maserati te\u00f1en a s\u00faa sede na zona de M\u00f3dena.\nO fabricante de motocicletas el\u00e9ctricas Energ\u00eda Motor Company ten a s\u00faa sede na cidade."}
{"id": "160023", "revid": "1576", "url": "https://gl.wikipedia.org/wiki?curid=160023", "title": "Parma", "text": "Parma \u00e9 unha cidade e comuna da rexi\u00f3n de Emilia-Roma\u00f1a, capital da provincia de Parma, con cerca de 178.718 habitantes (31-12-2007). Ten unha \u00e1rea de 260 km2.\nTen lindes cos concellos de Collecchio, Felino, Fontanellato, Fontevivo, Gattatico (RE), Langhirano, Lesignano de' Bagni, Mezzani, Montechiarugolo, Noceto, Sala Baganza, Sant'Ilario d'Enza (RE), Sorbolo, Torrile, Traversetolo, Trecasali.\n\u00c9 famosa polo seu queixo, o parmesano."}
{"id": "160025", "revid": "56817", "url": "https://gl.wikipedia.org/wiki?curid=160025", "title": "Reggio Emilia", "text": "Reggio Emilia, tam\u00e9n chamada Reggio nell'Emilia, \u00e9 unha cidade de 167.678 habitantes (2009) capital da provincia hom\u00f3nima, na rexi\u00f3n da Emilia-Roma\u00f1a, Italia\nNa \u00e9poca romana era chamada \"Regium Lepidi\" na honra de Marco Emilio L\u00e9pido, fundador da cidade e da v\u00eda que d\u00e1 nome \u00e1 rexi\u00f3n, a v\u00eda Emilia. Antes da unidade de Italia, a cidade era co\u00f1ecida simplemente como Reggio."}
{"id": "160031", "revid": "1888", "url": "https://gl.wikipedia.org/wiki?curid=160031", "title": "Alexandre VII", "text": ""}
{"id": "160035", "revid": "1308", "url": "https://gl.wikipedia.org/wiki?curid=160035", "title": "La Fontaine", "text": ""}
{"id": "160037", "revid": "50011", "url": "https://gl.wikipedia.org/wiki?curid=160037", "title": "Sociedad Deportiva Sporting Sada", "text": "O Sociedad Deportiva Sporting Sada \u00e9 un club de f\u00fatbol galego, do concello de Sada fundado en 1942. Xoga no Grupo 1 da Primeira Auton\u00f3mica de Galicia e o seu campo \u00e9 o Campo Municipal das Mari\u00f1as - Andr\u00e9s Pena, con capacidade para 1.000 espectadores."}
{"id": "160038", "revid": "5132", "url": "https://gl.wikipedia.org/wiki?curid=160038", "title": "Confederaci\u00f3n xerm\u00e1nica", "text": ""}
{"id": "160039", "revid": "109216", "url": "https://gl.wikipedia.org/wiki?curid=160039", "title": "Jam\u00f3n beibe", "text": "Jam\u00f3n beibe \u00e9 o s\u00e9timo \u00e1lbum de estudio do grupo de rock espa\u00f1ol Mam\u00e1 Ladilla. Publicouse o 14 de setembro de 2010.\nA edici\u00f3n consiste nun disco-libro de 96 p\u00e1xinas."}
{"id": "160040", "revid": "88215", "url": "https://gl.wikipedia.org/wiki?curid=160040", "title": "Tonhito de Poi e Rasa Loba", "text": "Tonhito de Poi e Rasa Loba foi un grupo galaico-portugu\u00e9s de rock creado en 2007 por Tonhito de Poi.\nHistoria.\nTonhito de Poi e Rasa Loba nace no ver\u00e1n de 2007 como un novo proxecto do artista polifac\u00e9tico Tonhito de Poi tras a disoluci\u00f3n do seu anterior grupo, A Banda de Poi, debido a m\u00faltiples problemas no seo da formaci\u00f3n. Publicaron un disco en 2008 titulado \"Instinto\"."}
{"id": "160041", "revid": "89787", "url": "https://gl.wikipedia.org/wiki?curid=160041", "title": "Porfirio Lobo", "text": "Porfirio Lobo Sosa, nado o 27 de decembro de 1947, \u00e9 un pol\u00edtico, profesor universitario, administrador de empresas, propietario agr\u00edcola e gandeiro hondure\u00f1o. \u00c9 o actual Presidente da Rep\u00fablica de Honduras, tras resultar vencedor nas elecci\u00f3ns celebradas tras o golpe de estado de 2009. Actualmente \u00e9 reco\u00f1ecido como presidente de Honduras por 86 pa\u00edses entre eles: Estados Unidos, Canad\u00e1, Colombia, Taiw\u00e1n, Costa Rica, Per\u00fa, Panam\u00e1, entre outros."}
{"id": "160042", "revid": "1131", "url": "https://gl.wikipedia.org/wiki?curid=160042", "title": "Antonio Dom\u00ednguez Olano", "text": "Antonio Dom\u00ednguez Olano, co\u00f1ecido como Antonio D. Olano ou Antonio de Olano, nado en Vilalba o 25 de maio de 1938 e finado en Madrid o 29 de decembro de 2012, foi un xornalista e escritor galego.\nTraxectoria.\nTraballou en peri\u00f3dicos como \"La Noche\", \"El Correo Gallego\", \"El Alc\u00e1zar\", \"Pueblo\", \"S\u00e1bado Gr\u00e1fico\", \"ABC\", \"Gaceta Ilustrada\" ou \"La Codorniz\". Foi correspondente de guerra en varios pa\u00edses, e colaborou na Cadena SER.\nPrestoulle servizos ao PCE, como a entrevista que mantivo con Xos\u00e9 Castro Veiga en 1953 enviado por Santiago Carrillo para pedirlle que depuxese as armas, e ao r\u00e9xime franquista, sobre todo a Manuel Fraga, do que foi colaborador e amigo. Traballou en \u00c1frica e en Cuba, onde acompa\u00f1ou a Fidel Castro desde Sierra Maestra \u00e1 Habana.\nComo autor teatral en lingua castel\u00e1 estreou 30 obras, destacando \"Locos por la democracia\", \"Madrid. Pecado moral\", \"Las divinas\" ou \"Cara al sol con la chaqueta nueva\". Publicou as novelas \"Los hombres se visten de plata\" e \"La Espa\u00f1a del buitre\". Xunto ao seu amigo Borob\u00f3 escribiu a versi\u00f3n teatral d'A Bela Otero. Con Juan Pardo fixo comedias musicais, e colaborou no disco \"Galicia mi\u00f1a nai dos dous mares\" con poemas de Ram\u00f3n Cabanillas, Curros Enr\u00edquez, Rosal\u00eda de Castro e el mesmo. Tam\u00e9n foi guionista de cine e radio, poeta e bi\u00f3grafo e amigo de Pablo Picasso e Salvador Dal\u00ed. Foi comentarista taurino e cronista de Madrid."}
{"id": "160047", "revid": "89787", "url": "https://gl.wikipedia.org/wiki?curid=160047", "title": "Copa do Rei de f\u00fatbol 2010/11", "text": "A Copa do Rei de f\u00fatbol 2010/11 foi a 108\u00aa edici\u00f3n da Copa do Rei de Espa\u00f1a. Disputouse entre o 25 de agosto de 2010 e o 20 de abril de 2011, coa participaci\u00f3n de 83 equipos de primeira, segunda, segunda B e terceira divisi\u00f3n, excepto os equipos filiais doutros clubs a\u00ednda que xoguen en devanditas categor\u00edas.\nO campi\u00f3n foi o Real Madrid, logo de 18 anos, tras ga\u00f1ar \u00f3 FC Barcelona na final por 1:0 na pr\u00f3rroga no estadio de Mestalla. Ambos os equipos quedaron clasificados para a Liga de Campi\u00f3ns da UEFA polos seus postos na Liga, polo que a praza para xogar a Liga de Europa 2011-12 que corresponder\u00eda ao campi\u00f3n foi para o s\u00e9timo clasificado da liga.\nEquipos clasificados.\nDisputan esta edici\u00f3n 83 equipos, en funci\u00f3n da s\u00faa clasificaci\u00f3n na tempada 2009-10. Participan os 20 equipos de primeira divisi\u00f3n, 21 equipos de segunda (exclu\u00eddo o Villarreal B como equipo filial), 24 equipos de segunda B clasificados entre os 4 primeiros de cada un dos grupos e os 2 mellores sextos clasificados, e os 18 campi\u00f3ns dos grupos de terceira divisi\u00f3n, exclu\u00edndo os equipos filiais de t\u00f3dalas categor\u00edas.\n1\u00aa Eliminatoria.\nA primeira rolda do torneo disput\u00e1rona 42 equipos de Segunda B e Terceira, dos cales 7 quedaron exentos. A eliminatoria decidiuse a partido \u00fanico entre os d\u00edas 21 de agosto, 24 de agosto e 25 de agosto de 2010.\nNa primeira rolda t\u00edvose en conta a proximidade xeogr\u00e1fica, polo que a RFEF intenta que os desprazamentos sexan os m\u00e1is curtos posibles.\n2\u00aa Eliminatoria.\nA segunda rolda do torneo disput\u00e1rona os 18 vencedores da primeira rolda, os 7 equipos exentos da mesma, e os 20 equipos de Segunda Divisi\u00f3n, sen contar co Orihuela CF (exento). Os equipos de Segunda deberon obrigatoriamente enfrontarse entre si. A eliminatoria xogouse a partido \u00fanico o d\u00eda 1 de setembro de 2010.\n3\u00aa Eliminatoria.\nA terceira rolda do torneo disput\u00e1rona 21 vencedores da segunda rolda, exceptuando o Portugalete (exento), e o Orihuela (equipo exento na rolda anterior). Segundo a circular n\u00ba 1 da Real Federaci\u00f3n Espa\u00f1ola de F\u00fatbol, o sorteo para esta rolda celebrouse o d\u00eda 2 de setembro de 2010.\nA eliminatoria disputouse a partido \u00fanico o d\u00eda 8 de setembro de 2010, excepto o Alcorc\u00f3n-Ponferradina que se xogou o d\u00eda 15 de setembro.\nDezaseisavos de final.\nA cuarta rolda do torneo disputarana os 11 vencedores da terceira rolda, o Portugalete (equipo exento na rolda anterior), e os 20 equipos da Primeira Divisi\u00f3n.\nA eliminatoria disp\u00fatase a dobre partido. Os partidos de ida xog\u00e1ronse os d\u00edas 26, 27 e 28 de outubro. A volta foi os d\u00edas 9, 10 e 11 de novembro de 2010.\nFase final.\nA fase final consiste en 3 roldas eliminatorias a dobre partido con sorteo puro entre os sobreviventes da rolda anterior. O sorteo tivo lugar o 18 de novembro de 2010 \u00e1s 13.00 horas.\nOitavos de final.\nA quinta rolda do torneo disp\u00fatana os 16 vencedores de dezaseisavos de final. A ida disputouse o 22 de decembro de 2010 e a volta, o 5 de xaneiro de 2011.\nCuartos de final.\nA sexta rolda do torneo disp\u00fatana os 8 vencedores de oitavos de final. A ida disputouse o 12 e 13 de xaneiro e a volta, o 18, 19 e 20 de 2011.\nSemifinais.\nA s\u00e9tima rolda do torneo disp\u00fatana os 4 vencedores de cuartos de final. A eliminatoria xogouse a dobre partido os d\u00edas 26 de xaneiro (ida) e 2 de febreiro de 2011 (volta).\nFinal.\nA oitava e \u00faltima rolda do torneo foi disputada polo FC Barcelona e o Real Madrid. A final xogouse a partido \u00fanico, en campo neutral -o Estadio de Mestalla de Valencia- o d\u00eda 20 de abril de 2011. O Sevilla consagrouse ga\u00f1ando 1 a 0 na pr\u00f3rroga."}
{"id": "160048", "revid": "10599", "url": "https://gl.wikipedia.org/wiki?curid=160048", "title": "Uni\u00f3n Deportiva Puertollano", "text": ""}
{"id": "160049", "revid": "23204", "url": "https://gl.wikipedia.org/wiki?curid=160049", "title": "O ponche dos desexos", "text": "O ponche dos desexos: infernalcoholeosatanarqueol\u00f3xico (t\u00edtulo orixinal en alem\u00e1n, \"Der satanarch\u00e4ol\u00fcgenialkoh\u00f6llische Wunschpunsch\"), \u00e9 unha novela de Michael Ende publicada orixinalmente en 1989. A novela foi galardoada co premio literario su\u00edzo \"La vache qui lit\" no ano 1990.\nFoi traducida ao galego por Ram\u00f3n Lorenzo e \u00darsula Heinze, e publicada en 1990 por S.M. No ano 1990, a traduci\u00f3n ga\u00f1ou o Premio Ram\u00f3n Cabanillas de Traduci\u00f3n.\nTrama.\nBelceb\u00fa Sarcasmo, un mago de laboratorio de 187 anos, e maila s\u00faa t\u00eda Tirania Vampir, unha meiga de m\u00e1is de 300 anos capaz de multiplicar os cartos, son d\u00faas persoas \u00e1vidas de facer o mal no mundo. Asinaron contratos con Belceb\u00fa, segundo o cal cada ano deber\u00e1n realizar un sinf\u00edn de maldades de diversa \u00edndole a cambio de lograr varios poderes.\nPara evitar que leven a cabo as s\u00faas atrocidades, todas elas contra a natureza e o medio ambiente, o Consello de Animais mandou esp\u00edas para descubrir o que pasa. En casa do mago est\u00e1 o gato F\u00e9lix, un gato lamb\u00f3n con aspiraci\u00f3ns art\u00edsticas e nobiliarias, que \u00f3 cabo \u00e9 domesticado. \u00c1 casa de Madam Vampir foi un corvo calamitoso chamado Xacobe Osad\u00edas.\nA trama desenv\u00f3lvese a tarde-noite do 31 de decembro. Chegou o \u00faltimo d\u00eda do ano e a\u00ednda non levaron a cabo boa parte das maldades pactadas, polo que desde o inferno mandan o funcionario Maledictus Oruga para lembrarlles que deben cumprir os contratos ou ser\u00e1n secuestrados. O mago e a meiga deciden aliarse e usar unha poderos\u00edsima receita: o ponche dos desexos. Esta receita concede todos os desexos o d\u00eda de San Silvestre, coa particularidade de que logo de bebelo se debe pedir o contrario ao que se quere conseguir. Por\u00e9n, Maurizio e Xacobe tam\u00e9n se al\u00edan, e conseguen que o poder dunha badalada de ano novo desfaga o enfeitizo."}
{"id": "160050", "revid": "27155", "url": "https://gl.wikipedia.org/wiki?curid=160050", "title": "S\u00edndrome de Reye", "text": "A s\u00edndrome de Reye \u00e9 unha enfermidade grave que ten lugar con maior asiduidade en nenos menores de 10 anos. Caracter\u00edzase por v\u00f3mitos, s\u00edndrome confusional, hepatomegalia, somnolencia e ata coma.\n\u00c9 unha esteatose hep\u00e1tica microvesicular. O sistema nervioso central aparece edematoso.\n\u00d3 microscopio electr\u00f3nico vense unhas mitocondrias anormais. A causa da enfermidade \u00e9 un trastorno mitocondrial sist\u00e9mico que impide a \u03b2-oxidaci\u00f3n dos \u00e1cidos graxos."}
{"id": "160051", "revid": "98629", "url": "https://gl.wikipedia.org/wiki?curid=160051", "title": "Jes\u00fas Suevos", "text": "Jes\u00fas Suevos Fern\u00e1ndez-Jove, nado en Ferrol o 12 de decembro de 1907 e finado en Madrid o 19 de maio de 2001, foi un pol\u00edtico e xornalista galego. En 1955 foi nomeado presidente do Atl\u00e9tico de Madrid.\nTraxectoria.\nJes\u00fas Suevos licenciouse en Dereito e Filosof\u00eda e Letras. En marzo de 1935 foi un dos fundadores da Falange en Galiza, sendo nomeado presidente territorial directamente por Jos\u00e9 Antonio Primo de Rivera, do que era amigo persoal, e foi membro do I Consello Nacional de Falange.\nTrala sublevaci\u00f3n do 18 de xullo de 1936 sumouse ao pronunciamento contra a Rep\u00fablica. Durante a Guerra Civil actuou como xefe de Centuria das Milicias de Falange nos combates da serra de Guadarrama. Foi nomeado director do xornal \"El Pueblo Gallego\", que fora incautado polas autoridades franquistas, e en xaneiro de 1937, Xefe de Falange da provincia de Pontevedra, para substitu\u00edr o defenestrado Manuel Castro Pena.\nFoi representante de Falange en Portugal, agregado de Prensa en 1943 e durante a segunda guerra mundial foi correspondente, no Par\u00eds ocupado polos nazis, da prensa do Movemento. Tam\u00e9n ocupou importantes postos no Servicio de Informaci\u00f3n e Investigaci\u00f3n e no Servicio Exterior de Falange.\nEn 1957 foille concedido o Premio Nacional de Xornalismo Francisco Franco. Foi nomeado Director Xeral de Radiodifusi\u00f3n en 1960 e Director Xeral de Cinematograf\u00eda en 1961. Foi o primeiro Director de Televisi\u00f3n Espa\u00f1ola. Tam\u00e9n foi xefe do Sindicato Nacional do Espect\u00e1culo, como substituto de David Jato, e procurador en Cortes (1943-1977). Durante varios anos foi Tenente de Alcalde de Madrid, ocupando provisionalmente a alcald\u00eda entre os mandatos de Carlos Arias Navarro e Miguel \u00c1ngel Garc\u00eda-Lomas.\nEn maio de 1955, tras cesar como presidente do Atl\u00e9tico de Madrid Luis Ben\u00edtez de Lugo, Marqu\u00e9s de la Florida, Suevos foi nomeado presidente, cargo que ostentou at\u00e9 decembro dese mesmo ano, cando foi substitu\u00eddo por Javier Barroso. En xu\u00f1o de 1975 integrouse no Frente Nacional Espa\u00f1ol, xunto a outros falanxistas \u00abhist\u00f3ricos\u00bb como Manuel Vald\u00e9s Larra\u00f1aga, Jos\u00e9 Antonio Elola, Agust\u00edn Aznar e Raimundo Fern\u00e1ndez-Cuesta.\nSegundo publicou o xornal \"P\u00fablico\", na d\u00e9cada dos setenta, Suevos organizou en Ferrol unhas patrullas de inspiraci\u00f3n paramilitar, co\u00f1ecidos como \"cadeneros\" que se dedicaban a amedrentar sindicalistas e dem\u00f3cratas con paus, cadeas e pistolas. Deses grupos formou parte o despois deputado e director da Garda Civil, Arsenio Fern\u00e1ndez de Mesa, tras ser adoptado intelectual e ideoloxicamente por Suevos."}
{"id": "160054", "revid": "98629", "url": "https://gl.wikipedia.org/wiki?curid=160054", "title": "Sisavang Vong", "text": "Sisavang Vong, nado en Luang Prabang o 14 de xullo de 1885 e finado na mesma cidade o 29 de outubro de 1959, foi o rei de Luang Prabang entre o 1904 e o 1945. Foi tam\u00e9n rei de Laos, entre o 1946 e a s\u00faa morte, o 1959.\nTraxectoria.\nFillo do rei Sakarindra e da ra\u00ed\u00f1a Thongsy. Estudou no \"Lyc\u00e9e Chasseloup-Laubat\" en Saig\u00f3n, despois na \"\u00c9cole Coloniale\", en Par\u00eds. Era co\u00f1ecido como un rei \"playboy\" que chegou a ter 15 esposas, sendo d\u00faas delas s\u00faas medio irm\u00e1s, ademais de 50 fillos. Catorce dos seus fillos morreron nun accidente de barco no r\u00edo Mekong.\nLogo da morte de Sakarindra, Sisavang Vong sucedeuno como rei de Luang Prabang o 25 de marzo de 1904. Luang Prabang era nese momento un protectorado franc\u00e9s na Indochina Francesa. Sisavang sempre apoiou o mandato franc\u00e9s en Indochina, e o 1945 rexeitou cooperar cos nacionalistas, sendo derrubado cando o pa\u00eds proclamou a s\u00faa independencia. En abril de 1946 os franceses ocuparon unha vez m\u00e1is o pa\u00eds, e el foi reconducido ao trono.\nCando caeu doente, Sisavang Vong fixo do seu fillo, Savang Vatthana, rexente. Savang Vatthana sucedeuno no trono \u00e1 s\u00faa morte, en 1959."}
{"id": "160055", "revid": "89787", "url": "https://gl.wikipedia.org/wiki?curid=160055", "title": "Souain-Perthes-l\u00e8s-Hurlus", "text": "Souain-Perthes-l\u00e8s-Hurlus \u00e9 unha poboaci\u00f3n e comuna francesa, na rexi\u00f3n de Champa\u00f1a-Ardenas, departamento de Marne, no distrito de Ch\u00e2lons-en-Champagne e cant\u00f3n de Suippes."}
{"id": "160056", "revid": "98629", "url": "https://gl.wikipedia.org/wiki?curid=160056", "title": "Joan Monleon", "text": "Joan Monleon, nado en Valencia o 18 de outubro de 1936 e finado o 28 de decembro de 2009, foi un actor, cantante e presentador de televisi\u00f3n valenciano.\nTraxectoria.\nJoan Monleon comezou a s\u00faa carreira art\u00edstica como actor de teatro, afecci\u00f3n que compaxinaba co seu traballo nunha orchater\u00eda. Na d\u00e9cada de 1970 saltou \u00e1 fama \u00e1 fronte do grupo de m\u00fasica folk \"Els Pavesos\", unha formaci\u00f3n sat\u00edrica con esp\u00edrito cr\u00edtico que recuperaba canci\u00f3ns do folclore valenciano. M\u00e1is tarde actuou en espect\u00e1culos de revista, comedias e en m\u00e1is dunha vintena de pel\u00edculas. Traballou con directores como Vicent Escriv\u00e0 (\"El virgo de Vicenteta\", 1979), Carles Mira (\"Daniya, jard\u00ed de l'harem\", 1988; \"Jalea real\", 1981), Toni Canet (\"Amanece como puedas\", 1988), Luis Garc\u00eda Berlanga (\"Moros y cristianos\", 1987) e Ventura Pons (\"La rossa del bar\", 1986; \"Puta mis\u00e8ria!\", 1989). Nos anos oitenta participa no primeiro programa de radio en valenciano, \"De dalt a baix\", en Radiocadena Espa\u00f1ola.\nNo ano 1989, cando se iniciaban as emisi\u00f3ns de Televisi\u00f3 Valenciana, a direcci\u00f3n da entidade p\u00fablica encarga a Joan Monleon a presentaci\u00f3n dun programa de variedades en Canal 9, \"El Show de Joan Monleon\". O espazo, que combinaba o x\u00e9nero do concurso e mais outros, como a entrevista ou o \"talk show\", con elementos da cultura popular valenciana, converteuse axi\u00f1a nun mito da televisi\u00f3n no Pa\u00eds Valenciano. O programa se mantivo do 1989 at\u00e9 ao 1992 e converteu o de Monleon nun dos rostros m\u00e1is populares da incipiente canle auton\u00f3mica. Nesta cadea presentou tam\u00e9n os programas \"El m\u00f3n de Monleon\" (1994) e \"Fem un pacte\", que se emitiu no 1996.\nDespois, Monleon volveu \u00e1 radio (R\u00e0dio 9) e continuou realizando colaboraci\u00f3ns en obras de teatro e nunha pel\u00edcula (\"Rencor\", 2002, de Miguel Albaladejo), e tam\u00e9n algunhas aparici\u00f3ns puntuais na televisi\u00f3n, como o programa \"Dora,Dora\", presentou na Televisi\u00f3n Espa\u00f1ola no ano 1994. M\u00e1is tarde retirouse do mundo do espect\u00e1culo. No 2008 foi homenaxeado no Festival de Cine en Valenciano \"Inquiet\" de Picassent pola s\u00faa achega cultural.\nMorreu na ma\u00f1\u00e1 do 28 de decembro de 2009 no Hospital 9 de Octubre de Valencia, dunha afecci\u00f3n card\u00edaca."}
{"id": "160057", "revid": "5749", "url": "https://gl.wikipedia.org/wiki?curid=160057", "title": "Escopofilia", "text": ""}
{"id": "160060", "revid": "5132", "url": "https://gl.wikipedia.org/wiki?curid=160060", "title": "Imperio alem\u00e1n", "text": ""}
{"id": "160062", "revid": "5132", "url": "https://gl.wikipedia.org/wiki?curid=160062", "title": "Paz Armada", "text": ""}
{"id": "160063", "revid": "5132", "url": "https://gl.wikipedia.org/wiki?curid=160063", "title": "Revoluci\u00f3n Alem\u00e1", "text": ""}
{"id": "160064", "revid": "5132", "url": "https://gl.wikipedia.org/wiki?curid=160064", "title": "Revoluci\u00f3n espartaquista", "text": ""}
{"id": "160065", "revid": "5132", "url": "https://gl.wikipedia.org/wiki?curid=160065", "title": "Revoluci\u00f3n alem\u00e1", "text": ""}
{"id": "160066", "revid": "54336", "url": "https://gl.wikipedia.org/wiki?curid=160066", "title": "R\u00edo Eifonso", "text": "O r\u00edo Eifonso \u00e9 un r\u00edo galego que transcorre integramente polo concello de Vigo. Afluente do r\u00edo Lagares, constit\u00fae un dos espazos naturais con maior valor ecol\u00f3xico do concello vigu\u00e9s. Recibe o seu nome da aldea de Eifonso, da parroquia de Bembrive.\nDescrici\u00f3n.\nNace no Monte das Lagoas, pr\u00f3ximo ao campus universitario vigu\u00e9s, a unha altura de 450 metros. Transcorre polas parroquias de Beade, Bembrive e S\u00e1rdoma, onde desauga no Lagares, tras percorrer 6 quil\u00f3metros. \u00c1 s\u00faa beira transcorre unha ruta de sendeirismo que atravesa fragas de ribeiras \u00fanicas no concello, mu\u00ed\u00f1os e unha fervenza. No cami\u00f1o est\u00e1 o antigo poboado de (Bembrive), xa abandonado, erguido no s\u00e9culo X."}
{"id": "160067", "revid": "5863", "url": "https://gl.wikipedia.org/wiki?curid=160067", "title": "Xavier Garc\u00eda de Paredes", "text": "Xavier Garc\u00eda de Paredes y Moro, nado en \u00c1vila en 1960, \u00e9 un banqueiro galego, quen foi o \u00faltimo director de Caixa Galicia.\nTraxectoria.\nDe familia de Ribadeo, naceu en \u00c1vila e licenciouse en Dereito na Universidade Complutense de Madrid. Comezou a s\u00faa carreira como avogado en diversos despachos e en 1987 fichou pola entidade bancaria La Caixa, como responsable da s\u00faa asesor\u00eda xur\u00eddica con sede en Madrid. En 1999 comezou a traballar para Caixa Galicia como asesor xur\u00eddico. Ao pouco entrou a formar parte do consello de administraci\u00f3n da empresa, e en 2006 pasou a ocupar o posto de secretario.\nEn 2008 ascendeu a unha das direcci\u00f3ns da caixa, e en 2010 pasou a ocupar o cargo m\u00e1ximo de director xeral, logo da xubilaci\u00f3n do seu predecesor Jos\u00e9 Luis M\u00e9ndez L\u00f3pez. Dende esa posici\u00f3n participou no proceso de fusi\u00f3n con Caixanova que deu lugar a Novacaixagalicia e posteriormente ao NCG Banco. Uns d\u00edas despois de que se constitu\u00edse este banco, que foi nacionalizado por parte do Estado en setembro de 2011, anunciou a s\u00faa prexubilaci\u00f3n, recibindo \u00edntegra unha indemnizaci\u00f3n multimillonaria.\nA Audiencia Nacional abriu unha causa contra el, a ra\u00edz dunha demanda presentada pola Fiscal\u00eda Anticorrupci\u00f3n despois dunha investigaci\u00f3n que se iniciou en outubro do 2011 por unha denuncia da CIG.\nEn sentenza da Audiencia Nacional de outubro de 2015, Garc\u00eda de Paredes foi declarado inocente e absolto de t\u00f3dolos cargos. Os outros 5 acusados foron condenados a diferentes penas."}
{"id": "160068", "revid": "5132", "url": "https://gl.wikipedia.org/wiki?curid=160068", "title": "Partido Nacional Socialista Alem\u00e1n dos Traballadores", "text": ""}
{"id": "160069", "revid": "16394", "url": "https://gl.wikipedia.org/wiki?curid=160069", "title": "S\u00e1rdoma", "text": ""}
{"id": "160070", "revid": "1093", "url": "https://gl.wikipedia.org/wiki?curid=160070", "title": "Javier Garc\u00eda de Paredes", "text": ""}
{"id": "160071", "revid": "1131", "url": "https://gl.wikipedia.org/wiki?curid=160071", "title": "Bonilla a la Vista", "text": "Bonilla a la vista \u00e9 unha empresa galega de alimentaci\u00f3n creada por Salvador Bonilla en Ferrol en 1932. Ad\u00edcase \u00e1 produci\u00f3n de patacas fritidas, chocolate e churros. Ten a f\u00e1brica no pol\u00edgono de Sab\u00f3n, en Arteixo e varios negocios de hostaler\u00eda na cidade da Coru\u00f1a.\nNegocio.\nA empresa ten seis locais de hostaler\u00eda como churrer\u00edas na cidade da Coru\u00f1a:"}
{"id": "160072", "revid": "1131", "url": "https://gl.wikipedia.org/wiki?curid=160072", "title": "Patatotas", "text": "Patatotas, S.L.L. \u00e9 unha empresa galega de alimentaci\u00f3n creada en Castro de Rei en 1999. Ad\u00edcase \u00e1 produci\u00f3n de patacas fritidas."}
{"id": "160073", "revid": "85894", "url": "https://gl.wikipedia.org/wiki?curid=160073", "title": "Antonio Lorenzo", "text": "Antonio Lorenzo P\u00e9rez, nado en Leiro en 1914 e finado na Coru\u00f1a o 25 de marzo de 2009, foi un banqueiro galego.\nTraxectoria.\nEn 1935 comezou a traballar para F\u00e1bricas Coru\u00f1esas de Gas y Electricidad, de onde pasou \u00e1 Sociedad General Gallega de Electricidad coa s\u00faa absorci\u00f3n por esta, e posteriormente da Fenosa tam\u00e9n como consecuencia dun proceso de absorci\u00f3n, onde se ocupa da direcci\u00f3n de persoal. Naquela altura ademais conv\u00e9rtese en profesor de escola de Comercio.\nEn 1959 ficha pola que daquela era a Caixa de Aforros da Coru\u00f1a e Lugo onde accede ao posto de director xeral en substituci\u00f3n de Manuel L\u00f3pez Companioni . Ao mando desa caixa conduciu o proceso de fusi\u00f3n coas outras caixas do norte de Galicia, que deron lugar a Caixa Galicia: en 1978 coa Caixa de Aforros de Ferrol e en 1980 coa Caixa de Aforros de Santiago. Dese cargo dimitiu en 1981, cando foi substitu\u00eddo por Jos\u00e9 Luis M\u00e9ndez L\u00f3pez.\nVida persoal.\nFoi director de C\u00e1ritas na cidade da Coru\u00f1a e fundador de Aspronaga. Tivo dez fillos."}
{"id": "160077", "revid": "56817", "url": "https://gl.wikipedia.org/wiki?curid=160077", "title": "Nervio dorsal da esc\u00e1pula", "text": "O nervio dorsal da esc\u00e1pula \u00e9 un nervio do membro superior humano. Orix\u00ednase da ra\u00edz C5 do plexo braquial. Dir\u00edxese en sentido posterior, en ocasi\u00f3ns furando o m\u00fasculo escaleno medio no pescozo, para chegar e percorrer o bordo medial da esc\u00e1pula.\nInnerva os m\u00fasculos romboideo maior e menor dende as s\u00faas superficies fondas."}
{"id": "160079", "revid": "56817", "url": "https://gl.wikipedia.org/wiki?curid=160079", "title": "Nervio tor\u00e1cico longo", "text": "O nervio tor\u00e1cico longo \u00e9 un nervio do membro superior humano. Orix\u00ednase das p\u00f3las anteriores de C5 a C7. Descende verticalmente polo pescozo, atravesando a entrada da axila, e descende pola parede medial da mesma, para innervar o m\u00fasculo serrato anterior. Sit\u00faase na parte m\u00e1is superficial do m\u00fasculo."}
{"id": "160080", "revid": "56817", "url": "https://gl.wikipedia.org/wiki?curid=160080", "title": "Nervio supraescapular", "text": "O nervio supraescapular \u00e9 un nervio do membro superior humano formado por febras pertencentes a C5 e C6. \u00c9 unha p\u00f3la dun tronco do plexo braquial. Dir\u00edxese lateralmente, a trav\u00e9s do tri\u00e1ngulo posterior do pescozo, e polo burato supraescapular para entrar na rexi\u00f3n posterior da esc\u00e1pula. Innerva os m\u00fasculos supraespi\u00f1al e infra-espi\u00f1al. Na zona lateral do pescozo e na rexi\u00f3n posterior da esc\u00e1pula vai acompa\u00f1ado pola arteria supraescapular."}
{"id": "160081", "revid": "22570", "url": "https://gl.wikipedia.org/wiki?curid=160081", "title": "Ra Patera", "text": "Ra \u00e9 un volc\u00e1n ou patera que est\u00e1 situado na superficie da l\u00faa de X\u00fapiter, \u00cdo. Tr\u00e1tase dun volc\u00e1n activo.\nCaracter\u00edsticas.\nFoi estudado por vez primeira no ano 1979, grazas \u00e1s imaxes tomadas pola sonda Voyager 1, a cales definiron a s\u00faa xeolox\u00eda, topograf\u00eda e concretaron o lugar da fonte das erupci\u00f3ns. No momento do seu descubrimento, a s\u00faa monta\u00f1a ti\u00f1a \u00f3 redor dun quil\u00f3metro de altitude e posu\u00eda numerosos regueiros de lava, pola forma destes regueiros, estes deben estar formados por lavas de baixa viscosidade ou a trav\u00e9s de erupci\u00f3ns de grandes masas de lava.\nPosiblemente sexa un volc\u00e1n que emite gran cantidade de xofre l\u00edquido. Recibiu o seu nome oficial no ano 1979, o seu nome procede da mitolox\u00eda exipcia, onde Ra era o deus Sol."}
{"id": "160083", "revid": "5312", "url": "https://gl.wikipedia.org/wiki?curid=160083", "title": "Jes\u00fas Mari\u00f1as", "text": "Jes\u00fas Manuel P\u00e9rez Mari\u00f1as, co\u00f1ecido simplemente como Jes\u00fas Mari\u00f1as, nado na Coru\u00f1a o 3 de outubro de 1942 e finado en Madrid o 10 de maio de 2022, foi un xornalista galego, que traballou fundamentalmente no eido da prensa do coraz\u00f3n.\nTraxectoria.\nDe novo quer\u00eda ser actor, pero a s\u00faa profesora do conservatorio animouno a ser xornalista. Comezou a s\u00faa carreira en \"El Ideal Gallego\" como mozo dos recados.\nEn 1959 traballaba coidando ao fillo de Carlos Larra\u00f1aga, polo que estivo presente na voda do actor con Mar\u00eda Luisa Merlo. As\u00ed, con 16 anos, comezou a traballar na cr\u00f3nica de sociedade. Empezou a escribir para revistas como \"Semana\" ou \"Pronto\". En 1967 traballou en Barcelona para \"Tele Expres\", cubrindo a viaxe de Richard Nixon coa s\u00faa filla.\nEn 1972 iniciou a s\u00faa secci\u00f3n no programa \"Protagonistas\", con Luis del Olmo en Barcelona, Marbella e Madrid. Viviu unha \u00e9poca dourada na radio, colaborando con Luis del Olmo durante 20 anos.\nNa d\u00e9cada de 1980 comezou a participar na revista \"\u00c9poca\" na secci\u00f3n \"La vida es rosa\", que mantivo at\u00e9 o 2000. M\u00e1is tarde pasou a colaborar de forma estable no programa \"T\u00f3mbola\" de Canal Nou, con xente como Lydia Lozano. Foi substitu\u00eddo por Karmele Marchante, amiga e compa\u00f1eira durante anos at\u00e9 que deixaron de falarse por mor das s\u00faas continuas pelexas no pol\u00e9mico programa.\nNa d\u00e9cada de 1990 comezou a colaborar con Mar\u00eda Teresa Campos en \"Pasa la vida\" de TVE, facendo a s\u00faa secci\u00f3n propia e a tertulia do coraz\u00f3n xunto a Mayka Vergara, Rosa Villacast\u00edn, Enrique Miguel, Cuca Garc\u00eda de Vinuesa, Josemi Rodr\u00edguez Sieiro, Carmen Rigalt, Amalia Enrique e Karmele Marchante entre outros.\nEntre setembro de 1996 e 2004, Jes\u00fas Mari\u00f1as seguiu con Mar\u00eda Teresa Campos en Telecinco, en \"D\u00eda a d\u00eda\" e outros programas da mesma canle. A partir de 2004, Jes\u00fas Mari\u00f1as traballou con Mar\u00eda Teresa Campos en programas como \"Cada d\u00eda\" e \"Lo que interesa\".\nA partir de 1998 escribiu no xornal \"La Raz\u00f3n\", e desde 2000 na revista \"Tiempo\".\nColaborou en programas como \"Tela Marinera\", \"Cafe de Ximo\" ou en \"Mat\u00ed, mat\u00ed\" e \"Amb el cor en la m\u00e0\", de Canal Nou. Tam\u00e9n traballou en Antena 3 en \"En Antena\" (2006-2007), \"\u00bfD\u00f3nde est\u00e1s coraz\u00f3n?\" (setembro de 2007) \"A 3 bandas\" (setembro de 2008) \"El m\u00e9todo por dos\", \"Tal cual lo contamos\" (outubro de 2008) e desde o ver\u00e1n de 2009 en \"Vaya par\" xunto a Mar\u00eda Pati\u00f1o.\nO 11 de outubro de 2021 anunciou que padec\u00eda cancro de vexiga. Ese mesmo ano publicou \"Jes\u00fas por Mari\u00f1as, memorias desde el coraz\u00f3n\", un libro no que repasa a s\u00faa carreira como cronista social. O 31 de marzo de 2022 ingresou no Hospital Universitario Ram\u00f3n y Cajal de Madrid, onde faleceu o 10 de maio dese mesmo ano por mor dunhas complicaci\u00f3ns derivadas do tratamento oncol\u00f3xico que recib\u00eda polo cancro de vexiga."}
{"id": "160084", "revid": "5312", "url": "https://gl.wikipedia.org/wiki?curid=160084", "title": "Ram\u00f3n Franco", "text": "Ram\u00f3n Franco Bahamonde, nado en Ferrol o 2 de febreiro de 1896 e finado en Mallorca en outubro de 1938, foi un pol\u00edtico, militar e aviador galego. Pasou \u00e1 historia pola faza\u00f1a do voo do Plus Ultra, feito que o converteu nun heroe da s\u00faa \u00e9poca.\nTraxectoria.\nEra fillo do capit\u00e1n da Mari\u00f1a Nicol\u00e1s Franco y Salgado de Ara\u00fajo e de Mar\u00eda del Pilar Bahamonde y Pardo de Andrade, e irm\u00e1n de Nicol\u00e1s, Pilar e Francisco Franco. Era o fillo que m\u00e1is se parec\u00eda ao seu pai, destacaba polo seu car\u00e1cter extravertido, alegre, despreocupado e rebelde. A nai esperaba que se dedicase \u00e1 vida eclesi\u00e1stica, a\u00ednda que finalmente optou pola carreira militar, como os seus irm\u00e1ns. Ingresou na Academia de Infanter\u00eda de Toledo en 1911 e licenciouse no posto 37 de 413 alumnos.\nEn 1914 foi destinado como oficial de infanter\u00eda ao Protectorado espa\u00f1ol de Marrocos, onde serviu no corpo de Regulares. En 1920 foi destinado \u00e1 Aeron\u00e1utica Militar Espa\u00f1ola como alumno da escola de pilotos. Obtivo o t\u00edtulo de aviador e foi destinado \u00e1 base de hidroavi\u00f3ns de Atalay\u00f3n, Melilla, onde pronto destacou polo seu apoio \u00e1s tropas de terra. As s\u00faas actuaci\u00f3ns en \u00c1frica convert\u00e9rono nun dos pilotos m\u00e1is populares da Aeron\u00e1utica militar. En 1924 recibiu a Medalla Militar polas s\u00faas actuaci\u00f3ns na Guerra do Rif.\nO 22 de xaneiro de 1926, o hidroavi\u00f3n Dornier Wal \"Plus Ultra\" partiu dende o peirao de La Calzadilla, en Palos de la Frontera, \u00e1s 7:55. En recordo da primeira viaxe colombina, a vila de Palos volveu ser escollida como inicio dunha aventura transoce\u00e1nica, esta vez por v\u00eda a\u00e9rea. Realizou paradas nas Palmas de Gran Canaria, R\u00edo de Xaneiro, Recife e Montevideo. A tripulaci\u00f3n, liderada por Franco, estaba formada polo capit\u00e1n de artiller\u00eda Julio Ruiz de Alda, o alf\u00e9rez de nav\u00edo Juan Manuel Dur\u00e1n Gonz\u00e1lez e o soldado mec\u00e1nico Pablo Rada Ustarroz. Leopoldo Alonso, fot\u00f3grafo do aer\u00f3dromo madrile\u00f1o de Cuatro Vientos, filmou a partida do avi\u00f3n dende As Palmas de Gran Canaria. O 10 de febreiro chegaron a Buenos Aires, logo de percorrer 10.270 km nunha traves\u00eda de 59 horas e 39 minutos. Este foi o primeiro voo en hidroavi\u00f3n que cruzou o Oc\u00e9ano Atl\u00e1ntico e pasou \u00e1 historia como un dos grandes \"raids\" da aviaci\u00f3n espa\u00f1ola. Ram\u00f3n Franco converteuse nun heroe popular na Espa\u00f1a da d\u00e9cada de 1920.\nEn decembro de 1930, xunto con outros aviadores como Ignacio Hidalgo de Cisneros, sublevouse contra a monarqu\u00eda de Afonso XIII no aer\u00f3dromo militar de Cuatro Vientos. Engalou cun avi\u00f3n e botou proclamas revolucionarias ameazando bombardear o Palacio Real, a\u00ednda que ao final s\u00f3 deu proclamas revolucionarias. Tralo fracaso da sublevaci\u00f3n, marchou ao exilio a Lisboa xunto con outros aviadores rebeldes.\nCoa chegada da Segunda Rep\u00fablica Espa\u00f1ola non s\u00f3 foi rehabilitado no seu posto. O goberno provisional republicano tam\u00e9n o nomeou director xeral da Aeron\u00e1utica Militar e recuperou a s\u00faa condici\u00f3n de heroe. A diferenza do seu irm\u00e1n Francisco, Ram\u00f3n acolleu de maneira positiva a chegada da Rep\u00fablica.\nMalia o seu novo posto militar, participou nas elecci\u00f3ns xerais de 1931 por d\u00faas circunscrici\u00f3ns, Sevilla-capital e Barcelona. Na primeira presentouse polo Partido Republicano Revolucionario (PRRev), xunto a candidatos como o andalucista Blas Infante, mentres que na segunda o fixo como independente federalista. Nos d\u00edas previos aos comicios participou nos sucesos co\u00f1ecidos como o complot de Tablada, aos que se sumou un aparatoso accidente durante un mitin en Lora del R\u00edo. Por estes incidentes foi destitu\u00eddo do seu cargo e acabou por solicitar a baixa voluntaria no ex\u00e9rcito. O 28 de xu\u00f1o foi elixido deputado tanto por Sevilla como por Barcelona, con 91.731 votos. Converteuse en deputado por Barcelona e integrouse no grupo parlamentario de Esquerra Republicana de Catalunya (ERC), partido que o respaldaba. Nun mitin durante a campa\u00f1a electoral en Barcelona chegara a declararse partidario dunha \"Federaci\u00f3n de Rep\u00fablicas Ib\u00e9ricas\".\nNa s\u00faa primeira comparecencia mantivo un agre debate con Miguel Maura sobre o complot de Tablada. Esta primeira intervenci\u00f3n p\u00fablica reflectiu os seus escasos dotes parlamentarios e oratorios. Isto f\u00edxolle perder gran parte da s\u00faa popularidade e credibilidade e xa non se presentou \u00e1s elecci\u00f3ns de 1933. Solicitou o reingreso na Aeron\u00e1utica Militar, o cal lle foi concedido. O novo goberno radical de Alejandro Lerroux, que pretend\u00eda mantelo afastado, nomeouno agregado a\u00e9reo na embaixada espa\u00f1ola en Washington (Estados Unidos).\nGuerra civil.\nEn 1936, tralo Golpe de Estado no que tomou parte o seu irm\u00e1n, continuaba como agregado a\u00e9reo na embaixada espa\u00f1ola en Washington, D.C.. En vista da situaci\u00f3n existente en Espa\u00f1a, p\u00faxose en contacto cun antigo amigo de seu, pregunt\u00e1ndoo sobre unha hipot\u00e9tica volta \u00e1 zona republicana e po\u00f1erse \u00e1s ordes do goberno. Este consultouno co presidente Manuel Aza\u00f1a, que comentou \u00abque non ve\u00f1a; pasar\u00edao moi mal\u00bb. Despois dalgunhas d\u00fabidas, no mes de outubro, Ram\u00f3n Franco trasladouse a Portugal e pasou \u00e1 zona dominada polos sublevados, un\u00edndose a eles. T\u00e9\u00f1ense sinalado os lazos familiares como unha das raz\u00f3ns polas que se uniu ao bando rebelde, facendo prevalecer a lealdade familiar \u00e1s ideas pol\u00edticas. Por\u00e9n, hai quen defende que se uniu aos sublevados tralo asasinato do seu amigo Julio Ruiz de Alda na prisi\u00f3n Modelo de Madrid.\nFoi destinado \u00e1s illas Baleares e nomeado xefe de Aviaci\u00f3n polo seu irm\u00e1n, o que provocou unha protesta escrita do xefe da Aviaci\u00f3n Nacional, Alfredo Kindel\u00e1n, xa que o nomeamento fora levado a cabo sen consultalo, pois era evidente que se opor\u00eda.\nMorte.\nFranco faleceu en outubro de 1938 durante un voo desde a base de hidroavi\u00f3ns do porto de Pollen\u00e7a, ao estrelarse o hidroavi\u00f3n de fabricaci\u00f3n italiana CANT Z.506 Airone que pilotaba. Partiu da base con moi malas condici\u00f3ns atmosf\u00e9ricas e co avi\u00f3n cargado con case mil quilos de bombas. Ao internarse nun treb\u00f3n e non ser quen de dominar o aparato, caeu en barrena sobre o mar.\nA s\u00faa morte deu lugar a rumores sobre unha posible sabotaxe, ben procedente do bando republicano ou do bando sublevado. Espec\u00falase con que ver\u00edan nel un personaxe molesto, debido ao seu pasado, o seu prestixio na aviaci\u00f3n e o seu parentesco co l\u00edder do bando sublevado. Segundo a s\u00faa irm\u00e1, foi asasinado pola masonar\u00eda porque quer\u00eda publicar un libro antimas\u00f3nico, \"La burla del grado 33\"."}
{"id": "160093", "revid": "25871", "url": "https://gl.wikipedia.org/wiki?curid=160093", "title": "Surt (volc\u00e1n)", "text": "Surt \u00e9 un volc\u00e1n activo que est\u00e1 situado na superficie da l\u00faa de X\u00fapiter, \u00cdo. Est\u00e1 situado na cara (no hemisferio) \"visible\" de \u00cdo (visible dende X\u00fapiter) e as s\u00faas coordenadas na superficie da l\u00faa son 45,21\u00b0 N 336,49\u00b0 O.\nCaracter\u00edsticas.\nSurt consiste nunha fosa ovalada volc\u00e1nica (chamada patera) duns 75 por 40 kms, rodeado de varios dep\u00f3sitos circulares de xofre vermello e de brillante di\u00f3xido de xofre, localizados \u00f3 sur e leste da fosa. O volc\u00e1n foi visto por primeira vez en imaxes tomadas pola sonda \"Voyager 1\" en marzo de 1979. M\u00e1is tarde e dentro dese mesmo ano, a Uni\u00f3n Astron\u00f3mica Internacional deulle oficialmente o nome de \"Surt\", dentro da mitolox\u00eda islandesa, Surtr era un deus dun volc\u00e1n island\u00e9s.\nDende que a \"Voyager 1\" descubriu este volc\u00e1n, foron vistas varias erupci\u00f3ns nel. A primeira erupci\u00f3n foi vista dende observatorios terrestres que estaban seguindo o descubrimento do vulcanismo en \u00cdo que nese momento estaba focalizado en Surt, o 11 de xu\u00f1o de 1979, entre os sobrevoos da \"Voyager 1\" e da \"Voyager 2\". Cando a \"Voyager 2\" chegou \u00f3 sistema de X\u00fapiter en xullo do ano 1979, a erupci\u00f3n semellaba terse detido, pero pod\u00edase observar un dep\u00f3sito fresco duns 600 kms de ancho \u00f3 redor de Surt, procedente dunha unha pluma eruptiva do propio Surt. Este dep\u00f3sito suxer\u00eda unha pluma activa do tipo Pele en Surt entre o per\u00edodo intermedio que houbo entre a chegada das d\u00faas Voyager a X\u00fapiter. Ademais, observouse material escuro, que seguramente era lava que foi expulsada durante a citada erupci\u00f3n, a cal era visible dentro da parte oriental do patera. Cando a sonda \"Galileo\" tomou as s\u00faas primeira imaxes desa \u00e1rea no ano 1996, a aparencia de Surt e os seus arredores regresaran \u00e1 s\u00faa aparencia orixinal, \u00f3 estado visto pola \"Voyager 1\", suxerindo outra vez que as s\u00faas erupci\u00f3n son de per\u00edodos curtos.\nSurt erupcionou outra vez o 22 de febreiro do 2001, na erupci\u00f3n volc\u00e1nica m\u00e1is potente xamais observada, en termos de emisi\u00f3n de enerx\u00eda (en watios). A cantidade total de enerx\u00eda emitida durante esa erupci\u00f3n de Surt (7, 2\u20138,4 1013W) estaba pr\u00f3xima a acada-la suma da media de enerx\u00eda emitida por t\u00f3dolos volc\u00e1ns de \u00cdo. A pesar desta violentisima erupci\u00f3n, detect\u00e1ronse poucos cambios na superficie pr\u00f3xima a Surt nas imaxes tomadas pola \"Galileo\" seis meses despois, suxerindo as\u00ed que boa parte dos cambios desapareceran ou quedaron 'murchados'. M\u00e1is tarde, en agosto do 2001, a \"Galileo\" tomou imaxes de dep\u00f3sitos vermellos frescos, ricos en sulfuros, que estaban situados \u00f3 nordeste de Surt."}
{"id": "160096", "revid": "56817", "url": "https://gl.wikipedia.org/wiki?curid=160096", "title": "Pordenone", "text": "Pordenone (Pordenon en friulano e v\u00e9neto pordenon\u00e9s) \u00e9 un comuna de Italia de 51.512 habitantes (2009), capital da provincia hom\u00f3nima de Pordenone, na rexi\u00f3n do Fri\u00fal-Venecia Xulia.\nTen unha \u00e1rea de 38,23\u00a0km\u00b2 e ten lindes cos concellos de Azzano Decimo, Cordenons, Fiume Veneto, Pasiano di Pordenone, Porcia, Prata di Pordenone, Roveredo in Piano, San Quirino e Zoppola."}
{"id": "160100", "revid": "23204", "url": "https://gl.wikipedia.org/wiki?curid=160100", "title": "Trist\u00e1n Ulloa", "text": "Trist\u00e1n Ulloa, nado en Orle\u00e1ns o 6 de maio de 1970, \u00e9 un actor galego.\nTraxectoria.\nNaceu en Orle\u00e1ns (Francia) debido a que os seus av\u00f3s estaban exiliados, pero axi\u00f1a se trasladou a Vigo. Estudou Ciencias Empresariais, participando no seu tempo libre en grupos teatrais da universidade.\nEn 1998 debutou no cine en \"Memorias del \u00e1ngel ca\u00eddo\", de David Alonso e Fernando C\u00e1mara. Acadou sona co seu papel en \"Mensaka, p\u00e1ginas de una historia\". En 2007 estreou a s\u00faa primeira longametraxe, \"Pudor\", dirixida xunto ao seu irm\u00e1n David Ulloa. Ese mesmo ano presentou o reality \"Puntodoc\" (Antena 3).\nDesde 2008 contin\u00faa con ese labor televisivo presentando en Telecinco 2 un ciclo de reportaxes en coproduci\u00f3n con Amnist\u00eda Internacional.\nPremios e candidaturas.\nPremios Goya\nFotogramas de Plata\nUni\u00f3n de Actores\nOutros"}
{"id": "160102", "revid": "98629", "url": "https://gl.wikipedia.org/wiki?curid=160102", "title": "Treviso", "text": "Treviso (en ) \u00e9 unha cidade da rexi\u00f3n do V\u00e9neto, Italia, capital da provincia hom\u00f3nima. \u00c9 unha comuna con 82.208 habitantes (2009) e unha \u00e1rea de 55 km\u00b2.\nTen lindes cos concellos de Carbonera, Casier, Paese, Ponzano Veneto, Preganziol, Quinto di Treviso, Silea, Villorba e Zero Branco."}
{"id": "160105", "revid": "89787", "url": "https://gl.wikipedia.org/wiki?curid=160105", "title": "Agalmatofilia", "text": "A agalmatofilia, tam\u00e9n chamada galate\u00edsmo, pigmalionismo, estatuofilia, monumentofilia ou petrifilia, \u00e9 unha parafilia que consiste na consecuci\u00f3n da excitaci\u00f3n sexual por medio de estatuas, bonecas ou manequ\u00edns.\nCaracter\u00edsticas.\nHistoria.\nOs nomes de pigmalionismo e galate\u00edsmo prove\u00f1en da lenda que falaba do amor entre o escultor Pigmali\u00f3n e a s\u00faa estatua de Galatea, referido por Ovidio nas s\u00faas \"Metamorfoses\": a estatua de marfil foi convertida en carne por Afrodita cando viu que o escultor se namorara da s\u00faa obra. Casos similares at\u00f3panse na historia, varios deles referidos a estatuas esculpidas por Praxiteles (a Venus de Cnido, o Cupido de Pario, o Eros de Tespias e outros), pero tam\u00e9n noutros lugares e \u00e9pocas posteriores."}
{"id": "160106", "revid": "5749", "url": "https://gl.wikipedia.org/wiki?curid=160106", "title": "Galate\u00edsmo", "text": ""}
{"id": "160107", "revid": "5749", "url": "https://gl.wikipedia.org/wiki?curid=160107", "title": "Pigmalionismo", "text": ""}
{"id": "160108", "revid": "5749", "url": "https://gl.wikipedia.org/wiki?curid=160108", "title": "Estatuofilia", "text": ""}
{"id": "160109", "revid": "5749", "url": "https://gl.wikipedia.org/wiki?curid=160109", "title": "Monumentofilia", "text": ""}
{"id": "160110", "revid": "5749", "url": "https://gl.wikipedia.org/wiki?curid=160110", "title": "Petrifilia", "text": ""}
{"id": "160113", "revid": "56817", "url": "https://gl.wikipedia.org/wiki?curid=160113", "title": "Nervio subclavio", "text": "O nervio subclavio \u00e9 un nervio do membro superior humano. Tr\u00e1tase dunha pequena p\u00f3la do tronco superior do plexo braquial. Dir\u00edxese anteroinferiormente sobre a arteria e vea subclavias. Innerva o m\u00fasculo subclavio."}
{"id": "160114", "revid": "89787", "url": "https://gl.wikipedia.org/wiki?curid=160114", "title": "Nervio pectoral lateral", "text": "O nervio pectoral lateral ou pectoral externo \u00e9 un nervio do membro superior. Orix\u00ednase coma unha p\u00f3la do fasc\u00edculo lateral do plexo braquial. Dir\u00edxese anteriormente, xunto coa arteria toracoacromial, furando a fascia clavipectoral, que abrangue o espazo entre os m\u00fasculos subclavio e pectoral menor. Innerva o m\u00fasculo pectoral maior.\nFunci\u00f3n.\nEnv\u00eda un filamento que se une ao nervio pectoral medial e forma con el un bucle diante a primeira parte da arteria axilar.\nA\u00ednda que este nervio se describe como principalmente motor, tam\u00e9n se considerou que leva fibras propioceptivas e nociceptivas. Orix\u00ednase da corda lateral ou directamente das divisi\u00f3ns anteriores dos troncos medio e superior do plexo braquial, a diferenza do nervio pectoral medial, que deriva da corda medial (ou directamente da divisi\u00f3n anterior do tronco inferior). Div\u00eddese en de catro a sete ramas que perforan a fascia clavipectoral para innervar o pectoral maior completo ou a s\u00faa porci\u00f3n superior. Os nervios pectorais lateral e medial forman unha conexi\u00f3n ou bucle, arredor da arteria axilar, chamada asa dos pectorais. O nervio pectoral lateral foi descrito como dobre, mentres que o nervio pectoral medial foi descrito como simple.\nImportancia cl\u00ednica.\nO nervio pectoral lateral \u00e9 importante na resposta \u00e1 dor despois de operaci\u00f3ns de aumento de peito ou de mastectom\u00eda, e especialmente na cirurx\u00eda de implantes de silicona nos peitos, cando o implante \u00e9 inserido pola ruta subpectoral. Os nervios pectorais poden ser anestesiados (bloqueados) intraoperativamente polo cirurxi\u00e1n con visi\u00f3n directa aos mesmos por medio de tres inxecci\u00f3ns: unha para bloquear o nervio pectoral, a segunda para bloquear as ramas perforantes do nervio pectoral medial e a terceira para bloquear o nervio pectoral lateral. Un bloqueo do nervio pectoral guiado por ultras\u00f3ns pode realizarse tam\u00e9n preventivamente antes da operaci\u00f3n polo anestesista experimentado en anestesia rexional. \u00c9 segura e depende do uso de imaxes por ultras\u00f3ns para localizar os m\u00fasculos pectoral maior e menor, o curso estimado dos nervios pectorais e a extensi\u00f3n \u00f3ptima da anestesis local.\nO bloqueo do nervio pectoral lateral \u00e9 \u00fatil en casos como as dislocaci\u00f3ns de ombro e outros procedementos ortop\u00e9dicos, que implican o ombro. Os espasmos do m\u00fasculo pectoral maior e a dor grave resultante (aguda ou cr\u00f3nica) pode ser reducida polo bloqueo do nervio pectoral ou relaxaci\u00f3n neuromuscular. A diminuci\u00f3n do ton do m\u00fasclo pectoral intraoperacionalmente por relaxaci\u00f3n muscular (axentes paralizantes) ou por un bloqueo do nervio (inxecci\u00f3n anest\u00e9sica local), pode facilitar mellor os resultados cosm\u00e9ticos durante as operaci\u00f3ns de aumento de mama ou despois dunha implantaci\u00f3n de peito posterior a unha mastectom\u00eda. \u201cO punto da proxecci\u00f3n de pel do feixe neurovascular (FNV) representa o punto de denervaci\u00f3n (PD).\u201d O feixe neurovascular (arteria e vea toracocromiais, m\u00e1is o nervio pectoral lateral) pode ser a gu\u00eda para aplicaci\u00f3ns anest\u00e9sicas para conseguir a denervaci\u00f3n do m\u00fasculo pectoral. \u201cUnha infiltraci\u00f3n de rutina de toxina bot\u00falica da musculatura da parede pectoral no momento da mastectom\u00eda e a inmediata reconstruci\u00f3n\u2026 paralizar\u00eda os m\u00fasculos e reducir\u00eda a dor posoperacional causada polo espasmo musclar.\u201d"}
{"id": "160115", "revid": "56817", "url": "https://gl.wikipedia.org/wiki?curid=160115", "title": "Nervio pectoral medial", "text": "O nervio pectoral medial \u00e9 un nervio do membro superior humano. Orix\u00ednase como unha p\u00f3la do fasc\u00edculo medial do plexo braquial. Recibe unha p\u00f3la comunicante do nervio pectoral lateral e despois dir\u00edxese anteriormente entre a arteria e a vea axilares.\nO nervio innerva ao m\u00fasculo pectoral menor. Algunhas das febras furan o pectoral menor para innervar ao m\u00fasculo pectoral maior. Outros grupos de febras rodean ao pectoral menor polo bordo inferior ou lateral para acadar o pectoral maior."}
{"id": "160124", "revid": "98629", "url": "https://gl.wikipedia.org/wiki?curid=160124", "title": "Rieti", "text": "Rieti \u00e9 unha comuna italiana da rexi\u00f3n do Lacio, capital da hom\u00f3nima provincia de Rieti.\nEst\u00e9ndese por unha \u00e1rea de 206 km\u00b2, e no 2010 ti\u00f1a uns 47.881 habitantes.\nTen lindes cos concellos de: Belmonte in Sabina, Cantalice, Casperia, Castel Sant'Angelo, Cittaducale, Colli sul Velino, Concerviano, Contigliano, Greccio, Longone Sabino, Micigliano, Monte San Giovanni in Sabina, Montenero Sabino, Poggio Bustone, Rivodutri, Roccantica, Stroncone (TR), Terni (TR), Torricella in Sabina."}
{"id": "160132", "revid": "98629", "url": "https://gl.wikipedia.org/wiki?curid=160132", "title": "Como", "text": "Como (en ) \u00e9 unha cidade da Lombard\u00eda, Italia, capital da provincia de Como. At\u00f3pase a 45\u00a0km ao norte de Mil\u00e1n, onda o Lago de Como. A comuna de Como ten unha \u00e1rea de 37\u00a0km\u00b2 e no 2001 ti\u00f1a uns 78.315 habitantes. Foi feita polos romanos e daqueles tempos conserva o trazado urbano do centro hist\u00f3rico.\nTen lindes cos concellos de: Blevio, Brunate, Capiago Intimiano, Casnate con Bernate, Cavallasca, Cernobbio, Chiasso (CH-TI), Grandate, Lipomo, Maslianico, Montano Lucino, San Fermo della Battaglia, Senna Comasco, Tavernerio, Torno, Vacallo (CH-TI)\nHistoria.\nFoi unha importante cidade da Roma Antiga, fundada no s\u00e9culo I antes de Cristo, inicialmente a cidade estabeleceuse nas monta\u00f1as, pero por orde de Xulio C\u00e9sar trasladouse \u00e1 s\u00faa localizaci\u00f3n actual. A cidade foi chamada Novum Comum e ti\u00f1a o status de municipio. Alcanzou o seu apoxeo no s\u00e9culo XI. Tras ser destru\u00edda polos milaneses en 1127, foi reconstru\u00edda polo Emperador Frederico Barbarroxa, antes de incorporarse de novo a Mil\u00e1n en 1355.\nNa Idade Media, loitou moitas veces contra Mil\u00e1n, tanto no per\u00edodo comunal como no s\u00e9culo XV, cando caeu en mans de Francesco Sforza.\nDespois do s\u00e9culo XVI converteuse nun dos centros europeos principais onde se tec\u00eda a seda, tradici\u00f3n que conserva incluso agora.\nEn Como naceron os historiadores latinos Plinio o Vello e Plinio o Novo (s\u00e9culo I a.de C.) e o cient\u00edfico Alessandro Volta (s\u00e9culo XVIII-XIX)."}
{"id": "160133", "revid": "1675918", "url": "https://gl.wikipedia.org/wiki?curid=160133", "title": "Lago de Como", "text": ""}
{"id": "160142", "revid": "85894", "url": "https://gl.wikipedia.org/wiki?curid=160142", "title": "Rafael Gonz\u00e1lez Iglesias", "text": "Rafael Gonz\u00e1lez Iglesias, nado na Coru\u00f1a o 28 de febreiro de 1900 e finado en Madrid o 21 de maio de 1951, foi un empresario, aparellador e avogado galego, presidente do Atl\u00e9tico de Madrid entre 1931 e 1935.\nTraxectoria.\nTrala dimisi\u00f3n de Luciano Urquijo, o 28 de novembro de 1931 celebr\u00e1ronse elecci\u00f3ns \u00e1 presidencia do Atl\u00e9tico de Madrid, que nese momento xogaba en Segunda Divisi\u00f3n e que afrontaba m\u00faltiples problemas. Foi elixido Rafael Gonz\u00e1lez Iglesias, que fixou como obxectivo o ascenso \u00e1 Primeira Divisi\u00f3n, o que se acadou en 1933/34. Tralo ascenso realiz\u00e1ronse tres fichaxes importantes, a dos internacionais Mart\u00edn Marculeta, Lafuente e \"Chacho\". Outra xesti\u00f3n importante foron os acordos cos propietarios dos campos de f\u00fatbol Metropolitano e de Vallecas para rebaixar o prezo de alugueiro por xogar nos mesmos.\nO 5 de xaneiro de 1935 presentou a dimisi\u00f3n, pero seguiu ligado ao mundo do f\u00fatbol, sendo vicepresidente da Federaci\u00f3n Espa\u00f1ola, directivo da castel\u00e1 e membro da Delegaci\u00f3n Nacional de Deportes."}
{"id": "160143", "revid": "72012", "url": "https://gl.wikipedia.org/wiki?curid=160143", "title": "Fernando T\u00e1vora", "text": "Fernando Lu\u00eds Cardoso de Meneses e Tavares de T\u00e1vora, nado no Porto o 25 de agosto de 1923 e finado o 3 de setembro de 2005 en Matosinhos, foi un arquitecto portugu\u00e9s residente no Porto, decano dos arquitectos portugueses.\nTraxectoria.\nFernando T\u00e1vora foi un dos fundadores da chamada Escola arquitect\u00f3nica do Porto, mestre de \u00c1lvaro Siza e Souto de Moura. Introduciu a partir dos anos 50 a arquitectura moderna en Portugal, cunha reflexi\u00f3n sobre o papel social da arquitectura, en oposici\u00f3n \u00e1s realizaci\u00f3ns e \u00f3s discursos oficiais da \u00e9poca. Como creador dunha nova l\u00f3xica de construci\u00f3n, prestou sempre atenci\u00f3n \u00e1s paisaxes orixinais, utiliz\u00e1ndoas como datos culturais que deben ser integrados no di\u00e1logo coa construci\u00f3n final.\nNo \u00e1mbito pedag\u00f3xico contribu\u00edu de forma moi significativa \u00e1 consolidaci\u00f3n do curso de Arquitectura da Escola de Belas Artes do Porto (m\u00e1is tarde Facultade de Arquitectura da Universidade do Porto) e do curso de Arquitectura do Departamento de Arquitectura da Facultade de Ciencias e Tecnolox\u00eda da Universidade de Co\u00edmbra, que axudou a constru\u00edr \u00f3 final da d\u00e9cada dos 80.\nExiste un documental da RTP dedicado a s\u00faa persoa, con gui\u00f3n de Ant\u00f3nio Silva e realizaci\u00f3n de Cristina Antunes.\nHoxe h\u00f3nrase a s\u00faa memoria co Premio Fernando T\u00e1vora de arquitectura."}
{"id": "160150", "revid": "5132", "url": "https://gl.wikipedia.org/wiki?curid=160150", "title": "Bundeskanzler", "text": ""}
{"id": "160151", "revid": "56817", "url": "https://gl.wikipedia.org/wiki?curid=160151", "title": "Uni\u00f3n Dem\u00f3crata Cristi\u00e1", "text": "Uni\u00f3n Dem\u00f3crata Cristi\u00e1 (UDC) \u00e9 o nome dos seguientes partidos pol\u00edticos"}
{"id": "160152", "revid": "43327", "url": "https://gl.wikipedia.org/wiki?curid=160152", "title": "Bundespr\u00e4sident", "text": "Bundespr\u00e4sident (\"President da Federaci\u00f3n\" ou \"Presidente Federal\") \u00e9 o t\u00edtulo en lingua alem\u00e1 para:\nBundespr\u00e4sident \u00e9 o t\u00edtulo para homes e Bundespr\u00e4sidentin para mulleres. A forma correcta de cortes\u00eda para mulleres \u00e9 \"Frau Bundespr\u00e4sidentin\" e para homes \"Herr Bundespr\u00e4sident\"."}
{"id": "160153", "revid": "5863", "url": "https://gl.wikipedia.org/wiki?curid=160153", "title": "Mu\u00e1, Mu\u00e1", "text": "Mu\u00e1, Mu\u00e1 (t\u00edtulo orixinal en ingl\u00e9s Kiss Kiss) \u00e9 unha colecci\u00f3n de relatos curtos de Roald Dahl, publicados conxuntamente en 1960 por Alfred Knopf. Foron traducidos o galego por Isabel Fortes e publicados por Ir Indo en 1990.\nCont\u00e9n os seguintes relatos:\nSen chegar a ser relatos de terror, estas son algunhas das historias m\u00e1is macabras de Dahl. Sutilmente, o inxenuo castiga o malvado, mais tam\u00e9n ao rev\u00e9s.\nA maior\u00eda das historias son presentadas como narraci\u00f3ns t\u00edpicas, a\u00ednda que con personaxes imaxinativos. O horror de cada relato aparece constru\u00eddo arredor da implicaci\u00f3n, pero non se relata explicitamente, polo que moitos dos finais, con morte ou situaci\u00f3ns desagrad\u00e1beis, s\u00f3 poden ser imaxinados."}
{"id": "160154", "revid": "56817", "url": "https://gl.wikipedia.org/wiki?curid=160154", "title": "Nervio cut\u00e1neo medial do brazo", "text": "O nervio cut\u00e1neo medial do brazo \u00e9 un nervio do membro superior humano. Deriva dunha p\u00f3la do fasc\u00edculo lateral do plexo braquial. Pasa a trav\u00e9s da axila e o brazo, onde fura a fascia fonda e innerva a pel da superficie medial ou interna do terzo distal do brazo. Na axila, comun\u00edcase co nervio intercostobraquial de T2. As febras do cut\u00e1neo medial do brazo innervan tam\u00e9n o chan da axila."}
{"id": "160156", "revid": "1131", "url": "https://gl.wikipedia.org/wiki?curid=160156", "title": "La Conqu\u00eate du Pain", "text": ""}
{"id": "160157", "revid": "56817", "url": "https://gl.wikipedia.org/wiki?curid=160157", "title": "Nervio cut\u00e1neo medial do antebrazo", "text": "O nervio cut\u00e1neo medial do antebrazo ou cut\u00e1neo antebraquial medial \u00e9 un nervio do membro superior humano.\nCaracter\u00edsticas.\nDeriva dunha p\u00f3la do fasc\u00edculo medial do plexo braquial. Sae da axila e chega ao brazo, onde d\u00e1 unha p\u00f3la para a pel situada sobre o m\u00fasculo b\u00edceps braquial. Despois contin\u00faa descendendo polo brazo para furar a fascia fonda xunto coa vea bas\u00edlica e dirixirse inferiormente para innervar a pel situada sobre a superficie anterior do antebrazo. Innerva a pel da superficie medial do antebrazo ata o pulso."}
{"id": "160158", "revid": "98629", "url": "https://gl.wikipedia.org/wiki?curid=160158", "title": "Monza", "text": "Monza (\"M\u00f9nscia\" no lombardo occidental) \u00e9 unha cidade situada no norte de Italia, na rexi\u00f3n da Lombard\u00eda, capital da provincia de Monza e Brianza, creada o 12 de maio de 2004 e efectiva desde 2009.\n\u00c9 a terceira cidade m\u00e1is grande da Lombard\u00eda (121.545 habitantes, 2009) e o centro econ\u00f3mico, industrial e administrativo m\u00e1is importante da \u00e1rea de Brianza. Destacable a s\u00faa industria t\u00e9xtil e editorial, a\u00ednda que a s\u00faa fama internacional d\u00e9bese especialmente ao Autodromo Nazionale Monza, lar do Gran Premio de Italia, e da escuder\u00eda italiana Ferrari, e anteriormente de Alfa Romeo.\nO r\u00edo Lambro, afluente do Po, cruza a cidade."}
{"id": "160159", "revid": "23204", "url": "https://gl.wikipedia.org/wiki?curid=160159", "title": "Thor (volc\u00e1n)", "text": "Thor \u00e9 un volc\u00e1n activo que est\u00e1 situado na superficie da l\u00faa de X\u00fapiter, \u00cdo. Est\u00e1 situado no hemisferio 'oculto' (cara oculta) da l\u00faa, nas coordenadas 39,15\u00b0 N 133,14\u00b0 O. O 6 de outubro do ano 2001, a sonda Galileo puido observar unha grande erupci\u00f3n cunha grande emisi\u00f3n termal, cando a sonda sobrevoou as rexi\u00f3ns m\u00e1is externas da pluma puido facer observaci\u00f3ns m\u00e1is directas. A erupci\u00f3n continuo no transcurso do seguinte sobrevoo da Galileo, acontecido en outubro do 2001. Tal coma se ve nas imaxes de alta resoluci\u00f3n tomadas durante a erupci\u00f3n, Thor est\u00e1 composto dunha serie de escuros regueiros de lava que emanan dunha depresi\u00f3n volc\u00e1nica pr\u00f3xima. Antes da erupci\u00f3n, a \u00e1rea era unha serie de planicies dunha especie de vermello-marr\u00f3n, composto de sulfuros, t\u00edpicas de latitudes intermedias e latitudes polares do hemisferio norte, e tam\u00e9n exist\u00edan solos amarelos, posiblemente compostos de sulfuros ou capas de silicatos parcialmente cubertas de dep\u00f3sitos difusos de sulfuros. Durante o encontro da sonda \"New Horizons\" con \u00cdo de febreiro do 2007, Thor estaba a\u00ednda activo, a sonda estivo observando a emisi\u00f3n termal nas lonxitudes de onda pr\u00f3ximas \u00f3 infravermello, e tam\u00e9n estivo observando a pluma do volc\u00e1n.\nThor recibiu oficialmente o seu nome actual no ano 2006, na mitolox\u00eda n\u00f3rdica, Thor \u00e9 o deus do trono.\nErupci\u00f3n do 2001.\nAntes do 2001, non foi observada actividade volc\u00e1nica en Thor. A aparencia da rexi\u00f3n permanecera estable dende as observaci\u00f3ns da Voyager, feitas en 1979 ata as observaci\u00f3n feitas pola \"Galileo\" en decembro do 2000. Na primeira observaci\u00f3n en detalle de Thor, feita en xullo de 1999, foron \"mapeados\" varios regueiros amarelos brillantes. Estes regueiros est\u00e1n compostos principalmente de xofre, ou son regueiros compostos de silicatos arrefriados que foron cubertos polo xofre condensando sobre deles. De calquera xeito, no se observaron cambios nos regueiros, nin de cor, nin de tama\u00f1o, nin sequera na s\u00faa forma ou distribuci\u00f3n, ata pouco despois de decembro do 2000, o cal suxire que foron creados antes da chegada da \"Voyager\". Tampouco foi observada emisi\u00f3n termal en Thor ata finais de maio do 2001, as\u00ed pois, a erupci\u00f3n observada con posterioridade debeu comezar despois destas observaci\u00f3ns.\nAgosto do 2001.\nO 6 de agosto do 2001, a sonda \"Galileo\" sobrevoou o polo norte de \u00cdo a unha altitude duns 194 kms. O maior \u00e9xito deste sobrevoo foi a imaxe tomada da fonte da pluma de Tvashtar en alta resoluci\u00f3n e sobre unha mostra directa. O procesado de imaxes durante o encontro foi impedido a causa dunha anomal\u00eda na c\u00e1mara, a\u00ednda que a distancia para tomar imaxes era boa uns d\u00edas antes e uns d\u00edas despois do encontro. Tom\u00e1ronse imaxes de \u00cdo durante a s\u00faa fase \"lunar crecente\" o 4 de agosto do 2001, para ter unha imaxe ampla, do contexto no que estaba a pluma Tvashtar e coma referencia para as observaci\u00f3ns feita m\u00e1is de preto e \"in situ\" que se \u00edan tomar con posterioridade, durante o encontro en si. Pero no canto dunha pluma en Tvashtar, as imaxes revelaron unha pluma de orixe volc\u00e1nico sobre Thor, suxerindo que estaba en marcha unha grande erupci\u00f3n. A pluma de Thor ti\u00f1a d\u00faas compo\u00f1entes: unha pluma de interior de po duns 100-125 kms de alto e ancho, e por outra banda un halo difuso duns 440 kms de altitude. Esta pluma \u00e9 unha das plumas m\u00e1is grandes observadas en \u00cdo (s\u00f3 a pluma de Grian Patera, vista en xullo do ano 1999, era m\u00e1is grande). O halo exterior estaba composto por gas e po de di\u00f3xido de xofre, os grans de po de SO2 ti\u00f1an un tama\u00f1o de 0,5-10 nan\u00f3metros. Cando o halo exterior era visiblemente m\u00e1is difuso c\u00f3 interior, a masa deste halo era con todo bastante grande (\u00f3 redor de 108 kg, en comparaci\u00f3n c\u00f3s 106-107 kg para a pluma t\u00edpica de po).\nDurante este encontro, a c\u00e1mara non funcionou correctamente, pero outros dos instrumentos cient\u00edficos a bordo da Galileo si puideron obter datos sobre a erupci\u00f3n de Thor. Cando a Galileo estaba preto do punto m\u00e1is pr\u00f3ximo a \u00cdo, o sistema de medici\u00f3n de plasma (PLS) da sonda puido tomar datos do material do halo externo da pluma de Thor, atopando 'flocos de neve' dun peso de 500-1000 uma. Asumindo unha composici\u00f3n baseada en di\u00f3xido de xofre puro, dar\u00eda que as part\u00edculas de po ter\u00edan entre 15 e 20 mol\u00e9culas de di\u00f3xido de xofre. O espectr\u00f3metro da Galileo (NIMS) puido mapea-la emisi\u00f3n termal e o espectro infravermello \u00f3 longo da cara 'oculta' de \u00cdo pouco despois do encontro, este mapeo detectou un intenso punto quente en Thor cun espectro pr\u00f3ximo \u00f3 infravermello correlativo cunha erupci\u00f3n de tipo explosivo. O NIMS tam\u00e9n atopou altas temperaturas na erupci\u00f3n de Thor, en concordancia co anteriormente exposto, con lavas de silicatos e cunha alta emisi\u00f3n de enerx\u00eda que indican unha moi baixa taxa de viscosidade para a lava de Thor. Antes de que recibise o seu nome oficial asignado pola UAI, os cient\u00edficos encargados do NIMS designaron a erupci\u00f3n coma I31A, por se-la primeira erupci\u00f3n detectada pola \"Galileo\" durante a \u00f3rbita I31.\nOutra observaci\u00f3n en imaxes feita o 8 de agosto amosaba os efectos desta erupci\u00f3n na superficie de \u00cdo, tal como era unha nova mancha escura observada nos arredores do volc\u00e1n de Thor e un brillante anel de fresca e finamente granulada xeada de di\u00f3xido de xofre depositada pola pluma. Nalgunhas \u00e1reas do deposito branco da pluma, a \u00e1rea cuberta pola xeada de SO2 incrementouse dun 60-70% ata un 100% coma resultado desta erupci\u00f3n. A maior parte do tama\u00f1o do deposito da pluma formouse a partir do material da parte interna da propia pluma. Os datos do NIMS suxiren a posibilidade de que a parte m\u00e1is externa da pluma poder\u00eda forma-lo deposito de di\u00f3xido de xofre finamente granulado que \u00e9 transparente en lonxitudes de onda visibles, mentres que o deposito da parte interna da pluma \u00e9 m\u00e1is groso e cont\u00e9n grans m\u00e1is grandes, polo cal pode aparecer brillante en lonxitudes de onda visibles. De xeito contrario \u00f3 que aconteceu con outras grandes erupci\u00f3ns explosivas, non se observaron dep\u00f3sitos vermellos en Thor.\nOutubro 2001.\n\"Galileo\" sobrevoou \u00cdo outra vez o 16 de outubro do 2001, desta vez pasando por riba da rexi\u00f3n polar sur da l\u00faa, a unha altitude duns 184 kms. Coma resultado do descubrimento da erupci\u00f3n en Thor que acontecera no anterior sobrevoo, a axenda das observaci\u00f3ns foron axustadas para que a c\u00e1mara e o espectr\u00f3metro pr\u00f3ximo \u00f3 infravermello puidesen tomar imaxes de alta resoluci\u00f3n do novo punto eruptivo. A c\u00e1mara tomou un simple fotograma filtrado do volc\u00e1n cunha resoluci\u00f3n espacial de 334 m. por p\u00edxel. A imaxe revelou varios novos regueiros escuros de lava composta por silicatos, moitos deles rodeados de dep\u00f3sitos escuros de fluxos pirocl\u00e1sticos. Estes regueiros escuros normalmente cubriron os regueiros amarelos observados previamente, pero durante outubro do 2001, alg\u00fans destes vellos regueiros permaneceron visibles. A fonte destes longos regueiros escuros na cara leste do volc\u00e1n, aparenta ser unha fisura de 50 por 17 kms. Esta fisura poder\u00eda ser un patera, ou unha depresi\u00f3n volc\u00e1nico en proceso de formaci\u00f3n. Unha imaxe distante en cor tomada poucas horas despois do sobrevoo amosaban que a pluma volc\u00e1nica sobre Thor segu\u00eda sendo visible.\nThor tam\u00e9n foi observado a trav\u00e9s do espectr\u00f3metro NIMS. Atopouse con que Thor segu\u00eda baixo unha erupci\u00f3n vigorosa, a\u00ednda que a enerx\u00eda emitida era menor que a emitida en agosto do 2001. A zona m\u00e1is intensa da erupci\u00f3n (en termos de enerx\u00eda emitida) estaba centrada na parte leste dos regueiros de lava observados polo equipo das c\u00e1maras. O NIMS tam\u00e9n observou emisi\u00f3n termal en varios paterae pr\u00f3ximos, nos que non se ti\u00f1a observado actividade con anterioridade. Esta actividade coincide co escurecemento dos chans destes volc\u00e1ns, coma resultado dos novos chans de lava \"fresca\" ou da sublimaci\u00f3n dos dep\u00f3sitos de xofre observados pola sonda \"Galileo\". A actividade nos vo\u00f1c\u00e1ns pr\u00f3ximos suxire que a c\u00e1mara magm\u00e1tica que est\u00e1 debaixo de Thor, tam\u00e9n se entende (ou esta conectada) a estes outros volc\u00e1ns e paterae, producido unha actividade volc\u00e1nica a escala rexional.\nDespois da \"Galileo\".\nAs observaci\u00f3ns feitas pola \"Galileo\" de Thor en outubro do ano 2001, foron as \u00faltimas para esta sonda, pero a erupci\u00f3n do 2001 continuou sendo estudada polos astr\u00f3nomos dende observatorios terrestres. A emisi\u00f3n termal de Thor foi observada dende o telescopio Keck en Hawai o 22 de decembro do 2001. A actividade volc\u00e1nica continuou inclusive ata a chegada da \"New Horizons\", en febreiro do 2007, cando foi detectado un punto quente e unha pluma volc\u00e1nica difusa duns 100 kms de altitude sobre Thor. Pero, a pluma e boa parte do material pirocl\u00e1stico escuro depositado pola mesma, esvaeceuse ou foi cuberto por unha nova pluma de Tvashtar que estaba activa por esas mesmas datas."}
{"id": "160161", "revid": "6939", "url": "https://gl.wikipedia.org/wiki?curid=160161", "title": "B\u00e9rgamo", "text": "B\u00e9rgamo (B\u00e8rghem en lombardo - \"Bergamo\" en italiano) \u00e9 unha cidade de Italia, capital da provincia do mesmo nome, na rexi\u00f3n da Lombard\u00eda, uns 40\u00a0km ao nordeste de Mil\u00e1n. Ten 121.137 habitantes.\nA cidade est\u00e1 dividida en d\u00faas partes diferenciadas: \"Citt\u00e0 Alta (S\u00ecta \u00d3lta)\", o centro hist\u00f3rico cercado por unha muralla, e a \"Citt\u00e0 Bassa (S\u00ecta B\u00e0sa)\", a parte moderna.\nHistoria.\nB\u00e9rgamo foi fundada co nome de Barra na \u00e9poca prerromana polos l\u00edgures ou polos etruscos. Os romanos conquistaron a cidade no s\u00e9culo II a.C. e rebautiz\u00e1rona como \"Bergomum\". Os habitantes de \"Bergomum\", xunto co resto de habitantes da \"Transpadania\", convert\u00e9ronse en cidad\u00e1ns romanos no ano 49 a.C..\nTrala ca\u00edda do Imperio Romano, B\u00e9rgamo foi saqueada, at\u00e9 a chegada dos longobardos no 569, que instalaron un ducado. Ao seren destitu\u00eddos os longobardos polos francos no 774, a cidade pasou a ser gobernada por unha serie de condes. En 1098 B\u00e9rgamo converteuse en comuna libre e despois dalgunhas guerras contra Brescia uniuse \u00e1 Liga Lombarda contra o emperador Frederico I Barbarroxa. A partir do s\u00e9culo XIII, no \u00e1mbito das das loitas entre g\u00fcelfos e xibelinos, B\u00e9rgamo caeu baixo influencia dos vizcondes de Mil\u00e1n.\nEn 1428 B\u00e9rgamo pasou a formar parte da Rep\u00fablica de Venecia, cuxo dominio lle proporcionou paz e prosperidade. Os venecianos reconstru\u00edron a cidade vella e erixiron fortes murallas defensivas. O dominio veneciano continuou at\u00e9 a era napole\u00f3nica, cando, despois da breve experiencia da Rep\u00fablica Bergamasca, da Rep\u00fablica Cisalpina e do Reino de Italia, coa Restauraci\u00f3n, B\u00e9rgamo caeu baixo influencia austr\u00edaca no Reino Lombardo-V\u00eaneto. Os austr\u00edacos foron os precursores da industrializaci\u00f3n no territorio bergamasco, coa implantaci\u00f3n de manufacturas t\u00e9xtiles.\nXeograf\u00eda.\nLimita cos concellos de Azzano San Paolo, Curno, Gorle, Lallio, Mozzo, Orio al Serio, Paladina, Ponteranica, Seriate, Sorisole, Stezzano, Torre Boldone, Treviolo e Valbrembo.\nClima.\nSegundo a clasificaci\u00f3n clim\u00e1tica de K\u00f6ppen, B\u00e9rgamo ten un clima tipicamente temperado de medias latitudes (Cfa), chuvioso ou frecuentemente h\u00famido en todas as estaci\u00f3ns do ano e con ver\u00e1ns moi quentes.\nAs precipitaci\u00f3ns conc\u00e9ntranse nos per\u00edodos comprendidos entre marzo e maio, cun leve descenso nos meses de ver\u00e1n, recuper\u00e1ndose no per\u00edodo entre outubro e novembro.\nO inverno est\u00e9ndese, xeralmente, de novembro a finais de marzo, e est\u00e1 caracterizado por un nivel pluviom\u00e9trico moi baixo para os padr\u00f3ns italianos. Con base na media de referencia 1961-1990, a temperatura media do mes m\u00e1is fr\u00edo, que \u00e9 xaneiro, \u00e9 de 1,5 \u00b0C, e do mes m\u00e1is quente, que \u00e9 xullo, \u00e9 de 22,4\u00a0\u00b0C.\nDeporte.\nB\u00e9rgamo \u00e9 sede da Atalanta, que xoga no Estadio Atleti Azzurri d'Italia."}
{"id": "160165", "revid": "1131", "url": "https://gl.wikipedia.org/wiki?curid=160165", "title": "Cremona", "text": "Cremona (\"Crem\u00f9na\" no dialecto cremon\u00e9s) \u00e9 unha cidade lombarda de 72.415 habitantes (2009), capital da provincia hom\u00f3nima.\nTen lindes cos concellos de Bonemerse, Castelverde, Castelvetro Piacentino (PC), Gadesco-Pieve Delmona, Gerre de' Caprioli, Malagnino, Monticelli d'Ongina (PC), Persico Dosimo, Sesto ed Uniti, Spinadesco, Stagno Lombardo."}
{"id": "160168", "revid": "10599", "url": "https://gl.wikipedia.org/wiki?curid=160168", "title": "Sociedad Deportiva Chantada", "text": ""}
{"id": "160169", "revid": "89787", "url": "https://gl.wikipedia.org/wiki?curid=160169", "title": "Requeixo", "text": "O requeixo \u00e9 un produto alimentario obtido por escoado do soro do leite callado.\nProceso de obtenci\u00f3n.\nHai dous xeitos de obter o leite callado \u2014o natural por efecto dos microorganismos propios do leite a temperatura morna, e o forzado polo uso dun callo animal ou vexetal\u2014 e xa que logo, hai dous tipos de requeixo. O primeiro \u00e9 m\u00e1is \u00e1cido e cun grosor da callada m\u00e1is fino c\u00f3 segundo.\nO escoado cons\u00e9guese metendo o leite callado nunha bolsa de tea que se pendura, de xeito que o soro atravesa a tea e pinga f\u00f3ra. Segundo o tempo de escoado p\u00f3dese obter desde unha crema coa textura do iogur (a ser comido con culler) at\u00e9 unha masa case tan consistente coma o queixo fresco (a usar garfo). O primeiro xeito de rematalo \u00e9 o m\u00e1is habitual nos usos tradicionais dos gandeiros do norte de Galicia, e o segundo nas terras do sur galego.\nUnha diferenza importante entre o requeixo e o queixo fresco \u00e9 que o requeixo non \u00e9 salgado sen\u00f3n ins\u00edpido, xa que se consome con azucre ou mel como sobremesa.\nO requeixo galego e o \"reques\u00f3n\" do c\u00f3digo alimentario espa\u00f1ol.\nMalia parecer un termo a traduci\u00f3n literal do outro, o c\u00f3digo alimentario espa\u00f1ol usa a palabra castel\u00e1 \"reques\u00f3n\" para denominar un subproduto obtido por reciclado do soro sobrante da elaboraci\u00f3n do queixo.\nO requeixo galego \u00e9 un produto primario de fermentaci\u00f3n do leite. Non se corresponde coa definici\u00f3n de \"reques\u00f3n\" dada para o mercado espa\u00f1ol, sen\u00f3n que ten m\u00e1is parecido con aqueles produtos que neste mercado se definen como \"cottage cheese\" ou \"queso blanco\"."}
{"id": "160173", "revid": "89787", "url": "https://gl.wikipedia.org/wiki?curid=160173", "title": "Benito Villamar\u00edn", "text": "Benito Villamar\u00edn Prieto, nado en Puga (To\u00e9n) en 1917 e finado en Sevilla o 15 de agosto de 1966, foi un industrial galego, presidente do Real Betis Balompi\u00e9 entre 1955 e 1965.\nChegada a Sevilla.\nChegou a Sevilla despois da Guerra Civil, antes de partir cara a Arxentina, que era o seu destino. Por\u00e9n, quedou en Lora del R\u00edo onde dirix\u00eda un almac\u00e9n de olivas o seu t\u00edo Andr\u00e9s e onde co\u00f1eceu a quen ser\u00eda a s\u00faa esposa, \u00c1ngeles Guill\u00e9n.\nReal Betis.\nConverteuse nun referente no negocio oliv\u00edcola, pioneiro ademais na exportaci\u00f3n a Estados Unidos. Ser\u00eda xente dese mundo quen o levar\u00eda ata o Betis. Eles e o respaldo institucional do ent\u00f3n capit\u00e1n xeneral da Segunda Rexi\u00f3n Militar, o Tenente Xeneral Eduardo S\u00e1enz de Buruaga decidiron que Benito Villamar\u00edn tomara a direcci\u00f3n do club. En \u00faltima instancia foi S\u00e1enz de Buruaga quen convenceu a Villamar\u00edn para entrar no club como presidente\nTomou posesi\u00f3n como presidente do Betis o 28 de maio de 1955, nunha \u00e9poca cr\u00edtica do equipo, tras estar 7 anos en 3\u00aa divisi\u00f3n. Fichou como adestrador a Sabino Barinaga e confiou nun xogador prometedor, Luis del Sol, que acabar\u00eda sendo un dos xogadores m\u00e1is importantes na historia do club. O equipo logrou o ascenso \u00e1 primeira divisi\u00f3n na tempada 1957-58 con Antonio Barrios como adestrador.\nVillamar\u00edn puxo orde na instituci\u00f3n, e malia que tivo que tomar algunhas decisi\u00f3ns impopulares como a venda de Luis del Sol, xerou novas ilusi\u00f3ns \u00e1 afecci\u00f3n b\u00e9tica con actuaci\u00f3ns como a compra do Estadio Benito Villamar\u00edn en 1961.\nFilantrop\u00eda.\nA relaci\u00f3n de Benito Villamar\u00edn Prieto coa cidade non rematou no deporte, pois el e a s\u00faa muller, \u00c1ngeles Guill\u00e9n Morillo, custearon o paso de Xes\u00fas Cautivo. O paso de Xes\u00fas Cautivo xunto co paso de Nosa Se\u00f1ora das Mercedes compo\u00f1en a procesi\u00f3n da do Luns Santo en Sevilla. En agradecemento Benito Villamar\u00edn foi nomeado Tenente Maior Honor\u00edfico desta irmandade fundada en 1956 e que toma o seu nome da muller de Gonzalo Queipo de Llano.\nEnfermidade e morte.\nFinou por mor dun cancro de pulm\u00f3n o 15 de agosto de 1966, do cal se operara en Boston en 1960."}
{"id": "160174", "revid": "1131", "url": "https://gl.wikipedia.org/wiki?curid=160174", "title": "Benito Villamar\u00edn Prieto", "text": ""}
{"id": "160175", "revid": "1131", "url": "https://gl.wikipedia.org/wiki?curid=160175", "title": "Praia de Llas", "text": "A praia de Llas \u00e9 un areal do concello de Foz, en augas do mar Cant\u00e1brico. No ano 2009 e no 2010 recibiu a Bandeira Azul.\nCaracter\u00edsticas.\nTen 760 metros de lonxitude, cunha anchura media de 30 metros. Est\u00e1 situada ao noroeste do n\u00facleo urbano de Foz, sendo un areal semiurbano pouco urbanizado. Conta cunha zona dunar sobre a que discorre a estrada que a bordea.\nRecibe ventos do Cant\u00e1brico que provocan ondas moderadas, polo que \u00e9 apta para a pr\u00e1ctica de deportes n\u00e1uticos. En ver\u00e1n conta con servizo de socorrismo e posto da Cruz Vermella.\nHistoria.\nAntes do auxe do turismo na zona da Mari\u00f1a luguesa, a comezos da d\u00e9cada de 1970, as dunas da praia, co\u00f1ecidas como Os Ce\u00e1s, eran usadas como cemiterio para os animais de granxa (porcos, cabalos, vacas...) mortos por enfermidade. A falta de control veterinario provocaba que os restos fosen enterrados lonxe das casas para evitar contaxios, e escoll\u00edase lugares areosos pola facilidade para cavar. Era tal o seu aproveitamento que as dunas estaban divididas para o seu uso por distintas parroquias.\nCo aumento do turismo, o camposanto animal foi trasladado ao vertedoiro dunha antiga f\u00e1brica de cer\u00e1mica, xa desaparecida. Por\u00e9n, a\u00ednda hoxe \u00e9 relativamente frecuente que aparezan restos de osamenta animal."}
{"id": "160177", "revid": "54334", "url": "https://gl.wikipedia.org/wiki?curid=160177", "title": "Helike (l\u00faa)", "text": "Helike (en grego antigo \"\u0395\u03bb\u03af\u03ba\u03b7\"), ou X\u00fapiter XLV, \u00e9 un sat\u00e9lite irregular retr\u00f3grado de X\u00fapiter. Foi descuberto por un equipo de astr\u00f3nomos da Universidade de Hawai dirixidos por Scott S. Sheppard no 2003, e d\u00e9uselle a designaci\u00f3n provisional de .\nHelike ten uns 4 quil\u00f3metros de di\u00e1metro, e orbita X\u00fapiter a unha distancia media de 20,540 mill\u00f3ns de kms, tarda en facer unha \u00f3rbita 601,402 d\u00edas, ten unha inclinaci\u00f3n de 155\u00b0 con respecto \u00e1 ecl\u00edptica (156\u00b0 ao ecuador de X\u00fapiter), e pos\u00fae unha excentricidade de 0,1375.\nFoi bautizado en marzo de 2005 como Helike, unha das ninfas que coidaron de Zeus (X\u00fapiter) durante a s\u00faa infancia, que a pasou na illa de Creta.\nHelike pertence \u00f3 grupo de sat\u00e9lites Ananke, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 19,3 e 22,7 mill\u00f3ns de km, con inclinaci\u00f3ns duns 150\u00b0"}
{"id": "160178", "revid": "54334", "url": "https://gl.wikipedia.org/wiki?curid=160178", "title": "Ortosia (l\u00faa)", "text": "Ortosia (en grego \"\u039f\u03c1\u03b8\u03c9\u03c3\u03af\u03b1\"), tam\u00e9n co\u00f1ecido como ', \u00e9 un sat\u00e9lite irregular retr\u00f3grado de X\u00fapiter. Foi descuberto por un equipo de astr\u00f3nomos da Universidade de Hawai dirixidos por Scott S. Sheppard no 2001, e d\u00e9uselle a designaci\u00f3n provisional '.\nOrtosia ten uns 2 quil\u00f3metros de di\u00e1metro, e orbita X\u00fapiter a unha distancia media de 20,568 mill\u00f3ns de kms, tarda 602,619 d\u00edas en completar unha \u00f3rbita, ten unha inclinaci\u00f3n de 142\u00b0 con respecto \u00e1 ecl\u00edptica (143\u00b0 respecto do ecuador de X\u00fapiter), e pos\u00fae unha excentricidade orbital de 0,2433.\nRecibiu oficialmente o seu nome actual en agosto do ano 2003, na mitolox\u00eda grega, Ortosia era a deusa da prosperidade e era tam\u00e9n unha das Horas. As Horas eran fillas de Zeus e Temis.\nOrtosia pertence \u00f3 grupo de sat\u00e9lites Ananke, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 19,3 e 22,7 mill\u00f3ns de kms, con inclinaci\u00f3ns duns 150\u00b0\nV\u00e9xase tam\u00e9n.\nOutros artigos.\n&lt;br&gt;"}
{"id": "160179", "revid": "89787", "url": "https://gl.wikipedia.org/wiki?curid=160179", "title": "S/2003 J 16", "text": " \u00e9 unha l\u00faa irregular de movemento retr\u00f3grado do planeta X\u00fapiter. Foi descuberta por un equipo de astr\u00f3nomos liderado por Brett J. Gladman no ano 2003.\n ten un di\u00e1metro duns 2 kms e orbita X\u00fapiter a unha distancia media duns 20,744 Gm en 610,362 d\u00edas, cunha inclinaci\u00f3n orbital de 151\u00b0 respecto da ecl\u00edptica (149\u00b0 respecto do ecuador de X\u00fapiter) e cunha excentricidade orbital de 0,3185. Esta l\u00faa \u00e9 o pertence \u00f3 grupo de sat\u00e9lites Ananke, un grupo de l\u00faas irregulares retr\u00f3gradas que orbitan X\u00fapiter a unha distancia media de entre 19,3 e 22,7 Gm, con inclinaci\u00f3ns pr\u00f3ximas \u00f3s 150\u00b0.\nV\u00e9xase tam\u00e9n.\nOutros artigos.\n&lt;br&gt;"}
{"id": "160180", "revid": "89787", "url": "https://gl.wikipedia.org/wiki?curid=160180", "title": "S/2003 J 15", "text": " \u00e9 unha l\u00faa irregular de movemento retr\u00f3grado do planeta X\u00fapiter. Foi descuberta por un equipo de astr\u00f3nomos da Universidade de Hawaii liderado por Scott S. Sheppard, no ano 2003.\n ten un di\u00e1metro duns 2 kms e orbita X\u00fapiter a unha distancia media duns 22,721 Gm en 699,676 d\u00edas, cunha inclinaci\u00f3n orbital de 142\u00b0 respecto da ecl\u00edptica (142\u00b0 respecto do ecuador de X\u00fapiter) e cunha excentricidade orbital de 0,0932. Esta l\u00faa \u00e9 a que est\u00e1 m\u00e1is afastada de X\u00fapiter entre as l\u00faas que pertence \u00f3 grupo de sat\u00e9lites Ananke, un grupo de l\u00faas irregulares retr\u00f3gradas que orbitan X\u00fapiter a unha distancia media de entre 19,3 e 22,7 Gm, con inclinaci\u00f3ns pr\u00f3ximas \u00f3s 150\u00b0.\nV\u00e9xase tam\u00e9n.\nOutros artigos.\n&lt;br&gt;"}
{"id": "160181", "revid": "89787", "url": "https://gl.wikipedia.org/wiki?curid=160181", "title": "Hermipe (l\u00faa)", "text": "Hermipe (en grego \"\u0395\u03c1\u03bc\u03af\u03c0\u03c0\u03b7\") ou tam\u00e9n co\u00f1ecida coma ', \u00e9 un sat\u00e9lite irregular retr\u00f3grado de X\u00fapiter. Foi descuberto por un equipo de astr\u00f3nomos da Universidade de Hawaii dirixidos por Scott S. Sheppard o 9 de decembro de 2001 , recibindo a designaci\u00f3n provisional de '.\nCaracter\u00edsticas.\nHermipe ten uns 4 quil\u00f3metros de di\u00e1metro, e orbita X\u00fapiter a unha distancia media de 21,182 mill\u00f3ns de kms, tarda 629,809 d\u00edas en completar unha \u00f3rbita, ten unha inclinaci\u00f3n de 151\u00b0 con respecto \u00e1 ecl\u00edptica (149\u00b0 respecto do ecuador de X\u00fapiter), e pos\u00fae unha excentricidade orbital de 0,2290.\nRecibiu oficialmente o seu nome actual en agosto do ano 2003, na mitolox\u00eda grega, Hermipe era unha das amantes de Zeus (X\u00fapiter).\nHermipe pertence \u00f3 grupo de sat\u00e9lites Ananke, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 19,3 e 22,7 mill\u00f3ns de kms, con inclinaci\u00f3ns duns 150\u00b0\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "160182", "revid": "54334", "url": "https://gl.wikipedia.org/wiki?curid=160182", "title": "Mneme (l\u00faa)", "text": "Mneme (en grego \"\u039c\u03bd\u03ae\u03bc\u03b7\") ou tam\u00e9n co\u00f1ecida coma , \u00e9 un sat\u00e9lite irregular retr\u00f3grado de X\u00fapiter. Foi descuberto por un equipo de astr\u00f3nomos da Universidade de Hawaii dirixidos por Scott S. Sheppard no 2003, e d\u00e9uselle a designaci\u00f3n provisional S/2003 J 21.\nMneme ten uns 2 quil\u00f3metros de di\u00e1metro, e orbita X\u00fapiter a unha distancia media de 21,427 mill\u00f3ns de kms, tarda 640,769 d\u00edas en completar unha \u00f3rbita, ten unha inclinaci\u00f3n de 149\u00b0 con respecto \u00e1 ecl\u00edptica (148\u00b0 respecto do ecuador de X\u00fapiter), e pos\u00fae unha excentricidade orbital de 0,2214. Mneme pertence \u00f3 grupo de sat\u00e9lites Ananke, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 19,3 e 22,7 mill\u00f3ns de kms, con inclinaci\u00f3ns duns 150\u00b0.\nRecibiu oficialmente o seu nome actual en marzo do ano 2005, na mitolox\u00eda grega, Mneme era unha das tres Musas orixinais. Algunhas veces \u00e9 confundida con Mnemosine, nai das Musas (as tres ou as nove, dependendo do autor), o pai das mesmas era Zeus (X\u00fapiter)."}
{"id": "160185", "revid": "5863", "url": "https://gl.wikipedia.org/wiki?curid=160185", "title": "Premios TP de Ouro", "text": ""}
{"id": "160186", "revid": "23204", "url": "https://gl.wikipedia.org/wiki?curid=160186", "title": "A doutora Quinn", "text": "A doutora Quinn (en ) \u00e9 unha serie de televisi\u00f3n norteamericana.\nEmitiuse, entre outras canles, na Televisi\u00f3n de Galicia, e foi premio TP de Ouro no ano 1994."}
{"id": "160187", "revid": "1131", "url": "https://gl.wikipedia.org/wiki?curid=160187", "title": "Galicia de noite", "text": "Galicia de noite foi un programa da Televisi\u00f3n de Galicia presentado por Xerardo Rodr\u00edguez Rodr\u00edguez que se emitiu no ano 1986, consist\u00eda en actuaci\u00f3ns musicais e entrevistas e faladoiros de actualidade, estaba inspirado noutro programa de radio de igual nome que tam\u00e9n presentaba Xerardo Rodr\u00edguez en Radio Popular de Vigo."}
{"id": "160189", "revid": "16394", "url": "https://gl.wikipedia.org/wiki?curid=160189", "title": "Pernau", "text": ""}
{"id": "160190", "revid": "25871", "url": "https://gl.wikipedia.org/wiki?curid=160190", "title": "The Crystals", "text": "The Crystals foi un grupo musical de voces femininas famoso nos anos sesenta nos Estados Unidos.\nO grupo foi o primeiro do selo discogr\u00e1fico de Phil Spector, Philles Records.\nO seu primeiro ghit foi a canci\u00f3n \"There's No Other (Like My Baby)\", que en 1962, ser\u00eda o primeiro \"single\" en alcanzar o mill\u00f3n de copias. Igualmente exitosos foron os temas do mesmo ano \"Uptown\" e \"He's A Rebel\", que alcanzar\u00eda o n\u00famero 1 e foi composto por Gene Pitney (para o cal Darlene Love foi a cantante principal).\nA partir de 1964 comezou o declive e en 1966 o cuarteto disolveuse."}
{"id": "160192", "revid": "85894", "url": "https://gl.wikipedia.org/wiki?curid=160192", "title": "Manide, Aranga, Aranga", "text": "Manide \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. O lugar est\u00e9ndese, con igual top\u00f3nimo, pola parroquia contigua de Ver\u00eds no concello de Irixoa. A parte de Aranga ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 4 mulleres."}
{"id": "160193", "revid": "85894", "url": "https://gl.wikipedia.org/wiki?curid=160193", "title": "Maques, Aranga, Aranga", "text": "Maques \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Segundo o Instituto Nacional de Estad\u00edstica en 2009 ti\u00f1a 33 habitantes (17 homes e 16 mulleres)."}
{"id": "160194", "revid": "85894", "url": "https://gl.wikipedia.org/wiki?curid=160194", "title": "Monteme\u00e1, Aranga, Aranga", "text": "Monteme\u00e1 \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 13 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 5 mulleres."}
{"id": "160195", "revid": "1131", "url": "https://gl.wikipedia.org/wiki?curid=160195", "title": "Monteme\u00e1", "text": "O top\u00f3nimo galego Monteme\u00e1 pode referirse a:"}
{"id": "160196", "revid": "98629", "url": "https://gl.wikipedia.org/wiki?curid=160196", "title": "Vitagraph Company of America", "text": "A Vitagraph Company of America foi unha sociedade de produci\u00f3n e distribuci\u00f3n cinematogr\u00e1fica dos Estados Unidos fundada por James Stuart Blackton e Albert Edward Smith en 1897.\nDesenvolvemento.\nPrimeiros anos.\nBlackton e Smith eran inmigrantes ingleses en Nova York que xunto con outro compatriota, Ronald Readon, fundaran en 1894 a International Novelty Company dedicada a espect\u00e1culos de vaudeville e maxia que inclu\u00edan proxecci\u00f3ns con lanterna m\u00e1xica pero a compa\u00f1\u00eda fracasou e Blackton entrou a traballar como caricaturista para o \"New York Evening World\", en 1896 Smith e Blackon actuaron nunha festa de recollida de fondos que organizaba o xornal e que filmou a Compa\u00f1\u00eda de Thomas Edison, a compa\u00f1\u00eda instou a Blakcton a realizar tres filmes nos seus estudios \"Humorous Cartoon\", \"Political Cartoon\" e \"Sketching Mr Edison\" que se estrearon o 12 de setembro de 1896 e que foron ben recibidas, en especial a \u00faltima e que levaron a Smith e Blackton a fundar en 1897 a s\u00faa propia compa\u00f1\u00eda para a proxecci\u00f3n de filmes, a Edison Vitagraph Company e para a publicidade por medio deste novo medio, a Commercial Advertising Bureau que tivo curta vida . O afundimento do \"USS Maine\" e o comezo da Guerra Hispano-Americana implicou un aumento da demanda de filmes por parte dos teatros de vodevil, a Edison Vitagraph Company mercou filmes realizados en Cuba pola Edison Manufacturing Company e distribu\u00edunos con \u00e9xito, o que animou \u00e1 Vitagraph a realizar os seus propios filmes sobre a guerra que publicitaba como \"filmes de guerra exclusivos e orixinais\" e que se realizaban con fotograf\u00edas de estudio de barcos americanos e espa\u00f1ois.\nEn agosto de 1898 logo dun preito coa compa\u00f1\u00eda de Edison chegou a un acordo con esta para outorgarlle unha licenza para distribu\u00edr os seus filmes a cambio de ter os dereitos de autor de filmes realizados pola Vitagraph. En setembro uniuse outro ingl\u00e9s como socio William T. Rock cambiando de nome pouco despois para American Vitagraph Company. Logo da moda dos filmes de guerra foron populares os filmes de maxia ao estilo de Georges M\u00e9li\u00e8s, un dos primeiros que realizou a Vitagraph foi \"The Vanishing Lady\" que se estreou a fins de 1898 con Albert Smith facendo os trucos de maxia.\nConsolidaci\u00f3n.\nVitagraph seguiu a realizar filmes para o cat\u00e1logo de Edison ata xaneiro de 1900 cando este cancelou o acordo e impediulles utilizar calquera m\u00e1quina ou filme do seu cat\u00e1logo. Para responder \u00e1 nova situaci\u00f3n puxeron a compa\u00f1\u00eda nas mans dunha nova corporaci\u00f3n do mesmo nome propiedade de George Arthur, cu\u00f1ado de Smith, e Ronald Reader quedando os antigos donos como empregados , a corporaci\u00f3n continuou a realizar e distribu\u00edr filmes mentres Edison levouna a xu\u00edzo por considerar que era un intento para evadir a prohibici\u00f3n de utilizar o seu material pero en setembro Edison e a Vitagraph chegaron a un novo acordo que revalidada o de 1898 pero co acordo de po\u00f1elo por escrito. Os grandes \u00e9xitos da Vitagraph foron as comedias, \"The Adventures de Happy Hooligan\" rodadas no ver\u00e1n de 1900 constitu\u00edron a primeira adaptaci\u00f3n de banda dese\u00f1ada americana ao cine . En 1905 comezou a construci\u00f3n do seu propio estudio de filmaci\u00f3n e a compa\u00f1\u00eda mudou o seu nome para Vitagraph Company of America.\nNos anos seguintes Vitagraph converteuse nunha das grandes compa\u00f1\u00edas da nacente industria do cine, o actor Maurice Costello foi un dos primeiros \u00eddolos do cine , d\u00faas das actrices da Vitagraph Florence Turner, co\u00f1ecida como a \"rapaza Vitagraph\" e Florence Lawrence foron as primeiras actrices cinematogr\u00e1ficas americanas que se publicitaron polo seu nome , foi tam\u00e9n famoso o Vitagraph Dog, unha cadela que protagonizou numerosos filmes entre 1908 e 1913 dirixidos por Larry Trimble , John Bunny e Flora Finch realizaron entre 1910 e 1915 m\u00e1is de 150 comedias extremadamente populares, co\u00f1ecidas popularmente como \"Bunnyfinches\", foi a primeira parella c\u00f3mica do cine pero Vitagraph tam\u00e9n intentou darlle unha aura de calidade ao cine , realizando o que chamou filmes de calidade, especialmente entre 1907 e 1910, que eran adaptaci\u00f3ns de obras literarias e da Biblia entre eles destacan \"Francesca da Rimini\" (1907), \"Julius Caesar\" (1908), \"The Life of Moises\" (1909), \"The Life Drama of Napoleon Bonaparte and the Empress Josephine\" (1909), \"Washington under the American Flag\" (1909). En decembro de 1908 creouse a Motion Picture Patents Company da que Vitagraph formaba parte e que era un intento de Edison para monopolizar a produci\u00f3n de filmes.\nA partir de 1909 con \"Les mis\u00e9rables\" e \"The Life of Moises\" comezan a realizar longametraxes a\u00ednda divididas en catro ou cinco partes. O 12 de xullo de 1910 un lume nas oficinas da compa\u00f1\u00eda queimou a maior parte dos negativos dos seus filmes , en 1911 despois da Path\u00e9 comezar a producir a edici\u00f3n americana do seu noticiario a Vitagraph decidiu realizar o seu propio, \"The Vitagraph Monthly News of Current Events\". A primeira guerra mundial supuxo o comezo da decadencia de Vitagraph ao perder os distribuidores internacionais, por\u00e9n nese tempo contou cos filmes protagonizados por Larry Semon, co\u00f1ecido como o rei da comedia, mais a situaci\u00f3n agravouse a comezo dos anos vinte co aumento das compa\u00f1\u00edas competidoras, que ti\u00f1an a s\u00faa propia rede de teatros e que eran capaces de producir moitas m\u00e1is fitas ca Vitagraph. En 1925 a Warner Brothers mercou a compa\u00f1\u00eda"}
{"id": "160198", "revid": "85894", "url": "https://gl.wikipedia.org/wiki?curid=160198", "title": "Pasar\u00edn, Aranga, Aranga", "text": "Pasar\u00edn \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 9 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 5 mulleres."}
{"id": "160199", "revid": "85894", "url": "https://gl.wikipedia.org/wiki?curid=160199", "title": "Pedramaior, Aranga, Aranga", "text": "Pedramaior \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 66 habitantes no ano 2009 segundo datos do Instituto Nacional de Estad\u00edstica, dos cales 33 eran homes e 33 mulleres."}
{"id": "160200", "revid": "1131", "url": "https://gl.wikipedia.org/wiki?curid=160200", "title": "Pedramaior", "text": "O top\u00f3nimo Pedramaior pode referirse a:"}
{"id": "160201", "revid": "23204", "url": "https://gl.wikipedia.org/wiki?curid=160201", "title": "The Troggs", "text": "The Troggs \u00e9 unha banda de rock brit\u00e1nica dos anos 60 formada por Reg Presley (vocais), Chris Britton (guitarra), Pete Staples (baixo) e Ronnie Bond (bater\u00eda) en Andover, no sur de Inglaterra.\nEst\u00e1 considerada unha das bandas que influenciaron o garage rock e o punk rock.\nTiveron grandes \u00e9xitos en Gran Breta\u00f1a e Estados Unidos, como \"Wild Thing\", \"With A Girl Like You\", \"I Can't Control Myself\", \"Anyway That You Want Me\" (todas de 1966) e \"Night Of The Long Grass\" e \"Love All Around\" (1967).\nHistoria.\nOs Troggs naceron en 1964 e conseguiron un contrato co produtor de The Kinks, Larry Page, en 1965. Gravaron os seus traballos co selo discogr\u00e1fico de Page, Page One Records, e Page mandounos \u00e1 CBS para o seu primeiro sinxelo \"Lost Girl\". O seu tema m\u00e1is popular foi \"Wild Thing\", escrito por Chip Taylor, que acadar\u00eda o n\u00famero 2 nas listas brit\u00e1nicas e o n\u00famero 1 nas listas norteamericanas (xullo de 1966).\nOutros \u00e9xitos foron \"With a Girl Like You\" (xullo de 1966), \"I Can't Control Myself\" (setembro de 1966) e \"Any Way That You Want Me\" (decembro de 1966). Co seu estilo anticip\u00e1ronse ao que ser\u00eda a m\u00fasica punk rock. Con \"Love Is All Around\" e \"Night of the Long Grass\" colleitaron \u00e9xitos en 1967 na daquela popular m\u00fasica psicod\u00e9lica.\nPor falta de \u00e9xitos a banda disolveuse en marzo de 1969. Ronnie Bond foi o primeiro que probou sorte en solitario co sinxelo \"Anything For You\", en marzo de 1969. Seguiuno Reg Presley con \"Lucinda Lee\" un mes m\u00e1is tarde. Chris Britton publicou o seu \u00e1lbum en solitario \"As I Am\" ese mesmo ano. A banda rexuntouse ese mesmo ano co baixista de Plastic Penny, Tony Murray, que substituir\u00eda a Staples, e en 1974 traballaron de novo para Larry Page, ent\u00f3n daquela coa discogr\u00e1fica Penny Farthing Records.\nEn 1992 os Troggs gravaron coa axuda de R.E.M. un \u00e1lbum titulado \"Athens Andover\", que obtivo unha boa cr\u00edtica, a\u00ednda que as canci\u00f3ns nunca se tocaron en directo. Para o \u00e1lbum Larry Page reactivou o seu selo Page One Label.\nO grupo a\u00ednda existe e continua actuando, a pesar da morte do bater\u00eda Ronnie Bond en 1992 e do guitarra Dave Wright no 2008."}
{"id": "160204", "revid": "25871", "url": "https://gl.wikipedia.org/wiki?curid=160204", "title": "Betty Everett", "text": "Betty Everett, nada o 23 de novembro de 1939 en Greenwood, Mississippi e finada o 19 de agosto de 2001 en Beloit, Wisconsin, foi unha cantante e pianista de R&amp;B afroamericana. A s\u00faa canci\u00f3n m\u00e1is co\u00f1ecida \u00e9 \"The Shoop Shoop Song (It's in His Kiss).\""}
{"id": "160205", "revid": "27155", "url": "https://gl.wikipedia.org/wiki?curid=160205", "title": "Orella de mar", "text": "A orella de mar ou peneira, \"Haliotis\", \u00e9 un molusco gaster\u00f3podo, o \u00fanico na familia Haliotidae. A s\u00faa carne \u00e9 un prato moi apreciado na Asia."}
{"id": "160206", "revid": "23204", "url": "https://gl.wikipedia.org/wiki?curid=160206", "title": "Another Gay Movie", "text": "Another Gay Movie \u00e9 unha pel\u00edcula norteamericana dirixida por Todd Stephens estreada no ano 2006, que conta a historia de catro amigos gais que queren perder rapidamente a virxindade. Boa parte do filme \u00e9 unha parodia de \"American Pie\", onde hai catro homes heterosexuais co mesmo fin sexual.\nF\u00edxoselle unha secuela estreada no 2008."}
{"id": "160208", "revid": "75439", "url": "https://gl.wikipedia.org/wiki?curid=160208", "title": "S\u00ednkope", "text": "S\u00ednkope \u00e9 un grupo de rock espa\u00f1ol (rock rural) orixinario da comarca de La Serena, na provincia de Badaxoz, en Estremadura."}
{"id": "160210", "revid": "98629", "url": "https://gl.wikipedia.org/wiki?curid=160210", "title": "Sondrio", "text": "Sondrio (\"Sundri\" no dialecto valtellin\u00e9s) \u00e9 unha comuna italiana de 22.309 habitantes (2009), capital da provincia hom\u00f3nima na Lombard\u00eda. Ten unha superficie de 20\u00a0km\u00b2.\nTen lindes cos concellos de: Albosaggia, Caiolo, Castione Andevenno, Faedo Valtellino, Montagna in Valtellina, Spriana e Torre di Santa Maria."}
{"id": "160212", "revid": "23204", "url": "https://gl.wikipedia.org/wiki?curid=160212", "title": "Mantua", "text": "Mantua (\"Mantova\" en italiano, \"M\u00e4ntua\" no dialecto mantuano e \"M\u0101ntva\" no dialecto emiliano) \u00e9 unha cidade italiana, capital da provincia hom\u00f3nima na Lombard\u00eda. Ten unha poboaci\u00f3n 48.364 habitantes (2021), que se duplica contando os arredores, pasando dos 100.000 habitantes.\nLimita cos concellos de Bagnolo San Vito, Curtatone, Porto Mantovano, Roncoferraro, San Giorgio di Mantova e Virgilio.\nEn xullo 2008 o seu \"centro storico\" (cidade vella), unto a Sabbioneta, ambas as d\u00faas unidas pola herdanza da familia Gonzaga que as converteron en dous dos principais centros do Renacemento italiano e europeo, inclu\u00edronse na lista de Patrimonio da Humanidade da UNESCO. Dada a s\u00faa importancia como capital de, primeiro, o marquesado e despois Ducado de Mantua, est\u00e1 representada entre as catorce cidades nobres do Altare della Patria, como s\u00edmbolo de \"nai nobre\" e precursora da posterior monarqu\u00eda saboia e da unificaci\u00f3n de Italia.\nEn 2016, o Ministerio de Patrimonio Cultural e Actividades e Turismo concedeu a Mantua o t\u00edtulo de capital italiana da cultura. \nEn 2017 Mantua e a s\u00faa provincia, xunto coas de B\u00e9rgamo, Brescia e Cremona, foron galardoadas como Rexi\u00f3n Europea da Gastronom\u00eda baixo o nome da Lombard\u00eda Oriental. Mantua tam\u00e9n foi a Cidade europea do deporte en 2019.\nXeograf\u00eda f\u00edsica.\nMantua est\u00e1 situada no sueste da Lombard\u00eda, non lonxe do Lago de Garda e da fronteira coas rexi\u00f3ns V\u00e9neto e Emilia-Roma\u00f1a. As cidades m\u00e1is pr\u00f3ximas son Verona, 40 km ao nord\u00e9s, Brescia, 70 km ao noroeste e M\u00f3dena, 70 km. ao sur. \nMantua est\u00e1 rodeada por tres lados por lagos artificiais, creados durante o s\u00e9culo XII como sistema de defensa da cidade. Estes lagos reciben auga do r\u00edo Mincio, un afluente do r\u00edo Po que descende do Lago de Garda. Os tres lagos ch\u00e1manse \"Lago Superiore\", \"Lago di Mezzo\" e \"Lago Inferiore\" (\"Lagos Superior\", \"Medio\" e \"Inferior\", respectivamente). Un cuarto lago, o lago Pajolo, que no seu d\u00eda serviu de anel de augas defensivas arredor da cidade, secou a finais do s\u00e9culo XVIII.\nHistoria.\nMantua foi un asentamento insular que se estableceu por primeira vez cara ao ano 2000 a.C. nas beiras do r\u00edo Mincio, que desemboca dende o Lago de Garda ata o Mar Adri\u00e1tico. No s\u00e9culo VI a.C., Mantua era unha vila etrusca que, na tradici\u00f3n etrusca, foi refundada por Ocno.\nO nome pode derivar do deus etrusco Manto. Despois de ser conquistada polos Cenomani, unha tribo gala, Mantua foi posteriormente disputada entre a primeira e a segunda guerras p\u00fanicas contra os romanos, que atribu\u00edron o seu nome a Manto, filla de Tiresias. Este territorio foi poboado posteriormente por soldados veteranos de Octavio Augusto. O cidad\u00e1n antigo m\u00e1is famoso de Mantua \u00e9 o poeta Virxilio, ou Publius Vergilius Maro (\"Mantua me genuit\"), que naceu no ano 70 a.C. nunha aldea pr\u00f3xima \u00e1 cidade que hoxe se co\u00f1ece como Virgilio.\nTras a ca\u00edda do Imperio Romano.\nDespois da ca\u00edda do Imperio Romano de Occidente a mans de Odoacro no 476 d.C., Mantua foi, xunto co resto de Italia, conquistada polos ostrogodos. Foi retomada polo Imperio Romano de Oriente a mediados do s\u00e9culo VI despois da Guerra g\u00f3tica pero posteriormente perdeuse de novo para os Longobardos. Foron \u00e1 s\u00faa vez conquistados por Carlomagno no 774, incorporando as\u00ed Mantua ao Imperio Franco. As partici\u00f3ns do imperio (debido ao uso por parte dos francos da herdanza parcial) no Tratado de Verd\u00fan e no de Pr\u00fcm levaron a que Mantua pasase \u00e1 Francia media no 843, despois ao Reino de Italia no 855. En 962 Italia foi invadida polo rei Ot\u00f3n I de Alema\u00f1a, e Mantua converteuse as\u00ed nun vasalo do recentemente formado Sacro Imperio Romano Xerm\u00e1nico.\nNo s\u00e9culo XI, Mantua converteuse nunha posesi\u00f3n de Bonifacio de Canossa, marqu\u00e9s da Toscana. O \u00faltimo gobernante desa familia foi a condesa Matilde de Canossa (m. 1115), quen, segundo a lenda, mandou constru\u00edr a preciosa Rotonda di San Lorenzo en 1082. A Rotonda a\u00ednda existe na actualidade e foi renovada en 2013.\nCidade Imperial Libre de Mantua.\nDespois da morte de Matilde de Canossa, Mantua converteuse nunha comuna libre e defendeuse en\u00e9rxicamente da influencia do Sacro Imperio Romano Xerm\u00e1nico durante os s\u00e9culos XII e XIII. En 1198, Alberto Pitentino modificou o curso do r\u00edo Mincio, creando o que os mantu\u00e1ns chaman \"os catro lagos\" para reforzar a protecci\u00f3n natural da cidade. Tres destes lagos a\u00ednda quedan na actualidade e o cuarto, que atravesaba o centro da cidade, desecouse durante o s\u00e9culo XVIII.\nGoberno da Podest\u00e1.\nDesde 1215, a cidade foi gobernada baixo a \"podest\u00e1\" do poeta-estadista g\u00fcelfo Rambertino Buvalelli.\nDurante a loita entre os g\u00fcelfos e os xibelinos, Pinamonte Bonacolsi aproveitou a ca\u00f3tica situaci\u00f3n para facerse co poder da podest\u00e1 en 1273. Foi declarado \"Capit\u00e1n Xeneral do Pobo\". A familia Bonacolsi gobernou Mantua durante as d\u00faas xeraci\u00f3ns seguintes e f\u00edxoa m\u00e1is pr\u00f3spera e artisticamente fermosa. O 16 de agosto de 1328, Luigi Gonzaga, funcionario da podest\u00e1 de Bonacolsi, e a s\u00faa familia organizaron unha revolta p\u00fablica en Mantua e forzaron un golpe de estado ao \u00faltimo gobernante bonacolsi, Rinaldo.\nCasa de Gonzaga.\nLudovico Gonzaga, que fora Podest\u00e0 de Mantua desde 1318, foi debidamente elixido Capitano del popolo. Os Gonzaga constru\u00edron novas murallas con cinco portas e renovaron a cidade no s\u00e9culo XIV, por\u00e9n, a situaci\u00f3n pol\u00edtica non resolveuse ata o terceiro gobernante da casa Gonzaga, Ludovico III Gonzaga, quen eliminou aos seus familiares e centralizou o poder para se mesmo. Durante o Renacemento italiano, a familia Gonzaga suavizou o seu dominio desp\u00f3tico e elevou a\u00ednda m\u00e1is o nivel de cultura e refinamento en Mantua. Mantua converteuse nun importante centro da arte e do humanismo renacentistas. O marqu\u00e9s Gianfrancesco Gonzaga trouxera a Vittorino da Feltre a Mantua en 1423 para abrir a s\u00faa famosa escola humanista, a Casa Giocosa.\nIsabella d'Este, marquesa de Mantua, casou con Francesco II Gonzaga, marqu\u00e9s de Mantua en 1490. Cando se trasladou a Mantua desde Ferrara (era filla do Duque Ercole o gobernante de Ferrara) creou o seu famoso studiolo primeiro no Castello di San Giorgio para o que ela encargou pinturas a Mantegna, Perugino e Lorenzo Costa. M\u00e1is tarde trasladou o seu estudio \u00e1 Corte Vecchia e encargou dous cadros a Correggio para unilos aos cinco do Castello di San Giorgio. Era infrecuente que unha muller tivese un studiolo na Italia do s\u00e9culo XV dado que se consideraban espazos masculinos. Isabella era unha coleccionista vociferante e tal era a s\u00faa reputaci\u00f3n que Niccol\u00f2 da Corregio chamoulle \"la prima donna del mondo\".\nMediante un pago de 120.000 flor\u00edns de ouro en 1433, Gianfrancesco I foi nomeado marqu\u00e9s de Mantua polo Emperador Sexismundo, cuxa sobri\u00f1a B\u00e1rbara de Brandeburgo casou co seu fillo, Ludovico. En 1459, o P\u00edo II, papa celebrou o Concilio de Mantua para proclamar unha cruzada contra os Turcos. Baixo Ludovico e os seus herdeiros, o famoso pintor renacentista Andrea Mantegna traballou en Mantua como pintor da corte, producindo algunhas das s\u00faas obras m\u00e1is destacadas.\nDucado de Mantua.\nO primeiro duque de Mantua foi Federico II Gonzaga, quen adquiriu o t\u00edtulo do emperador do Sacro Imperio Romano Xerm\u00e1nico [Carlos V, Sacro Emperador Romano-Xerm\u00e1nico[|Carlos V]] en 1530. Federico encargou a Giulio Romano para constru\u00edr o famoso Palazzo Te, na periferia da cidade, e mellorou grandemente a cidade. A finais do s\u00e9culo XVI, Claudio Monteverdi chegou a Mantua desde a s\u00faa Cremona natal. Traballou para a corte de Vincenzo I Gonzaga, primeiro como cantante e violista, logo como director musical, casando coa cantante da corte Claudia Cattaneo en 1599.\nDe Gonzaga a Habsburgo.\nEn 1627, a li\u00f1a directa da familia Gonzaga chegou ao seu fin co vicioso e d\u00e9bil Vincenzo II, e Mantua declinou lentamente baixo os novos gobernantes, os Gonzaga-Nevers, rama francesa menor da familia. En 1630 estalou a Guerra de Sucesi\u00f3n de Mantua, e un ex\u00e9rcito do Imperio de 36.000 mercenarios Lansquenetes asediaron Mantua, levando consigo a peste. Ferdinand Carlo IV, un gobernante inepto, cuxo \u00fanico interese era a celebraci\u00f3n de festas e espect\u00e1culos teatrais, aliouse con Francia na Guerra de Sucesi\u00f3n. Despois da derrota francesa, refuxiouse en Venecia e levou consigo mil cadros. \u00c1 s\u00faa morte en 1708, o duque de Mantua foi declarado deposto e a familia Gonzaga perdeu Mantua para sempre en favor dos Habsburgo de Austria.\nBaixo o dominio austr\u00edaco, Mantua gozou dun renacemento e durante este per\u00edodo constru\u00edronse a Real Academia de Ciencias, Letras e Artes, o Teatro Cient\u00edfico e numerosos pazos.\nGuerras napole\u00f3nicas.\nEn 1786, dez anos antes da campa\u00f1a de Napole\u00f3n Bonaparte en Europa, o ducado austr\u00edaco de Mantua uniuse brevemente co ducado de Mil\u00e1n ata 1791.\nO 4 de xu\u00f1o de 1796, Mantua foi o asediada polo ex\u00e9rcito de Napole\u00f3n como un movemento contra Austria, que se unira \u00e1 Primeira Coalici\u00f3n contra Francia. Os intentos austr\u00edacos e rusos de romper o sitio fracasaron, pero foron capaces de espallar as forzas francesas o suficientemente como para que o cerco fose abandonado o 31 de xullo. Despois de desviar as forzas francesas a outro lugar, os franceses retomaron o asedio o 24 de agosto. A principios de febreiro de 1797, a cidade rendeuse e a rexi\u00f3n pasou baixo a administraci\u00f3n francesa. Dous anos m\u00e1is tarde, en 1799, a cidade foi reconquistada polos austr\u00edacos tras o Asedio de Mantua (1799).\nM\u00e1is tarde, a cidade pasou de novo ao control de Napole\u00f3n e pasou a formar parte do Reino de Italia de Napole\u00f3n. En 1810 Andreas Hofer foi fusilado na Porta Giulia, unha porta da cidade en Borgo di Porto (Cittadella) por liderar a insurrecci\u00f3n no Condado do Tirol contra Napole\u00f3n.\nReino da Lombard\u00eda-Venecia.\nDespois do breve per\u00edodo de dominio franc\u00e9s, Mantua regresou a Austria en 1814, convert\u00e9ndose nunha das cidades fortaleza do Cuadril\u00e1tero no norte de Italia. Baixo o Congreso de Viena (1815), Mantua converteuse nunha provincia do Reino da Lombard\u00eda\u2013Venecia do Imperio austr\u00edaco. A axitaci\u00f3n contra Austria, por\u00e9n, culminou cunha revolta que durou de 1851 a 1855, pero finalmente foi reprimida polo ex\u00e9rcito austr\u00edaco. Un dos episodios m\u00e1is famosos do Risorgimento italiano tivo lugar no val do Belfiore, onde un grupo de rebeldes foi aforcado polos austr\u00edacos.\nUnificaci\u00f3n de Italia.\nNa Batalla de Solferino (Segunda Guerra de Independencia de Italia) en 1859, o Piamonte-Sarde\u00f1a da Casa de Savoia p\u00faxose ao lado do emperador franc\u00e9s Napole\u00f3n III contra o Imperio austr\u00edaco. Tras a derrota de Austria, Lombard\u00eda cedeuse a Francia, quen trasladou Lombard\u00eda a Piamonte-Sarde\u00f1a a cambio de Niza e Savoia.\nMantua, a\u00ednda que unha provincia constitu\u00ednte da Lombard\u00eda, a\u00ednda permaneceu baixo o Imperio austr\u00edaco xunto con Venecia. En 1866, a Confederaci\u00f3n Alem\u00e1 do Norte liderada por Prusia p\u00faxose do lado do recentemente establecido Reino de Italia liderado polo Piamonte contra o Imperio Austr\u00edaco na Terceira Guerra de Independencia de Italia. A r\u00e1pida derrota de Austria levou \u00e1 s\u00faa retirada do Reino de Venecia (inclu\u00edndo a capital, Venecia). Mantua volveu conectar coa rexi\u00f3n da Lombard\u00eda e incorporouse ao Reino de Italia.\nAtracci\u00f3ns principais.\nOs Gonzaga protex\u00edan as artes e a cultura, e foron anfitri\u00f3ns de varios artistas importantes como Leone Battista Alberti, Andrea Mantegna, Giulio Romano, Donatello, Peter Paul Rubens, Pisanello, Domenico Fetti, Luca Fancelli e Nicol\u00f2 Sebregondi. A\u00ednda que moitas das obras mestras foron dispersas, o valor cultural de Mantua \u00e9, non obstante, sobresa\u00ednte, e moitos dos edificios patricios e eclesi\u00e1sticos de Mantua son exemplos singularmente importantes da arquitectura italiana.\nOs principais puntos de referencia incl\u00faen:\nTransporte.\nCoche.\nP\u00f3dese chegar en coche a Mantua pola estrada A4 (Mil\u00e1n-Venecia) ata Verona, despois pola autoestrada A22 (Brennero-M\u00f3dena). Alternativamente, p\u00f3dese acceder \u00e1 cidade desde Mil\u00e1n pola estrada estatal 415 (Mil\u00e1n-Cremona) ata Cremona e desde al\u00ed a estrada estatal 10 (Cremona-Mantova), ou desde Verona pola estrada estatal 62.\nFerrocarril.\nA estaci\u00f3n de ferrocarril de Mantua, inaugurada en 1873, at\u00f3pase nas rutas de tren de Mil\u00e1n-Codogno-Cremona-Mantua e Verona-Mantua-M\u00f3dena. A estaci\u00f3n \u00e9 t\u00e9rmino para tres li\u00f1as rexionais, a Cremona e a Mil\u00e1n, a Monselice e a Verona Porta Nuova e M\u00f3dena. Trenitalia opera unha conexi\u00f3n diaria de alta velocidade con Roma.\nAire.\nO aeroporto m\u00e1is pr\u00f3ximo \u00e9 Verona-Villafranca. O servizo de autob\u00fas directo desde e para a estaci\u00f3n de tren de Mantova cancelouse o 1 de xaneiro de 2015. A conexi\u00f3n p\u00fablica agora ofrece o autob\u00fas do aeroporto que vai dende e para a estaci\u00f3n de tren de Verona Porta Nuova e a li\u00f1a de ferrocarril Verona-Mantova.\nAutob\u00fas.\nOs servizos de autobuses locais, \"urbano\" (dentro da \u00e1rea da cidade e dos suburbios) e \"interurbano\" (dentro das cidades e aldeas circundantes) son ofrecidos pola APAM. \nCidades irm\u00e1s.\nMantua est\u00e1 irmandada con:"}
{"id": "160214", "revid": "12452", "url": "https://gl.wikipedia.org/wiki?curid=160214", "title": "Mantova", "text": ""}
{"id": "160215", "revid": "23204", "url": "https://gl.wikipedia.org/wiki?curid=160215", "title": "Fermo", "text": "Fermo (en lat\u00edn Firmum Picenum) \u00e9 unha cidade e comuna das Marcas (Italia), previamente da provincia de Ascoli Piceno, e desde 2004, da s\u00faa propia provincia, da cal \u00e9 capital. Ten unha \u00e1rea de 124,19\u00a0km\u00b2 e no 2009 ti\u00f1a uns 37.869 habitantes.\nTen lindes cos concellos de: Altidona, Belmonte Piceno, Francavilla d'Ete, Grottazzolina, Lapedona, Magliano di Tenna, Massa Fermana, Mogliano (MC), Monte Urano, Montegiorgio, Monterubbiano, Ponzano di Fermo, Porto San Giorgio, Porto Sant'Elpidio, Rapagnano, Sant'Elpidio a Mare e Torre San Patrizio.\nFracci\u00f3ns.\nC. da Boara, Camera, Cantagallo, Capodarco, Cartiera di Tenna, Campiglione, Ete Palazzina, Faleriense, Gabbiano, Girola, Lido di Fermo, Madonnetta d'Ete, Marina Palmense, Moie, Molini Tenna, Montesecco, Parete, Pompeiana, Ponte Ete Vivo, Sacri Cuori, Salette, Salvano, San Biagio, San Lorenzo, San Marco, San Michele, San Tommaso, Santa Caterina, Torre di Palme, Villa San Claudio."}
{"id": "160216", "revid": "85894", "url": "https://gl.wikipedia.org/wiki?curid=160216", "title": "Penelas, Aranga, Aranga", "text": "Penelas \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 4 mulleres."}
{"id": "160217", "revid": "85894", "url": "https://gl.wikipedia.org/wiki?curid=160217", "title": "Pereira, Aranga, Aranga", "text": "Pereira \u00e9 un lugar da parroquia de Aranga no concello coru\u00f1\u00e9s de Aranga na comarca de Betanzos. Ti\u00f1a 36 habitantes no ano 2009 segundo datos do Instituto Nacional de Estad\u00edstica, dos cales 21 eran homes e 15 mulleres."}
{"id": "160218", "revid": "85894", "url": "https://gl.wikipedia.org/wiki?curid=160218", "title": "O Pousadoiro, Aranga, Aranga", "text": "O Pousadoiro \u00e9 un lugar da parroquia de Aranga no concello coru\u00f1\u00e9s de Aranga na comarca de Betanzos. Ti\u00f1a 59 habitantes no ano 2009 segundo datos do Instituto Nacional de Estad\u00edstica, dos cales 27 eran homes e 32 mulleres."}
{"id": "160219", "revid": "85894", "url": "https://gl.wikipedia.org/wiki?curid=160219", "title": "Ponte Aranga, Aranga, Aranga", "text": "Ponte Aranga \u00e9 un lugar da parroquia de Aranga no concello coru\u00f1\u00e9s de Aranga na comarca de Betanzos. Segundo o Instituto Nacional de Estad\u00edstica en 2009 ti\u00f1a nove habitantes (cinco homes e catro mulleres).\n\u00c9 a capital do concello."}
{"id": "160220", "revid": "85894", "url": "https://gl.wikipedia.org/wiki?curid=160220", "title": "A Reborica, Aranga, Aranga", "text": "A Reborica \u00e9 un lugar da parroquia de Aranga no concello coru\u00f1\u00e9s de Aranga na comarca de Betanzos. Ti\u00f1a 51 habitantes no ano 2009 segundo datos do Instituto Nacional de Estad\u00edstica, dos cales 27 eran homes e 24 mulleres."}
{"id": "160221", "revid": "85894", "url": "https://gl.wikipedia.org/wiki?curid=160221", "title": "Roibos, Aranga, Aranga", "text": "Roibos \u00e9 un lugar da parroquia de Aranga no concello coru\u00f1\u00e9s de Aranga na comarca de Betanzos. Ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 4 mulleres."}
{"id": "160222", "revid": "85894", "url": "https://gl.wikipedia.org/wiki?curid=160222", "title": "Santo Estevo, Aranga, Aranga", "text": "Santo Estevo \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 40 habitantes no ano 2009 segundo datos do Instituto Nacional de Estad\u00edstica, dos cales 22 eran homes e 18 mulleres."}
{"id": "160223", "revid": "54336", "url": "https://gl.wikipedia.org/wiki?curid=160223", "title": "Santo Estevo", "text": "O nome de santo Estevo pode referirse a varias persoas veneradas polo cristianismo:\nToponimia.\nAmais das numerosas parroquias que contan con santo Estevo na s\u00faa advocaci\u00f3n, hai varias parroquias e lugares de Galicia que levan o top\u00f3nimo Santo Estevo:\nMosteiros e igrexas.\nCoa advocaci\u00f3n de santo Estevo hai varios mosteiros e igrexas:"}
{"id": "160224", "revid": "21293", "url": "https://gl.wikipedia.org/wiki?curid=160224", "title": "Vitagraph", "text": ""}
{"id": "160226", "revid": "89787", "url": "https://gl.wikipedia.org/wiki?curid=160226", "title": "Jos\u00e9 Antonio Corrales", "text": "Jos\u00e9 Antonio Corrales Guti\u00e9rrez nado en Madrid o 5 de novembro de 1921 e finado na mesma cidade o 25 de xullo de 2010 foi un arquitecto espa\u00f1ol.\nTraxectoria.\nNo ano 1948 obtivo o t\u00edtulo de arquitecto pola Escola T\u00e9cnica Superior de Arquitectura de Madrid. Vinculado \u00f3 denominado grupo de Madrid xunto a arquitectos como Alejandro de la Sota, As\u00eds Cabrero e Francisco Javier S\u00e1enz de Oiza. Sobri\u00f1o do tam\u00e9n arquitecto Luis Guti\u00e9rrez Soto. Acad\u00e9mico da Real Academia de Belas Artes de San Fernando.\nEn 1952, xunto a Ram\u00f3n V\u00e1zquez Molez\u00fan, fundou o estudio Corrales y Molez\u00fan, que se mantivo na s\u00faa localizaci\u00f3n orixinal ata a morte do arquitecto.\n1961. Docente na Escuela T\u00e9cnica Superior de Arquitectura de Madrid.\n1981. Volta \u00e1 docencia na Escuela T\u00e9cnica Superior de Arquitectura de Madrid.\nObras principais.\nVer Corrales y Molez\u00fan."}
{"id": "160227", "revid": "89787", "url": "https://gl.wikipedia.org/wiki?curid=160227", "title": "Premio Antonio Camu\u00f1as de Arquitectura", "text": "O Premio Antonio Camu\u00f1as de Arquitectura \u00e9 un galard\u00f3n que concede a Fundaci\u00f3n Antonio Camu\u00f1as dende 1985 co prop\u00f3sito de reco\u00f1ecer o labor dun arquitecto espa\u00f1ol que, pola s\u00faa traxectoria profesional, obras e renovaci\u00f3n introducida no campo da arquitectura, mereza o mencionado reco\u00f1ecemento e gratitude. Por medio deste premio de car\u00e1cter bienal, a fundaci\u00f3n quere destacar e valorar a traxectoria profesional daqueles arquitectos de Espa\u00f1a cunha longa e destacada folla de servizos."}
{"id": "160231", "revid": "98629", "url": "https://gl.wikipedia.org/wiki?curid=160231", "title": "Medalla Alvar Aalto", "text": "O Medalla Alvar Aalto estableceuse no 1967 polo Museo finland\u00e9s de Arquitectura e a Asociaci\u00f3n Finlandesa de Arquitectos (SAFA), na honra de Alvar Aalto. Out\u00f3rgase cada cinco anos como reco\u00f1ecemento da contribuci\u00f3n arquitect\u00f3nica creativa do galardoado. A cerimonia cel\u00e9brase no centro Alvar Aalto Symposium da cidade Jyv\u00e4skyl\u00e4, lugar de nacemento de Alvar Aalto."}
{"id": "160234", "revid": "23204", "url": "https://gl.wikipedia.org/wiki?curid=160234", "title": "Pazo de San Marcos", "text": "O Pazo de San Marcos, situado no centro da cidade de Lugo, na praza de San Marcos; \u00e9 a actual sede da Deputaci\u00f3n de Lugo. \u00c9 un edificio que consta de dous andares, rodeados por xard\u00edns. Conta tam\u00e9n con salas de exposici\u00f3ns no seu interior.\nHistoria.\nO Pazo de San Marcos foi constru\u00eddo en 1866, sendo na s\u00faa orixe un hospital. Para a s\u00faa construci\u00f3n, foron mercadas unhas corti\u00f1as e derrubada unha capela. M\u00e1is tarde ser\u00eda convertido nun Instituto de Ensino Medio, para ser utilizado na actualidade como sede da Deputaci\u00f3n de Lugo e como sala de exposici\u00f3ns.\nDescrici\u00f3n.\nAt\u00f3pase situado dentro do recinto amurallado da cidade de Lugo. Ocupa case enteiramente unha das bandas da r\u00faa San Marcos, a cal foi convertida nunha praza peonil, rematada en maio do 2011.\nTr\u00e1tase dun enorme edificio composto por de dous andares, sendo a s\u00faa base en forma de \"E\", cun corpo frontal sim\u00e9trico e tres naves posteriores. Este estilo \u00e9 moi caracter\u00edstico da \u00e9poca na que se constru\u00edu. A s\u00faa parte traseira do Pazo da \u00e1 Muralla, no que se co\u00f1ece coma os \"Xard\u00edns da Deputaci\u00f3n\" Estes xard\u00edns, privados dende sempre, comunicaban coa Praza de San Marcos e a Praza do Ferrol. Agora son parte da Ronda Interior, xunto coas r\u00faas laterais. Na parte frontal do edificio aparecen os escudos dos antigos partidos xudiciais.\nDentro do mesmo at\u00f3pase unha sala de exposici\u00f3ns, unha biblioteca e o sal\u00f3n de Actos, que era a antiga capela do hospital. Nela p\u00f3dense ver baixorrelevos relacionados coa agricultura, industria, comercio e arte, ademais de novamente os escudos dos antigos partidos xudiciais e os nomes de fillos ilustres da cidade e a provincia."}
{"id": "160236", "revid": "839", "url": "https://gl.wikipedia.org/wiki?curid=160236", "title": "Campobasso", "text": "Campobasso (Campuasce, pronunciado /kamb\u0259w'a\u0283:\u0259/, no dialecto campobassano) \u00e9 a cidade capital da rexi\u00f3n de Molise e da provincia hom\u00f3nima, en Italia. Nunha \u00e1rea de 55\u00a0km\u00b2 pos\u00fae unha poboaci\u00f3n duns 50.995 habitantes (2010).\nTen lindes cos concellos de: Busso, Campodipietra, Castropignano, Ferrazzano, Matrice (CB), Mirabello Sannitico, Oratino, Ripalimosani, San Giovanni in Galdo e Vinchiaturo.\nCampobasso, a 701 msnm, \u00e9 a cuarta capital de provincia m\u00e1is alta de Italia, tras Enna, Potenza e L'Aquila."}
{"id": "160240", "revid": "56817", "url": "https://gl.wikipedia.org/wiki?curid=160240", "title": "Nervio cubital", "text": "O nervio cubital ou nervio ulnar \u00e9 un nervio do membro superior humano. \u00c9 unha rama terminal do fasc\u00edculo medial do plexo braquial.\nCaracter\u00edsticas.\nPreto da s\u00faa orixe adoita recibir unha rama comunicante da ra\u00edz lateral do nervio mediano, que se orixina no fasc\u00edculo lateral e porta febras de C7. O nervio cubital pasa polo brazo e antebrazo acadando a man, onde innerva todos os m\u00fasculos intr\u00ednsecos desta (ag\u00e1s os tres m\u00fasculos da eminencia tenar e os dous m\u00fasculos lumbricais laterais). No seu traxecto polo antebrazo, d\u00e1 lugar a ramas para innervar o m\u00fasculo flexor cubital do carpo e a metade medial do m\u00fasculo flexor com\u00fan fondo dos dedos da man. O nervio cubital innerva a pel situada sobre a superficie palmar do quinto dedo, a metade medial do cuarto dedo, a pel da palma e pulso, e a da superficie dorsal da zona medial da man.\nInnervaci\u00f3ns.\nO nervio cubital innerva:"}
{"id": "160243", "revid": "2956", "url": "https://gl.wikipedia.org/wiki?curid=160243", "title": "M\u00fasculo b\u00edceps braquial", "text": ""}
{"id": "160244", "revid": "2956", "url": "https://gl.wikipedia.org/wiki?curid=160244", "title": "M\u00fasculo braquial", "text": ""}
{"id": "160245", "revid": "2956", "url": "https://gl.wikipedia.org/wiki?curid=160245", "title": "M\u00fasculo tr\u00edceps braquial", "text": ""}
{"id": "160247", "revid": "56817", "url": "https://gl.wikipedia.org/wiki?curid=160247", "title": "Arteria braquial", "text": "A arteria braquial ou arteria umeral \u00e9 unha arteria do membro superior. \u00c1chase no compartimento anterior do brazo. Comeza no bordo inferior do m\u00fasculo redondo maior, coma prolongaci\u00f3n da arteria axilar, e termina na articulaci\u00f3n do c\u00f3bado, onde se bifurca en arteria radial e arteria cubital.\nNa zona proximal do brazo, a arteria braquial sit\u00faase na superficie medial. Na zona distal do brazo, despr\u00e1zase en sentido lateral, para adoptar unha posici\u00f3n a medio cami\u00f1o entre o epic\u00f3ndilo lateral e o medial do \u00famero. Cruza a articulaci\u00f3n do c\u00f3bado polo lado anterior, onde se sit\u00faa inmediatamente por dentro do tend\u00f3n do b\u00edceps braquial.\nP\u00f3las.\nVan destinadas a abastecer os m\u00fasculos do brazo. As p\u00f3las m\u00e1is importantes son:"}
{"id": "160248", "revid": "2956", "url": "https://gl.wikipedia.org/wiki?curid=160248", "title": "Arteria umeral", "text": ""}
{"id": "160249", "revid": "5132", "url": "https://gl.wikipedia.org/wiki?curid=160249", "title": "Parque Rosal\u00eda de Castro", "text": ""}
{"id": "160250", "revid": "5863", "url": "https://gl.wikipedia.org/wiki?curid=160250", "title": "Erizana Club de F\u00fatbol", "text": "O Erizana Club de F\u00fatbol \u00e9 un club de f\u00fatbol galego do concello de Baiona. Xoga de local no campo de Val de Mart\u00edn e compite no Grupo 5 da Primeira Auton\u00f3mica de Galicia.\nHistoria.\nO Erizana comezou a s\u00faa andaina en 1950 da man dos seus fundadores, o padre Fernando Mu\u00f1oz Arosa e Victorino Goce Carballo. O club federouse en 1951 co nome de CF Xuvenil Erizana, e comezou a competir no campionato de zonas, onde acadou varios campionatos e copas. Os seus primeiros partidos xogounos no campo da Palma, mais trala construci\u00f3n do Parador de Turismo Conde de Gondomar o club viuse obrigado a disolverse en 1965.\nEn 1977, coa construci\u00f3n do campo de Santa Marta, na praia da Ladeira, o club volveu \u00e1 competici\u00f3n co nome de Trueno de Baiona, baixo a presidencia de Jos\u00e9 Mar\u00eda Besada. Ao ano seguinte o equipo retomou o nome de Erizana CF. No ano 1981 debuta na Rexional Preferente onde se mantivo tres tempadas, acadando o 4\u00ba posto como mellor posici\u00f3n. Na tempada 1990-91, xogou unha promoci\u00f3n contra o R\u00e1pido Bah\u00eda que perdeu, ficando \u00e1s portas do ascenso a Preferente.\nNo ano 1994 inaugurouse o estadio Val de Mart\u00edn (Baredo), cun partido fronte \u00e1 SD Compostela, e no 2005 inaugurouse o campo de Aral-Fonti\u00f1as.\nNo 2013 o equipo xogou a Final da Copa Deputaci\u00f3n contra o CD Lal\u00edn, no campo de Pasar\u00f3n, que perdeu nos penaltis. Na tempada 2014-15 volveu xogar na Preferente, a\u00ednda que descendeu esa tempada polos arrastres dos equipos descendidos de Terceira Divisi\u00f3n. Na tempada 2015-16 acadou o ascenso a Preferente.\nHistorial.\nT\u00edtulos"}
{"id": "160252", "revid": "1131", "url": "https://gl.wikipedia.org/wiki?curid=160252", "title": "Praza Maior de Lugo", "text": "A Praza Maior de Lugo \u00e9 o centro vital da cidade de Lugo, e o principal lugar de encontro dos lucenses, \u00e9 ademais a praza m\u00e1is grande do centro hist\u00f3rico da cidade. Lu\u00eds Pimentel chamouna \"sala de visitas da mi\u00f1a vila\". Nela p\u00f3dese atopar a Casa do Concello, as estatuas adicadas aos fundadores da cidade, un pequeno paseo con placas e bustos adicados aos principais escritores do pa\u00eds, o \"quiosco da m\u00fasica\" e o edificio do C\u00edrculo das Artes.\nHistoria.\nA Praza Maior \u00e9 a m\u00e1is grande das prazas que se atopan dentro do recinto amurallado. O lugar no que est\u00e1 situado, crese que nos tempos do \"Lucus Augusti\" albergaba ao anfiteatro. A\u00ednda que a Casa do Concello que coroa a praza \u00e9 do s\u00e9culo XVIII, a Praza Maior tal como se co\u00f1ece hoxe en d\u00eda non se conformou como tal at\u00e9 o s\u00e9culo XIX, na gran reforma urbana que se levou a cabo despois da desamortizaci\u00f3n.\nA praza, daquela chamada Corti\u00f1as de San Rom\u00e1n, hab\u00eda un convento de monxas, derrubado en 1840, para permitir a formaci\u00f3n do novo espazo. Nel celebr\u00e1base o mercado maior da cidade, e estaba presidido por unha fonte con le\u00f3ns de ferro, fundidos na f\u00e1brica de Sargadelos, hoxe no Parque de Rosal\u00eda de Castro. No 2 de abril de 1846 pronunciouse na praza o 2\u00ba batall\u00f3n do rexemento de Zamora, comandando por Miguel Sol\u00eds, dando inicio \u00e1 revoluci\u00f3n galega de 1846. A principios do s\u00e9culo XX a praza sufriu outra reforma para dotala dun xard\u00edn central, suprimindo a fonte (1914). A finais do s\u00e9culo XX e comezos do XXI a praza sufriu a s\u00faa \u00faltima gran renovaci\u00f3n.\nDescrici\u00f3n.\nA Praza Maior de Lugo ten forma rectangular, e est\u00e1 presidida pola Pazo do Concello, un dos m\u00e1ximos expo\u00f1entes do barroco civil galego. Polo lado norte hai casas con soportais, que albergan locais de hostaler\u00eda e diversos comercios. Dende esa beira tam\u00e9n se accede \u00e1 r\u00faa Doutor Castro, popularmente co\u00f1ecida como R\u00faa das Docer\u00edas. Na outra beira da praza at\u00f3pase o Convento dos Franciscanos, hoxe colexio, que data de 1598 e o edificio do C\u00edrculo de Belas Artes, coroado cunha c\u00fapula, de 1855. Outros edificios destacables son o que fai esquina coa r\u00faa Conde de Pallares, unha casa palaciana de feituras barrocas, que ten na fachada un escudo sen labrar.\nNo centro da praza, at\u00f3pase un xard\u00edn en cuxo centro est\u00e1 o quiosco da m\u00fasica, obra de ferro sobre base de canter\u00eda, constru\u00eddo en 1888. Cando se inaugurou o quisco era director da Banda Municipal Xo\u00e1n Montes. Na beira sur da praza at\u00f3pase unha estatua adicada aos fundadores da cidade, e preto da mesma \u00e1chase o monumento de bronce adicado a Lu\u00eds Pimentel, poeta que naceu na casa n\u00famero 15 da propia praza, e morreu na n\u00famero 16. A casa de Pimentel hoxe est\u00e1 integrada no grande edificio que preside a outra cabeceira da praza, a Fundaci\u00f3n Caixa Galicia. Ao redor da parte central da Praza at\u00f3panse diferentes monumentos adicados aos principais escritores galegos, como Castelao, Rosal\u00eda de Castro, Eduardo Pondal ou Manuel Mar\u00eda."}
{"id": "160253", "revid": "85894", "url": "https://gl.wikipedia.org/wiki?curid=160253", "title": "Seoane, Aranga, Aranga", "text": "Seoane \u00e9 un lugar da parroquia de Aranga no concello coru\u00f1\u00e9s de Aranga na comarca de Betanzos. Ti\u00f1a 35 habitantes no ano 2009 segundo datos do Instituto Nacional de Estad\u00edstica, dos cales 17 eran homes e 18 mulleres.\nToponimia.\nO top\u00f3nimo deriva do lat\u00edn , San Xo\u00e1n."}
{"id": "160255", "revid": "85894", "url": "https://gl.wikipedia.org/wiki?curid=160255", "title": "Soutullo, Aranga, Aranga", "text": "Soutullo \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos. Ti\u00f1a 34 habitantes no ano 2009 segundo datos do Instituto Nacional de Estad\u00edstica, dos cales 18 eran homes e 16 mulleres."}
{"id": "160256", "revid": "85894", "url": "https://gl.wikipedia.org/wiki?curid=160256", "title": "A Veiga, Aranga, Aranga", "text": "A Veiga \u00e9 un lugar da parroquia de Aranga no concello coru\u00f1\u00e9s de Aranga na comarca de Betanzos. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 4 mulleres."}
{"id": "160257", "revid": "85894", "url": "https://gl.wikipedia.org/wiki?curid=160257", "title": "Vilares, Aranga, Aranga", "text": "Vilares \u00e9 un lugar da parroquia de Aranga no concello coru\u00f1\u00e9s de Aranga na comarca de Betanzos. Ti\u00f1a 33 habitantes no ano 2009 segundo datos do Instituto Nacional de Estad\u00edstica, dos cales 17 eran homes e 16 mulleres."}
{"id": "160259", "revid": "89787", "url": "https://gl.wikipedia.org/wiki?curid=160259", "title": "Estadio de Mendizorrotza", "text": "O Estadio de Mendizorrotza (ou \"Mendizorroza\" en castel\u00e1n) \u00e9 un estadio de f\u00fatbol, situado na cidade vasca de Vitoria, \u00c1raba. O seu equipo titular \u00e9 o Deportivo Alav\u00e9s. Foi inaugurado o 27 de abril de 1924 e actualmente ten unha capacidade para 19.840 espectadores e unhas dimensi\u00f3ns de 105x67 metros.\nEst\u00e1 situado no Paseo Cervantes, no barrio de Mendizorrotza, \u00e1 beira das piscinas municipais e da Fundaci\u00f3n Estadio. O estadio sufriu varias remodelaci\u00f3ns, sendo a \u00faltima e m\u00e1is importante na tempada 1998/99 tras o terceiro ascenso do Alav\u00e9s a Primeira Divisi\u00f3n."}
{"id": "160260", "revid": "85894", "url": "https://gl.wikipedia.org/wiki?curid=160260", "title": "Vila\u00faxe, Aranga, Aranga", "text": "Vila\u00faxe \u00e9 un lugar da parroquia de Aranga no concello coru\u00f1\u00e9s de Aranga na comarca de Betanzos. Ti\u00f1a 3 habitantes no ano 2009 segundo datos do Instituto Nacional de Estad\u00edstica, dos cales 1 era home e 2 eran mulleres."}
{"id": "160261", "revid": "1987", "url": "https://gl.wikipedia.org/wiki?curid=160261", "title": "Vila\u00faxe", "text": "Co top\u00f3nimo Vila\u00faxe podemos atopar:"}
{"id": "160264", "revid": "85894", "url": "https://gl.wikipedia.org/wiki?curid=160264", "title": "Baltar, Camb\u00e1s, Aranga", "text": "Baltar \u00e9 un lugar da parroquia de Camb\u00e1s no concello coru\u00f1\u00e9s de Aranga na Comarca de Betanzos. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 3 eran mulleres."}
{"id": "160265", "revid": "85894", "url": "https://gl.wikipedia.org/wiki?curid=160265", "title": "Boade, Camb\u00e1s, Aranga", "text": "Boade \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 10 habitantes no ano 2009 segundo datos do Instituto Nacional de Estad\u00edstica, dos cales 6 eran homes e 4 eran mulleres."}
{"id": "160268", "revid": "89787", "url": "https://gl.wikipedia.org/wiki?curid=160268", "title": "Laura Ponte Mart\u00ednez", "text": "Laura Ponte Mart\u00ednez, nada en Vigo o 9 de xu\u00f1o de 1973, \u00e9 unha top model galega. Durante anos foi considerada unha das modelos m\u00e1is importantes de Espa\u00f1a e do mundo. Mide 1,77 m, e ten unhas medidas de 89-60-89.\nTraxectoria.\nFoi descuberta con 19 anos mentres estudaba Ciencias Pol\u00edticas en Londres, e pouco despois ga\u00f1ou o prestixioso premio \"Look of the year\" organizado pola axencia Elite, o que supuxo o inicio dunha exitosa carreira, na que chegou a traballar para dese\u00f1adores como Valentino, Ralph Lauren, Hugo Boss ou Christian Lacroix e a colaborar con fot\u00f3grafos como Steven Meisel, Richard Avedon ou Mario Testino.\nEn 1996 era a terceira modelo mellor pagada do mundo segundo un estudo da revista \"Harper's Bazaar\" e desde 1998 ostentou o cargo de \"Embaixadora da moda galega\".\nTras abandonar as pasarelas seguiu relacionada co mundo da moda, sendo a imaxe de marcas como Amichi e Cortefiel e colaborando con algunha das revistas de moda m\u00e1is importantes do sector en Espa\u00f1a como \"Telva\" ou \"Elle\".\nEn setembro de 2004 casou con Luis Beltr\u00e1n Ata\u00falfo G\u00f3mez-Acebo Borb\u00f3n, fillo da infanta Pilar de Borb\u00f3n e sobri\u00f1o do rei Xo\u00e1n Carlos I, convert\u00e9ndose desde ent\u00f3n en habitual das revistas da prensa rosa. O matrimonio divorciouse en 2011."}
{"id": "160274", "revid": "56817", "url": "https://gl.wikipedia.org/wiki?curid=160274", "title": "LosDelG\u00e1s", "text": "LosDelG\u00e1s \u00e9 un grupo de rock espa\u00f1ol, formado en 2003."}
{"id": "160275", "revid": "22570", "url": "https://gl.wikipedia.org/wiki?curid=160275", "title": "Steven Holl", "text": "Steven Holl, nado en Bremerton (Washington) o 9 de decembro de 1947, \u00e9 un arquitecto estadounidense.\nTraxectoria.\nObtivo o t\u00edtulo de arquitecto pola Universidade de Washington no ano 1971. Realizou estudos de Arquitectura en Roma que completou cun curso de post-grao na Architectural Association de Londres en 1976. Despois de comezar a s\u00faa carreira en California, estableceu o seu propio estudio, Steven Holl Architects, na cidade de Nova York en 1976."}
{"id": "160281", "revid": "56817", "url": "https://gl.wikipedia.org/wiki?curid=160281", "title": "El hombre medicina", "text": "\"El hombre medicina\" \u00e9 unha canci\u00f3n da banda viguesa Siniestro Total, aparecida en 1993 como primeiro sinxelo do seu d\u00e9cimo \u00e1lbum \"Made in Japan\", lanzado polo selo BMG-Ariola. O tema conta cun videoclip dirixido polo xornalista e director vasco Mikel Clemente."}
{"id": "160283", "revid": "43327", "url": "https://gl.wikipedia.org/wiki?curid=160283", "title": "Made in Japan", "text": "Made in Japan pode referirse a:"}
{"id": "160285", "revid": "6379999", "url": "https://gl.wikipedia.org/wiki?curid=160285", "title": "Segundo Grand\u00edo", "text": "Segundo Grand\u00edo \u00e9 un m\u00fasico e produtor galego co\u00f1ecido por ser o baixista da banda viguesa Siniestro Total entre os anos 1988 e 2001. En 1999 creou os estudios Casa de Tolos situados en Ma\u00f1ufe, Gondomar e no ano 2003 fundou o selo PAI M\u00fasica. En 2018 Grand\u00edo lanzou unha plataforma de \"streaming\" de concertos en vivo e document\u00e1is musicais chamada Tolemias TV.\nBiograf\u00eda.\nSegundo ingresou en Siniestro Total en 1988 para ocupar o lugar deixado por Alberto Torrado e a s\u00faa primeira aparici\u00f3n nun traballo da banda foi no \u00e1lbum \"En beneficio de todos\", aparecido ese mesmo ano. Participou nos discos de estudio \"Made in Japan\", \"Policl\u00ednico miserable\" e \"La historia del blues\", as\u00ed como nos directos \"Ante todo mucha calma\" e \"Cultura Popular\". No 2001 deixou o grupo sendo substitu\u00eddo por \u00d3scar Avenda\u00f1o. Entre os temas compostos por Grand\u00edo durante eses anos destacan \"Camino de la cama\", \"Y yo me callo\" e \"Respeten nuestro dolor\", editados todos coma sinxelos.\nNo ano 1999 fundou os estudios de gravaci\u00f3n Casa de Tolos en Ma\u00f1ufe, Gondomar, polos que pasaron artistas como Jab\u00f3n Blue, Fuxan os Ventos, Berrog\u00fcetto, Mar\u00eda do Ceo, Milladoiro, Os Diplom\u00e1ticos de Monte Alto, Malvela, Ux\u00eda ou Ruxe Ruxe entre outros. Na actualidade o estudio tam\u00e9n se dedica a facer traballos de v\u00eddeo, de dese\u00f1o gr\u00e1fico e de webs.\nNo mes de febreiro do 2003 Grand\u00edo iniciou a produtora PAI (\"Producciones Audiovisuales Ingleniosas\"), tam\u00e9n con sede en Ma\u00f1ufe, co obxectivo de dar cobertura m\u00fasicos que non poden acceder \u00e1s canles convencionais da industria musical. O selo conta con cinco subdivisi\u00f3ns dedicado cada un a x\u00e9neros distintos (tradicional, rock e pop, blues e jazz, solistas e varios)."}
{"id": "160286", "revid": "785", "url": "https://gl.wikipedia.org/wiki?curid=160286", "title": "Alberte Permuy", "text": "Alberte Permuy Mart\u00ednez, nado en Fene o 8 de xullo de 1955, \u00e9 un dese\u00f1ador gr\u00e1fico galego.\nFormouse como dese\u00f1ador en Barcelona, e dende 1983 traballa nesa profesi\u00f3n en Santiago de Compostela. Entre as s\u00faas obras destaca Xubi, a mascota do Xacobeo dende 2010 ou identidades corporativas para a Xunta de Galicia, o concello de Santiago, entre outros. A s\u00faa obra exp\u00faxose en colectivas de dese\u00f1o gr\u00e1fico en Lisboa, Atenas, Xangai, Beix\u00edn, o MARCO de Vigo ou o Reina Sof\u00eda madrile\u00f1o."}
{"id": "160288", "revid": "6939", "url": "https://gl.wikipedia.org/wiki?curid=160288", "title": "Labordeta", "text": ""}
{"id": "160289", "revid": "5863", "url": "https://gl.wikipedia.org/wiki?curid=160289", "title": "Krynea", "text": ""}
{"id": "160290", "revid": "98629", "url": "https://gl.wikipedia.org/wiki?curid=160290", "title": "Premio COAG de Arquitectura", "text": "O Premio COAG de Arquitectura \u00e9 un galard\u00f3n que concede o Colexio Oficial de Arquitectos de Galicia a proxectos arquitect\u00f3nicos constru\u00eddos en Galicia. Contempla varias categor\u00edas."}
{"id": "160291", "revid": "21293", "url": "https://gl.wikipedia.org/wiki?curid=160291", "title": "Chaplin", "text": ""}
{"id": "160292", "revid": "89787", "url": "https://gl.wikipedia.org/wiki?curid=160292", "title": "Moita Leria", "text": "Moita Leria, orixinariamente chamado Verbatin, \u00e9 un grupo de rock da zona de Noia que deu o seu primeiro concerto no 2006.\nO Xabar\u00edn Club ten o videoclip \"1994\", que \u00e9 obra deste grupo."}
{"id": "160294", "revid": "22570", "url": "https://gl.wikipedia.org/wiki?curid=160294", "title": "Zeke", "text": "Zeke \u00e9 unha banda de punk/hardcore de Seattle, nos Estados Unidos. Son co\u00f1ecidos por un son enerx\u00e9tico, guitarras pesad\u00edsimas para o estilo, todo iso mesturado con toques de stoner rock e blues-rock, sendo compoarados moitas veces con Mot\u00f6rhead.\nA banda publicou o seu primeiro sinxelo, chamado \"West Seattle Acid Party\", apareceu en 1993. Despois fixeron varios \u00e1lbums coa gravadora independente Scooch Pooch Records, e logo asinaron co selo Epitaph Records en 1998, o que leva a banda a ser co\u00f1ecida na escena \"underground\". Actualmente est\u00e1n no selo Relapse Records."}
{"id": "160299", "revid": "89787", "url": "https://gl.wikipedia.org/wiki?curid=160299", "title": "Dust (\u00e1lbum de Screaming Trees)", "text": "Dust \u00e9 o s\u00e9timo e \u00faltimo \u00e1lbum da banda estadounidense de grunge Screaming Trees, publicado o 25 de xu\u00f1o de 1996 a trav\u00e9s do selo Epic Records.\nA revista \"Kerrang!\" seleccionou \"Dust\" como o mellor \u00e1lbum do 1996 nos seus premios anuais. A xira tras \"Dust\" durou case dous anos, at\u00e9 que logo se desfixo o grupo polo 2000.\nLista de canci\u00f3ns.\nTodas as canci\u00f3ns escritas por Gary Lee Conner/Van Conner/Mark Lanegan ag\u00e1s as indicadas."}
{"id": "160301", "revid": "56817", "url": "https://gl.wikipedia.org/wiki?curid=160301", "title": "Arteria braquial fonda", "text": "A arteria braquial fonda ou arteria umeral fonda \u00e9 unha arteria do membro superior humano. \u00c9 a maior rama da arteria braquial.\nCaracter\u00edsticas.\nDir\u00edxese ao compartimento posterior do brazo. Entra no compartimento xunto co nervio radial a trav\u00e9s do espazo triangular, que est\u00e1 formado polo corpo do \u00famero, o bordo inferior do m\u00fasculo redondo maior e o bordo lateral da porci\u00f3n longa do tr\u00edceps braquial. A continuaci\u00f3n sit\u00faase na canle radial, por debaixo do tr\u00edceps.\nAs ramas da arteria umeral fonda irrigan os m\u00fasculos pr\u00f3ximos e se anastomosan coa arteria circunflexa umeral posterior. A arteria termina a nivel do c\u00f3bado, onde d\u00e1 lugar a d\u00faas ramas que forman un plexo vascular en torno ao c\u00f3bado."}
{"id": "160302", "revid": "2956", "url": "https://gl.wikipedia.org/wiki?curid=160302", "title": "Arteria umeral fonda", "text": ""}
{"id": "160303", "revid": "56817", "url": "https://gl.wikipedia.org/wiki?curid=160303", "title": "Vea braquial", "text": "As veas braquiais son d\u00faas veas do brazo humano. Sit\u00faanse a ambos lados da arteria braquial, e reciben veas diversas do brazo, que acompa\u00f1an \u00e1s ramas colaterais da arteria braquial.\nBaleiran o seu contido na vea axilar."}
{"id": "160305", "revid": "98629", "url": "https://gl.wikipedia.org/wiki?curid=160305", "title": "Termas romanas de Lugo", "text": "As termas romanas de Lugo son os restos do antigo balneario romano situado \u00e1 beira do r\u00edo Mi\u00f1o, preto da antiga ponte romana. Estas termas romanas foron declaradas Monumento Hist\u00f3rico-Art\u00edstico en 1931, e agora forman parte das instalaci\u00f3ns do Hotel Balneario de Lugo. A construci\u00f3n destes ba\u00f1os \u00e9 contempor\u00e1nea \u00e1 fundaci\u00f3n da cidade, ao redor do ano 15 a.C.. O recinto mellor conservado das instalaci\u00f3ns \u00e9 o \"apodycterium\", o vestiario.\nDescrici\u00f3n.\nA instalaci\u00f3n de termas e balneario era esencial dentro da Roma antiga, polo que se abriron ao tempo que se fundaba Lucus Augusti. Recib\u00edan auga dun manancial termal con propiedades mineromedicinais, con augas sulfurado-s\u00f3dicas e carbonatadas que abrollan a 43,8 \u00b0C. Estas augas son explotadas a\u00ednda hoxe dentro do Hotel Balneario de Lugo.\nO \"apodycterium\" \u00e9 a \u00e1rea mellor conservada. Este lugar para espirse consiste nunha gran sala con pavimento de \"opus signinum\", material de uso com\u00fan composto de rebo de tella e ladrillo con cal. Ao fondo da sala hai d\u00faas portas en arcos que dan paso a diversas estancias, inclu\u00edda unha parede composta de dezaoito furnas que se usaban a modo de armario para gardar a vestimenta e os obxectos persoais.\nOutra das zonas visitables \u00e9 a antiga sala de ba\u00f1os, con forma abovedada. Hab\u00eda tres \u00e1reas diferenciadas: o \"frigidarium\", para ba\u00f1os fr\u00edos; o \"tepidarium\", para ba\u00f1os mornos, e o \"caldarium\", para ba\u00f1os quentes. En \u00e9pocas posteriores esta sala foi convertida en capela cristi\u00e1."}
{"id": "160306", "revid": "23204", "url": "https://gl.wikipedia.org/wiki?curid=160306", "title": "M\u00fasculo flexor ulnar do carpo", "text": "O flexor ulnar do carpo, flexor cubital do carpo ou m\u00fasculo cubital anterior \u00e9 un m\u00fasculo do membro superior humano, situado no compartimento anterior do antebrazo.\nOrixe e inserci\u00f3ns.\nA orixe do m\u00fasculo local\u00edzase no epic\u00f3ndilo medial do \u00famero, e no ol\u00e9cranon e bordo posterior do c\u00fabito. A inserci\u00f3n caudal \u00e1chase no \u00f3so pisiforme do carpo. Dende este \u00f3so, anc\u00f3rase ao carpo a trav\u00e9s dos ligamentos pisiganchudo e pisimetacarpiano, que se insiren no \u00f3so ganchudo e na base do V metacarpiano.\nFunci\u00f3n.\nFlexiona e aduce a articulaci\u00f3n do pulso.\nInnervaci\u00f3n.\n\u00c9 innervado polo nervio cubital, que recibe achegas de C7, C8 e T1.\nVascularizaci\u00f3n.\n\u00c9 vascularizado pola arteria cubital."}
{"id": "160307", "revid": "5132", "url": "https://gl.wikipedia.org/wiki?curid=160307", "title": "Monumento Hist\u00f3rico-Art\u00edstico", "text": ""}
{"id": "160308", "revid": "2956", "url": "https://gl.wikipedia.org/wiki?curid=160308", "title": "M\u00fasculo cubital anterior", "text": ""}
{"id": "160309", "revid": "5132", "url": "https://gl.wikipedia.org/wiki?curid=160309", "title": "Termas Romanas de Lugo", "text": ""}
{"id": "160310", "revid": "5132", "url": "https://gl.wikipedia.org/wiki?curid=160310", "title": "Termas de Lugo", "text": ""}
{"id": "160311", "revid": "2956", "url": "https://gl.wikipedia.org/wiki?curid=160311", "title": "M\u00fasculo flexor cubital do carpo", "text": ""}
{"id": "160312", "revid": "5132", "url": "https://gl.wikipedia.org/wiki?curid=160312", "title": "Muralla Romana de Lugo", "text": ""}
{"id": "160314", "revid": "1131", "url": "https://gl.wikipedia.org/wiki?curid=160314", "title": "Centro de Interpretaci\u00f3n da Muralla", "text": "O Centro de Interpretaci\u00f3n da Muralla \u00e9 un museo adicado ao estudo e promoci\u00f3n da Muralla Romana de Lugo, situado na Praza do Campo da mesma cidade, moi preto da Catedral. Tr\u00e1tase dun edificio restaurado entre medianeiras de andar baixo, dous andares e baixo cuberta, cuxas orixes de se remontan a comezos do s\u00e9culo XVIII.\nDescrici\u00f3n.\nNa planta baixa at\u00f3pase o centro de recepci\u00f3n do museo. No primeiro andar o tema fundamental \u00e9 a propia edificaci\u00f3n da muralla romana, explic\u00e1ndose o seu proceso construtivo e a s\u00faa influencia no desenvolvemento urban\u00edstico da cidade. Todo isto explicado por medio de paneis interactivos, mesas t\u00e1ctiles etc.\nNo seguinte andar tr\u00e1tanse os cambios que sufriu a muralla ao longo do tempo e as raz\u00f3ns que os motivaron. F\u00e1lase dos cambios da muralla dende a Idade Media at\u00e9 os nosos d\u00edas. Tam\u00e9n se atopa informaci\u00f3n sobre o seu nomeamento como Patrimonio Mundial e a s\u00faa conservaci\u00f3n."}
{"id": "160315", "revid": "23204", "url": "https://gl.wikipedia.org/wiki?curid=160315", "title": "M\u00fasculo palmar longo", "text": "O m\u00fasculo palmar longo \u00e9 un m\u00fasculo do membro superior humano. Est\u00e1 situado no compartimento anterior do antebrazo, situado entre o m\u00fasculo flexor ulnar do carpo e o m\u00fasculo flexor radial do carpo. Pos\u00fae un tend\u00f3n longo, que se estende ata a man.\nInserci\u00f3ns.\nA s\u00faa orixe local\u00edzase no epic\u00f3ndilo medial do \u00famero. A s\u00faa inserci\u00f3n final \u00e1chase na aponeurose palmar da man.\nFunci\u00f3n.\nFlexiona o pulso.\nInnervaci\u00f3n.\n\u00c9 innervado polo nervio mediano."}
{"id": "160316", "revid": "1131", "url": "https://gl.wikipedia.org/wiki?curid=160316", "title": "Casa dos Mosaicos", "text": "A Casa dos Mosaicos \u00e9 unha antiga domus romana e actual museo situado no centro da cidade de Lugo, en Galicia, onde se poden visitar restos da antiga casa, como os mosaicos ou pinturas murais.\nDescrici\u00f3n.\nA Casa dos Mosaicos est\u00e1 situada na r\u00faa Doutor Castro, co\u00f1ecida popularmente como r\u00faa das Docer\u00edas, pegada \u00e1 Praza Maior. A casa na que se atoparon os mosaicos, e onde est\u00e1n expostos, foi unha casa grande que, segundo os restos achados, foi constru\u00edda entre os s\u00e9culos I e II. Dentro da casa p\u00f3dense atopar antigos mosaicos decorativos, pinturas murais decorativas, bases de columnas e os restos do \"hypocaustum\" o cal aseguraba a calefacci\u00f3n da casa. Dentro real\u00edzase ademais unha montaxe audiovisual que reproduce o que foi a vida nesa casa."}
{"id": "160317", "revid": "56817", "url": "https://gl.wikipedia.org/wiki?curid=160317", "title": "M\u00fasculo flexor radial do carpo", "text": "O m\u00fasculo flexor radial do carpo \u00e9 un m\u00fasculo do membro superior humano situado no compartimento anterior do antebrazo. Sit\u00faase por f\u00f3ra do m\u00fasculo palmar longo. Ten un tend\u00f3n longo que se estende ata a man.\nOrixe e inserci\u00f3ns.\nA s\u00faa orixe atop\u00e1mola no epic\u00f3ndilo medial do \u00famero, mentres que as inserci\u00f3ns caudais \u00e1chanse na base do II e III metacarpianos.\nFunci\u00f3n.\nFlexiona e abduce o pulso.\nInnervaci\u00f3n.\n\u00c9 innervado polo nervio mediano.\nVascularizaci\u00f3n.\nEst\u00e1 vascularizado pola arteria radial."}
{"id": "160318", "revid": "1131", "url": "https://gl.wikipedia.org/wiki?curid=160318", "title": "Centro Arqueol\u00f3xico San Roque", "text": "O Centro Arqueol\u00f3xico San Roque \u00e9 un museo situado na cidade de Lugo, que amosa \"in situ\" os restos dunha necr\u00f3pole da antiga Roma.\nDescrici\u00f3n.\nO Centro Arqueol\u00f3xico at\u00f3pase situado na r\u00faa Emilia Pardo Baz\u00e1n, preto da Muralla Romana e da Capela de San Roque. Nel p\u00f3dense contemplar in situ restos dun antigo cemiterio romano utilizado entre os s\u00e9culos I e V. No centro pode atopar, ademais da necr\u00f3pole, restos dun forno adicado \u00e1 produci\u00f3n de cer\u00e1mica, e unha piscina de car\u00e1cter ritual, relacionado con cultos orientais.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "160319", "revid": "1131", "url": "https://gl.wikipedia.org/wiki?curid=160319", "title": "Sala de Exposici\u00f3ns Porta Mi\u00f1\u00e1", "text": "O Sala de Exposici\u00f3ns Porta Mi\u00f1\u00e1 \u00e9 un museo situado en Lugo, Galicia, que acolle unha mostra de restos arqueol\u00f3xicos da \u00e9poca romanos atopados na cidade.\nDescrici\u00f3n.\nA sala Porta Mi\u00f1\u00e1 at\u00f3pase fronte \u00e1 porta da Muralla da que recibe o seu nome. Nese lugar comezaba o \"decumanus m\u00e1ximo\" da cidade, ata onde chegaba a v\u00eda XIX procedente de Bracara Augusta. A sala acolle unha exposici\u00f3n con restos de catro \u00e9pocas do Lugo romano: a conquista, o esplendor, a fortificaci\u00f3n e o ocaso."}
{"id": "160320", "revid": "1131", "url": "https://gl.wikipedia.org/wiki?curid=160320", "title": "Museo Diocesano e Catedralicio de Lugo", "text": "O Museo Diocesano e Catedralicio de Lugo \u00e9 un museo situado en Lugo, que acolle pezas de distinto interese, sobre todo de car\u00e1cter relixioso.\nDescrici\u00f3n.\nO museo Diocesano at\u00f3pase dentro da catedral de Lugo. Foi fundado en 1918 por Alfredo Lorenzo L\u00f3pez. Acc\u00e9dese ao mesmo a trav\u00e9s do claustro proxectado por Frei Gabriel das Casas e executado por Fernando de Casas Novoa entre 1708 e 1714. O museo est\u00e1 formado polo claustro, o triforio da catedral e outras dependencias pr\u00f3ximas. No museo exp\u00f3\u00f1ense m\u00e1is de d\u00faas mil pezas de diverso car\u00e1cter e interese, a m\u00e1is importante das cales, e m\u00e1is co\u00f1ecida, \u00e9 o Crism\u00f3n de Quiroga de comezos do s\u00e9culo V.\nDespois de tres anos de reformas, reabriu en 2017."}
{"id": "160321", "revid": "5132", "url": "https://gl.wikipedia.org/wiki?curid=160321", "title": "Museo Diocesano de Lugo", "text": ""}
{"id": "160322", "revid": "1131", "url": "https://gl.wikipedia.org/wiki?curid=160322", "title": "Museo Interactivo da Historia de Lugo", "text": "Museo Interactivo da Historia de Lugo ou MIHL \u00e9 un museo que se atopa na cidade de Lugo. Tr\u00e1tase dun museo e espazo cultural no que priman as novas tecnolox\u00edas, o que lle sup\u00f3n ser unha infraestrutura pioneira en Europa coas \u00faltimas tecnolox\u00edas. Foi inaugurado o 29 de novembro de 2012, coincidindo nas datas de conmemoraci\u00f3n do nomeamento da Muralla de Lugo como Patrimonio da Humanidade.\nProxecto.\nO proxecto do MIHL foi redactado polo estudio Nieto Sobejano Arquitectos. Segundo o mesmo, o museo ocupa unha parcela de m\u00e1is de 11.000 m\u00b2, dos que m\u00e1is de 4.000 est\u00e1n constru\u00eddos. O museo \u00e9 subterr\u00e1neo, sendo a parte superior un xard\u00edn, polo que \u00e9 denominado \"museo parque\". Est\u00e1 situado no Parque da Milagrosa, na zona norte da cidade, polo que o museo forma parte dunha dotaci\u00f3n p\u00fablica (parques, piscinas, polideportivo, e outros locais p\u00fablicos) de m\u00e1is de 375.000 metros cadrados.\nO orzamento estimado para a construci\u00f3n do edificio foi de 8.759.641 euros, e levou con el unha campa\u00f1a para dar a co\u00f1ecer o museo e atraer visitantes, agardando que sexa un dos reclamos tur\u00edsticos m\u00e1is importantes da cidade. Conta as\u00ed mesmo cun aparcadoiro soterrado de m\u00e1is de 6.000 metros cadrados con capacidade para 120 autom\u00f3biles e 11 autobuses\nArquitectura.\nO dese\u00f1o do museo est\u00e1 inspirado na Muralla, simulando unha paisaxe vexetal con torre\u00f3ns. A cuberta superior \u00e9 xard\u00edn con \u00e1rbores, no que aparece un conxunto de patios circulares afundidos e unha serie de torres cil\u00edndricas. O museo ten lugar para exposici\u00f3ns temporais, unha caixa esc\u00e9nica, biblioteca, cafetar\u00eda, tendas etc. Ten calefacci\u00f3n e auga quente sanitaria por xeraci\u00f3n de enerx\u00eda por biomasa para evitar o emprego de enerx\u00edas non renovables.\nNo edificio contratar\u00e1n as partes exteriores e interiores (a parte do contido). No exterior a estrutura \u00e9 de aceiro corten e no interior hai uns patios de vidro curvo. Foi escenario pouco antes da s\u00faa inauguraci\u00f3n como paisaxe de fondo para camapa\u00f1a a nivel internacional de presentaci\u00f3n dun novo modelo de coche de Hyundai."}
{"id": "160323", "revid": "5132", "url": "https://gl.wikipedia.org/wiki?curid=160323", "title": "MIHL", "text": ""}
{"id": "160326", "revid": "5863", "url": "https://gl.wikipedia.org/wiki?curid=160326", "title": "S\u00e4ckpipa", "text": "S\u00e4ckpipa \u00e9 unha gaita t\u00edpica de Suecia, practicamente extinta a mediados do s\u00e9culo 20. A inicios de 1980, iniciouse un grande esforzo para a s\u00faa rehabilitaci\u00f3n, chegando hoxe a unha versi\u00f3n de s\u00e4ckpipa baseada en exemplares atopados na rexi\u00f3n de Dalarna, onde o instrumento perdurou por m\u00e1is tempo. A tradici\u00f3n musical da s\u00e4ckpipa \u00e9 relativamente desco\u00f1ecida \u00e1 maior parte dos suecos. Pinturas sacras medievais atopadas en igrexas ao longo de Suecia indican que a gaita era al\u00ed un instrumento popular dende finais do s\u00e9culo XIV, a pesar de que os intrumentos al\u00ed figurados non sexan necesariamente a s\u00e4ckpipa que agora co\u00f1ecemos, cando non foron creaci\u00f3ns imaxinativas dos artistas da \u00e9poca. S\u00e4ckpipa quere dicir en sueco, literalmente, \"gaita de saco\", e pode ser usado por falantes para designar calquera modelo de gaita."}
{"id": "160329", "revid": "98629", "url": "https://gl.wikipedia.org/wiki?curid=160329", "title": "Medalla de Ouro do RIBA", "text": "A Medalla de Ouro do RIBA (\"Royal Gold Medal\" ) de arquitectura \u00e9 un galard\u00f3n que se outorga anualmente polo Real Instituto de Arquitectos Brit\u00e1nicos (\"Royal Institute of British Architects\", RIBA) en representaci\u00f3n do monarca brit\u00e1nico e como reco\u00f1ecemento dunha contribuci\u00f3n substancial (individual ou colectiva) \u00e1 arquitectura internacional.\nFoi concedida por primeira vez no ano 1848 a Charles Robert Cockerell e entre os seus galardoados at\u00f3panse moitos dos m\u00e1is reco\u00f1ecidos arquitectos dos s\u00e9culos XIX e XX, entre eles Sir Giles Gilbert Scott (1925), Frank Lloyd Wright (1941) ou Le Corbusier (1953). Non todos os que recibiron a medalla foron arquitectos. Tam\u00e9n foron reco\u00f1ecidos enxe\u00f1eiros como Ove Arup (1966) e Peter Rice (1992) que sen d\u00fabida tiveron un papel fundamental na realizaci\u00f3n dalg\u00fans dos edificios clave do s\u00e9culo XX. Tam\u00e9n se entregou a influentes escritores sobre arquitectura, inclu\u00edndo estudos como o reverendo Robert Willis (1862), Sir Nikolaus Pevsner (1967) e Sir John Summerson (1976) ademais de te\u00f3ricos como Lewis Mumford (1961) e Colin Rowe (1995). Foron reco\u00f1ecidos arque\u00f3logos como Sir Austen Henry Layard (1868), Karl Richard Lepsius (1869), Melchior de Vog\u00fc\u00e9 (1879), Heinrich Schliemann (1885), Rodolfo Lanciani (1900) e Sir Arthur Evans (1909), e pintores como Lord Leighton (1894) e Sir Lawrence Alma-Tadema (1906). Outra notable excepci\u00f3n foi o premio de 1999 outorgado \u00e1 cidade de Barcelona.\nO premio reco\u00f1ece principalmente unha traxectoria, non obras puntuais."}
{"id": "160331", "revid": "65337", "url": "https://gl.wikipedia.org/wiki?curid=160331", "title": "Medalla de Ouro do AIA", "text": "A Medalla de Ouro do AIA \u00e9 un galard\u00f3n concedido polo Instituto Americano de Arquitectos (\"American Institute of Architects\", AIA). O premiado \u00e9 elixido polo \"Comit\u00e9 nacional de Directores do AIA\" en reco\u00f1ecemento dun significativo traballo de influencia duradeira na teor\u00eda e na pr\u00e1ctica da arquitectura. \n\u00c9 o maior galard\u00f3n do AIA. Dende 1947, a medalla foi concedida, m\u00e1is o menos, anualmente."}
{"id": "160332", "revid": "89787", "url": "https://gl.wikipedia.org/wiki?curid=160332", "title": "Premio Driehaus", "text": "O Premio Richard H. Driehaus de Arquitectura Cl\u00e1sica estableceuse no ano 2003 pola Fundaci\u00f3n Richard Driehaus. Pres\u00e9ntase anualmente na Escola de Arquitectura da Universidade Notre Dame de Indiana (EUA) na honra dun arquitecto que contribu\u00edse de forma substancial no campo da arquitectura cl\u00e1sica e tradicional."}
{"id": "160335", "revid": "23204", "url": "https://gl.wikipedia.org/wiki?curid=160335", "title": "Chuecatown", "text": "Chuecatown \u00e9 un filme c\u00f3mico espa\u00f1ol dirixido por Juan Flahn.\nArgumento.\nLeo (Pep\u00f3n Nieto) e Rey (Carlos Fuentes) son unha parella gai de osos que viven no barrio madrile\u00f1o de Chueca. Por outra banda, V\u00edctor (Pablo Puyol) \u00e9 o dono dunha inmobiliaria que pretende remodelar todo o barrio, e para conseguilo intentar\u00e1 asasinar a todas as vellas da zona para logo conseguir os seus pisos.\nV\u00edctor cr\u00fazase na vida da parella protagonista ao matar \u00e1 s\u00faa veci\u00f1a, da que resulta que Rey \u00e9 o seu herdeiro. Intenta mercarllo piso, pero Rey quere destinalo para que o ocupe s\u00faa nai, Antonia (Concha Velasco), que odia a Leo e que ao ocupar a vivenda intentar\u00e1 separar por todos os medios a parella. V\u00edctor aproveita este distanciamento para acercarse a Leo e deste xeito conseguir acceder libremente ao inmoble intentando infrutuosamente matar a Antonia.\nA polic\u00eda investiga os asasinatos crendo que se tratan de casos illados, excepto a inspectora Mila (Rosa Mar\u00eda Sard\u00e1) unha muller exc\u00e9ntrica e cargada de fobias, que cre que est\u00e1n conectados porque as v\u00edtimas aparecen sempre esparexidas co mesmo perfume caro. Mais os seus superiores cren que est\u00e1 perturbada e ap\u00e1rtana do caso. Mila, xunto o seu fillo Luis (Edu Soto), tam\u00e9n polic\u00eda, segue investigando pola s\u00faa conta, at\u00e9 que ao final lle acaba disparando ao asasino."}
{"id": "160336", "revid": "98629", "url": "https://gl.wikipedia.org/wiki?curid=160336", "title": "M\u00fasculo pronador redondo", "text": "O m\u00fasculo pronador redondo \u00e9 un m\u00fasculo do membro superior humano situado na rexi\u00f3n anterior do antebrazo.\nOrixe e inserci\u00f3ns.\nA s\u00faa orixe \u00e1chase no epic\u00f3ndilo medial do \u00famero e na crista supracond\u00edlea do mesmo \u00f3so. Algunhas febras parten do bordo medial da ap\u00f3fise coronoide do c\u00fabito. A inserci\u00f3n caudal local\u00edzase na superficie lateral da di\u00e1fise radial.\nFunci\u00f3n.\nA principal funci\u00f3n do pronador redondo \u00e9 a pronaci\u00f3n do antebrazo, xirando a man cara a atr\u00e1s, a\u00ednda que tam\u00e9n realiza unha pequena flexi\u00f3n do c\u00f3bado ou axuda a flexionalo cando exista unha forte resistencia.\nInnervaci\u00f3n.\n\u00c9 innervado polo nervio mediano.\nVascularizaci\u00f3n.\nRecibe p\u00f3las da arteria radial e da arteria cubital."}
{"id": "160337", "revid": "56817", "url": "https://gl.wikipedia.org/wiki?curid=160337", "title": "M\u00fasculo flexor com\u00fan superficial dos dedos da man", "text": "O m\u00fasculo flexor com\u00fan superficial dos dedos da man \u00e9 un m\u00fasculo do membro superior humano situado na rexi\u00f3n anterior do antebrazo. Est\u00e1 situado nun plano intermedio.\nOrixe e inserci\u00f3ns.\nEste m\u00fasculo pos\u00fae d\u00faas grandes porci\u00f3ns:\nEntre ambas as porci\u00f3ns discorren o nervio mediano e a arteria cubital. Na zona pr\u00f3xima ao pulso div\u00eddese en catro tend\u00f3ns, que pasan polo t\u00fanel do carpo e se dirixen aos dedos segundo a quinto. Os tend\u00f3ns para o II e V dedo van por debaixo do III e IV. Preto das falanxes, cada tend\u00f3n se divide en dous, que se insiren en ambos os bordos da falanxe media.\nFunci\u00f3n.\n\u00c9 un flexor da articulaci\u00f3n metacarpofal\u00e1nxica, interfal\u00e1nxica proximal de cada dedo e da articulaci\u00f3n do pulso.\nInnervaci\u00f3n.\n\u00c9 innervado polo nervio mediano."}
{"id": "160341", "revid": "88215", "url": "https://gl.wikipedia.org/wiki?curid=160341", "title": "Galicia no cine", "text": "Galicia no cine foi un programa semanal da Televisi\u00f3n de Galicia emitido en 1986 dedicado ao cine feito en Galicia ou de tem\u00e1tica galega, dirixido e presentado por Miguel Anxo Fern\u00e1ndez Fern\u00e1ndez.\nContido.\nCada programa xiraba arredor dunha pel\u00edcula, en primeiro lugar emit\u00edase unha entrevista a un personaxe relacionado co filme e logo proced\u00edase \u00e1 s\u00faa emisi\u00f3n. Entre as fitas que pasaron polo programa est\u00e1n \"Bot\u00f3n de \u00e1ncora\", que foi a primeira en ser emitida, \"A casa da Troia\", \"Sabela de Cambados\", \"A esmorga\", \"Os gozos e as sombras\", \"Intriga\" ou \"A casa da choiva\"."}
{"id": "160344", "revid": "23204", "url": "https://gl.wikipedia.org/wiki?curid=160344", "title": "Lingua k\u02bciche\u02bc", "text": "A lingua k\u02bciche\u02bc ou quich\u00e9 \u00e9 unha lingua que forma parte do grupo quicheano de linguas, que forman parte da familia ling\u00fc\u00edstica das linguas maias. \u00c9 falada maioritariamente polos membros do pobo k\u02bciche\u02bc, orixinaria de Guatemala, a\u00ednda que tam\u00e9n ten presenza no sueste de M\u00e9xico a causa da migraci\u00f3n de refuxiados a este pa\u00eds durante o per\u00edodo da Guerra Civil Guatemalteca nos anos oitenta do s\u00e9culo XX. Ten arredor dun mill\u00f3n de falantes en Guatemala, e uns 524 falantes en M\u00e9xico (2002), sendo a lingua maia coa comunidade ling\u00fc\u00edstica m\u00e1is extensa e a segunda lingua de Guatemala, despois do espa\u00f1ol. Moitos falantes do k\u02bciche\u02bc son biling\u00fces da s\u00faa lingua nativa e do espa\u00f1ol, a\u00ednda que este fen\u00f3meno \u00e9 menos frecuente nos \u00e1mbitos rurais illados.\nExiste unha substancial variaci\u00f3n dialectal da lingua k\u02bciche\u02bc, a alg\u00fans dos seus dialectos son considerados \u00e1s veces como linguas separadas. A maior parte dos falantes empregan a variedade co\u00f1ecida como k\u02bciche\u02bc central, que tam\u00e9n \u00e9 a m\u00e1is empregada nos medios de comunicaci\u00f3n e o \u00e1mbito educativo. Outros dialectos son o k\u02bciche\u02bc centro-occidental, k\u02bciche\u02bc de San Andr\u00e9s, k\u02bciche\u02bc de Joyabaj, k\u02bciche\u02bc oriental, k\u02bciche\u02bc de Nahual\u00e1 e k\u02bciche\u02bc de Cun\u00e9n.\nA\u00ednda que non \u00e9 unha lingua oficial nin en Guatemala nin en M\u00e9xico, e os niveis de alfabetizaci\u00f3n como primeira lingua son baixos, a importancia do k\u02bciche\u02bc tende a crecer tanto nas escolas como na radio no territorio guatemalteco. \u00c9 reco\u00f1ecida como lingua nacional en Guatemala a ra\u00edz da \"Lei de Idiomas Nacionais\" aprobada polo Congreso de Guatemala no 2003. En M\u00e9xico, como resultado das reformas da Constituci\u00f3n deste pa\u00eds, e das leis regramentarias derivadas, o k\u02bciche\u02bc ten o reco\u00f1ecemento de \"lingua nacional\", coa mesma validez no territorio mexicano que o espa\u00f1ol e outras sesenta e catro linguas ind\u00edxenas.\nA obra m\u00e1is co\u00f1ecida escrita en k\u02bciche\u02bc cl\u00e1sico \u00e9 o \"Pop Wuj\", m\u00e1is comunmente co\u00f1ecido como \"Popol Vuh\".\nOrtograf\u00eda.\nAo longo da historia, varios sistemas ortogr\u00e1ficos empreg\u00e1ronse para transliterar a lingua k\u02bciche\u02bc. A ortograf\u00eda cl\u00e1sica do Padre Francisco Xim\u00e9nez, que transcribiu o \"Popol Vuh\", est\u00e1 baseada na ortograf\u00eda espa\u00f1ola da \u00e9poca. En tempos recentes foi substitu\u00edda pola ortograf\u00eda estandarizada da Academia de Linguas Maias de Guatemala (ALMG). O etnohistoriador e mai\u00edsta Dennis Tedlock emprega o seu propio sistema de transliteraci\u00f3n, diferente en todos os sentidos das ortograf\u00edas establecidas.\nSintaxe e morfolox\u00eda.\nO k\u02bciche\u02bc emprega unha orde Suxeito Verbo Obxecto, en oposici\u00f3n a moitos idiomas maiances nos que o verbo \u00e9 o elemento inicial dunha oraci\u00f3n. A variaci\u00f3n deste esquema \u00e9 pouco com\u00fan, mais alg\u00fans falantes actuais empregan o sistema Verbo Suxeito Obxecto."}
{"id": "160345", "revid": "75439", "url": "https://gl.wikipedia.org/wiki?curid=160345", "title": "Rogelio Salmona", "text": "Rogelio Salmona, nado en Par\u00eds no ano 1927 e finado en Bogot\u00e1 o 3 de outubro de 2007, foi un arquitecto colombiano..\nTraxectoria.\nA finais de 1976 a s\u00faa familia viaxou a Colombia, onde se estableceu definitivamente. Iniciou os seus estudos na Universidade Nacional de Colombia, na que rematou tres semestres de arquitectura. Con todo, debido \u00f3s disturbios do 9 de abril de 1948, regresou a Francia, onde ingresou a traballar no estudio de Le Corbusier. En 1958 regresou a Colombia. A maior parte da s\u00faa obra at\u00f3pase en Bogot\u00e1. Durante a s\u00faa vida, colaborou con outros arquitectos colombianos como locus Vieco e Guillermo Berm\u00fadez."}
{"id": "160346", "revid": "56817", "url": "https://gl.wikipedia.org/wiki?curid=160346", "title": "Astro Nusantara", "text": "Astro Nusantara foi unha plataforma de televisi\u00f3n por sat\u00e9lite de pago en Indonesia operada por PT Direct Vision que emitiu entre o 28 de febreiro de 2006 e o 19 de outubro de 2008.\nHistoria e caracter\u00edsticas.\nA plataforma era unha operaci\u00f3n conxunta da Astro All Asia Networks de Malaisia e First Media de Indonesia, filial de Lippo Group. O servizo consist\u00eda en 48 canles, inclu\u00eddos 5 producidos localmente, que se lanzaron baixo a cobertura da plataforma Astro malaia. A finais de 2007 ti\u00f1a 145.000 subscritores. A mediados de 2008 produciuse unha disputa entre Astro All Asia Networks e Lippo Group, que levou a que o primeiro retirase o apoio cando a licenza para usar o nome de Astro caducou, o que levou ao cesamento das operaci\u00f3ns de Astro Nusantara definitivamente."}
{"id": "160375", "revid": "1505", "url": "https://gl.wikipedia.org/wiki?curid=160375", "title": "Cepel\u00edn", "text": ""}
{"id": "160377", "revid": "111586", "url": "https://gl.wikipedia.org/wiki?curid=160377", "title": "M\u00fasculo flexor com\u00fan fondo dos dedos da man", "text": "O m\u00fasculo flexor com\u00fan fondo dos dedos da man \u00e9 un m\u00fasculo do membro superior humano, situado no compartimento anterior do antebrazo, pertencente ao plano muscular fondo. Orix\u00ednase no c\u00fabito e na membrana inter\u00f3sea entre o radio e o c\u00fabito, para despois atravesar o t\u00fanel carpiano e dividirse en catro tend\u00f3ns. Na maior parte do percorrido \u00e1chase cuberto polos tend\u00f3ns do flexor com\u00fan superficial.\nAntes de inserirse na falanxe, o tend\u00f3n est\u00e1 rodeado dunha estrutura fibrosa que o protexe. Na palma da man, a ambos os dous lados sit\u00faanse os m\u00fasculos lumbricais da man. Como os tend\u00f3ns cruzan todo o pulso, a contracci\u00f3n do m\u00fasculo pode flexionar tal articulaci\u00f3n.\nOrixe e inserci\u00f3ns.\nOrix\u00ednase na superficie anterior e medial do c\u00fabito e metade medial da membrana inter\u00f3sea. Ins\u00edrese nas falanxes da segunda \u00e1 quinta en forma de catro tend\u00f3ns.\nFunci\u00f3n.\nFlexiona os dedos segundo a quinto.\nInnervaci\u00f3n.\nOs feixes laterais son innervados polo nervio mediano a trav\u00e9s da s\u00faa p\u00f3la o \"nervio inter\u00f3seo anterior\". Os feixes mediais son innervados polo nervio cubital.\nVascularizaci\u00f3n.\n\u00c9 vascularizado pola arteria inter\u00f3sea anterior, unha p\u00f3la da arteria cubital."}
{"id": "160378", "revid": "6802", "url": "https://gl.wikipedia.org/wiki?curid=160378", "title": "M\u00fasculo flexor longo do polgar da man", "text": "O m\u00fasculo flexor longo do polgar da man \u00e9 un m\u00fasculo do membro superior humano pertencente ao compartimento anterior do antebrazo, situado nun plano muscular fondo. F\u00f3rmase na superficie anterior do radio e na membrana inter\u00f3sea entre o radio e o c\u00fabito. O tend\u00f3n resultante discorre polo antebrazo, pulso e se insire na base da falanxe distal.\nFunci\u00f3n.\nFlexiona o polgar.\nInnervaci\u00f3n.\nEst\u00e1 innervado polo nervio mediano\nVascularizaci\u00f3n.\nEst\u00e1 vascularizado pola arteria inter\u00f3sea anterior."}
{"id": "160381", "revid": "23204", "url": "https://gl.wikipedia.org/wiki?curid=160381", "title": "Macerata", "text": "Macerata \u00e9 unha comuna e cidade de Italia, e sede diocesana, que se localiza na rexi\u00f3n das Marcas, no leste do pa\u00eds. At\u00f3pase a unha altitude de 315 msnm. Macerata \u00e9 a capital da provincia do mesmo nome.\nA poboaci\u00f3n do municipio \u00e9 de 43.056 habitantes (2009) e a superficie \u00e9 de 92 km\u00b2, polo que resulta unha densidade de poboaci\u00f3n de 460 hab./km\u00b2. \nTen lindes cos concellos de: Appignano, Corridonia, Montecassiano, Montelupone, Morrovalle, Pollenza, Recanati, Tolentino, Treia\nA Universidade de Macerata \u00e9 unha das m\u00e1is antigas do mundo, xa que foi fundada en 1290 coa proclamaci\u00f3n do edito en toda a rexi\u00f3n de Bartolo da Sassoferrato, que anunciaba a creaci\u00f3n dunha escola de dereito na cidade."}
{"id": "160387", "revid": "85894", "url": "https://gl.wikipedia.org/wiki?curid=160387", "title": "Barletta", "text": "Barletta \u00e9 unha cidade de Italia da rexi\u00f3n da Puglia, capital, xunto con Andria e Trani, da provincia de Barletta-Andria-Trani. Ten uns 90\u00a0000 habitantes e est\u00e1 situada na ribeira do Mar Adri\u00e1tico, no val do r\u00edo Ofanto. No seu territorio \u00e1chase o sitio arqueol\u00f3xico de Cannas (italiano \"Canne\"), onde aconteceu a batalla de Cannas."}
{"id": "160388", "revid": "56817", "url": "https://gl.wikipedia.org/wiki?curid=160388", "title": "Foggia", "text": "Foggia \u00e9 a capital da provincia hom\u00f3nima na rexi\u00f3n da Puglia. Ten 153.197 habitantes (2009) sendo a terceira aglomeraci\u00f3n da rexi\u00f3n tras Bari e Taranto. \u00c9 a cidade principal do \"Tavoliere delle Puglie\", un plano no terreo moi usado para a agricultura. Os habitantes reciben o xentilicio de \"foggiani\"."}
{"id": "160391", "revid": "89787", "url": "https://gl.wikipedia.org/wiki?curid=160391", "title": "Albertucho", "text": "Albertucho, nome art\u00edstico de Alberto Romero, nado o 15 de novembro de 1983 no barrio de Bellavista, Sevilla, \u00e9 un m\u00fasico andaluz.\nEstilo.\nFortemente influenciado por bandas e artistas como Joaqu\u00edn Sabina ou Kiko Veneno, como tam\u00e9n AC/DC, Platero y T\u00fa e Extremoduro; fai un rock con letras onde conta as s\u00faas vivencias e experiencias vitais serv\u00edndose para o fin dunha voz que, segundo el mesmo reco\u00f1ece, non \u00e9 demasiado privilexiada."}
{"id": "160402", "revid": "4984152", "url": "https://gl.wikipedia.org/wiki?curid=160402", "title": "Isidro Silveira Cameselle", "text": "Isidro Silveira Cameselle, nado en Lavadores (Vigo) o 24 de xullo de 1943 e finado o 14 de decembro de 2016, foi un empresario galego, que foi durante d\u00faas d\u00e9cadas presidente do Racing de Ferrol.\nTraxectoria.\nDe novo foi xogador de f\u00fatbol. Sendo xuvenil xogou no Oza da Coru\u00f1a. En 1961 fichou polo Real Club Celta, co que xogou 6 partidos na liga 1961-62 e un na 1963-64. Deixou o f\u00fatbol ben novo, en parte polas lesi\u00f3ns, e en parte para dedicarse aos estudos.\nDedicouse \u00e1 construci\u00f3n naval, e chegou a ser presidente do cl\u00faster galego do naval. Posteriormente foi propietario de empresas dedicadas \u00e1 construci\u00f3n e aos servizos p\u00fablicos, como Ferrolxest.\nEn 1980 presentou a s\u00faa candidatura \u00e1 presidencia do Racing de Ferrol, a\u00ednda que a retirou a \u00faltima hora. En xullo de 1993 pasou a formar parte da xunta directiva do equipo como vicepresidente, sendo Manuel Criado o presidente. Ao renunciar este en outubro de 1995 por motivos persoais, foi substitu\u00eddo por Isidro Silveira, que foi \u00e1 s\u00faa vez ratificado no cargo pola asemblea de socios. Mant\u00edvose como presidente trala conversi\u00f3n do club en Sociedade An\u00f3nima Deportiva ao ser xunto co concello de Ferrol un dos maiores accionistas. Durante a s\u00faa presidencia o club xogou en Segunda Divisi\u00f3n, mais sobre todo en Segunda Divisi\u00f3n B e en Terceira.\nVida persoal.\nO seu fillo, Chino Silveira, herdou as s\u00faas empresas e ocupou o cargo de conselleiro delegado do Racing Club de Ferrol SAD at\u00e9 a s\u00faa morte, a causa dun cancro, en 2018.\nEn 2010 detect\u00e1ronlle a Isidro Silveira Cameselle unha serie de cancros que, ao cabo de seis anos, remataron coa s\u00faa vida."}
{"id": "160404", "revid": "131329", "url": "https://gl.wikipedia.org/wiki?curid=160404", "title": "King Kong (debuxos animados)", "text": "King Kong \u00e9 unha serie de animaci\u00f3n xaponesa-norteamericana producida en 1966 por Videocraft nos Estados Unidos e Toei Animation no Xap\u00f3n, constit\u00fae a primeira serie anime producida no Xap\u00f3n por unha compa\u00f1\u00eda norteamericana para ser emitido nos Estados Unidos. A serie emitiuna orixinalmente a ABC entre o 10 de setembro de 1966 e o 4 de marzo de 1967, no Xap\u00f3n emitiuna a canle NET. En Galicia programouna a TVG en 1986 en episodios de sete minutos.\nCaracter\u00edsticas.\nEn 1966 Videocraft obtivo permiso da RKO para adaptar King Kong a serie de animaci\u00f3n, os caracteres dese\u00f1\u00e1ronos Jack Davis e Rod Willis. Na serie, o gorila \u00e9 amigo da familia Bond, cos que vai en varias aventuras, salvado o mundo de monstros, robots, alien\u00edxenas, cient\u00edficos tolos e outros males.\nF\u00edxose un episodio piloto dunha hora de duraci\u00f3n, chamado \"King Kong\" que posteriormente se dividiu en dous que se emitiron como os cap\u00edtulos 25 e 26 (\"A Friend in Need\" e \"The Key to the City\"), o resto dos cap\u00edtulos conti\u00f1an unha primeira historia de 7 minutos de King Kong, outra historia da mesma duraci\u00f3n en clave c\u00f3mica dun axente secreto de pequeno talle chamado Tom of T.H.U.M.B. (Tiny Human Underground Military Bureau) que con Swinging Jack, o seu compa\u00f1eiro asi\u00e1tico, ti\u00f1an que facer fronte aos malevos do M.A.D. ( \"militant, antisocial and darn mean\") que queren destru\u00edr o mundo e de novo a terceira historia, tam\u00e9n de 7 minutos, era de King Kong.\nO 15 de novembro de 2005 Sony Wonder tirou un DVD en dous volumes titulado \"King Kong:The Animated Series\" cos primeiros 8 episodios e o episodio piloto en d\u00faas partes."}
{"id": "160406", "revid": "83328", "url": "https://gl.wikipedia.org/wiki?curid=160406", "title": "Banco de Vigo", "text": "O Banco de Vigo foi unha instituci\u00f3n bancaria galega, fundada en Vigo.\nOrixes.\nBanca Vi\u00f1as Aranda.\nO 27 de decembro de 1918 constitu\u00eduse en Vigo a Banca Vi\u00f1as Aranda, fundada polo corredor de comercio Francisco Andr\u00e9s Vi\u00f1as Blanco (nado en Noia o 28 de novembro de 1878), o avogado Salvador Aranda Tapias e o comerciante Antonio Malvido Sanmart\u00edn. A Banca era unha sociedade comanditaria por acci\u00f3ns, cun capital de 120\u00a0000 pesetas (100\u00a0000 en capital comanditario e 20\u00a0000 en capital colectivo).\nA Banca Vi\u00f1as (nome co que era co\u00f1ecida) transformouse en sociedade an\u00f3nima o 20 de outubro de 1920, establecendo o seu domicilio no n\u00famero 23 da r\u00faa Col\u00f3n de Vigo. O 10 de novembro de 1930 inaugurouse unha nova sede social, nun edificio dese\u00f1ado por Antonio Cominges Tapias na esquina da r\u00faa Col\u00f3n con Marqu\u00e9s de Valladares. En 1944 a sede trasladouse ao n\u00famero 9 da R\u00faa da Reconquista, a un edificio encargado a Antonio Palacios.\nA pesar da situaci\u00f3n de crecemento econ\u00f3mico, na d\u00e9cada de 1950 tiveron lugar numerosos impagados e atrasos na cancelaci\u00f3n de cr\u00e9ditos. Amais, a Banca Vi\u00f1as Aranda apenas ti\u00f1a recursos propios, polo que tivo que ser intervida durante dous anos polo Banco de Espa\u00f1a.\nBanco de Vigo-Vi\u00f1as Aranda S.A..\nContratouse a un asesor externo para estudar a viabilidade da entidade, que ti\u00f1a unha actividade moi reducida. Tras levarse a cabo determinados cambios, decidiuse a s\u00faa continuidade co nome de Banco de Vigo-Vi\u00f1as Aranda S.A. Fixouse un capital social de 10\u00a0000\u00a0000 de pesetas e renovouse o Consello de Administraci\u00f3n, incorporando a importantes empresarios, designando un novo Director Xeral.\nBanco de Vigo S.A..\nAt\u00e9 esa \u00e9poca exist\u00eda outro banco chamado Banco de Vigo, que desapareceu por quebra. Por ese motivo, o 1 de xullo de 1957 o Banco de Vigo-Vi\u00f1as Aranda reduciu a s\u00faa denominaci\u00f3n, pasando a chamarse simplemente Banco de Vigo S.A.\nEvoluci\u00f3n.\nNesta nova etapa o Banco de Vigo rexistrou uns crecementos moi reducidos, polo que produc\u00eda uns beneficios moi escasos. Amais, a demanda de cr\u00e9ditos era superior ao que se pod\u00eda ofertar. Os socios non ti\u00f1an vontade nin capacidade suficientes para achegar \u00e1 entidade recursos necesarios para dinamizar a actividade, e os antecedentes do Banco tampouco axudaban na entrada de novo accionariado. A xesti\u00f3n do Banco limit\u00e1base practicamente a administrar o negocio existente, sen acadar crecementos suficientes. Entre alg\u00fans socios empezaron a aparecer desavinzas, o que precipitou a venda do Banco.\nVenda.\nDada a situaci\u00f3n anterior, en 1969 inici\u00e1ronse conversas co Banco Popular Espa\u00f1ol para estudar a adquisici\u00f3n do Banco de Vigo. A partir do 1 de xaneiro de 1970, xa baixo control do Banco Popular, abriuse unha nova etapa na xesti\u00f3n e na traxectoria do Banco de Vigo. Ao clausurarse nese mesmo ano a sucursal do Banco Popular en Vigo, traspasouse todo o seu negocio na cidade ao Banco de Vigo. En 1973 recibiu outro novo impulso ao fusionarse co Banco de Lugo o 31 de decembro, pasando a formar o Banco de Galicia, que se mantivo activo at\u00e9 a s\u00faa en 2008 por parte do Banco Popular Espa\u00f1ol."}
{"id": "160407", "revid": "2956", "url": "https://gl.wikipedia.org/wiki?curid=160407", "title": "Pronador cadrado", "text": ""}
{"id": "160408", "revid": "23204", "url": "https://gl.wikipedia.org/wiki?curid=160408", "title": "Stresa", "text": "Stresa \u00e9 unha comuna de Italia da rexi\u00f3n do Piemonte, da provincia do Verbano Cusio Ossola, con cerca de 4.820 habitantes. Est\u00e9ndese por unha \u00e1rea de 33 km2, tendo unha densidade de poboaci\u00f3n de 146 hab/km2. Fai fronteira cos concellos de Baveno, Belgirate, Brovello-Carpugnino, Gignese, Gravellona Toce, Laveno-Mombello (VA), Leggiuno (VA), Lesa (NO), Omegna, Verbania."}
{"id": "160411", "revid": "56817", "url": "https://gl.wikipedia.org/wiki?curid=160411", "title": "Vercelli", "text": "Vercelli (\"V\u00ebrs\u00e8j\" en piemont\u00e9s) \u00e9 unha cidade de Italia da rexi\u00f3n do Piemonte, capital da provincia hom\u00f3nima. Ten uns 60.000 habitantes e est\u00e1 situada na ribeira dereita do r\u00edo Sesia. Enc\u00f3ntrase no medio dunha gran chaira, entre Mil\u00e1n e Tur\u00edn, con numerosos campos de arroz, produto que exporta a todo o mundo e do que \u00e9 un dos maiores mercados europeos. O seu nome deriva do celta \"Wercel\", \"Garda dos celtas\"."}
{"id": "160415", "revid": "23204", "url": "https://gl.wikipedia.org/wiki?curid=160415", "title": "Dobre de corpos", "text": "Un dobre de corpos \u00e9 unha persoa, xeralmente un modelo, que substit\u00fae a actores e actrices no cine ou na televisi\u00f3n en determinadas escenas que esixen espidos integrais ou primeiros planos de determinadas partes do corpo, como as mans, os peitos, \u00f3rganos xenitais ou as pernas."}
{"id": "160416", "revid": "1410", "url": "https://gl.wikipedia.org/wiki?curid=160416", "title": "Messina", "text": "Messina (\"Missina\" en siciliano, \"Messina\" en italiano) \u00e9 unha cidade de 242.841 habitantes (2010) situada no \u00e1ngulo nordeste de Sicilia, a uns 90\u00a0km de Catania e uns 230\u00a0km de Palermo. Local\u00edzase en fronte da cidade de Regio de Calabria, xunto ao mar e ao hom\u00f3nimo Estreito de Messina.\nTen lindes con concellos de: Fiumedinisi, Itala, Monforte San Giorgio, Rometta, Saponara, Scaletta Zanclea e Villafranca Tirrena."}
{"id": "160418", "revid": "1679464", "url": "https://gl.wikipedia.org/wiki?curid=160418", "title": "Mesina", "text": ""}
{"id": "160422", "revid": "1410", "url": "https://gl.wikipedia.org/wiki?curid=160422", "title": "Demograf\u00eda de Alema\u00f1a", "text": "Alema\u00f1a \u00e9 o primeiro pa\u00eds da Uni\u00f3n Europea en poboaci\u00f3n, e o segundo de todo o continente, s\u00f3 superado por Rusia. A afluencia \u00e1 zona occidental de alem\u00e1ns doutros puntos do pa\u00eds e de inmigrante de distintas nacionalidades, as\u00ed como a tendencia ao estancamento do crecemento vexetativo, te\u00f1en sido as principais caracter\u00edsticas da evoluci\u00f3n demogr\u00e1fica.\nDemograf\u00eda.\nA maior parte da poboaci\u00f3n descende de diversos grupos xerm\u00e1nicos que se estabeleceron na rexi\u00f3n centro-europea o primeiro milenio antes da era cristi\u00e1. Eses grupos partillaban a mesma lingua, a\u00ednda que expresa en moitos dialectos, mais presentaban caracter\u00edsticas \u00e9tnicas heterox\u00e9neas que se acentuaron ao longo da historia a consecuencia da fusi\u00f3n con outros pobos, como os celtas e os eslavos. Na moderna Alema\u00f1a, as diferenzas humanas e ling\u00fc\u00edsticas das varias rexi\u00f3ns se atenuaron, a\u00ednda que a prolongada divisi\u00f3n pol\u00edtica xerase certas peculiaridades culturais que distinguen os alem\u00e1ns do leste daqueles do oeste. A chegada de inmigrantes \u00e1 Alema\u00f1a occidental na segunda metade do s\u00e9culo XX compensou as perdas humanas ocasionadas pola segunda guerra mundial, estimadas en cerca de tres mill\u00f3ns de persoas, na maior\u00eda mozos do sexo masculino.\nAl\u00e9n da poboaci\u00f3n de orixe xerm\u00e1nica, conviven na antiga Alema\u00f1a occidental diversas minor\u00edas \u00e9tnicas de nacionalidade alem\u00e1, como xudeus, eslavos e daneses, as\u00ed como franceses descendentes dos hugonotes fuxidos de seu pa\u00eds no fin do s\u00e9culo XVII. Os traballadores inmigrantes, chegados \u00e1 Alema\u00f1a sobre todo nas d\u00e9cadas de 1960 e 1970, eran principalmente turcos, iugoslavos, italianos, gregos, espa\u00f1ois e portugueses.\nNa Alema\u00f1a Oriental, que constitu\u00edu un estado aut\u00f3nomo entre 1949 e 1990, as perdas humanas provocadas pola guerra foron compensadas co ingreso de varios mill\u00f3ns de alem\u00e1ns expulsados de Polonia, Checoslovaquia e Hungr\u00eda. Con todo, as dificultades econ\u00f3micas derivadas do pagamento das indemnizaci\u00f3ns de guerra e da pol\u00edtica de colectivizaci\u00f3n estimularon o movemento migratorio cara Alema\u00f1a Occidental, calculado en 1,7 mill\u00f3n de persoas.\nA interrupci\u00f3n do crecemento da poboaci\u00f3n e mesmo a reduci\u00f3n desta se incl\u00faen entre as caracter\u00edsticas m\u00e1is not\u00e1beis da evoluci\u00f3n do pa\u00eds nas \u00faltimas d\u00e9cadas do s\u00e9culo XX, tanto na zona occidental como na oriental. Iso se traduce nun envellecemento da poboaci\u00f3n, isto \u00e9, no aumento dos grupos de idade m\u00e1is alta en relaci\u00f3n \u00e1 poboaci\u00f3n moza, a consecuencia dos baixos niveis de natalidade e do prolongamento da expectativa de vida.\nEtnias.\nActualmente Alema\u00f1a conta cunha poboaci\u00f3n de 83,4 mill\u00f3ns de habitantes. Est\u00edmase que uns 90.000 galegos viven en Alema\u00f1a. A composici\u00f3n \u00e9tnica actual \u00e9 a seguinte:\nRelixi\u00f3n.\nAs principais confisi\u00f3ns relixiosas en Alema\u00f1a son o Luteranismo e o Catolicismo, respectivamente, con 32,9% e 32,3% de fieis. Preto do 24,9% de alem\u00e1ns se declararon non relixiosos ou ateos. Seguen como minor\u00edas, o islamismo (4%), seguido polo xuda\u00edsmo e o budismo (ambos con 0,25%). O Hindu\u00edsmo ten s\u00f3 90.000 seguidores (0,1%), mentres outras relixi\u00f3ns corresponden a 50 mil persoas ou o 0,05% da poboaci\u00f3n alem\u00e1.\nDende Marti\u00f1o Lutero, e a Reforma protestante, Alema\u00f1a foi escenario de conflitos relixiosos entre os seguidores de Lutero, posteriormente chamados de luteranos, xeralmente m\u00e1is numerosos no norte, e os cat\u00f3licos, por regra xeral m\u00e1is fortes no sur. No entanto, a distribuci\u00f3n das relixi\u00f3ns est\u00e1 lonxe de ser homox\u00e9nea.\nZonas cunha poboaci\u00f3n predominantemente cat\u00f3lica son Baviera e Renania. O actual Papa Bieito XVI naceu precisamente en Baviera. Zonas cunha poboaci\u00f3n predominantemente luterana son os estados do leste e do norte. No norte, ao longo da fronteira cos Pa\u00edses Baixos, hai tam\u00e9n a presenza de calvinistas. Pobos non relixiosos, inclu\u00edndo ateos e agn\u00f3sticos, son crecentes en n\u00famero e proporci\u00f3n, unha tendencia constatada tanto en Alema\u00f1a canto noutros pa\u00edses europeos. En Alema\u00f1a conc\u00e9ntranse principalmente na antiga Alema\u00f1a Oriental e nas \u00e1reas metropolitanas.\nLinguas.\nO alem\u00e1n \u00e9 a lingua oficial e a predominantemente falada en Alema\u00f1a. \u00c9 unha das 23 linguas oficiais da Uni\u00f3n Europea, e unha das tres linguas de traballo da Comisi\u00f3n Europea, xunto co ingl\u00e9s e o franc\u00e9s. As linguas minoritarias reco\u00f1ecidas son o dinamarqu\u00e9s, o baixo sax\u00f3n, o sorabo, o roman\u00ed e o fris\u00f3n.\nO alem\u00e1n padr\u00f3n \u00e9 unha lingua xerm\u00e1nica occidental e \u00e9 pr\u00f3xima e clasificada no mesmo grupo do ingl\u00e9s, neerland\u00e9s e o fris\u00f3n. A maior\u00eda do vocabulario alem\u00e1n deriva do brazo xerm\u00e1nico da familia das linguas indo-europeas. Unha minor\u00eda significativa de palabras deriva do lat\u00edn, do grego, do franc\u00e9s e, m\u00e1is recentemente, do ingl\u00e9s. O alem\u00e1n escr\u00edbese usando o alfabeto latino. Al\u00e9n das 26 letras latinas com\u00fans, o alem\u00e1n ten tres vogais con di\u00e9rese, \u00e4, \u00f6 e \u00fc, as\u00ed como o Eszett ou \"scharfes S\" (\"s forte\") que \u00e9 escrito \"\u00df\" ou alternativamente \"ss\".\nOs dialectos alem\u00e1ns son distinguidos por algunhas variaci\u00f3ns do alem\u00e1n padr\u00f3n. Os dialectos alem\u00e1ns son as variaci\u00f3ns locais tradicionais e derivan das distintas tribos xerm\u00e1nicas que hoxe comp\u00f3n a Alema\u00f1a. Moitas delas non son facilmente comprens\u00edbeis para alg\u00fans que s\u00f3 co\u00f1ecen o alem\u00e1n padr\u00f3n, xa que presentan diferenzas no l\u00e9xico, fonolox\u00eda e sintaxe (como o b\u00e1varo, \u00e1s veces clasificado como dialecto e \u00e1s veces como lingua).\nEn todo o mundo o alem\u00e1n \u00e9 falado por aproximadamente 100 mill\u00f3ns de falantes nativos e m\u00e1is 80 mill\u00f3ns de falantes non-nativos. O alem\u00e1n \u00e9 a lingua principal de aproximadamente 90 mill\u00f3ns de persoas (18%) na UE. 67% dos cidad\u00e1ns alem\u00e1ns din seren capaces de comunicarse en polo menos unha lingua estranxeira, 27% en polo menos d\u00faas linguas al\u00e9n da materna."}
{"id": "160432", "revid": "1987", "url": "https://gl.wikipedia.org/wiki?curid=160432", "title": "Ragusa", "text": "Ragusa (Ra\u00f9sa en siciliano) \u00e9 unha cidade e un concello do sur de Italia, capital da provincia hom\u00f3nima, no sueste da illa de Sicilia. Ten arredor de 70.000 habitantes. Est\u00e1 constru\u00edda sobre un alto calcario entre os dous grandes vales de Cava San Leonardo e Cava Santa Domenica.\nA econom\u00eda da provincia bas\u00e9ase principalmente na agricultura (horticultura, oliveiras), granxas, turismo, manufacturas lixeiras e pequenos campos de petr\u00f3leo. Xunto con outras sete cidades do Val di Noto, at\u00f3pase entre o Patrimonio da Humanidade de Italia.\nTen lindes cos concellos de: Chiaramonte Gulfi, Comiso, Giarratana, Modica, Monterosso Almo, Santa Croce Camerina, Scicli, Vittoria e Rosolini."}
{"id": "160436", "revid": "65337", "url": "https://gl.wikipedia.org/wiki?curid=160436", "title": "Lucca", "text": "Lucca \u00e9 unha cidade da Toscana, centro-norte de Italia, situada sobre o r\u00edo Serchio e sobre o Mar Tirreno. \u00c9 a capital da Provincia de Lucca.\nConta cuns 86.000 habitantes.\nTen lindes cos concellos de: Borgo a Mozzano, Camaiore, Capannori, Massarosa, Pescaglia, San Giuliano Terme e Vecchiano."}
{"id": "160440", "revid": "85894", "url": "https://gl.wikipedia.org/wiki?curid=160440", "title": "Livorno", "text": "Livorno \u00e9 unha cidade situada na Toscana, Italia. \u00c9 a capital da provincia hom\u00f3nima. A s\u00faa poboaci\u00f3n no 2015 era de 159.431 habitantes.\nA comuna de Livorno ten unha superficie de 104,79\u00a0km\u00b2, e linda coas comunas de Collesalvetti, Pisa e Rosignano Marittimo.\nActualmente constit\u00fae un centro industrial mediterr\u00e1neo importante, con presenza de sectores qu\u00edmico e metal\u00farxico, cunha refinar\u00eda de petr\u00f3leo, ademais de ser un porto libre."}
{"id": "160443", "revid": "1576", "url": "https://gl.wikipedia.org/wiki?curid=160443", "title": "Enna", "text": "Enna (Castrugiuvanni en siciliano, \"Henna\" lat\u00edn) \u00e9 unha comuna do centro de Sicilia. \u00c9 a capital da provincia de Enna e ten uns trinta mil habitantes.\nRecibiu distintos alcumes como \"belvedere\" (polas s\u00faas panor\u00e1micas) ou \"ombelico\" (embigo) de Sicilia."}
{"id": "160449", "revid": "65337", "url": "https://gl.wikipedia.org/wiki?curid=160449", "title": "Dominique Perrault", "text": "Dominique Perrault nado en Clermont-Ferrand (Auvernia) o 9 de abril de 1953, \u00e9 un arquitecto franc\u00e9s."}
{"id": "160453", "revid": "29029", "url": "https://gl.wikipedia.org/wiki?curid=160453", "title": "Premio de arquitectura Rodolfo Ucha Pi\u00f1eiro", "text": "O Premio de arquitectura Rodolfo Ucha Pi\u00f1eiro \u00e9 un galard\u00f3n que concede o concello de Ferrol a proxectos arquitect\u00f3nicos constru\u00eddos en Ferrolterra. Leva o nome do arquitecto Rodolfo Ucha. Contempla varias categor\u00edas."}
{"id": "160456", "revid": "98629", "url": "https://gl.wikipedia.org/wiki?curid=160456", "title": "H\u00f3ckey a pat\u00edns", "text": "O h\u00f3ckey a pat\u00edns \u00e9 un deporte de equipo que se xoga en pat\u00edns de catro rodas paralelas, no que se enfrontan dous equipos de cinco xogadores cada un (un porteiro e catro xogadores de campo), que empregan un pau de madeira de forma curva ou \"stick\" para conducir e golpear unha pequena pelota de caucho. Este deporte x\u00f3gase nunha pista pechada por un valo de esquinas redondeadas e d\u00faas porter\u00edas. O h\u00f3ckey a pat\u00edns \u00e9 practicado principalmente en Europa e Am\u00e9rica do Sur, e os pa\u00edses que historicamente dominaron nesta modalidade a nivel mundial foron Portugal, Espa\u00f1a, Arxentina e Italia. O h\u00f3ckey rodado tam\u00e9n ten importancia nalg\u00fans pa\u00edses de \u00c1frica, principalmente en Angola e Mozambique (antigas colonias portuguesas); o mesmo pasa en Asia, onde a m\u00e1xima dominadora \u00e9 Macau.\nO h\u00f3ckey a pat\u00edns \u00e9 co\u00f1ecido polo nome de \"roller hockey\" en ingl\u00e9s, \"rink hockey\" ou \"hockey sur patins\", nos pa\u00edses franc\u00f3fonos, \"hardball hockey\" en Estados Unidos, \"hockey sobre patines\" nos pa\u00edses de fala castel\u00e1, \"hoquei sobre patins\" nas \u00e1reas de fala catal\u00e1 e \"hoquei em patins\" nos pa\u00edses de fala portuguesa.\nO h\u00f3ckey a pat\u00edns non \u00e9 unha modalidade ol\u00edmpica na actualidade, mais nos Xogos Ol\u00edmpicos de Ver\u00e1n de 1992 foi inclu\u00eddo como deporte de exhibici\u00f3n, ga\u00f1ando a medalla de ouro a selecci\u00f3n da Arxentina.\nO xogo.\nNo h\u00f3ckey a pat\u00edns enfr\u00f3ntanse dous equipos de cinco xogadores cada un (catro xogadores de campo e un porteiro), que conducen unha b\u00f3la por medio dun pau ou \"stick\" cara \u00e1 porter\u00eda contraria co obxectivo de marcar un gol. Os xogadores despr\u00e1zanse en pat\u00edns de catro rodas paralelas e a b\u00f3la s\u00f3 pode guiarse pola pista por medio do stick.\nCada partido div\u00eddese en d\u00faas partes de 25 minutos cada unha e cun descanso de 10 minutos entre elas, logo destes minutos de descanso real\u00edzase un cambio de campo polo que os equipos pasan a atacar contra a porter\u00eda que defend\u00edan na primeira metade. Nas categor\u00edas inferiores a duraci\u00f3n das partes \u00e9 menor, sendo na categor\u00eda j\u00fanior de 20 minutos cada unha das d\u00faas partes e de 15 minutos cada unha nas categor\u00edas infantil, alev\u00edn, benxam\u00edn e prebenxam\u00edn. Cando o tempo do partido se acaba, a b\u00f3la queda morta.\nAo inicio de cada unha das d\u00faas metades un equipo se encarga de realizar un saque dende o c\u00edrculo central da pista, no saque inicial o equipo \u00e9 designado por sorteo, mentres que o saque que se realiza ao principio da segunda metade \u00e9 realizado polo equipo que non ga\u00f1ou o sorteo inicial. Cada vez que un equipo marca un gol, o equipo que encaixou o gol deber\u00e1 sacar dende o c\u00edrculo central. Durante os saques no centro do campo os xogadores dos distintos equipos deben permanecer no seu propio campo e fora do c\u00edrculo central, ag\u00e1s no caso do equipo que realiza o saque, que poder\u00e1 contar con dous xogadores no c\u00edrculo central (o que realiza o saque e un compa\u00f1eiro), cando soa o pitido dos \u00e1rbitros a b\u00f3la pasa a estar en xogo e o executante do saque deberaa lanzar en calquera direcci\u00f3n, podendo os xogadores rivais tocala se o xogador que saque tarda en facelo ou dubida. Coas normas antigas nas que na pista de xogo estaban pintadas as li\u00f1as do campo atr\u00e1s permit\u00edase o saque atrasado ao propio campo.\nEn cada parte cada equipo disp\u00f3n dun tempo morto dun minuto de duraci\u00f3n no que os xogadores de campo de cada un dos dous equipos se poder\u00e1n reunir co adestrador e os xogadores suplentes no valado. Os tempos mortos deben ser solicitados polo delegado do equipo solicitante \u00e1 mesa, que debe accionar o sinal sonoro ou avisar aos \u00e1rbitros, controlar o tempo de duraci\u00f3n dos tempos mortos, sinalar cal \u00e9 o equipo solicitante e levar conta dos tempos mortos de cada equipo. Se un equipo non emprega o tempo morto do que disp\u00f3n nunha parte, non poder\u00e1 empregalo na outra parte. Os tempos mortos s\u00f3 poder\u00e1n ser concedidos logo da confirmaci\u00f3n e autorizaci\u00f3n dos \u00e1rbitros. Durante o tempo morto s\u00f3 poder\u00e1n entrar na pista os xogadores suplentes que vaian substitu\u00edr a un xogador en pista.\nOs partidos est\u00e1n dirixidos frecuentemente por dous \u00e1rbitros que se desprazan pola pista de xogo sen pat\u00edns e que son os encargados de facer que se cumpran as regras do xogo e de sancionar as condutas antideportivas, estas sanci\u00f3ns, segundo a gravidade da falta e o lugar onde se producira, sanci\u00f3nanse con tiros libres indirectos, tiros libres directos ou penaltis, as sanci\u00f3ns disciplinarias aos xogadores poden ser: tarxeta azul (expulsi\u00f3n de 5 min ou ata que se marque un gol) ou tarxeta vermella (expulsi\u00f3n definitiva do partido). Os \u00e1rbitros sinalan tam\u00e9n o inicio e o final de cada unha das partes.\nHistoria.\nAs orixes do h\u00f3ckey son moi antigas. Foi encontrado un baixorrelevo exipcio que mostra un grupo de rapaces batendo unha b\u00f3la cun pau moi gordo. Tam\u00e9n foi atopado en Atenas un baixorrelevo da antiga Grecia que representa varios xogadores en posici\u00f3n de xogar unha b\u00f3la e empu\u00f1ando al\u00e9us (sticks). En Francia, no final da Idade Media, o xogo era co\u00f1ecido como \"crosse\" e \u00e1s veces polo nome de \"hoquet\", que posiblemente deu orixe en ingl\u00e9s \u00e1 palabra \"hockey\". Outros autores defenden que o h\u00f3ckey (tanto a pat\u00edns como sobre xeo) deriva do xogo \"bandy\", cuxo termo en ingl\u00e9s designa o caxato e que era practicado polos indios americanos. E se o h\u00f3ckey se remonta \u00e1 Antig\u00fcidade Precl\u00e1sica, a patinaxe ten os seus inicios, segundo a existencia de diversos gravados, a principios do s\u00e9culo XII. A divulgaci\u00f3n do primeiro pat\u00edn de rodas atrib\u00faese ao belga Joseph Merlin, mais foi a partir do el\u00e1stico do americano James Plympton (1850) cando se deu a grande expansi\u00f3n da patinaxe.\nConsid\u00e9rase que o h\u00f3ckey a pat\u00edns foi inventado no final do s\u00e9culo XIX no Condado de Kent (Inglaterra) por Edward Crawford, como unha adaptaci\u00f3n do h\u00f3ckey sobre xeo. O h\u00f3ckey a pat\u00edns foi inicialmente co\u00f1ecido polo nome de \u201croller polo\u201d debido \u00e1 introduci\u00f3n do Polo en 1876, os patinadores levaron o polo \u00e1s canchas.. En Inglaterra comezou a ser practicado en 1877 e o primeiro partido documentado xogouse en 1878 no \"Denmark Rink\" de Londres (Inglaterra), mais a s\u00faa pr\u00e1ctica dun xeito competitivo e organizado, comezou a partir de 1905. O h\u00f3ckey a pat\u00edns chegou aos Estados Unidos en 1882 coa formaci\u00f3n da \"National Roller Polo League\" en Dayton (Ohio), esta liga estaba composta por equipos de sete vilas, E en 1884 a \"Massachusetts Roller Polo League\" contaba con 14 equipos. En 1949 pasou a chamarse \"Roller Hockhey\". A\u00ednda que no final do s\u00e9culo XIX a s\u00faa pr\u00e1ctica xa se expandira por case toda a Europa continental, nas primeiras d\u00e9cadas do s\u00e9culo XX comezouse a practicar en Latinoam\u00e9rica.\nO h\u00f3ckey a pat\u00edns foi practicado polas grandes figuras do cine mudo Stan Laurel e Charlie Chaplin nos inicios do s\u00e9culo XX. Tam\u00e9n no s\u00e9culo XX comezaron a aparecer as primeiras federaci\u00f3ns: en 1905 creouse en Inglaterra a Amateur Hockey Association (Asociaci\u00f3n de H\u00f3ckey Afeccionado) e en 1913, tam\u00e9n en Inglaterra se creou a National Hockey Association. Coa creaci\u00f3n en 1924 da Federation International du Patinage a Roulotte-FIPR (Federaci\u00f3n Internacional de Pat\u00edn) con Inglaterra, Su\u00edza, Alema\u00f1a e Francia como fundadores en Montreux, serviu para estruturar e unificar criterios. Inglaterra ga\u00f1ou o primeiro Campionato de Europa celebrado en 1926 na localidade inglesa de Herne Bay (cidade que na \u00e9poca se converteu na capital mundial do h\u00f3ckey a pat\u00edns), ademais dos dous Campionatos de Europa non oficiais celebrados en 1924 e 1925 na localidade su\u00edza de Montreux (estes dous campionatos foron ademais a 4\u00aa e 5\u00aa edici\u00f3n da Copa das Naci\u00f3ns) e do Mundo disputado en 1936 en Stuttgart (Alema\u00f1a). Foi a partir da segunda guerra mundial cando Portugal e Espa\u00f1a pasaron a dominar o h\u00f3ckey a pat\u00edns europeo e mundial.\nO \"rink hockey\", como foi chamado en Europa, non foi organizado pola RSROA nos Estados Unidos ata 1959 e nomeado \"roller hockey\". En 1961 comezou o campionato de h\u00f3ckey a pat\u00edns dos Estados Unidos. En 1979 os Xogos Panamericanos introduciron a patinaxe como deporte, debutando o h\u00f3ckey a pat\u00edns ese mesmo ano .\nNos Xogos Ol\u00edmpicos de 1992 celebrados en Barcelona (Catalu\u00f1a), o h\u00f3ckey a pat\u00edns viviu un feito hist\u00f3rico ao inclu\u00edrse como deporte de exhibici\u00f3n, este feito supuxo a primeira aparici\u00f3n desta modalidade nuns Xogos Ol\u00edmpicos, desafortunadamente non tivo continuidade ao non conquistar aos responsables para converterse en modalidade ol\u00edmpica.\nNo 2004, a selecci\u00f3n de Catalu\u00f1a participou como membro provisional da FIRS, polo que participou no Campionato do Mundo \"B\" dese mesmo ano disputado en Macau. A selecci\u00f3n catal\u00e1 dominou o campionato e conseguiu o t\u00edtulo, feito que lle daba o dereito a competir ao ano seguinte no Campionato do Mundo \"A\" que se disputar\u00eda na localidade estadounidense de San Jos\u00e9 (California). Este dereito foille suprimido por unha decisi\u00f3n da Corte de Arbitraxe Deportiva, que non reco\u00f1eceu a Catalu\u00f1a como membro de pleno dereito da FIRS, o que lle impediu participar a competici\u00f3n. Este caso foi co\u00f1ecido co nome de Caso Fresno porque a asemblea na que se decidiu a non aceptaci\u00f3n de Catalu\u00f1a como membro de pleno dereito na FIRS tivo lugar na cidade de Fresno (Estados Unidos).\nActualmente a pr\u00e1ctica deste deporte est\u00e9ndese a 60 pa\u00edses e ten como principais potencias a Portugal, Espa\u00f1a, Italia e a Arxentina. Ademais est\u00e1 a sufrir un gran crecemento en pa\u00edses como Francia, Su\u00edza, o Brasil, Angola, Mozambique, os Estados Unidos e a China (a trav\u00e9s da antiga provincia portuguesa de Macau).\nTerreo de xogo.\nA pista de xogo ten forma de rectangular de xeito que a extensi\u00f3n lonxitudinal debe corresponder ao dobre do ancho, as medidas dos terreos de xogo son as seguintes:\nTodo o per\u00edmetro da pista est\u00e1 limitado por un valo fixado ao chan dunha altura que non debe ser menor a un metro. Cada un dos catro cantos do rect\u00e1ngulo da pista de xogo, debe ter unha configuraci\u00f3n semicircular, constru\u00eddo con base nun raio de circunferencia dun metro, do v\u00e9rtice do rect\u00e1ngulo da pista. Detr\u00e1s de cada unha das d\u00faas porter\u00edas col\u00f3case unha rede dunha altura de 4 m medidos dende a superficie da pista, se a pelota golpea na rede consid\u00e9rase f\u00f3ra.\nA pista deber\u00e1 ter unhas determinadas marcaci\u00f3ns, conforme a localizaci\u00f3n e as medidas. As marcaci\u00f3ns do terreo de xogo son as seguintes:\nA porter\u00eda ten unhas dimensi\u00f3ns de 1,70 m de longo e 1,05 m de altura, conta cunha barra no seu interior a rentes do chan, que ergue a b\u00f3la a fin de facilitar a visi\u00f3n dos goles. Tam\u00e9n conta cunha rede \u00e1 altura da mesma barra coa mesma finalidade.\nOrganismos internacionais.\nA continuaci\u00f3n unha listaxe dos principais organismos do h\u00f3ckey a pat\u00edns e do patinaxe no mundo e nos distintos continentes.\nCompetici\u00f3ns.\nDe selecci\u00f3ns.\nContinentais.\n\u00c1frica.\nAta a data non se organizou ning\u00fan campionato de selecci\u00f3ns en \u00c1frica.\nDe clubs.\nNacionais.\nAs tres grandes ligas do h\u00f3ckey a pat\u00edns son a OK Liga (Estado espa\u00f1ol), o 1\u00aa Divisi\u00f3n Portuguesa (Portugal) e a Serie A1 (Italia).\nClubs.\nOs clubs que historicamente dominaron este deporte xogan maioritariamente na liga espa\u00f1ola, principalmente os equipos de Catalu\u00f1a, coa excepci\u00f3n do H.C. Liceo da Coru\u00f1a. Tam\u00e9n te\u00f1en un papel destacado os equipos portugueses e en menor medida os italianos. Destacan entre entre todos o FC Barcelona, o H.C. Liceo, FC Porto, Reus Deportiu, Igualada HC, SL Benfica etc. O club m\u00e1is laureado desta modalidade deportiva \u00e9 o FC Barcelona, que domina o palmar\u00e9s de t\u00edtulos continentais e nacionais, a\u00ednda que conta cos mesmos t\u00edtulos mundiais que o H.C. Liceo galego (4 t\u00edtulos).\nPor pa\u00edses, os m\u00e1ximos dominadores das tres principais ligas son o FC Barcelona (OK Liga), FC Porto (1\u00aa Divisi\u00f3n Portuguesa) e Hockey Novara (Serie A1 italiana).\nSelecci\u00f3ns.\nO h\u00f3ckey a pat\u00edns ten dous claros dominadores, Portugal e Espa\u00f1a con 79 e 73 t\u00edtulos respectivamente (contando campionatos s\u00e9nior, j\u00fanior e xuvenil), moi lonxe da terceira gran potencia mundial, a Arxentina (27 t\u00edtulos).\nA nivel mundial, as selecci\u00f3ns s\u00e9nior de Portugal e Espa\u00f1a conseguiron 15 e 14 t\u00edtulos respectivamente, por tan so 4 de Italia e a Arxentina que comparten a terceira praza. A nivel europeo, os datos son m\u00e1is axustados, con 20 vitorias para a selecci\u00f3n portuguesa, 14 para a espa\u00f1ola e 12 para a selecci\u00f3n de Inglaterra, que conquistou as 12 primeiras edici\u00f3ns de xeito consecutivo, se ben os t\u00edtulos acadados polos ingleses en 1936 e 1939 foron considerados tam\u00e9n Campionato do Mundo (por iso a selecci\u00f3n inglesa conta con dous t\u00edtulos mundiais)."}
{"id": "160457", "revid": "109216", "url": "https://gl.wikipedia.org/wiki?curid=160457", "title": "By the white", "text": "By the white \u00e9 o segundo \u00e1lbum de estudio do grupo galego de rock Jab\u00f3n Blue. Publicouse en 2006."}
{"id": "160476", "revid": "85894", "url": "https://gl.wikipedia.org/wiki?curid=160476", "title": "Jack Palance", "text": "Jack Palance, nado en Faille Township (Pensilvania) o 18 de febreiro de 1919 e finado en Montecito (California) o 10 de novembro de 2006, foi un actor estadounidense ga\u00f1ador dos premios \u00d3scar e Globo de Ouro, e famoso polos seus papeis de vil\u00e1n, ao interpretar personaxes duros, malos ou psic\u00f3patas."}
{"id": "160477", "revid": "56817", "url": "https://gl.wikipedia.org/wiki?curid=160477", "title": "Arteria radial", "text": "A arteria radial \u00e9 unha arteria do membro superior humano situada no compartimento anterior do antebrazo. \u00c9 unha rama da arteria umeral.\nTraxecto e relaci\u00f3ns.\nPercorre a zona lateral do antebrazo. Na zona proximal vai por debaixo do m\u00fasculo braquiorradial, para despois pasar por f\u00f3ra do nervio radial e finalmente por dentro do tend\u00f3n do m\u00fasculo braquiorradial. Posteriormente entra no pulso pola zona lateral, dirix\u00edndose cara as bases dos metacarpianos I e II. Xa na man, as diversas ramas colaterais alimentan o dedo polgar e a cara lateral do dedo \u00edndice.\nNo antebrazo, a arteria radial d\u00e1 lugar a tres ramas:"}
{"id": "160478", "revid": "98629", "url": "https://gl.wikipedia.org/wiki?curid=160478", "title": "Gonzalo Gallas", "text": "Gonzalo Gallas Nov\u00e1s, nado en Pontevedra o 4 de outubro de 1886 e finado en Granada o 29 de xu\u00f1o de 1955, foi un cient\u00edfico e acad\u00e9mico galego. Foi Decano da Facultade de Ciencias da Universidade de Granada desde 1931 at\u00e9 a s\u00faa xubilaci\u00f3n en 1952.\nTraxectoria.\nFormaci\u00f3n.\nEstudou no Instituto de Pontevedra, sacando sempre matr\u00edculas de honra, sendo amigo dos fillos de Victoriano Encinas y Reyes, que fora director da Escola Normal de Pontevedra.\nDado que quer\u00eda seguir estudando nunha universidade prestixiosa, a familia Encinas Dios recomendouno ante o seu t\u00edo, Pedro Encinas y Reyes, Oficial Primeiro na Secretar\u00eda Xeral da Universidade de Salamanca. En 1902 ingresou na Facultade de Ciencias, onde volveu aprobar todo con Matr\u00edculas de Honor. Tam\u00e9n acadou esta cualificaci\u00f3n ao doutorarse en Ciencias Qu\u00edmicas en Madrid.\nNa s\u00faa estancia en Salamanca foi bolseiro no Colexio Maior de Santiago. A Fundaci\u00f3n Santiago Ap\u00f3stol da Universidade desa cidade deulle unha bolsa en 1907 para completar os seus estudos no Instituto Pasteur de Par\u00eds.\nDocencia.\nLogo de opositar en Madrid, acadou o posto de docente na Facultade na que estudara, onde estivo entre 1908 e 1914. En 1913 estivo en Z\u00fcrich cunha bolsa, estudando durante 8 meses qu\u00edmica org\u00e1nica (derivados c\u00edclicos con especialidade en heteroc\u00edclicos da serie do indol), na Escola Polit\u00e9cnica Standinger, traballando con Jules Schmidlin. Na biblioteca central do CSIC cons\u00e9rvanse d\u00faas memorias manuscritas sobre a s\u00faa estancia para o arquivo da Junta para Ampliaci\u00f3n de Estudios e Investigaciones Cient\u00edficas. En 1914 comezou a publicar, aparecendo textos seus na \"Journal Chemical Society\". Nese mesmo ano acadou en oposici\u00f3n a c\u00e1tedra de qu\u00edmica org\u00e1nica da facultade de Ciencias de Granada, onde permaneceu at\u00e9 a s\u00faa xubilaci\u00f3n.\nCasou con Piedad Encinas Gonz\u00e1lez, filla m\u00e1is vella de Pedro Encinas y Reyes. En 1916 nace o seu \u00fanico fillo, Gonzalo Gallas Encinas, e dous anos despois Piedad morre aos 24 anos por mor da epidemia de gripe espa\u00f1ola. En 1920 morre o seu sogro en Puerto de Bejar (provincia de Salamanca), e Gallas acolle en Granada \u00e1 s\u00faa sogra (Mar\u00eda del Tr\u00e1nsito Gonz\u00e1lez Moreno) e ao seu cu\u00f1ado de 13 anos Carlos Encinas Gonz\u00e1lez, ao que axuda para matricularse en bacharelato cos Escolapios. A presenza de parte da s\u00faa familia pol\u00edtica ax\u00fadao na educaci\u00f3n do seu fillo Gonzalo.\nTrala morte da s\u00faa esposa retomou a s\u00faa faceta de investigador xunto co seu profesor auxiliar, Antonio Alonso G\u00f3mez. Gallas pronunciou a conferencia de apertura do curso 1918-19. As s\u00faas primeiras investigaci\u00f3ns trataron sobre as condensaci\u00f3ns de compostos halonitroxenados. En 1930 escribiu xunto a Alonso G\u00f3mez un extenso artigo dando conta das investigaci\u00f3ns. Publicaron a maior\u00eda dos seus traballos en \"Anales\", \u00f3rgano da Sociedade Espa\u00f1ola de F\u00edsica e Qu\u00edmica. Antes da chegada da Segunda Rep\u00fablica, Gallas presidiu a secci\u00f3n granadina de devadita Sociedade.\nDecanato en Granada.\nEn 1931 foi elixido Decano da Facultad de Ciencias da Universidade de Granada, cargo que ocupou at\u00e9 1953. En varias ocasi\u00f3ns ocupou o reitorado da universidade en ausencia do titular.\nEn 1950 inaugurouse o edificio da nova facultade, unido ao anterior, se ben quedou pequeno pouco tempo despois."}
{"id": "160487", "revid": "56817", "url": "https://gl.wikipedia.org/wiki?curid=160487", "title": "Arteria cubital", "text": "A arteria cubital \u00e9 unha arteria do membro superior humano situada no compartimento anterior do antebrazo. \u00c9 unha rama da arteria umeral.\nTraxecto e relaci\u00f3ns.\nA arteria cubital \u00e9 de maior tama\u00f1o c\u00e1 radial. Abandona o c\u00f3bado e sit\u00faase na parte medial do antebrazo, por debaixo do m\u00fasculo pronador redondo. A continuaci\u00f3n sit\u00faase entre o m\u00fasculo flexor cubital do carpo e o m\u00fasculo flexor com\u00fan fondo dos dedos da man. Na zona m\u00e1is distal do antebrazo adoita estar cuberta polo flexor cubital do carpo. Entra no pulso por f\u00f3ra do \u00f3so pisiforme e por enriba do retin\u00e1culo flexor do pulso, formando un arco sobre a man. Vasculariza dos dedos III, IV e V m\u00e1is a metade medial do II."}
{"id": "160491", "revid": "56817", "url": "https://gl.wikipedia.org/wiki?curid=160491", "title": "Lareira (programa de televisi\u00f3n)", "text": "Lareira foi un programa da Televisi\u00f3n de Galicia que se emitiu na tempada 1986-1987 dedicado \u00e1 realizaci\u00f3n de receitas de coci\u00f1a, dirix\u00edao e present\u00e1bao Ana Puga.\nContido.\nEn cada programa a partir dun produto do pa\u00eds elabor\u00e1banse d\u00faas receitas, sinxelas, coa axuda de d\u00faas personalidades."}
{"id": "160493", "revid": "98629", "url": "https://gl.wikipedia.org/wiki?curid=160493", "title": "Feix\u00f3n", "text": "O feix\u00f3n, fabeira, faba ou chicho (Phaseolus vulgaris) \u00e9 unha planta rubideira da familia Fabaceae cultivada pola s\u00faa semente comest\u00edbel, chamada feix\u00f3n, feix\u00f3, chicho ou faba.\nAs va\u00ed\u00f1as ou casulas verdes da mesma planta co\u00f1\u00e9cense co nome de feix\u00f3ns verdes, e tam\u00e9n son comest\u00edbeis coci\u00f1adas ou, no caso dalgunhas variedades tenras, incluso cr\u00faas.\nEtimolox\u00eda.\nO termo galego \"feix\u00f3n\", \"feix\u00f3\", (en galego antigo: \"feijoo\", en portugu\u00e9s: \"feij\u00e3o\") orixinouse do lat\u00edn \"faseolu\", con troco de sufixo.\nO apelido galego \"Feijoo\" (var. Feij\u00f3o, Feij\u00f3, Feix\u00f3) derivan deste termo (\"V\u00e9xase artigo: Feijoo\"). O termo \"feix\u00f3\" foi utilizado na poes\u00eda de escarnio medieval para designar as persoas calvas. Os guerreiros dalgunhas tribos xermanas estilaban rapar a cabeza para inspirar maior terror aos seus inimigos, e o costume de rapar os cabelos non foi excepcional nos cabaleiros medievais. A influencia xermana chegou a Galiza.\nDescrici\u00f3n.\n\u00c9 unha planta herb\u00e1cea anual, erecta ou rubideira, de talo pubescente ou glabrescente cando \u00e9 adulta. As estipulas das follas tri-pinnadas son de forma lanceolada e de tama\u00f1o medio-centim\u00e9trico. Os fol\u00edolos son alongadamente ovados ou ovado-romboidal, os laterais, implantados oblicuamente, miden 4-15 por 2,5\u201310\u00a0cm e son pubescentes con base redondeada ou alongadamente cuneada, de bordos enteiros e \u00e1pice acuminado. As flores disp\u00f3\u00f1ense en acios usualmente axilares, m\u00e1is curtos que as follas. As bract\u00e9olas, persistentes, son habitualmente de lonxitude igual ou algo superior ao c\u00e1liz que \u00e9 cupuliforme, bilabiado, de 3\u20134\u00a0mm, con cinco\u00a0s\u00e9palos soldados e co labio superior bidentado emarxinado e o inferior tridentado. A corola, que pode ser branca, amarela, viol\u00e1cea ou rubia, ten o estandarte centim\u00e9trico suborbicular e reflexo, as \u00e1s obovadas adheridas \u00e1 quilla, tam\u00e9n centim\u00e9trica e con \u00e1pice espiralmente retorcido. Os estamios son diadelfos (9 soldados e 1 libre) mentres que o ovario \u00e9 pubescente co estilo espiralmente torcido de 360\u00ba ou m\u00e1is e con estigma oblicuo. Dito xeneceo deriva nun legume linear-oblongo duns 10-15 por 1-1,5\u00a0cm, algo curvado e inchado, glabro, picudo e con catro a dez sementes oblongas con forma de ril de moi diversas cores e tama\u00f1os, usualmente 1-2 por 0,5-1,5\u00a0cm.\nHistoria e cultivo.\nOs feix\u00f3ns foron unha importante fonte de prote\u00ednas ao longo da historia, e s\u00e9gueno a ser hoxe .\nOs feix\u00f3ns (\"Phaseolus vulgaris\") \u00e9 unha das plantas cultivadas desde m\u00e1is antigo, dende hai seis mil anos en Am\u00e9rica No M\u00e9xico precolombiano o feix\u00f3n era obxecto, xunto co ma\u00ednzo e a cabaza, dun complexo sistema de cultivo combinado que sobreviviu at\u00e9 hoxe. As fabas americanas foron introducidas en Espa\u00f1a e Portugal polos mercadores que no s\u00e9culo XVI tra\u00edan as sementes como unha curiosidade. Dende a Pen\u00ednsula, esta nova variedade estendeuse cara a outros pa\u00edses europeos debido a diversos factores.\nAntes do descubrimento de Am\u00e9rica, na Pen\u00ednsula Ib\u00e9rica cultiv\u00e1banse leguminosas de orixe afroasi\u00e1tica e europea. Estas variedades corresponder\u00edanse con especies como a \"Vigna unguiculata\" ou a \"Vicia faba\" (faball\u00f3n ou fab\u00f3n) que a\u00ednda se consomen nalg\u00fans territorios da Pen\u00ednsula. \"Vicia faba\" foi cultivada por primeira vez en Pr\u00f3ximo Oriente, e chega a Europa durante o Neol\u00edtico. As\u00ed en Galicia, de xeito similar ao acontecido co \"millo\" e o \"pa\u00ednzo\" (ou millo mi\u00fado), o termo \"faba\" deixou de designar as variedades do \"Vello Mundo\" para pasar a nomear as variedades americanas, mellores para o seu uso alimentario\nAs variedades americanas \"Phaseolus vulgaris\" evolucionaron en Europa para retornar posteriormente \u00e1 s\u00faa orixe grazas aos procesos migratorios. Esta evoluci\u00f3n implicou unha mellora xen\u00e9tica que se ter\u00eda producido, consciente ou inconscientemente, da man dos agricultores da Pen\u00ednsula.\nProduci\u00f3n.\nEuropa e Espa\u00f1a.\nEn Europa colleit\u00e1ronse no ano 2003 case que 500.000 toneladas de fabas. Na Uni\u00f3n Europea os principais produtores son Polonia, Grecia e Espa\u00f1a, que nese ano atinxiron, respectivamente, 34.000, 23.000 e 14.000 toneladas. F\u00f3ra da Uni\u00f3n Europea, Belar\u00fas e Ucra\u00edna son os pa\u00edses que acadan maiores produci\u00f3ns ao sumar 110.000 e 65.000 toneladas.\nEn 2001 no Estado espa\u00f1ol dedic\u00e1ronse ao cultivo da faba m\u00e1is de 12.682 hect\u00e1reas, o 44% en r\u00e9xime de regad\u00edo e o 56% en seca\u00f1o, e acadouse unha produci\u00f3n total de 15.420 toneladas. Galicia, con 2.700 toneladas, e Castela-Le\u00f3n, con 7.200 toneladas, son as principais comunidades produtoras.\nA produci\u00f3n galega.\nEn Galicia as provincias da Coru\u00f1a e Lugo son as que xeran a maior parte da produci\u00f3n. En 2001 o 57% da produci\u00f3n galega era de orixe coru\u00f1esa e o 20% da provincia de Lugo.\nTipos de sementes.\nPodemos atopar sementes de moi variadas cores e formas, que se diferencian ademais polo seu brillo, debido \u00e1 gran diversidade xen\u00e9tica que existe dentro da especie.\nGastronom\u00eda.\n\u00c9 un alimento espallado practicamente por todo o mundo, nas s\u00faas diferentes variedades de sementes e va\u00ed\u00f1as.\nEn Galicia as fabas son usadas como ingredientes do caldo, e os feix\u00f3ns verdes c\u00f3mense habitualmente cocidos. En Espa\u00f1a hai varios pratos rexionais a base de fabas, como a fabada asturiana, as \"mungetes amb botifarra\" catal\u00e1s ou o \"arr\u00f2s amb fesols i naps\" valenciano. En Portugal existen varias \"feijoadas\" t\u00edpicas, como a \"feijoada \u00e0 transmontana\", as \"tripas \u00e0 moda do Porto\" ou o \"feij\u00e3o frade com at\u00fam\". Na Am\u00e9rica Latina existe unha gran cantidade de pratos, como as brasileiras feixoadas de \"mistura\" ou \"feij\u00e3o com arroz\", os \"frijoles\" e \"gallo pinto\" de M\u00e9xico e Centroam\u00e9rica, ou os \"porotos\" chilenos."}
{"id": "160494", "revid": "56817", "url": "https://gl.wikipedia.org/wiki?curid=160494", "title": "Faba", "text": "O termo faba p\u00f3dese referir a diferentes especies bot\u00e1nicas e os seus legumes:"}
{"id": "160495", "revid": "20847", "url": "https://gl.wikipedia.org/wiki?curid=160495", "title": "Feix\u00f3n verde", "text": ""}
{"id": "160497", "revid": "25871", "url": "https://gl.wikipedia.org/wiki?curid=160497", "title": "Faball\u00f3n", "text": "Ch\u00e1mase faball\u00f3n, fab\u00f3n, faba loba ou fabaca \u00e1 especie \"Vicia faba\", planta herb\u00e1cea, anual, rubideira, de caules semierectos, que d\u00e1 o seu nome \u00e1 familia das fab\u00e1ceas, da cal \u00e9 a especie tipo, e tam\u00e9n se denominan as\u00ed as s\u00faas sementes, comest\u00edbeis.\nCaracter\u00edsticas.\nA planta do faball\u00f3n \u00e9 recta e ergueita, con talos fortes de at\u00e9 1,6 m de altura, grosos, angulosos e lampi\u00f1os.&lt;br&gt;As follas son alternas, paripinnadas e compostas, con 1.3 pares de fol\u00edolos grandes, ovalados, non rematados en gabi\u00e1ns.&lt;br&gt;As flores pres\u00e9ntanse en acios de 2 a 8, soibre un ped\u00fanculo com\u00fan curto, con p\u00e9talos brancos manchados de violeta, p\u00farpura ou negro.\nO froito \u00e9 un legume de va\u00ed\u00f1a alongada, grande (de entre os 10 e os 30\u00a0cm de lonxitude), suculento e pubescente, ergueito, mouro na madurez. Dentro da va\u00ed\u00f1a disp\u00f3\u00f1ense as sementes, de 2 a 6, grandes. ovaladas, deprimidas, e dispostas formando unha ringleira, de cor verde amarelada, e cun peso dun ou dous gramos.\nComo no caso doutras fab\u00e1ceas, te\u00f1en a propiedade de fixar nitr\u00f3xeno no solo. Sobre un 80 % del \u00e9 consumido pola propia planta, e o 20 % restante mellora a fertilidade da terra, raz\u00f3n pola cal o seu cultivo \u00e9 empregado en sistemas de rotaci\u00f3n para fortalecer solos esgotados.\nSubespecies e variedades.\nAs principais subespecies e variedades cultivadas son:\nCultivo.\nOrixinario da conca mediterr\u00e1nea, hoxe cult\u00edvase en todo o mundo.\nO faball\u00f3n desenv\u00f3lvese ben en case todos os tipos de solos.\nPrecisa abundante humidade e uns 700\u00a0mm anuais de choiva. Tolera as xeadas, polo que se pode adaptar \u00e1s condici\u00f3ns de monta\u00f1a.\nV\u00e9xase tam\u00e9n.\nLigaz\u00f3ns externas.\n\"Vocabulario bot\u00e1nico\". Universidade Santiago de Compostela"}
{"id": "160498", "revid": "1131", "url": "https://gl.wikipedia.org/wiki?curid=160498", "title": "Gonzalo Gallas Nov\u00e1s", "text": ""}
{"id": "160499", "revid": "98629", "url": "https://gl.wikipedia.org/wiki?curid=160499", "title": "Ram\u00f3n Encinas Dios", "text": "Ram\u00f3n Encinas Dios, nado en Pontevedra o 19 de maio de 1893 e finado en Madrid o 21 de marzo de 1967, foi un xogador e adestrador galego de f\u00fatbol.\nTraxectoria.\nFillo de Victoriano Encinas Reyes e Isabel Dios. Desde novo viviu un ambiente de gran paix\u00f3n polo f\u00fatbol, que ent\u00f3n comezaba a difundirse por Galiza desde Inglaterra. Seguiu os pasos do seu irm\u00e1n m\u00e1is vello Victoriano, xogador do Pontevedra F\u00fatbol Club desde 1905, fichando por ese equipo en 1907, con 14 anos. Sendo adolescente viaxou como polis\u00f3n a Montevideo, incorpor\u00e1ndose a varios equipos da capital uruguaia, onde adquiriu experiencia antes de regresar a Galiza. Trala s\u00faa volta, xogou no Closvin e no Iri\u00f1a de Vigo.\nEn 1920, sendo xogador do Racing de Vigo, foi preseleccionado para xogar as Olimp\u00edadas de Antuerpen, se ben finalmente non asistiu ao evento.\nAdestrador.\nAo non acadar como xogador o \u00e9xito que agardaba, en 1922 probou sorte como adestrador. Entre 1922 e 1925 estivo en tres equipos catal\u00e1ns: o T\u00e0rrega FC, o Club Deportivo Reus e o Palafrugell FC. De 1925 a 1927 foi contratado polo Sevilla F\u00fatbol Club.\nRegresou a Galiza para adestrar ao Celta de Vigo de 1928 a 1931. En 1930 foi chamado por Jos\u00e9 Mar\u00eda Mateos, adestrador da selecci\u00f3n espa\u00f1ola de f\u00fatbol, para ser o seu colaborador t\u00e9cnico. Foi ratificado nesa posici\u00f3n polo seguinte seleccionador, Amadeo Garc\u00eda de Salazar, tendo os dous ao seu cargo a xogadores como Luis Regueiro, Isidro L\u00e1ngara, Ricardo Zamora, Eduardo Gonz\u00e1lez Vali\u00f1o, Ram\u00f3n Zabalo, Jacinto Quincoces, Mart\u00edn Ventolr\u00e1, Leonardo Cilaurren, Guillermo Gorostiza ou Mart\u00edn Marculeta, que participaron no Mundial de 1934.\nNa tempada 1933-34 regresou ao Sevilla CF, ascendendo a primeira divisi\u00f3n. Na tempada seguinte quedaron no 5\u00ba lugar e ga\u00f1aron a Copa de Espa\u00f1a tras eliminar ao Sabadell, Real Madrid, Osasuna e Atl\u00e9tico de Madrid.\nCo estoupido da guerra civil espa\u00f1ola det\u00edvose a actividade deportiva profesional, o que provocou a marcha de bo n\u00famero de futbolistas e adestradores aos seus lugares de orixe. Moncho Encinas regresa a Pontevedra.\nNa campa\u00f1a 1939-40 dirixe o Valencia CF, e ano seguinte logra o primeiro gran t\u00edtulo, a Copa do Xeneral\u00edsimo, tras vencer na final ao Espanyol. Na tempada 1941-42 acada o campionato de liga, logrando o r\u00e9cord de puntuaci\u00f3n at\u00e9 ese momento, 40 puntos en 26 partidos, sendo o equipo m\u00e1ximo goleador con 85 goles e sete puntos de diferenza sobre o segundo, o Real Madrid. Precisamente pasou a adestrar a este equipo na segunda metade de 1942, mant\u00e9ndose at\u00e9 a tempada 19944-45, cando logra o subcampionato de liga.\nEn 1945 Moncho Encinas regresa ao Sevilla, ga\u00f1ando a liga nesa mesma tempada. No equipo hispalense manter\u00edase o resto da s\u00faa carreira deportiva. At\u00e9 1948 como adestrador, e at\u00e9 1958 como secretario t\u00e9cnico.\nEn 1946 marcha a Inglaterra para aprender as t\u00e9cnicas e t\u00e1cticas m\u00e1is modernas que se estaban a aplicar al\u00ed. En 1948 adestrou canda a Patricio Caicedo, acadando de novo a Copa do Xeneral\u00edsimo co Sevilla.\nRetirada.\nTras deixar o f\u00fatbol regresou a Pontevedra xunto coa s\u00faa familia. Morreu en Madrid, pero foi soterrado na s\u00faa vila natal.\nFamilia.\nFoi t\u00edo de Ram\u00f3n Encinas Di\u00e9guez, que ostentou entre outros cargos os de gobernador civil de Huesca, Pontevedra e Albacete."}
{"id": "160505", "revid": "85894", "url": "https://gl.wikipedia.org/wiki?curid=160505", "title": "Jes\u00fas Irisarri", "text": "Jes\u00fas Irisarri Castro, nado en Vigo en 1958, \u00e9 un arquitecto galego. \u00c9 irm\u00e1n do pol\u00edtico Vicente Irisarri.\nTraxectoria.\nObtivo o t\u00edtulo de Arquitecto en 1986 pola Escola T\u00e9cnica Superior de Arquitectura da Coru\u00f1a. Fundou xunto a Guadalupe Pi\u00f1era o estudio Irisarri+Pi\u00f1era en 1989. \u00c9 profesor na \u00e1rea de Proxectos arquitect\u00f3nicos do departamento de Proxectos arquitect\u00f3nicos e Urbanismo da Universidade da Coru\u00f1a e imparte clase na Escola T\u00e9cnica Superior de Arquitectura da Coru\u00f1a.. Codirixiu a revista \"Obradoiro\" entre os anos 2001 e 2005."}
{"id": "160506", "revid": "56817", "url": "https://gl.wikipedia.org/wiki?curid=160506", "title": "Arteria recorrente radial", "text": "A arteria recorrente radial \u00e9 unha arteria do membro superior humano. \u00c1chase na rexi\u00f3n anterior do antebrazo. \u00c9 unha rama colateral da arteria radial. Forma un plexo arterial ao redor da articulaci\u00f3n do c\u00f3bado e d\u00e1 numerosas ramas que se distrib\u00faen polos distintos m\u00fasculos veci\u00f1os do antebrazo.\nAscende entre as ramas do nervio radial, sit\u00faandose sobre o m\u00fasculo supinador curto e entre o m\u00fasculo braquiorradial e o m\u00fasculo braquial anterior. Finalmente, anastom\u00f3sase coa arteria umeral fonda."}
{"id": "160507", "revid": "17467", "url": "https://gl.wikipedia.org/wiki?curid=160507", "title": "Arteria recorrente cubital", "text": "A arteria recorrente cubital \u00e9 unha arteria do membro superior humano situada no compartimento anterior do antebrazo. \u00c9 unha p\u00f3la da arteria cubital. Div\u00eddese en d\u00faas p\u00f3las: unha anterior e unha posterior, que colaboran na formaci\u00f3n dun plexo arterial en torno \u00e1 articulaci\u00f3n do c\u00f3bado."}
{"id": "160508", "revid": "56817", "url": "https://gl.wikipedia.org/wiki?curid=160508", "title": "Arteria inter\u00f3sea posterior", "text": "A arteria inter\u00f3sea posterior \u00e9 unha arteria do membro superior humano situada no compartimento anterior do antebrazo. \u00c9 unha p\u00f3la da arteria cubital. Dir\u00edxese dorsalmente sobre o bordo proximal da membrana inter\u00f3sea, para despois distribu\u00edrse polo compartimento posterior."}
{"id": "160509", "revid": "56817", "url": "https://gl.wikipedia.org/wiki?curid=160509", "title": "Arteria inter\u00f3sea anterior", "text": "A arteria inter\u00f3sea anterior \u00e9 unha arteria do membro superior humano situada no compartimento anterior do antebrazo. \u00c9 unha rama da arteria cubital. Percorre a superficie anterior da membrana inter\u00f3sea e abastece os m\u00fasculos do plano fondo do antebrazo. Tam\u00e9n leva sangue ao radio e ao c\u00fabito. A maior parte das ramas colaterais da arteria furan a membrana inter\u00f3sea para acadar o plano fondo. Na zona m\u00e1is pr\u00f3xima ao pulso, \u00fanese \u00e1 arteria inter\u00f3sea posterior."}
{"id": "160510", "revid": "5863", "url": "https://gl.wikipedia.org/wiki?curid=160510", "title": "Carelia do Norte", "text": "Carelia do Norte (en fin\u00e9s: \"Pohjois-Karjala\"; en sueco: \"Norra Karelen\") \u00e9 unha das 19 rexi\u00f3ns de Finlandia. A provincia conta con 384.900, a cuarta m\u00e1is habitada de Finlandia, dos cales case a metade viven na s\u00faa capital, Joensuu. Limita coas rexi\u00f3ns de Kainuu, Savonia do Norte, Savonia do Sur, Carelia do Sur e con Rusia.\nMunicipios.\nOstrobotnia do Norte conta con trece municipios, dos cales cinco son cidades (en letra grosa):"}
{"id": "160512", "revid": "89787", "url": "https://gl.wikipedia.org/wiki?curid=160512", "title": "Soichi Noguchi", "text": "Soichi Noguchi (\u91ce\u53e3\u8061\u4e00 \"Noguchi S\u014dichi\"), nado o 15 de abril de 1965 en Iocoama, \u00e9 un enxe\u00f1eiro aeron\u00e1utico e astronauta xapon\u00e9s. Foi o quinto xapon\u00e9s en viaxar ao espazo.\nTraxectoria.\nA\u00ednda que nado en Yokohama, pasou a s\u00faa infancia na cidade de Chigasaki. Entre 1984 e 1989 estudou na Universidade de Toquio onde se licenciou e doutorou en Enxe\u00f1er\u00eda Aeron\u00e1utica. Despois de graduarse, Noguchi traballou para a empresa Ishikawajima-Harima, na \u00e1rea de I+D do seu departamento de aeron\u00e1utica e traballou no dese\u00f1o de aerodinamicidade de avi\u00f3ns comerciais.\nA Noguchi seleccion\u00e1rono como candidato a astronauta na Axencia Xaponesa de Exploraci\u00f3n do Aerospazo en xu\u00f1o de 1996. Dous meses despois comezou o seu adestramento nas instalaci\u00f3ns da NASA en Johnson Space Center. Ao cabo de dous anos obtivo a cualificaci\u00f3n de especialista de misi\u00f3n, e marchou a Rusia a proseguir a s\u00faa fomarci\u00f3n no Centro Gagarin de Adestramento de Cosmonautas en 1998. Incorporouse ao equipo t\u00e9cnico do m\u00f3dulo xapon\u00e9s da Estaci\u00f3n Espacial Internacional e en abril de 2001, como tripulante da STS-114.\nNoguchi foi en 2009 na tripulaci\u00f3n da Soiuz TMA-17. Cando estaba no espazo, en viaxes desenvolvidas en 2010, tomou diversas fotograf\u00edas da Terra e publicounas en Twitter, a trav\u00e9s de Twitpic. Entre esas fotos estaba unha da r\u00eda de Vigo."}
{"id": "160517", "revid": "56817", "url": "https://gl.wikipedia.org/wiki?curid=160517", "title": "Luis Arcamone", "text": "Luis Federico Arcamone, nado en Buenos Aires o 19 de marzo de 1979, \u00e9 un futbolista arxentino. Xoga de dianteiro e o seu equipo actual \u00e9 o Teramo Calcio."}
{"id": "160519", "revid": "89787", "url": "https://gl.wikipedia.org/wiki?curid=160519", "title": "Marcial Villamor", "text": "Marcial Villamor Varela, nado en Vilouriz (Toques) en 1899 e finado en Gunt\u00edn o 28 de setembro de 1937, foi un sindicalista galego.\nTraxectoria.\nTrasladouse moi novo a Santiago de Compostela, onde desenvolveu o seu traballo de ebanista e a s\u00faa acci\u00f3n sindical. Marchou de quinto destinado a \u00c1frica, onde se desatou o seu desexo de co\u00f1ecemento e aprendizaxe, convert\u00e9ndose nun fervoroso autodidacta, asiduo das librer\u00edas compostel\u00e1s, ata completar unha das mellores bibliotecas privadas da cidade. A s\u00faa paix\u00f3n pola lectura valeulle a oportunidade de co\u00f1ecer a Ortega y Gasset presentado por Arturo Cuadrado, propietario da librer\u00eda Nik\u00e9.\nA realizaci\u00f3n persoal a trav\u00e9s da cultura foi un dos principios da s\u00faa acci\u00f3n p\u00fablica. Foi un dos promotores do Ateneo Libertario compostel\u00e1n. Foi membro da Confederaci\u00f3n Rexional Galaica da CNT, representando ao \u201cSindicato de Carpinteros y similares\u201d de Santiago no pleno rexional celebrado na Coru\u00f1a en 1930. Militou tam\u00e9n na FAI no primeiro bienio da II Rep\u00fablica.\nNa II Rep\u00fablica.\nA radicalizaci\u00f3n progresiva do sindicato, debida ao aumento do peso na direcci\u00f3n de elementos provenientes da FAI, provocou que Marcial, encadrado na ala moderada dos chamados \u201ctrentistas\u201d se afastase progresivamente dos postulados da CNT, se ben continuou na loita obreira. O distanciamento foi claro a partir de 1933, ano en que dimitiu a directiva encabezada polo seu amigo Jos\u00e9 Villaverde, e no que fracasou o intento insurreccional de folga xeral convocada en decembro tras a vitoria electoral da dereita.\nEn febreiro de 1934 participou como delegado da CRG no \u201cPleno nacional de regionales\u201d da CNT, visitou a \u00c1ngel Pesta\u00f1a, fundador do Partido Sindicalista, e persoa proclive \u00e1 participaci\u00f3n electoral e \u00e1 colaboraci\u00f3n cos partidos de esquerdas. No ver\u00e1n dese ano artellouse ao redor de Villamor a representaci\u00f3n santiaguesa do PS, a m\u00e1is nutrida do partido en Galicia, que integrou a moitos cadros sindicais compostel\u00e1ns, descontentos coa actitude do sindicato anarquista.\nFoi detido o 10 de outubro de 1934, cando ti\u00f1a no seu poder follas de propaganda a favor da amnist\u00eda aos presos pol\u00edticos de esquerda, e nas que se criticaba a liberaci\u00f3n dos xenerais golpistas que se alzaran en armas contra a Rep\u00fablica. Procesado por un tribunal militar polo delito de \u201cexcitaci\u00f3n \u00e1 rebeli\u00f3n militar en grado de tentativa\u201d, foi condenado a seis meses de prisi\u00f3n que cumpriu \u00edntegros.\nNo per\u00edodo que pasou na cadea comezou a colaborar co semanario esquerdista \"Ser\" da man dos seus amigos Ram\u00f3n Su\u00e1rez Picallo e Arturo Cuadrado. A finais de 1935, participou na preparaci\u00f3n da convocatoria electoral de 1936, na que o Partido Sindicalista concorreu integrado na Fronte Popular. En xullo participou nun mitin a prol do Estatuto de Autonom\u00eda, celebrado en Pontevedra.\nResistencia \u00e1 sublevaci\u00f3n.\nLogo do golpe de Estado do 18 de xullo de 1936, foi chamado a formar parte do Comit\u00e9 de Defensa que enfrontou o golpe en Compostela. En asembleas na Praza do Obradoiro e nas reuni\u00f3ns do Comit\u00e9 discutiron a estratexia a seguir ante o alzamento e confr\u00f3ntanse as distintas posturas ideol\u00f3xicas. A intervenci\u00f3n de Villamor, Fernando Barcia Veiras (socialista, presidente do Comit\u00e9) e Jos\u00e9 Germ\u00e1n Fern\u00e1ndez, impediu o asalto \u00e1 casa do empresario Olimpio P\u00e9rez, e a queima de varias igrexas locais. Villamor impediu tam\u00e9n que a catedral compostel\u00e1 resultase danada, pois era co\u00f1ecedor das intenci\u00f3ns dalg\u00fans sectores exaltados da militancia de esquerdas de dinamitar a catedral. Na noite do 18 ou 19 de xullo, formou unha patrulla de protecci\u00f3n que se enfrontou a golpes contra aqueles que pretend\u00edan danar o monumento.\nSantiago permaneceu leal \u00e1 Rep\u00fablica ata o d\u00eda 20 de xullo, en que un grupo de voluntarios apoiados por mineiros de Lousame marcharon \u00e1 Coru\u00f1a a defender o Goberno Civil dos militares sublevados. Aproveitando a ausencia de oposici\u00f3n, o comandante militar da praza Jos\u00e9 Berm\u00fadez de Castro, f\u00edxose co control da cidade. Esa noite unha forza armada de falanxistas asaltou a casa de Marcial Villamor, e este viuse obrigado a fuxir e ref\u00faxiase na casa dun seu amigo e compa\u00f1eiro obreirista durante varios d\u00edas.\nDurante ese tempo foron continuos os asaltos e rexistros \u00e1 s\u00faa casa, a destruci\u00f3n de mobiliario, o saqueo da s\u00faa biblioteca \u2013devastada e desmantelada, repartida entre os asaltantes e parcialmente queimada na mesma r\u00faa-, os insultos, vexaci\u00f3ns, agresi\u00f3ns, chegando a secuestrar ao seu sogro, Mart\u00edn Casti\u00f1eiras, para obrigalo a presentarse.\nMarcial ocultouse na casa dos seus curm\u00e1ns en Vilouriz. Al\u00ed pasou varios meses nos que o cerco se estreitou e os rexistros se sucederon. A presi\u00f3n f\u00edxolle comprender que corr\u00eda risco de novo, e decidiu continuar a s\u00faa fuxida cara ao territorio leal m\u00e1is pr\u00f3ximo, Asturias. En setembro de 1937, con documentaci\u00f3n prestada, deixou o seu agocho. Foi detido no cami\u00f1o, en Baralla. Liberado nun principio ao funcionar a s\u00faa coartada, ao sa\u00edr do centro de detenci\u00f3n, coincidiu na porta cun sublevado que proced\u00eda de Santiago e que o reco\u00f1eceu no acto. Detido inmediatamente, foi trasladado \u00e1 capital galega. Durante a viaxe foi asasinado dun disparo na cabeza no concello de Gunt\u00edn.\nUnha praza de Santiago de Compostela leva o seu nome."}
{"id": "160521", "revid": "85894", "url": "https://gl.wikipedia.org/wiki?curid=160521", "title": "Cimadevila, San Miguel de Sarand\u00f3n, Vedra", "text": "Cimadevila \u00e9 unha aldea da parroquia de San Miguel de Sarand\u00f3n no concello coru\u00f1\u00e9s de Vedra.\nA aldea componse de 25 vivendas unifamiliares divididas en 2 n\u00facleos de poboaci\u00f3n claramente diferenciados; o n\u00facleo antigo con algunha vivenda de m\u00e1is de 200 anos e remodeladas formado por 10 casas e a expansi\u00f3n de n\u00facleo composto por 15 casas constru\u00eddas a finais do s\u00e9culo XX e principios do XXI. Esta expansi\u00f3n de n\u00facleo co\u00f1\u00e9cese como Pi\u00f1eiros.\nPos\u00fae unha fonte natural de frescas e saudables augas que se mant\u00e9n cun caudal abundante durante todo o ano.\nPatrimonio.\nNo lugar de Montenovo existen restos dunha antiga m\u00e1moa catalogada no PXOM."}
{"id": "160522", "revid": "1888", "url": "https://gl.wikipedia.org/wiki?curid=160522", "title": "Marcial Villamor Varela", "text": ""}
{"id": "160523", "revid": "25871", "url": "https://gl.wikipedia.org/wiki?curid=160523", "title": "Ray Charles", "text": "Ray Charles Robinson, co\u00f1ecido como Ray Charles, nado en Albany o 23 de setembro de 1930 e finado nos \u00c1nxeles o 10 de xu\u00f1o de 2004, foi un pianista pioneiro e cantante de m\u00fasica soul que axudou a definir o seu formato contra finais dos anos 50. Foi as\u00ed mesmo un innovador int\u00e9rprete de R&amp;B."}
{"id": "160524", "revid": "5863", "url": "https://gl.wikipedia.org/wiki?curid=160524", "title": "Arturo Cuadrado", "text": "Arturo Cuadrado Moure, nado en D\u00e9nia (Alacant) o 3 de maio de 1904 e finado en Buenos Aires o 6 de agosto de 1998, foi un escritor e pol\u00edtico galego.\nTraxectoria.\nFillo de Arturo Cuadrado, mestre nacional natural de Valladolid, e Mercedes Moure Carollo, que viv\u00eda na Agualada, Coristanco. Logo de casados, trasl\u00e1danse por cuesti\u00f3ns laborais a D\u00e9nia, onde residiron alg\u00fans anos. Coa morte do pai regresou a Galicia coa s\u00faa nai e irm\u00e1ns. O seu primeiro traballo foi como vendedor na Casa Segundo Garc\u00eda de Arriba, na r\u00faa do Preguntoiro de Santiago de Compostela, onde vend\u00eda tecidos de confecci\u00f3n fina.\nEn Compostela participou intensamente na vida cultural, e xunto a Xo\u00e1n Xes\u00fas Gonz\u00e1lez abriu en 1926 na r\u00faa da Calderer\u00eda a barraca-librar\u00eda e Editorial Nike, na que o prezo o pu\u00f1a o comprador, e editando a m\u00e1is dalg\u00fans libros a revista vangardista \"Resol\" e o semanario republicano \"Don Claro\". Dende 1929 ata o Golpe de Estado do 18 de xullo de 1936 colaborou habitualmente na prensa (\"El Pa\u00eds Gallego\", \"El Pueblo Gallego\", \"Yunque\", \"Pol\u00edtica\" e \"El Sol\", de Madrid, ou \"El Mercantil Valenciano\", de Valencia).\nO 14 de xullo de 1936 viaxou a Madrid xunto a Castelao e \u00c1nxel Casal para presentar ante as Cortes o Estatuto de Autonom\u00eda que vi\u00f1a de ser aprobado en referendo polos electores galegos. A sublevaci\u00f3n militar sorprendeuno en Madrid. En Valencia casou con Amparo Alvajar e editou o seu primeiro libro de poemas, \"Aviones\", de poes\u00eda comprometida; participou activamente nas campa\u00f1as e mitins de apoio \u00e1 Rep\u00fablica desde as p\u00e1xinas de \"Nova Galiza\", editada en Barcelona, e na edici\u00f3n de \"El Combatiente del Este\", con Antonio S\u00e1nchez Barbudo, Xos\u00e9 Otero Espasand\u00edn e Rafael Dieste. Pablo Neruda facilitoulle, ao final da guerra, o salvoconduto que lle permitiu pasar de Francia ao exilio de Buenos Aires.\nEntre os exiliados atopou a amizade de Lu\u00eds Seoane, a quen xa co\u00f1ec\u00eda de Galicia, e, m\u00e1is tarde, de Lorenzo Varela, chegado de M\u00e9xico. Participou con eles na fundaci\u00f3n de editoras: EMEC\u00c9, Nova e Botella al Mar; onde publicou dous libros de poemas, \"Soledad imposible\" e \"Amar sin amor\" (1981); pero sobre todo aparecen os innumerables pr\u00f3logos e introduci\u00f3ns que Cuadrado creou durante m\u00e1is de 40 anos e as colecci\u00f3ns Camino de Santiago, H\u00f3rreo, Dorna e Pomba, que supo\u00f1en a supervivencia da cultura galega e do galego como lingua literaria durante os \"anos escuros\". Durante o primeiro goberno de Juan Domingo Per\u00f3n exiliouse en Montevideo, onde tam\u00e9n se encontraba Lorenzo Varela.\nLogo do restablecemento da democracia realizou varios viaxes por Espa\u00f1a invitado pola Xunta de Galicia. Puido recuperar o seu grao de comandante e foi homenaxeado polo Parlamento sendo nomeado deputado honorario e as autoridades espa\u00f1olas out\u00f3rganlle unha condecoraci\u00f3n pola s\u00faa labor cultural e pol\u00edtica. Nos \u00faltimos anos da s\u00faa vida seguiu dirixindo Botella al Mar e Ediciones Hombre al Agua, as\u00ed como o peri\u00f3dico \"Galicia\", \u00f3rgano da Federaci\u00f3n de Sociedades Gallegas Agrarias y Culturales da Arxentina.\nFinou por mor dun paro card\u00edaco.\nObra.\n\"Noticia para una noticia.\" Buenos Aires: Emec\u00e9, 1965. Colecci\u00f3n de textos breves sobre autor\u00edas de orixe galega: Emilia Pardo Baz\u00e1n, Feij\u00f3o, Murgu\u00eda, Rosal\u00eda de Castro, etc. \n\"Pr\u00f3logo de pr\u00f3logos\". Buenos Aires: Botella al mar, 1965.\nObra literaria"}
{"id": "160525", "revid": "1888", "url": "https://gl.wikipedia.org/wiki?curid=160525", "title": "Arturo Cuadrado Moure", "text": ""}
{"id": "160529", "revid": "6939", "url": "https://gl.wikipedia.org/wiki?curid=160529", "title": "A casa de 1907", "text": ""}
{"id": "160530", "revid": "23204", "url": "https://gl.wikipedia.org/wiki?curid=160530", "title": "Cinema galego", "text": ""}
{"id": "160533", "revid": "89787", "url": "https://gl.wikipedia.org/wiki?curid=160533", "title": "Escudo de Austria", "text": "O escudo de Austria data do ano 1919, a\u00ednda que o seu uso foi interrompido entre 1934 e 1938 durante a ocupaci\u00f3n da Alema\u00f1a nazi de Austria.\nDescrici\u00f3n.\n\u00c9 unha aguia de sabre, coas \u00e1s estendidas que porta sobre o seu peito o escudo do antigo ducado de Austria que \u00e9 un campo dividido en tres franxas horizontais do mesmo tama\u00f1o, de goles a superior e a inferior, de prata, a central. A aguia porta nas s\u00faas garras, unha fouce que \u00e9 o s\u00edmbolo da agricultura (coa esquerda) e un martelo pola industria (na dereita), ambos de ouro. Tam\u00e9n sost\u00e9n entre as s\u00faas patas unha cadea rota de prata, que simboliza a liberdade recuperada polo pobo austr\u00edaco, coa axuda do Ex\u00e9rcito Vermello, fronte \u00e1 Alema\u00f1a nazi que anos antes lla anexionou. A aguia aparece coroada cunha coroa mural, s\u00edmbolo da Rep\u00fablica que \u00e9 a forma de goberno vixente no pa\u00eds (inicialmente representaba \u00e1 clase media).\nO escudo introduce algunhas modificaci\u00f3ns pero \u00e9 moi similar \u00e1s versi\u00f3ns adoptadas en 1919 e 1934. Todas elas prove\u00f1en do escudo dos Emperadores de Austria ao que se lle eliminaron alg\u00fans elementos, como unha das d\u00faas cabezas da aguia (que era bic\u00e9fala, salvo na versi\u00f3n de 1934), tres coroas (imperial a superior e reais as que se situaban sobre as cabezas da aguia), o colar da Orde do V\u00e9laro de Ouro (nalgunhas versi\u00f3ns aparec\u00edan m\u00e1is ordes) ou os cuarteis cos s\u00edmbolos outros territorios que dominaron os Habsburgo.\nEntre o 11 de novembro de 1918 e o 8 de maio de 1919, en Austria utilizouse un escudo co\u00f1ecido como \"emblema da torre\" que foi dese\u00f1ado persoalmente polo chanceler Karl Renner. Neste escudo aparec\u00edan representados: unha torre (s\u00edmbolo da burgues\u00eda), dous martelos (s\u00edmbolo da clase obreira) e unha coroa de espigas de trigo (s\u00edmbolo dos agricultores). No emblema da torre incorpor\u00e1ronse as cores xerm\u00e1nicas (negro-vermello-amarelo), adoptados pola Confederaci\u00f3n Xerm\u00e1nica."}
{"id": "160534", "revid": "98629", "url": "https://gl.wikipedia.org/wiki?curid=160534", "title": "Bernhard H\u00e4ring", "text": "Bernhard H\u00e4ring, nado en B\u00f6ttingen (Alema\u00f1a) o 10 de novembro de 1912 e finado en Gars am Inn o 3 de xullo de 1998, foi un dos m\u00e1ximos expertos en teolox\u00eda moral do s\u00e9culo XX.\nTraxectoria.\nMembro dunha familia de labregos, entrou na orde dos redentoristas. Participou como soldado sanitario na fronte rusa durante a segunda guerra mundial. A\u00ednda que se lle prohibira por parte das autoridades nazis realizar labores sacerdotais entre os soldados, Bernhard H\u00e4ring desobedeceu esa orde. Ao remate da guerra, acada o doutoramento en teolox\u00eda en Tubinga.\nA\u00ednda que o seu prop\u00f3sito era adicarse a un labor misioneiro no Brasil os seus superiores orden\u00e1ronlle que se aplicase ao estudo da moral. M\u00e1is adiante contribu\u00edu a prestixiar e engrandecer a Academia Alfonsiana.\nO seu extenso tratado \"A Lei de Cristo\", publicado en 1954 e traducido a 14 idiomas, causou un grande impacto por fundamentar nas ra\u00edces do cristianismo unha moral aberta, que ti\u00f1a como referente a conciencia da persoa e a s\u00faa insubornable liberdade interior, condici\u00f3n e efecto da adhesi\u00f3n do suxeito moral a Xes\u00fas de Nazaret.\nXo\u00e1n XXIII conv\u00f3cao como experto e perito ao Concilio Vaticano II onde ten unha salientable participaci\u00f3n na redacci\u00f3n da Constituci\u00f3n \"Gaudium et spes\" sobre o di\u00e1logo da Igrexa co mundo contempor\u00e1neo. Haring aparece como un te\u00f3logo mozo na mesma li\u00f1a aperturista e reformadora defendida naquel ent\u00f3n por outros prestixiosos asesores como Karl Rahner, Yves Congar, Joseph Ratzinger ou Hans K\u00fcng.\nTras o concilio \u00e9 reco\u00f1ecido como unha das m\u00e1ximas autoridades en moral cat\u00f3lica e \u00e9 convidado polo Papa Paulo VI a impartirlle a el mesmo e a outros egrexios membros da curia vaticana uns exercicios espirituais.\nA s\u00faa actividade foi enormemente intensa impartindo cursos por todo o mundo, escribindo m\u00e1is de 80 libros e m\u00e1is de mil artigos.\nO s\u00faa influencia declinou cando se amosou aberta e frontalmente contrario \u00e1 condena dos anticonceptivos non naturais que Paulo VI realizou na s\u00faa enc\u00edclica \"Humanae Vitae\". Moitas conferencias episcopais segu\u00edrono tendo como referente, pero o Vaticano, ante a presi\u00f3n das forzas m\u00e1is conservadoras que influ\u00edran na viraxe protagonizada por Paulo VI, acabou por afastalo. En 1975, comeza un proceso doutrinal por parte de Roma que Bernhard H\u00e4ring asume no medio de m\u00faltiples operaci\u00f3ns de cancro \u00e1s que tivo que ser sometido e un grave infarto \nBernhard H\u00e4ring non abdicou das s\u00faas ideas: defendeu o m\u00e1ximo respecto para a homosexualidade, os anticonceptivos non naturais, unha posici\u00f3n m\u00e1is flexible cos divorciados e unha visi\u00f3n positiva da sexualidade humana o que exacerbou as acusaci\u00f3ns contra el. Por\u00e9n, non tivo problemas con Roma na s\u00faa defensa da xustiza social e dun compromiso pola liberaci\u00f3n dos marxinados e dos oprimidos. Nese senso, amosouse solidario con pensadores da teolox\u00eda da liberaci\u00f3n como Gustavo Guti\u00e9rrez Merino. En 1978 publicou \"Liberdade e fidelidade en Cristo\" onde incorpora os avances do concilio e dando por superado o modelo legalista. En 1989, publicou \"Fe, Historia, Moral\" que da a co\u00f1ecer o proceso \u00e1 que estaba sendo sometido.\nPensamento.\nBenrhard H\u00e4ring fai fincap\u00e9 na defensa da conciencia da persoa que xa fixera a escol\u00e1stica, inclu\u00eddo o propio Tom\u00e9 de Aquino. Considera que a moral cristi\u00e1 no catolicismo dexenerara nunha sorte de manual legalista e casu\u00edstico para confesores, polo que hab\u00eda que volver aos alicerces e fundamentos da fe cristi\u00e1 e a s\u00faa concepci\u00f3n liberadora da vida e da persoa humana. Xes\u00fas de Nazareth falara dun \"Evangelion\" , unha \"boa nova\", e da liberaci\u00f3n mediante o anuncio do \"basileia tou Theu\" (Reino de Deus). Nunha li\u00f1a pr\u00f3xima ao personalismo, chama a atenci\u00f3n sobre a necesidade de contemplar os factores sociais e ambientais. Incide en que o factor clave orientador dos actos morais e sobre os que estes deben ser axuizados \u00e9 a opci\u00f3n fundamental, a orientaci\u00f3n radical que imprime direcci\u00f3n e senso \u00e1 vida a partir dun proceso de conversi\u00f3n provocado pola interpelaci\u00f3n de Deus en Cristo. Non hai responsabilidade sen chamada previa.\nSempre teimou por recuperar no seo da Igrexa o esp\u00edrito fundacional de colexialidade, de fraternidade e de pobreza, marcando distancias co boato eclesi\u00e1stico, a centralizaci\u00f3n romana e a excesiva xerarquizaci\u00f3n da curia ."}
{"id": "160535", "revid": "6369210", "url": "https://gl.wikipedia.org/wiki?curid=160535", "title": "Land der Berge, Land am Strome", "text": "Land der Berge, Land am Strome (do alem\u00e1n: \"terra de monta\u00f1as, terra no arroio\"), ou, sinxelamente, Bundeshymne (\"Himno federal\"), \u00e9 o himno nacional de Austria. Foi escrito por Paula von Preradovic, adaptando a melod\u00eda da \"La\u00dft uns mit geschlung'nen H\u00e4nden\" (Pequena cantata mas\u00f3nica) composta por Wolfgang Amadeus Mozart o 17 de novembro de 1791. Foi declarado oficial en 1947."}
{"id": "160536", "revid": "5132", "url": "https://gl.wikipedia.org/wiki?curid=160536", "title": "Bundeshymne", "text": ""}
{"id": "160537", "revid": "5132", "url": "https://gl.wikipedia.org/wiki?curid=160537", "title": "Himno de Austria", "text": ""}
{"id": "160538", "revid": "56817", "url": "https://gl.wikipedia.org/wiki?curid=160538", "title": "Nervio inter\u00f3seo anterior", "text": "O nervio inter\u00f3seo anterior \u00e9 un nervio do membro superior humano. Est\u00e1 situado no antebrazo. \u00c9 unha rama do nervio mediano, que se orixina entre as d\u00faas porci\u00f3ns do m\u00fasculo pronador redondo. Percorre o antebrazo xunto \u00e1 arteria inter\u00f3sea anterior, innervando m\u00fasculos do plano fondo (m\u00fasculo flexor longo do polgar da man, metade medial do m\u00fasculo flexor com\u00fan fondo dos dedos da man e o m\u00fasculo pronador cadrado). Termina dando varias ramas colaterais para o pulso."}
{"id": "160540", "revid": "23204", "url": "https://gl.wikipedia.org/wiki?curid=160540", "title": "M\u00fasculo braquiorradial", "text": "O m\u00fasculo braquiorradial ou m\u00fasculo supinador longo \u00e9 un m\u00fasculo do membro superior humano. Ins\u00edrese cranialmente no \u00famero e caudalmente no radio.\nOrixe e inserci\u00f3ns.\nA orixe do m\u00fasculo \u00e1chase na zona proximal da crista supracond\u00edlea do \u00famero. Ins\u00edrese na ap\u00f3fise estiloide do radio. A medida que percorre o antebrazo, forma o l\u00edmite lateral da fosa do c\u00f3bado.\nRelaci\u00f3ns.\nAo longo do percorrido cobre o nervio radial, que o innerva. Na fosa do c\u00f3bado cobre a bifurcaci\u00f3n deste nervio. Nas zonas m\u00e1is distais soamente cobre \u00e1 p\u00f3la superficial, que discorre xunto \u00e1 arteria radial.\nFunci\u00f3n.\nFlexor accesorio do c\u00f3bado cando o antebrazo est\u00e1 en pronaci\u00f3n media.\nInnervaci\u00f3n.\n\u00c9 innervado polo nervio radial, antes da bifurcaci\u00f3n deste nunha p\u00f3la superficial e noutra fonda."}
{"id": "160541", "revid": "1822", "url": "https://gl.wikipedia.org/wiki?curid=160541", "title": "Gumersindo S\u00e1nchez Guisande", "text": "Gumersindo S\u00e1nchez Guisande, nado en Santiago de Compostela o 2 de agosto de 1892 e finado en Mendoza o 9 de setembro de 1976, foi un m\u00e9dico galego.\nTraxectoria.\nLicenciado en Medicina pola Universidade de Santiago de Compostela con Premio Extraordinario en 1915, doutorouse en Medicina e Cirurx\u00eda na Universidade Central de Madrid ao ano seguinte. Foi profesor auxiliar na Facultade de Medicina da Universidade de Santiago de Compostela. En 1918 foi encargado pola Junta para Ampliaci\u00f3n de Estudios e Investigaciones Cient\u00edficas para participar, en Portugal, na organizaci\u00f3n dos Institutos de Anatom\u00eda. Como pediatra fundou a Mutualidad Maternal, dirixiu a Gota de Leche e o Instituto Municipal de Maternolog\u00eda y Puericultura de Compostela.\nEn 1922 obtivo a c\u00e1tedra de Anatom\u00eda Descritiva da Universidade de Sevilla e en 1928 da de Zaragoza onde foi decano da Facultade de Medicina. Creou unha instituci\u00f3n de protecci\u00f3n \u00e1 infancia, sendo co\u00f1ecido como o \"m\u00e9dico dos nenos pobres\".\nMilitante do Partido Republicano Radical Socialista e despois de Izquierda Republicana, foi concelleiro republicano en Zaragoza en 1934. O golpe de Estado do 18 de xullo de 1936 sorprendeuno en Zaragoza, foi destitu\u00eddo dos seus cargos e a s\u00faa biblioteca foi requisada. Refuxiouse en Compostela case dous meses na casa dos irm\u00e1ns, e despois en Vilagarc\u00eda de Arousa cuns parentes pol\u00edticos que lle conseguiron documentaci\u00f3n para pasar a Portugal, e v\u00eda Lisboa conseguiu chegar a Arxentina con Xos\u00e9 N\u00fa\u00f1ez B\u00faa o 31 de outubro de 1936. Os seus tres fillos, Luciano, Wenceslao e Elisa permaneceron en Galicia.\nEn Buenos Aires foi director m\u00e9dico do Centro Gallego, foi un dos fundadores con Antonio Baltar do Hogar Gallego para Ancianos en Domseelar (provincia de Buenos Aires). En 1953 ocupou a c\u00e1tedra de Anatom\u00eda da Universidade de Cuyo, en Mendoza, onde tam\u00e9n fundou un sanatorio con Antonio Baltar. \u00cdntimo amigo de Castelao, foi un dos m\u00e9dicos que o atendeu, estando presente cando faleceu; el e o seu fillo embalsamaron o cad\u00e1ver.\nParticipou nos faladoiros do Caf\u00e9 Tortoni e estivo presente nos actos organizados polas colectividades galegas; nalg\u00fan como representante do Goberno republicano no exilio. Foi membro do Consello Directivo do Lar Gallego de Mendoza dende 1958. Pronunciou conferencias, publicou traballos cient\u00edficos e sociol\u00f3xicos e organizou cursos. Mesmo patentou inventos como o modelo dosificador do biber\u00f3n.\nMembro da masonar\u00eda, formou parte da loxa \u201cAntol\u00edn Faraldo\u201d, de exiliados galegos en Bos Aires, que ademais de promover iniciativas editoriais e culturais, fundou en 1942 o Fogar Galego para Anci\u00e1ns de Domseelar.\nReco\u00f1ecementos.\nO Concello de Santiago colocou na casa onde naceu, na Avenida de Raxoi, unha placa como homenaxe, en 1998.\nVida persoal.\nCasou en 1925 con Elisa Fern\u00e1ndez de la Vega Lomb\u00e1n."}
{"id": "160542", "revid": "5863", "url": "https://gl.wikipedia.org/wiki?curid=160542", "title": "Xerardo Abad Conde", "text": "Xerardo Abad Conde, nado en Ordes o 8 de agosto de 1881 e finado en Madrid o 10 de setembro de 1936, foi un pol\u00edtico galego. Foi alcalde da Coru\u00f1a a finais da d\u00e9cada de 1910.\nTraxectoria.\nMarchou de neno a Cuba, regresando en 1889. Titulouse en Dereito e exerceu como avogado na Coru\u00f1a. Desempe\u00f1ou a c\u00e1tedra de Lexislaci\u00f3n Mercantil e Lexislaci\u00f3n Mar\u00edtima na Escola de Comercio da Coru\u00f1a e na de Vigo e foi director da Escola N\u00e1utica da Coru\u00f1a.\nPertenceu ao Partido Republicano Aut\u00f3nomo, do que xa era secretario en 1908, e despois ao Partido Radical de Alejandro Lerroux. Foi concelleiro na Coru\u00f1a en varias etapas, e alcalde en 1918-19. Foi un dos participantes do Pacto de Lestrobe en marzo de 1930, onde foi designado polas s\u00faas calidades oratorias para asistir ao mitin de afirmaci\u00f3n republicana que se \u00eda celebrar en Madrid en setembro dese ano.\nAo proclamarse a Segunda Rep\u00fablica foi nomeado subsecretario do Ministerio de Comunicaci\u00f3ns. Nas elecci\u00f3ns a Cortes Constitu\u00edntes de 1931 pres\u00e9ntase pola Coru\u00f1a, pero non resulta elixido; por\u00e9n, na repetici\u00f3n das elecci\u00f3ns en Lugo, en agosto, foi elixido deputado. En xullo de 1933 foi elixido vocal do Tribunal de Garant\u00edas Constitucionais e, a finais dese ano \u2013ao non sa\u00edr elixido nas elecci\u00f3ns xerais de 1933- foi nomeado presidente do Consello de Estado. A principios de 1935 foi nomeado ministro de Mari\u00f1a nun dos gobernos de Lerroux, cargo que desempe\u00f1ou durante tres meses. En agosto dese ano foi nomeado catedr\u00e1tico de Filosof\u00eda do Dereito da Universidade de La Laguna (Tenerife) pero renunciou ante as presi\u00f3ns que recibiu.\nEn 1936 presentouse \u00e1s elecci\u00f3ns xerais de febreiro polo Partido Radical pero non resultou elixido. Logo do levantamento militar contra a Rep\u00fablica, foi detido e enviado ao c\u00e1rcere de Porlier onde foi asasinado por gardas de asalto e milicianos o 10 de setembro.\nFoi membro da loxa Suevia n\u00ba 4 da Coru\u00f1a."}
{"id": "160543", "revid": "23204", "url": "https://gl.wikipedia.org/wiki?curid=160543", "title": "Dionisio Villalba", "text": "Dionisio Emmanuel Villalba Rojano, co\u00f1ecido como Dioni, nado en M\u00e1laga o 21 de decembro de 1989, \u00e9 un futbolista espa\u00f1ol. Xoga de dianteiro e o seu actual equipo \u00e9 o H\u00e9rcules.\nTraxectoria.\nFormado na canteira do Real Murcia, o 23 de setembro de 2010 debutou en Primeira Divisi\u00f3n co Deportivo no partido contra o Villarreal no Madrigal (1-0 para o equipo amarelo), entrando no minuto 66 en substituci\u00f3n de Adri\u00e1n. Na pretempada 2011\u201312 rescindiu o seu contrato co Deportivo e asinou co C\u00e1diz CF."}
{"id": "160547", "revid": "92340", "url": "https://gl.wikipedia.org/wiki?curid=160547", "title": "Louis Moilliet", "text": "Louis Moilliet, nado o 6 de outubro de 1880 e finado o 24 de agosto de 1962, foi un artista su\u00edzo co\u00f1ecido como pintor e dese\u00f1ador de vidreiras. Foi gran amigo de Paul Klee e August Macke, pasando o seu tempo e viaxando en Tunisia en 1914 e introducindo a Klee no grupo do Xinete Azul (Der Blaue Reiter) a comezos de 1911. O seu estilo de pintura expresionista estaba intimamente conectado co movemento Orfista. Un dos seus traballos m\u00e1is populares tit\u00falase \"No circo\"."}
{"id": "160550", "revid": "12452", "url": "https://gl.wikipedia.org/wiki?curid=160550", "title": "Ono Estadi", "text": ""}
{"id": "160553", "revid": "1308", "url": "https://gl.wikipedia.org/wiki?curid=160553", "title": "Macke", "text": ""}
{"id": "160555", "revid": "12452", "url": "https://gl.wikipedia.org/wiki?curid=160555", "title": "Das Deutschlandlied", "text": ""}
{"id": "160556", "revid": "12452", "url": "https://gl.wikipedia.org/wiki?curid=160556", "title": "Deutschlandlied", "text": ""}
{"id": "160557", "revid": "12452", "url": "https://gl.wikipedia.org/wiki?curid=160557", "title": "Himno de Alema\u00f1a", "text": ""}
{"id": "160558", "revid": "1131", "url": "https://gl.wikipedia.org/wiki?curid=160558", "title": "Estadio Santo Domingo", "text": "O Estadio Santo Domingo \u00e9 un estadio de f\u00fatbol da cidade de Alcorc\u00f3n, no que disputa os seus partidos como local a Agrupaci\u00f3n Deportiva Alcorc\u00f3n que actualmente milita na Segunda Divisi\u00f3n.\nO seu terreo de xogo \u00e9 de herba natural, o estadio disp\u00f3n de chanzos con capacidade para 5.000 espectadores (todos sentados). O estadio foi inaugurado no 1999 coa visita do Real Madrid, o resultado dese partido foi 0-0.\nAlcorconazo.\nO 27 de outubro de 2009 disputouse no Estadio Santo Domingo o partido de ida dos dezaseisavos da Copa do Rei entre o Alcorc\u00f3n de Segunda Divisi\u00f3n B e o Real Madrid. Debido ao sorprendente resultado de 4 a 0 a favor do Alcorc\u00f3n, este partido recibiu o apelativo de Alcorconazo. O partido de volta, no Estadio Santiago Bernab\u00e9u, saldouse coa vitoria do Real Madrid por 1 a 0, o que non impediu o pase do Alcorc\u00f3n \u00e1 seguinte rolda por un global de 4 a 1.\nPlans de ampliaci\u00f3n.\nCo ascenso da Agrupaci\u00f3n Deportiva Alcorc\u00f3n \u00e1 Segunda Divisi\u00f3n Espa\u00f1ola estase estudando realizar unha ampliaci\u00f3n das bancadas para poder dar cabida a m\u00e1is espectadores. Ampliarase o aforamento dos 3.000 espectadores acturlaes ao dobre, 6.000, podendo ser 12.000 se o club ascende a 1\u00aa Divisi\u00f3n. O proxecto ter\u00e1 un custo duns 6 mill\u00f3ns de euros."}
{"id": "160559", "revid": "1131", "url": "https://gl.wikipedia.org/wiki?curid=160559", "title": "Mini Estadi", "text": "O Mini Estadi \u00e9 o segundo campo de f\u00fatbol do Futbol Club Barcelona, onde disputan os seus partidos dous dos equipos filiais do club catal\u00e1n: o FC Barcelona B e o Xuvenil A.\nCapacidade.\nTen unha capacidade para 15.276 espectadores, todos sentados. Est\u00e1 situado na Avenida Ar\u00edstides Maillol do barrio de Les Corts de Barcelona, nun complexo de terreos onde tam\u00e9n se atopa o estadio principal do club, o Camp Nou, as\u00ed como o Palau Blaugrana, o Palau de Gel, o Museo do FCB, a tenda oficial e as oficinas do club.\nHistoria e caracter\u00edsticas.\nFoi inaugurado o 23 de setembro de 1982, vixilia das festas de La Merc\u00e8, patroa de Barcelona. O d\u00eda da s\u00faa inauguraci\u00f3n disputouse un partido de f\u00fatbol amigable do primeiro equipo do FC Barcelona, no que xogaba Diego Armando Maradona, que fora fichado polo Bar\u00e7a dous meses antes. Como homenaxe \u00e1 canteira do club, destinataria do novo estadio, Maradona foi substitu\u00eddo a poucos minutos do final do encontro por un mozo xogador dos infant\u00eds do club, que tan s\u00f3 ti\u00f1a 14 anos: trat\u00e1base de Guillermo Amor quen, anos despois, converter\u00edase no xogador que m\u00e1is t\u00edtulos cultivar\u00eda como xogador do primeiro equipo na historia do club.\nO Mini Estadi foi dese\u00f1ado polo arquitecto catal\u00e1n Josep Casals e o aparellador Ram\u00f3n Dom\u00e8nech. Foi constru\u00eddo en tan s\u00f3 nove meses. A s\u00faa estrutura consta de d\u00faas grader\u00edas e unha tibuna cuberta. No momento da s\u00faa inauguraci\u00f3n foi considerado un exemplo de modernidade e comodidade, polo que serviu de modelo para a construci\u00f3n de estadios de f\u00fatbol de todo o mundo. Un exemplo \u00e9 o Estadio Cartagonova, en Cartagena, que \u00e9 unha copia exacta do Mini Estadi.\nAs dimensi\u00f3ns da superficie de xogo son de 103 metros de longo por 65 metros de ancho.\nXunto ao Mini Estadi hai dous campos de f\u00fatbol de adestramento, os chamados \"Campo 3\" e \"Campo 4\", de c\u00e9spede artificial. Neste \u00faltimo, regulamentario e cunhas dimensi\u00f3ns de 100x70 metros, e cunhas grader\u00edas de asento para 1.000 espectadores, af\u00e1n xogar os seus partidos os equipos alev\u00edns, infant\u00eds, cadetes e xuven\u00eds do club.\nNo Mini Estadi xogaron durante anos os mellores xogadores da canteira do FC Barcelona, desde Guillermo Amor ata Andr\u00e9s Iniesta, pasando por Xavi Hern\u00e1ndez, Luis Milla, Carles Puyol, V\u00edctor Vald\u00e9s, Iv\u00e1n De la Pe\u00f1a...\nNo ano 2002 acolleu os partidos de f\u00fatbol americano dos FC Barcelona Dragons, o conxunto barcelon\u00e9s que participaba na Liga da divisi\u00f3n europea da NFL.\nDesde o ano 2003, o Mini Estadi acolleu alg\u00fans partidos oficiais da Selecci\u00f3n de f\u00fatbol de Andorra.\nA parte dos acontecementos deportivos, o Mini Estadi foi tam\u00e9n escenario de acontecementos musicais, como os concertos que no seu d\u00eda ofreceron artistas como Elton John ou David Bowie.\nO Mini Estadi adoita ser o lugar onde se colocan as urnas de votaci\u00f3n, cada catro anos, con motivo das elecci\u00f3ns \u00e1 presidencia do FC Barcelona.\nDesde o ano 2000 rumoreouse insistentemente sobre a posibilidade de que a directiva do FC Barcelona decida destru\u00edr o estadio, a causa por unha banda da escasa afluencia de afeccionados a ver os partidos do Barcelona B, do alto valor dos terreos, no distrito de Les Corts, e da inauguraci\u00f3n da nova Ciutat Esportiva Joan Gamper que, con varios campos de f\u00fatbol, acoller\u00e1 os adestramentos e os partidos dos equipos da canteira do club.\nCoa presentaci\u00f3n da gran remodelaci\u00f3n que sufrir\u00e1 o Camp Nou despex\u00e1ronse todos os rumores, o Mini Estadi desaparecer\u00e1 nunha trama urban\u00edstica da cidade de Barcelona."}
{"id": "160560", "revid": "1131", "url": "https://gl.wikipedia.org/wiki?curid=160560", "title": "Estadio Benito Villamar\u00edn", "text": "O Estadio Benito Villamar\u00edn \u00e9 un estadio de f\u00fatbol da cidade de Sevilla, Espa\u00f1a, onde xoga os seus partidos como local o Real Betis. \u00c9 o segundo estadio en capacidade da cidade tras o Estadio de La Cartuja.\nLeva o seu nome na honra a Benito Villamar\u00edn, un dos presidentes do club, segundo votaci\u00f3n realizada polos abonados en outubro de 2010, en substituci\u00f3n do nome \"Manuel Ruiz de Lopera\" que levaba dende o ano 2000, recuperando as\u00ed o seu nome orixinal.\nHistoria.\nO Sevilla Balompi\u00e9, precursor do Real Betis Balompi\u00e9 xogaba inicialmente no Prado de San Sebasti\u00e1n. En 1920, comeza a xogar no campo do Real Patronato Obrero. A partir do 17 de marzo de 1929 comeza a xogar no Estadio de Heli\u00f3polis. Este \u00e9 sucesivamente remodelado ata converterse no estadio actual. As m\u00e1is importantes modificaci\u00f3ns foron: A construci\u00f3n dos goles Norte e Sur no ano 1958. Posteriormente, volveuse a constru\u00edr os goles Norte e Sur entre os anos 1971 e 1973. Construci\u00f3n da Tribuna de Beiril 1975. e construci\u00f3n da Tribuna de Fondo en 1979. A construci\u00f3n da Tribuna de Preferencia en 1981 e a construci\u00f3n do 1er Anfiteatro da bancada de preferencia en 1982. Queda o estadio, cunha capacidade de 45.000 espectadores, 27.000 deles sentados. Nel x\u00f3ganse partidos do Mundial de Espa\u00f1a'82 e o famoso 12-1 de Espa\u00f1a a Malta que clasificou \u00e1 selecci\u00f3n espa\u00f1ola para a fase final da 1984.\nNova denominaci\u00f3n.\nO 16 de outubro de 2010, fix\u00e9ronse p\u00fablicos os resultados da votaci\u00f3n realizada entre os abonados para determinar o novo nome do estadio. A participaci\u00f3n foi do 30%. Unha minor\u00eda de 160 persoas votou por continuar co nome que levara os \u00faltimos anos \"Manuel Ruiz de Lopera\". En cambio 6.107 (61,5%) optaron por que volvese \u00e1 denominaci\u00f3n anterior \"Benito Villamar\u00edn\". A opci\u00f3n \"Heli\u00f3polis\" obtivo 2.786 votos (28%)."}
{"id": "160561", "revid": "56817", "url": "https://gl.wikipedia.org/wiki?curid=160561", "title": "R\u00edo Eider", "text": "O Eider (en alem\u00e1n: \"Die Eider\"; en dinamarqu\u00e9s: \"Ejderen\"; en lat\u00edn: \"Egdor\" ou \"Egdore\") \u00e9 o principal r\u00edo do estado alem\u00e1n de Schleswig-Holstein. O r\u00edo nace preto de Bordesholm, atravesa pola parte sueste de Kiel, \u00e1 beira do mar B\u00e1ltico, mais flu\u00edndo cara o oeste, desembocando no Mar do Norte. A parte central do r\u00edo foi utilizada como parte da canle de Kiel."}
{"id": "160563", "revid": "75439", "url": "https://gl.wikipedia.org/wiki?curid=160563", "title": "Juan Creus Andrade", "text": "Juan Creus Andrade, nado en Cee en 1966, \u00e9 un arquitecto galego.\nTraxectoria.\nObtivo o t\u00edtulo de Arquitecto en 1992 pola Escola T\u00e9cnica Superior de Arquitectura da Coru\u00f1a. Comeza traballando con Manuel Gallego Jorreto. No ano 1994 funda xunto a Covadonga Carrasco L\u00f3pez o estudio Creus e Carrasco arquitectos. \u00c9 profesor na \u00e1rea de Urbanismo do departamento de Proxectos arquitect\u00f3nicos e Urbanismo da Universidade da Coru\u00f1a. Creou e codirixe a revista de arte e arquitectura \"O Monograf\u00edas\" editada polo COAG.\nObras e premios.\nVer Creus e Carrasco arquitectos."}
{"id": "160564", "revid": "98629", "url": "https://gl.wikipedia.org/wiki?curid=160564", "title": "Aprilia, Italia", "text": "Aprilia \u00e9 unha localidade e comuna italiana da provincia de Latina, rexi\u00f3n do Lacio, cuns 69.768 habitantes no 2009. Foi fundada en 1936 na era do goberno fascista."}
{"id": "160565", "revid": "1131", "url": "https://gl.wikipedia.org/wiki?curid=160565", "title": "Nuevo Estadio Los Pajaritos", "text": "O Nuevo Estadio Los Pajaritos \u00e9 un estadio de f\u00fatbol da cidade de Soria, Espa\u00f1a, sede habitual do Club Deportivo Numancia. O nome v\u00e9n do barrio onde est\u00e1 situado, Los Pajaritos.\nHistoria.\nInaugurado en 1999, acolleu as catro tempadas do CD Numancia en Primeira Divisi\u00f3n. M\u00edtico polo fr\u00edo que no inverno fai al\u00ed. \nO vello estadio de Los Pajaritos foi sede do primeiro partido oficial da selecci\u00f3n absoluta de Castela e Le\u00f3n e susutituy\u00f3 ao campo de San Juan, en Garray, onde anteriormente xogaba o club. \nA propiedade do estadio \u00e9 do concello, e non do Club Deportivo Numancia. \nCo \u00faltimo ascenso a Primeira Divisi\u00f3n ampliouse o espazo existente entre a banda e a bancada, reduc\u00edndose o aforamento ata os 9.025 espectadores actuais."}
{"id": "160566", "revid": "85894", "url": "https://gl.wikipedia.org/wiki?curid=160566", "title": "Mera, Oleiros", "text": "Mera \u00e9 unha vila costeira do norte do concello de Oleiros que se estende polos l\u00edmites entre as parroquias de Serantes e Maianca. A s\u00faa situaci\u00f3n na r\u00eda da Coru\u00f1a conv\u00e9rtea nun destino tur\u00edstico moi frecuentado no ver\u00e1n. Segundo o padr\u00f3n municipal (INE 2012) ten 506 habitantes (245 homes e 261 mulleres).\nXentilicio.\nO seu xentilicio \u00e9 meracho.\nPraias.\nA propia praia de Mera est\u00e1 dividida entre as parroquias de Maianca e Serantes. Ademais, no lado de Maianca tam\u00e9n est\u00e1 a pequena praia de Santa Ana e no lado de Serantes as de Penatouro e Espi\u00f1eiro."}
{"id": "160567", "revid": "1093", "url": "https://gl.wikipedia.org/wiki?curid=160567", "title": "Mera, Maianca, Oleiros", "text": ""}
{"id": "160569", "revid": "23204", "url": "https://gl.wikipedia.org/wiki?curid=160569", "title": "Franconia", "text": "Franconia (en alem\u00e1n: \"Franken\") \u00e9 unha rexi\u00f3n do sur de Alema\u00f1a, situada na parte setentrional do Estado de Baviera. Linda cos estados de Baden-W\u00fcrttemberg, Turinxia e Saxonia as\u00ed como coa rexi\u00f3n de Karlovy Vary na Rep\u00fablica Checa. Abarca a zona oriental do antigo Ducado de Franconia. As d\u00faas cidades m\u00e1is grandes deste territorio son W\u00fcrzburg e N\u00faremberg. Hoxe est\u00e1 divida nas Regierungsbezirk de Alta Franconia, Franconia Media e Baixa Franconia.\nHistoria.\nFranconia era un dos cinco ducados da Francia Oriental. A rexi\u00f3n actual corresp\u00f3ndese \u00e1 parte oriental deste antigo reino.\nAt\u00e9 o s\u00e9culo X tam\u00e9n eran co\u00f1ecidas como Franconia algunhas \u00e1reas do Rin: Baden, Palatinado, Renania e o actual estado de Hessen, as\u00ed como algunhas zonas de Turinxia.\nEn \u00e9poca altomedieval, at\u00e9 o s\u00e9culo VI desenv\u00f3lvese a Franconia oriental entre a presi\u00f3n dos turinxios e dos suabos, no s\u00e9culo VII quedar\u00e1 descolgada do resto do reino, formando o seu territorio como marca fronteiriza do leste do Reino Franco. A mediados do s\u00e9culo IX xorde o Ducado de Franconia, a partir da elecci\u00f3n do Duque Henrique I de Saxonia como Rei do oriente carolinxio. Franconia converterase no centro de poder e espi\u00f1a dorsal do reino, na vila de Forchheim ser\u00e1n celebradas as elecci\u00f3ns reais do ano 900.\nNo ano 1500, baixo o goberno do emperador Maximiliano I o Imperio foi dividido en varias rexi\u00f3ns como consecuencia da Reforma, neste contexto cr\u00e9ase en 1512 o territorio imperial de Franconia derivado da uni\u00f3n de diferentes estados contiguos co obxectivo de defender os seus intereses com\u00fans, este territorio recentemente unido tivo a capacidade de mobilizar tropas, elixir representante na C\u00e1mara Imperial e emitir moeda nas s\u00faas cecas at\u00e9 os anos finais do Sacro Imperio en 1806, o cal segundo moitos franc\u00f3ns confire a esta rexi\u00f3n a autoridade suficiente para conformar un estado propio (Bundesl\u00e4nder) na administraci\u00f3n alem\u00e1.\nUnha das particularidades pol\u00edticas da rexi\u00f3n eran os diferentes status administrativos que ti\u00f1an as s\u00faas cidades, desde cidades imperiais libres como N\u00faremberg e Schweinfurt a importantes arcebispados (Bamberg) pasando por marquesados, se\u00f1or\u00edos e pequenos condados dependentes do imperio, o que levou a denominar Franconia ao longo de moito tempo como \"Territorium non clausum\". Isto foi as\u00ed at\u00e9 a ocupaci\u00f3n militar prusiana de Ansbach e Bayreuth en 1791.\nNon foi en Franconia a administrativa a \u00fanica particularidade. O territorio sempre estivo dividido entre zonas cat\u00f3licas e zonas protestantes. A parte oeste de Franconia \u00e9 fundamentalmente cat\u00f3lica, en parte debido \u00e1 grande influencia que exerceu o arcebispado de Bamberg, mentres que a parte leste, antigo ducado de Brandeburgo-Bayreuth \u00e9 evanx\u00e9lica. At\u00e9 a chegada ao poder do Partido Nacional-socialista tam\u00e9n houbo gran presenza de xudeus nalgunhas cidades, sobre todo en F\u00fcrth e en Erlangen.\nNas orixes do nazismo \"o Partido\" recibiu un claro apoio dos territorios franc\u00f3ns, fundamentalmente das zonas de maior\u00eda protestante. Na rexi\u00f3n de Rothenburg o NSDAP conseguiu o apoio do 83% da poboaci\u00f3n nas elecci\u00f3ns de 1929, en Coburg tam\u00e9n conseguiron a maior\u00eda absoluta, convert\u00e9ndose pouco despois o seu alcalde, Franz Schwede, en gobernador de Pomerania. N\u00faremberg recibiu en 1927 o t\u00edtulo de \"Stadt der Reichsparteitag\", cidade para os congresos do Partido convert\u00e9ndose nunha das cidades con m\u00e1is valor simb\u00f3lico e pol\u00edtico do r\u00e9xime. Tras a guerra foi nesta cidade onde tiveron lugar os Xu\u00edzos para procesar a gran parte dos l\u00edderes do NSDAP. Nos anos 80, alg\u00fans habitantes da Franconia desenvolveron unha plataforma pol\u00edtica para tentar conseguir o autogoberno desta zona fronte a Baviera, a \"Fr\u00e4nkischen Bund e. V.\". A pretensi\u00f3n desta organizaci\u00f3n \u00e9 conseguir un \"Bundesland Franken\" ou Estado da Franconia, dentro de Alema\u00f1a.\nFormaci\u00f3n.\nA rexi\u00f3n de Franconia comprende as provincias b\u00e1varas de Alta Franconia, Baixa Franconia e Franconia Central, este territorio conforma practicamente a metade norte do estado libre de Baviera. Ademais hai outras d\u00faas rexi\u00f3ns de cultura \"francona\" fose deste estado: A provincia de S\u00fcdth\u00fcringen e a rexi\u00f3n de Tauberfranken en Baden-W\u00fcrttemberg.\nNa \u00e9poca do Sacro Imperio, particularmente desde o ano 1500 Franconia estaba conformada como un dos distritos imperiais e gobernada baixo a denominaci\u00f3n de \"Se\u00f1or\u00edo do Reich\", pero isto non imped\u00eda que cada pequena rexi\u00f3n que integraba o se\u00f1or\u00edo tivese os seus intereses persoais de tipo territorial ou confesional. No ano 1791 Prusia f\u00edxose cos se\u00f1or\u00edos de Ansbach e Bayreuth, conseguindo un gran poder e decisiva influencia sobre a zona. De calquera xeito ambas as zonas deixaron de pertencer formalmente ao Reich en 1806.\nA evoluci\u00f3n administrativa de Alema\u00f1a relegou \u00e1s rexi\u00f3ns desta zona \u00e1 categor\u00eda de provincias de forma que nunca chegaron a desenvolverse co status de estado alem\u00e1n, o que provocou unha certa controversia pol\u00edtica, pois a\u00ednda que se trata dunha \u00e1rea con caracter\u00edsticas culturais ben conformadas a s\u00faa definici\u00f3n administrativa non est\u00e1 definida de maneira clara.\nOs nexos de uni\u00f3n cultural m\u00e1is evidente entre os franc\u00f3ns son:\nAt\u00e9 1972 amplas zonas da demarcaci\u00f3n de Eichst\u00e4tt, xa na provincia de Alta Baviera foron inclu\u00eddas na \u00e1rea cultural francona.\nFranconia en Baviera.\nA maior parte de Franconia forma parte de Baviera. Tras a incorporaci\u00f3n, esta foi dividida en tres grandes provincias:\nFranconia en Baden-W\u00fcrttemberg.\nEn Baden-W\u00fcrttemberg existe desde 2003 unha \"Region Franken\", tras a renovaci\u00f3n das leis territoriais do 20 de maio de 2003 esta rexi\u00f3n foi bautizada co nome de \"Region Heilbronn-Franken\"\nS\u00edmbolos.\nDesde o 2 de xullo de 2005 cel\u00e9brase o d\u00eda do franc\u00f3n, \"Tag der Franken\", conmemorando a formaci\u00f3n deste territorio no ano 1500. Esta festa debe ser celebrada cada ano nunha localidade diferente. Existe tam\u00e9n un himno de Franconia (\"D\u00e1s Frankenlied\") escrito por Viktor von Scheffel en 1859.\nTurismo.\nDo turismo destaca o car\u00e1cter rom\u00e1ntico da rexi\u00f3n. Hai multitude de monumentos ben conservados, desde castelos e igrexas a casas sinxelas do s\u00e9culo XIV ao XIX. Hai cidades tur\u00edsticas, como N\u00faremberg que acolle turistas todo o ano por motivos que van desde o famoso mercado de Nadal (o m\u00e1is grande do mundo) ao armaz\u00f3n medieval das s\u00faas r\u00faas pasando polo f\u00fatbol; a Su\u00edza Francona, \"Fr\u00e4nkische Schweiz\" tam\u00e9n \u00e9 un centro tur\u00edstico de importancia en Alema\u00f1a, debido \u00e1 impresionante conservaci\u00f3n do medio natural e ao \"Biertourismus\" ou turismo cervexeiro, xa que esta zona pos\u00fae o maior n\u00famero de cervecer\u00edas de todo o pa\u00eds. Tam\u00e9n \u00e9 un incentivo a gastronom\u00eda da zona, sendo t\u00edpicas as carnes asadas, os \"Kl\u00f6\u00dfe\" (b\u00f3las de pan e pataca) e peixes de r\u00edo."}
{"id": "160570", "revid": "22570", "url": "https://gl.wikipedia.org/wiki?curid=160570", "title": "Zaraenla", "text": "Segundo o Libro de Morm\u00f3n, a Terra de Zaraenla, (atribu\u00eddo popularmente ao hebreo b\u00edblico \"\u05d6\u05b6\u05e8\u05b7\u05e2 \u05d7\u05b6\u05de\u05b0\u05dc\u05b8\u05d4\" Z\u00e9ra\u02bb \u1e24eml\u0101 \"semente de compaix\u00f3n\") foi a capital nefita por moitos anos, e foi descuberta por Mos\u00edah nunha data entre o ano 323 e o 130 a. C. Os seus habitantes contaron a Mos\u00edah que tam\u00e9n eran xudeus que sa\u00edron de Xerusal\u00e9n na \u00e9poca de Sedequ\u00edas, o \u00faltimo rei de Xud\u00e1, e eran chamados mulequitas.\nA\u00ednda que o movemento dos Santos dos \u00daltimos D\u00edas cre que Zaraenla foi unha cidade que en realidade existiu na terra, ning\u00fan pode sinalar con exactitude a s\u00faa localizaci\u00f3n. Estudosos do movemento publicaron as s\u00faas teor\u00edas respecto diso, pero a Igrexa non adoptou a unha delas como a correcta. A Igrexa ensina que Zaraenla existir\u00eda nun punto intermedio entre sur e Norteam\u00e9rica, e que foi completamente destru\u00edda ou queimada. Os cr\u00edticos do Libro de Morm\u00f3n citan a este punto como un dos indicios de que o libro \u00e9 ficticio, notando de que non se atoparon evidencias das actividades presentes nunha cidade do tama\u00f1o de Zaraenla, tales como o uso de metais e a existencia de minas."}
{"id": "160571", "revid": "1093", "url": "https://gl.wikipedia.org/wiki?curid=160571", "title": "Mera, Serantes, Oleiros", "text": ""}
{"id": "160573", "revid": "89787", "url": "https://gl.wikipedia.org/wiki?curid=160573", "title": "Eluveitie", "text": "Eluveitie \u00e9 unha banda su\u00edza de celtic metal, orixinaria de Winterthur, formada en 2002 por Chrigel Glanzmann.\nO seu estilo caracter\u00edzase pola fusi\u00f3n do death metal mel\u00f3dico con melod\u00edas populares das naci\u00f3ns celtas, a presenza de instrumentos tradicionais europeos como a zanfona ou a gaita, as referencias \u00e1 mitolox\u00eda celta nas s\u00faas canci\u00f3ns - en particular ao pobo galo - e por ter canci\u00f3ns escritas na extinta lingua gala.\nDeu o seu salto \u00e1 fama despois do lanzamento do \u00e1lbum \"Slania\", o primeiro lanzado co selo discogr\u00e1fico Nuclear Blast, un dos referentes do x\u00e9nero, as\u00ed como o primeiro que entrou nas listas de Su\u00edza e Alema\u00f1a. Nel destaca a s\u00faa canci\u00f3n \u00abInis Mona\u00bb, unha das m\u00e1is populares do grupo. O seu \u00e1lbum \"Origins\" alcanzou o m\u00e1is alto da lista de \u00e9xitos en Su\u00edza. Ata finais de 2017 publicou sete \u00e1lbums de estudio e adoita ser citado como un dos mellores grupos de folk metal.\nA formaci\u00f3n experimentou numerosos cambios dende a s\u00faa creaci\u00f3n, sendo Chrigel Glanzmann o \u00fanico membro orixinal que contin\u00faa dende ent\u00f3n. A mediados de 2016 o grupo sufriu unha gran transformaci\u00f3n debido \u00e1 sa\u00edda de catro dos seus membros, tres dos cales levaban m\u00e1is de 10 anos nel. Xunto a Glanzmann est\u00e1n os guitarristas Rafael Salzmann e Jonas Wolf, o baixista Kay Brem, a violinista Nicole Ansperger, o gaiteiro Matteo Sisti, o bater\u00eda Alain Ackermann, a zanfonista Michalina Malisz e a arpista Fabienne Erni. \nTraxectoria.\nFormaci\u00f3n e \"V\u00ean\".\nA banda nace entre os anos 2002 e 2003 coma un proxecto persoal de Chrigel Glanzmann, que reuniu,tras uns cantos intentos fracasados, a varios m\u00fasicos para formar un grupo que combinase a m\u00fasica folk con metal extremo, creando Eluveitie, inicialmente como proxecto de estudo no que os outros m\u00fasicos non ti\u00f1an outras obrigaci\u00f3ns al\u00e9n da gravaci\u00f3n das s\u00faas pistas. O nome da banda v\u00e9n dunha pintada encontrada na cidade de Mantua (c. 300 a. C.).\u200b Na inscrici\u00f3n en letras etruscas pon \"eluveitie\", que se interpretou como a forma etrusca de \"(h)elvetios\" (\u00abo helv\u00e9tico\u00bb), probablemente en referencia a un descendente dos helvecios que viviu al\u00ed. As primeiras aspiraci\u00f3ns non \u00edan m\u00e1is al\u00e1 de gravar un EP, que foi o autofinanciado \"V\u00ean\", pero o \u00e9xito que acadou motivou que Glanzmann formase o grupo como tal, con outros nove m\u00fasicos, e decidise continuar co proxecto, tanto no estudo como nos escenarios. \nEn 2004 realizaron as s\u00faas primeiras actuaci\u00f3ns en directo, inclu\u00edda unha no festival su\u00edzo Elements of Rock e asinaron un contrato coa discogr\u00e1fica holandesa Fear Dark Records, coa que lanzaron unha versi\u00f3n remasterizada e parcialmente regravada de \"V\u00ean\". Tam\u00e9n actuaron en festivais organizados pola compa\u00f1\u00eda, as\u00ed como nalg\u00fans festivais internacionais de folk metal como abreconcertos de bandas como Cruachan ou Korpiklaani. Despois, sete dos dez membros abandonaron o grupo por varias raz\u00f3ns, quedando s\u00f3 Chrigel Glanzmann, Sevan Kirder e Meri Tadi\u0107, que buscaron outros seis membros e converteron a Eluveitie nun grupo de nove persoas.\n\"Spirit\" e \"Slania\" (2006-2008).\nEn febreiro de 2006 participaron xunto a outras bandas nun \u00e1lbum tributo \u00e1 banda alem\u00e1 Falkenbach, titulado \"\u2026an Homage to Falkenbach\", co tema \"Vanadis.\"\nTam\u00e9n a principios dese ano, Sarah Wauquiez foi substitu\u00edda por Anna Murphy tocando o zanfona e a violinista Linda Suter abandonou a formaci\u00f3n, polo que Eluveitie converteuse nun grupo de oito persoas, cifra que se mantivo, a\u00ednda que con cambios dalg\u00fans membros, ata hoxe. En xu\u00f1o dese ano sa\u00edu \u00e1 venda \"Spirit\", o seu primeiro disco de longa duraci\u00f3n e o \u00fanico gravado con nove m\u00fasicos. En setembro, o conxunto comezou unha xira por Europa coa banda alem\u00e1 Odroerir, na que tocaron en festivais como o Ragnar\u00f6k Festival, en Alema\u00f1a, e a finais de ano asinaron un contrato co selo discogr\u00e1fico alem\u00e1n Twilight Records, que m\u00e1is tarde ser\u00eda o responsable do relanzamento de Spirit e V\u00ean.\nEn novembro de 2007, a banda asinou un contrato con Nuclear Blast e comezou a gravar o \u00e1lbum \"Slania\", que sa\u00edu \u00e1 venda en febreiro de 2008 e converteuse no disco co que o grupo deu o seu salto \u00e1 fama, as\u00ed como o primeiro en entrar nas listas de \u00e9xitos de Su\u00edza e Alema\u00f1a. O seu nome v\u00e9n do nome dunha nena que Chrigel viu sobre unha l\u00e1pida da \u00e9poca dos helvecios. O disco inclu\u00eda o tema \"Inis Mona\", probablemente a canci\u00f3n m\u00e1is destacada do grupo e unha das m\u00e1is famosas, cuxo videoclip oficial ten preto de 30 mill\u00f3ns de visitas en YouTube, con parte da s\u00faa melod\u00eda baseada na famosa canci\u00f3n tradicional bretoa \"Tri Martolod\". O seu nome prov\u00e9n da illa de Anglesey, chamada Ynys M\u00f4n en gal\u00e9s, onde se atopaba o centro da formaci\u00f3n de dru\u00eddas m\u00e1is importante dos pobos celtas. A mediados de 2008, os irm\u00e1ns Rafi e Sevan Kirder (baixista e gaiteiro, respectivamente) anunciaron que deixar\u00edan a banda despois do seu seguinte concerto por motivos persoais e foron substitu\u00eddos por Kay Brem e Patrick \u00abP\u00e4de\u00bb Kistler.\n\"Evocation I - The Arcane Dominion\" e \"Everything Remains (As It Never Was)\" (2009-2011).\nEn 2009, Eluveitie lanzou o seu terceiro \u00e1lbum de estudio, \"Evocation I - The Arcane Dominion\", totalmente ac\u00fastico a diferenza dos anteriores. Contou coa colaboraci\u00f3n de m\u00fasicos como Alan Averill \"Nemtheanga\", cantante de Primordial, e Oliver \"SaTyr\" Pade, cantante de Faun. Ademais sa\u00edu \u00e1 venda a edici\u00f3n especial \"Slania/Evocation I - The Arcane Metal Hammer Edition\" editada baixo o selo discogr\u00e1fico Nuclear Blast da revista \"Metal Hammer\", que cont\u00e9n cinco canci\u00f3ns de \"Slania\" e oito de \"Evocation I - The Arcane Dominion.\"\nEn 2010 publicouse o cuarto \u00e1lbum da banda, \"Everything Remains (As It Never Was)\". Para este traballo o grupo contratou profesionais que traballaran con outras bandas reco\u00f1ecidas como Tommy Vetterli (Kreator, Coroner) para a coproducci\u00f3n e a enxe\u00f1ar\u00eda de son, Colin Richardson (Slipknot, Machine Head) para as mesturas e John Davis (U2, Led Zeppelin) para a posproduci\u00f3n. Posteriormente Tommy Vetterli tam\u00e9n producir\u00eda os \u00e1lbums Helvetios e Origins. Despois do lanzamento, realizaron unha xira por Europa, Am\u00e9rica do Norte e a India durante a que, no festival Wacken Open Air, recibiron o t\u00edtulo \"Up and Coming 2010\" da revista \"Metal Hammer\", un premio \u00e1 mellor banda revelaci\u00f3n. Durante 2011 continuaron dando concertos por todo o mundo xunto con bandas cada vez m\u00e1is relevantes como Children of Bodom ou Dark Tranquility.\n\"Helvetios\" e \"Origins\" (2012-2016).\nA principios de 2012, sa\u00edu \u00e1 venda o seu quinto \u00e1lbum, \"Helvetios\", un \u00e1lbum conceptual que trata sobre as guerras das Galias dende a perspectiva dos helvecios, e que recibiu cr\u00edticas xeralmente favorables por parte dos expertos. Na xira de promoci\u00f3n por Europa, Eluveitie tocou en importantes festivais do x\u00e9nero como o Paganfest, e seguiu dando concertos polo resto do mundo. Durante o seu paso Suram\u00e9rica, Anna Murphy enfermou e tivo que volver a Su\u00edza, a pesar co cal, o grupo seguiu tocando sen ela. Nunha entrevista para a revista Metal Blast, Chrigel Glanzmann revelou que xa comezara a escribir novo material para \"Evocation II\", a continuaci\u00f3n de \"Evocation I - The Arcane Dominion\". Tam\u00e9n ese mesmo ano sa\u00edu \u00e1 venda o \u00e1lbum en directo \"Live on Tour\" (que foi gravado en Tilburg, Pa\u00edses Baixos, no festival Paganfest, durante a s\u00faa xira promocional de \"Helvetios\") e \"The Early Years\", que cont\u00e9n canci\u00f3ns gravadas do seu EP \"V\u00ean\" e de \"Spirit\".\nEn setembro de 2013, Eluveitie confirmou que despois do final da s\u00faa xira mundial comezar\u00eda a gravar o seu novo disco. En decembro do mesmo ano, a violinista Meri Tadi\u0107 abandonou o grupo e foi substitu\u00edda por Nicole Ansperger. En marzo de 2014 Eluveitie ga\u00f1ou o premio Swiss Music Awards \u00e1 mellor banda nacional en directo, sendo a primeira vez que unha banda de metal recib\u00eda o premio. En abril dese mesmo ano anunciou que realizar\u00edan unha xira europea con Arkona e Sk\u00e1lm\u00f6ld.\nEn agosto sa\u00edu \u00e1 venda o seu sexto \u00e1lbum, \"Origins\", que xeralmente recibiu valoraci\u00f3ns positivas da cr\u00edtica musical e acadou o primeiro posto na lista de \u00e9xitos en Su\u00edza e o sexto na de Alema\u00f1a. En palabras do propio Chrigel Glanzmann, que tam\u00e9n creou o dese\u00f1o art\u00edstico do \u00e1lbum, \"Origins\" trata sobre \"contos etiol\u00f3xicos da Galia\". A finais de ano deixou a banda o gaiteiro Patrick Kistler, explicando a s\u00faa versi\u00f3n dos acontecementos no seu perfil de Facebook, e foi substitu\u00eddo por Matteo Sisti -inicialmente de xeito temporal e, posteriormente, como membro permanente-, e en xullo de 2015 deixou a formaci\u00f3n Nicole Ansperger por motivos familiares, polo que o grupo anunciou un proceso de selecci\u00f3n para elixir un novo violinista. A finais de agosto, finalmente anunciou que a violinista alem\u00e1 Shir-Ran Yinon ser\u00eda a s\u00faa substituta durante os pr\u00f3ximos tres meses, durante a s\u00faa xira por Norteam\u00e9rica, Suram\u00e9rica e Europa. Nela, Eluveitie organizou o seu propio festival, \"Eluveitie &amp; Friends\", ao que asistiron as bandas Epica, Faun e Krampus. Ademais, pasados \u200b\u200buns tres anos dende o primeiro anuncio, revelaron. que finalmente estaban traballando no \u00e1lbum Evocation II.\nCambios na formaci\u00f3n e Evocation II - Pante\u00f3n (2016-presente).\nO 5 de maio de 2016, Eluveitie anunciou que decidira prescindir do bater\u00eda Merlin Sutter. Como resultado, Anna Murphy e Ivo Henzi, \u00edntimos amigos de Merl\u00edn, tam\u00e9n abandonaron a banda. Explicaron que hab\u00eda \"profundas diferenzas persoais entre os propios membros\" e pediron manter os detalles ocultos para non prexudicarse mutuamente. Os tres confirmaron que estaban traballando xuntos nun novo proxecto musical que sa\u00edu \u00e1 luz pouco despois, o grupo Cellar Darling. Seguiron tocando en concertos con Eluveitie ata o 5 de xu\u00f1o. Dous meses despois, Shir-Ran tam\u00e9n anunciou a s\u00faa marcha do grupo e Nicole Ansperger reincorporouse.\nEn setembro de 2016, Eluveitie anunciou que o seu pr\u00f3ximo \u00e1lbum, \"Evocation II\", sair\u00eda \u00e1 venda durante a primavera de 2017 e lanzou un v\u00eddeo promocional del. Finalmente, \"Evocation II\" foi lanzado o 18 de agosto. \u00c9 a continuaci\u00f3n de Evocation I, mant\u00e9n o concepto ac\u00fastico e \u00e9 o primeiro sen Merlin Sutter nen Ivo Henzi.\nEntre decembro de 2016 e xaneiro de 2017 o grupo redise\u00f1ou completamente a s\u00faa p\u00e1xina web e presentou aos novos membros permanentes, xusto antes de celebrar o seu festival, Eluveitie &amp; Friends, en Pratteln, Su\u00edza. Fabienne Erni uniuse como arpista e os m\u00fasicos, ata agora convidados, Michalina Malisz, Alain Ackermann e Jonas Wolf convert\u00e9ronse en membros permanentes.\nSinxelo \"Rebirth\" e \"Ategnatos\" (2017 - actualidade).\nO 14 de outubro de 2017 Eluveitie anunciou a gravaci\u00f3n dun novo \u00e1lbum e publicou un novo v\u00eddeo musical titulado \"Rebirth\", producido por Wolfgang Wolman e Oliver Sommer. Rebirth foi a primeira gravaci\u00f3n non ac\u00fastica producida pola nova formaci\u00f3n.\nEn febreiro de 2019 publicaron o videoclip da primeira canci\u00f3n do disco, Ategnatos, e o 5 de abril sa\u00edu \u00e1 luz o disco, tam\u00e9n chamado \"Ategnatos\".\nCaracter\u00edsticas.\nEluveitie mestura dous tipos de son diferentes: por unha banda, usa voces limpas, instrumentos tradicionais europeos como o tin whistle e outros tipos de frautas, o viol\u00edn, a gaita ou a zanfona, e as melod\u00edas populares das naci\u00f3ns celtas xunto a outros de creaci\u00f3n propia. Por outra banda, \u00e9 importante a presenza do death metal mel\u00f3dico, con voces guturais, unha bater\u00eda r\u00e1pida e guitarras distorsionadas.\nAlgunhas desas melod\u00edas proceden de canci\u00f3ns tradicionais bretoas, por exemplo, \"\"Tri martolod\" na s\u00faa canci\u00f3n \"Inis Mona\" ou \"Maluron Lurette\" de Tri Yann na s\u00faa canci\u00f3n \"Celts\"; inglesas, como \"Scarborough Fair\" en \"Antvmnos\"; escocesas - como \"The E-minor jig\" en \"Calling the Rain\"; \"reels\" irlandeses - como \"With Ourselves\" de Johnny Harling en \"Meet the Enemy\", \"Cooley's Reel\"\" en \"Tarvos\" ou \"Gravel walk\" en \"The Somber Lay\"; e incluso canci\u00f3ns modernas - como \"\"Thaney\" do grupo Malinky en \"Siraxta\" ou \"Dr. Gilbert\" de L\u00fanasa en \"From Darkness\"\".\nLinguas das letras.\nA\u00ednda que moitas das s\u00faas letras est\u00e1n escritas en ingl\u00e9s, tam\u00e9n incl\u00faen canci\u00f3ns en galo antigo. O seu terceiro \u00e1lbum, \"Evocation I - The Arcane Dominion\", est\u00e1 completamente escrito en galo ag\u00e1s a canci\u00f3n \u00ab\"Sacrapos - At First Glance\"\u00bb. As letras est\u00e1n baseadas na cultura, historia e mitolox\u00eda celtas, feitos hist\u00f3ricos e mitos e lendas da Galia. Para escribilas e traducilas ao galo colaboran con expertos en estudos celtas das universidades de Viena e Z\u00faric.\nPara unha das s\u00faas canci\u00f3ns mais famosas, \"The Call Of The Mountains\", gravaron 5 versi\u00f3ns. Ademais da versi\u00f3n en ingl\u00e9s editaron a canci\u00f3n nas catro linguas de Su\u00edza: franc\u00e9s, alem\u00e1n su\u00edzo, italiano e romanche, as\u00ed como outra versi\u00f3n nas que se combinan as cinco linguas. "}
{"id": "160576", "revid": "89787", "url": "https://gl.wikipedia.org/wiki?curid=160576", "title": "Campionato de Asia de h\u00f3ckey a pat\u00edns", "text": "O Campionato de Asia de h\u00f3ckey a pat\u00edns masculino \u00e9 unha competici\u00f3n de selecci\u00f3ns de h\u00f3ckey a pat\u00edns do continente asi\u00e1tico que sedesputa cada dous anos. Est\u00e1 organizado pola CARS (Confederation of Asia Roller Sports). O \u00faltimo campionato tivo lugar no 2010 na cidade de Dalian (Rep\u00fablica Popular da China) e o campi\u00f3n foi a selecci\u00f3n de Macau."}
{"id": "160577", "revid": "25871", "url": "https://gl.wikipedia.org/wiki?curid=160577", "title": "Intel Core i5", "text": "Intel Core i5 \u00e9 unha familia de procesadores con arquitectura x86-64 fabricada por Intel. Os seus primeiros modelos foron lanzados o mercado en 2009. \u00c9n canto a rendemento sit\u00faanse nunha posici\u00f3n intermedia entre as fam\u00edlias Core i3 e Core i7.\nCaracter\u00edsticas.\nEmprega Directed Media Inteface (DMI) para conectarse con chipset da placa nai. Isto sup\u00f3n a desaparici\u00f3n do tradicional Front-Side Bus (FSB) e a adopci\u00f3n dunha soluci\u00f3n punto a punto similar o Hypertransport de AMD.\nEmprega memoria DIMM DDR3 soportando dual-channel\nTecnolox\u00eda de fabricaci\u00f3n de 45\u00a0nm.\nModo Turbo: O propio procesador \u00e9 capaz de aumentar a s\u00faa frecuencia se a carga de traballo o require."}
{"id": "160578", "revid": "23204", "url": "https://gl.wikipedia.org/wiki?curid=160578", "title": "Palau de Gel", "text": "O Palau de Gel (en galego: \"Palacio de xeo\") \u00e9 unha instalaci\u00f3n propiedade do FC Barcelona, inaugurada o 23 de outubro de 1971, adecuada \u00e1 patinaxe sobre xeo.\nHistoria e caracter\u00edsticas.\nFoi constru\u00edda polos arquitectos Francesc Caball\u00e9 e Josep Soteras. O edificio ocupa 3650 m\u00b2 e a pista ten 61 metros de longo por 26 de ancho. O aforamento \u00e9 de 1256 espectadores. No Palau de Xel adestran e xogan os seus partidos os equipos da secci\u00f3n de h\u00f3quei sobre xeo do FC Barcelona, e adestran os membros do equipo de patinaxe art\u00edstica.\nA instalaci\u00f3n forma parte do mesmo edificio que o Palau Blaugrana, o pavill\u00f3n onde xogan os equipos de baloncesto, balonm\u00e1n, h\u00f3quei sobre pat\u00edns e f\u00fatbol sala do FC Barcelona. Est\u00e1 situada nuns terreos situados no barrio de Les Corts de Barcelona, onde tam\u00e9n se atopa o Camp Nou, o Museo do FC Barcelona, e as oficinas do club catal\u00e1n.\nO Palau de Gel foi escenario de diversos torneos internacionais de h\u00f3quei xeo, de patinaxe art\u00edstica. Tam\u00e9n, tras anular a pista de xeo, o Palau de Gel foi escenario dun campionato do mundo de esgrima e dous Mundiais C de h\u00f3quei pat\u00edns.\nO Palau de Gel \u00e9, xunto ao Skating Club Pista de Gel, unha das d\u00faas \u00fanicas instalaci\u00f3ns permanentes onde se pode practicar patinaxe sobre xeo en Barcelona. Por iso, permanece aberta ao uso de todos os cidad\u00e1ns f\u00f3ra dos horarios de adestramentos e partidos dos equipos do FC Barcelona."}
{"id": "160579", "revid": "89787", "url": "https://gl.wikipedia.org/wiki?curid=160579", "title": "Jos\u00e9 Ufarte", "text": "Jos\u00e9 Armando Ufarte Ventoso, co\u00f1ecido deportivamente como Ufarte, nado en Pontevedra o 17 de maio de 1941, \u00e9 un exfutbolista e adestrador galego, con dobre nacionalidade brasileira. Xogaba de extremo e foi internacional coa selecci\u00f3n espa\u00f1ola.\nSendo neno emigrou coa s\u00faa familia ao Brasil, onde xogou no Flamengo e no Corinthians, antes de volver a Espa\u00f1a e triunfar no Atl\u00e9tico de Madrid, co que xogou dez tempadas ga\u00f1ando tres ligas e d\u00faas Copas do Rei. Era un extremo dereito que destacaba pola s\u00faa t\u00e9cnica individual, o seu pase preciso, a s\u00faa velocidade e mailo seu caneo explosivo.\nTras retirarse no Racing de Santander comezou unha carreira como adestrador, destacando o seu traballo coas categor\u00edas inferiores da selecci\u00f3n espa\u00f1ola, chegando a ser campi\u00f3n de Europa coa sub-19 en 2004.\nTraxectoria.\nComezos (1941-1958).\nComezou a xogar ao f\u00fatbol na s\u00faa cidade natal, onde militou no Petit L\u00e9rez e no equipo infantil do Pontevedra. Pero aos 14 anos tivo que coller con s\u00faa nai, Josefa, e unha irm\u00e1, o cami\u00f1o da emigraci\u00f3n cara ao Brasil, onde xa estaba instalado seu pai, que era un mec\u00e1nico almeriense.\nContinuou co f\u00fatbol nas r\u00faas de R\u00edo de Xaneiro e aos 15 anos viuno xogar a filla do tesoureiro do Flamengo. Tras facerlle unha proba o club fichouno para as s\u00faas categor\u00edas inferiores.\nFlamengo e Corinthians (1958-1964).\nEn 1958, aos 17 anos, debutou co primeiro equipo do Flamengo, convert\u00e9ndose no segundo espa\u00f1ol en xogar no club paulista, despois do tam\u00e9n galego Talladas, d\u00faas d\u00e9cadas antes. Ocupaba a posici\u00f3n de extremo pero tras a chegada do t\u00e9cnico Fleitas Solich, este quer\u00eda que xogase como interior. Os problemas co adestrador fixeron que marchase para o Corinthians en 1961. Ao ano seguinte, Fleitas Solich recalou tam\u00e9n no Corinthians polo que Ufarte volveu ao Flamengo. Conquistou co \"Meng\u00e3o\" o Campionato Carioca de 1963, despois de superar por un punto ao Fluminense, co que empatou no derradeiro partido en Maracan\u00e1 diante de 194 603 seareiros, unha marca hist\u00f3rica.\nAtl\u00e9tico de Madrid (1964-1974).\nEn 1964 volveu a Espa\u00f1a para xogar co Flamengo o Trofeo Laranxa en Valencia, e foi fichado polo Atl\u00e9tico de Madrid. Debutou na primeira divisi\u00f3n o 13 de setembro de 1964 contra o Betis con vitoria por 3 a 1. Na primeira tempada no equipo colchoneiro acadou o subcampionato de liga, trofeo que ga\u00f1ou na tempada seguinte e noutras d\u00faas ocasi\u00f3ns m\u00e1is, amais de d\u00faas Copas do Xeneral\u00edsimo. Formou un gran t\u00e1ndem na banda dereita xunto a Luis Aragon\u00e9s. A s\u00faa \u00faltima tempada no Atl\u00e9tico de Madrid foi a 1973-74, na que volveu acadar o subcampionato de liga e da Copa de Europa, despois de perder a final contra o Bayern de M\u00fanic.\nEn total estivo 10 tempadas no Atl\u00e9tico de Madrid, disputando 322 partidos nos que marcou 34 goles.\nRacing de Santander (1974-1976).\nEn 1974 fichou polo Racing de Santander, que militaba en Segunda Divisi\u00f3n. Esa mesma tempada o equipo dirixido por Jos\u00e9 Mar\u00eda Maguregui logrou o ascenso \u00e1 primeira divisi\u00f3n. Continuou no equipo un ano m\u00e1is, xogando 27 partidos de liga e marcando sete goles. Ao remate da tempada colgou as botas.\nXogou un total de 274 partidos na primeira divisi\u00f3n espa\u00f1ola, marcando 32 goles.\nSelecci\u00f3n nacional.\nFoi internacional coa selecci\u00f3n espa\u00f1ola de f\u00fatbol en 16 ocasi\u00f3ns, marcando dous goles. Debutou o 5 de maio de 1965 contra Irlanda, na fase de clasificaci\u00f3n para o Mundial de Inglaterra de 1966. A s\u00faa entrada na selecci\u00f3n viuse propiciada por unha lesi\u00f3n do coru\u00f1\u00e9s Amancio. Espa\u00f1a perdeu o primeiro partido contra Irlanda pero ga\u00f1ou o segundo, debendo xogarse ent\u00f3n un partido de desempate que decidir\u00eda o equipo que disputar\u00eda o Mundial. Con cero a cero no marcador, no minuto 82 de partido Ufarte deulle un pase ao tam\u00e9n galego Marcelino, cuxo remate rebotou nun defensa, qued\u00e1ndolle o bal\u00f3n a Ufarte, que non fallou e clasificou a Espa\u00f1a para o Mundial.\nXogou s\u00f3 un partido naquel Mundial, no partido fronte \u00e1 Arxentina. Xogou o seu \u00faltimo partido coa selecci\u00f3n en 1972 fronte a Iugoslavia.\nAdestrador.\nComezou adestrando as categor\u00edas inferiores do Atl\u00e9tico de Madrid, as\u00ed como o filial. En marzo de 1988 colleu as rendas do primeiro equipo tras a destituci\u00f3n de C\u00e9sar Luis Menotti. En principio era para ficar ata final de tempada, cando se incorporar\u00eda o t\u00e9cnico Jos\u00e9 Mar\u00eda Maguregui, que nese momento estaba no Celta de Vigo. Con todo, s\u00f3 estivo tres partidos no banco, sendo destitu\u00eddo por Jes\u00fas Gil despois de negarse a recibir indicaci\u00f3ns de Maguregui. Nas seguintes d\u00faas tempadas adestrou o Racing de Santander, sendo destitu\u00eddo ao remate da segunda delas, tras descender a Segunda B.\nNa tempada 1992-93 adestrou o M\u00e9rida en Segunda, e en 1997 incorporouse \u00e1 Real Federaci\u00f3n Espa\u00f1ola de F\u00fatbol. Al\u00ed foi seleccionador de varias das categor\u00edas inferiores da selecci\u00f3n espa\u00f1ola. Coa sub-20 proclamouse subcampi\u00f3n do mundo en 2003 en Abu Zabi e coa sub-19 conquistou o Campionato europeo de 2004 en Su\u00edza, cun equipo no que destacaban entre outros Sergio Ramos, Amorebieta, Juanfran, Silva ou Soldado.\nPosteriormente pasou a ser o segundo adestrador de Luis Aragon\u00e9s na selecci\u00f3n espa\u00f1ola absoluta, conquistando en 2008 a Eurocopa."}
{"id": "160580", "revid": "1131", "url": "https://gl.wikipedia.org/wiki?curid=160580", "title": "Jos\u00e9 Armando Ufarte Ventoso", "text": ""}
{"id": "160582", "revid": "98629", "url": "https://gl.wikipedia.org/wiki?curid=160582", "title": "Querela das Investiduras", "text": "A querela das Investiduras, foi un conflito que enfrontou a papas e reis cristi\u00e1ns entre 1073 e 1122. A causa do devandito desencontro era a provisi\u00f3n de beneficios e t\u00edtulos eclesi\u00e1sticos. P\u00f3dese resumir como o conflito que mantiveron pont\u00edfices e emperadores pola autoridade nos nomeamentos na Igrexa.\nOrixe.\nEn 1073 \u00e9 elevado \u00e1 sede pontificia Gregorio VII. A primeira medida que tomou ese mesmo ano foi dirixida \u00e1 prescrici\u00f3n do celibato eclesi\u00e1stico mediante a prohibici\u00f3n do matrimonio dos sacerdotes.\nNumeros\u00edsimos bispos, abades e eclesi\u00e1sticos en xeral prestaban vasalaxe aos seus se\u00f1ores civ\u00eds en raz\u00f3n dos feudos adquiridos deles. A\u00ednda que un cl\u00e9rigo pod\u00eda ser receptor dun reduto feudal en condici\u00f3ns paritarias \u00e1s de calquera laico, exist\u00edan determinados feudos eclesi\u00e1sticos concibidos para ser rexentados por un posuidor das ordes sacras. Sendo territorios de dominio se\u00f1orial que levaban aparellados dereitos e beneficios feudais, a s\u00faa concesi\u00f3n era realizada polos soberanos seculares mediante o oportuno acto de investidura. O conflito xurd\u00eda da disociaci\u00f3n de funci\u00f3ns e atributos que entra\u00f1aba tal investidura.\nPola s\u00faa propia natureza de feudo eclesi\u00e1stico, o beneficiario deb\u00eda ser un cl\u00e9rigo; de non selo, cousa que suced\u00eda de ordinario, o aspirante quedaba investido eclesiasticamente de modo autom\u00e1tico polo acto formal da s\u00faa concesi\u00f3n, de tal maneira que o investido recib\u00eda simultaneamente os dereitos netamente feudais e a consagraci\u00f3n relixiosa. Segundo a doutrina da Igrexa un laico non pod\u00eda consagrar cl\u00e9rigos, ou o que se ti\u00f1a por equivalente; non estaba capacitado para outorgar a investidura dun feudo eclesi\u00e1stico, prerrogativa que se atribu\u00eda en exclusiva para si ou para os seus legados o Sumo pont\u00edfice.\nPara reis e emperadores os feudos eclesi\u00e1sticos antes que eclesi\u00e1sticos eran feudos. Os cl\u00e9rigos feudatarios, sen prexu\u00edzo da s\u00faa condici\u00f3n clerical, eran tan vasalos como os demais, obrigados na mesma medida para co seu se\u00f1or, comprometidos a axudarlle econ\u00f3mica e militarmente en caso de necesidade. Os monarcas non quer\u00edan que a discrecionalidade lexislativa do Papa, desposu\u00edselles da facultade de investir aos destinatarios daqueles feudos e de obter a cambio o proveito inherente \u00e1 concesi\u00f3n feudal.\nD\u00e1base ademais a circunstancia de que nos dominios do emperador a clerec\u00eda feudal era moi numerosa e constitu\u00eda un grupo ostentador de cargos de confianza na administraci\u00f3n e fundamental para a marcha do goberno da naci\u00f3n. As\u00ed, os monarcas fac\u00edan recaer os cargos eclesi\u00e1sticos en parentes ou amigos, ou sexa, persoas que \"moitas veces eran indignas\". Ademais, moitos bispos, abades e os simples cl\u00e9rigos opux\u00e9ronse ao cambio da s\u00faa situaci\u00f3n polo risco de perda das prerrogativas de que xa gozaban nas s\u00faas posesi\u00f3ns feudais.\nPrivar ao emperador da s\u00faa facultade de investir aos titulares dos feudos eclesi\u00e1sticos era tanto como furtarlle o dereito de nomear aos seus colaboradores e funcionarios e subtraerlle boa parte dos seus vasalos, os m\u00e1is leais, os seus valedores financeiros, os que lle sustentaban militarmente. Todo isto era parte da loita entre os Poderes universais, que se disputaban en Dominium mundi.\nDo S\u00e9culo escuro \u00e1 Hierocracia.\nA comezos do s\u00e9culo XI, ante un Papado impotente ante as facci\u00f3ns nobiliarias, verificouse un aut\u00e9ntico cesaropapismo co emperador Henrique III (1039-1056) (verdadeiro dispensador de cargos eclesi\u00e1sticos). Trala morte de Henrique III xorde un movemento tendente a \"liberar ao papado do sometemento ao imperio\". En todo o mundo cristi\u00e1n comeza a reivindicarse a liberdade da Igrexa, principalmente para nomear os seus funcionarios.\nAo decreto de 1073 sobre o celibato seguiron outro catro decretos ditados en 1074 sobre a simon\u00eda e as investiduras. Visiblemente as miras de Gregorio VII eran pol\u00edticas e \u00edan encami\u00f1adas a minar a autoridade imperial, pois as disposici\u00f3ns non se promulgaron en Inglaterra, nin en Francia nin en Espa\u00f1a. A reacci\u00f3n por parte das autoridades civ\u00eds e dos mesmos cl\u00e9rigos afectados foi virulenta, correndo perigo en moitos casos a integridade persoal dos legados vaticanos enviados para publicar e facer cumprir os edictos do Pont\u00edfice.\nPero este non suavizou os seus m\u00e9todos nin rebaixou o ton das ameazas. Moi ao contrario, ditou novos decretos en 1075 (vinte e sete normas compendiadas nos \"Dictatus papae\") que repet\u00edan as prohibici\u00f3ns dos decretos anteriores con maior severidade nas penas, que alcanzaban \u00e1 excomu\u00f1\u00f3n para quen, sendo laicos, entregasen unha igrexa ou para quen a recibisen daqueles, a\u00ednda non mediando pago. \nOs vinte e sete axiomas dos \"Dictatus papae\" res\u00famense en tres conceptos b\u00e1sicos:\nA querela.\nEstas pretensi\u00f3ns papais levaranlle a un enfrontamento co emperador alem\u00e1n na chamada \"Disputa das Investiduras\", que no fondo non \u00e9 m\u00e1is que un enfrontamento entre o poder civil e o eclesi\u00e1stico sobre a cuesti\u00f3n da quen compete o dominio do clero. En efecto, Henrique IV non parec\u00eda disposto a admitir a menor diminuci\u00f3n na s\u00faa autoridade imperial e comportouse con desde\u00f1osa indiferenza cara \u00e1s prescrici\u00f3ns pontificias. Seguiu investindo a bispos para cubrir as sedes vacantes en Alema\u00f1a e, o que foi m\u00e1is ferinte para a sensibilidade vaticana: nomeou o arcebispo de Mil\u00e1n, cuxa poboaci\u00f3n rexeitara ao designado polo papa.\nGregorio VII recriminou ao emperador o seu insolente actitude, dirixiulle un novo chamamento \u00e1 obediencia e ameazoulle coa excomu\u00f1\u00f3n e a deposici\u00f3n. Por resposta, Henrique IV convocou en Worms, no ano 1076, un s\u00ednodo de prelados alem\u00e1ns que non se cohibiron en manifestaci\u00f3ns de ves\u00e1nico odio cara ao pont\u00edfice de Roma e de aberta oposici\u00f3n aos seus plans reformadores. Co apoio clerical expresado formalmente no documento que recoll\u00eda as conclusi\u00f3ns da asemblea, no que se deixaba constancia de desobediencia declarada ao papa e neg\u00e1baselle o reco\u00f1ecemento como sumo pont\u00edfice, o emperador cominoulle por escrito a que abandonase o seu cargo e dedic\u00e1sese a facer penitencia polos seus pecados, \u00e1 vez que lle daba traslado da acta do s\u00ednodo episcopal. A indignaci\u00f3n en Roma superou calquera l\u00edmite. O concilio que se estaba celebrando nesas mesmas datas na cidade santa ditou orde de excomu\u00f1\u00f3n para Henrique IV e todos os intervenientes no s\u00ednodo alem\u00e1n, ao que o papa engadiu unha resoluci\u00f3n de dispensa aos s\u00fabditos do emperador do xuramento de fidelidade prestado, declar\u00e1bao deposto do seu trono imperial ata que pedise perd\u00f3n, e prohib\u00eda a calquera reco\u00f1ecelo como rei.\nA humillaci\u00f3n de Canossa.\nCon motivo da publicaci\u00f3n da bula de excomu\u00f1\u00f3n contra o emperador, a nobreza opositora logrou convocar en Tribur a Dieta imperial coa manifesta intenci\u00f3n de depor ao monarca, aproveitando ademais que os rebeldes sax\u00f3ns estaban de novo en p\u00e9 de guerra. Henrique IV viuse en situaci\u00f3n comprometida. Ante o perigo de que o papa aproveitase esta reuni\u00f3n para impor as s\u00faas esixencias, e ameazado ademais de deposici\u00f3n polos pr\u00edncipes se non era absolto da excomu\u00f1\u00f3n, Henrique IV decide ir ao encontro do papa e obter del a absoluci\u00f3n.\nA principios de 1077 foi advertido o papa de que o emperador estaba en cami\u00f1o cara a Italia. Non cuestionou as host\u00eds intenci\u00f3ns deste e buscou refuxio seguro no inexpugnable castelo de Canossa, preto de Parma. Pero Henrique non vi\u00f1a encabezando ning\u00fan ex\u00e9rcito, sen\u00f3n como penitente arrepentido que imploraba o perd\u00f3n do santo pai e que desexaba retornar ao seo da igrexa mediante o levantamento da excomu\u00f1\u00f3n. Chegou a Canossa o 25 de xaneiro daquel x\u00e9lido inverno pedindo ser recibido pola s\u00faa Santidade. C\u00f3ntase que o papa demorou a entrevista por termo de tres d\u00edas, durante os cales permaneceu o humilde emperador descalzo e arroupado cunha simple capa \u00e1s portas da fortaleza. O papa, sorprendido pola inesperada actitude do seu inimigo, vacilaba sobre a mellor forma de actuar: o sumo sacerdote non pod\u00eda negar a absoluci\u00f3n das s\u00faas faltas a un peregrino que se presentaba daquela guisa dando mostra de humildade e contrici\u00f3n; pero, de facelo, Henrique IV ver\u00edase de novo reintegrado na comunidade cristi\u00e1, confirmado no seu trono con dereito de cinguir a tripla coroa, e exento de calquera tara que servise de argumento aos seus inimigos para esixir a s\u00faa abdicaci\u00f3n. Non tivo outra opci\u00f3n que perdoar e absolver, ennobrecido moralmente e derrotado politicamente.\nReactivaci\u00f3n da querela.\nAo regreso de Henrique a Alema\u00f1a, os partidarios do seu cu\u00f1ado Rodolfo de Suabia, reunidos en Forchheim, proclamaron novo emperador a Rodolfo. Henrique IV quixo p\u00f3r a proba ao papa e esixiulle en ton altivo que excomungara a Rodolfo de Suabia. As relaci\u00f3ns agre\u00e1ronse e o emperador volveu proceder como xa o fixo en ocasi\u00f3n anterior: convocou un concilio de prelados alem\u00e1ns en Brixen que declarou desposu\u00eddo da s\u00faa dignidade pontificia a Gregorio VII e nomeou no seu lugar a un antipapa, ao arcebispo de R\u00e1vena investido como Clemente III. A reacci\u00f3n do papa non se fixo esperar, e inmediatamente, nese ano de 1080, por un concilio celebrado en Roma depuxo do seu cargo imperial a Henrique IV, fulminouno coa excomu\u00f1\u00f3n e reco\u00f1eceu como lex\u00edtimo rei ao seu cu\u00f1ado Rodolfo.\nHenrique IV p\u00faxose \u00e1 fronte dun poderoso ex\u00e9rcito e marchou sobre Roma. Instalado na cidade santa, reuniu nela un concilio ao que foi convocado Gregorio VII, mais este non acudiu, sabedor de que \u00eda ser xulgado e condenado. A s\u00faa ausencia non evitou a s\u00faa excomu\u00f1\u00f3n e destronamento. No seu lugar colocouse a Clemente III que se apresurou a coroar a Henrique IV e \u00e1 s\u00faa esposa Berta o 31 de marzo de 1084. Gregorio solicitou a axuda do normando siciliano Roberto Guiscardo, quen puxo en marcha as s\u00faas hostes de aventureiros, na s\u00faa maior\u00eda musulm\u00e1ns, e lanzounas contra Roma. Henrique abandonou cautamente a cidade que quedou a merc\u00e9 daquelas hordas incontroladas. Produciuse un verdadeiro saqueo, intolerable para o pobo romano que se sublevou contra os valedores da autoridade gregoriana. Foi a escusa para unha salvaxe represi\u00f3n sanguenta na que sucumbiron milleiros de cidad\u00e1ns e a urbe quedou arruinada. Baixo a protecci\u00f3n de semellante vasalo e escoltado polas s\u00faas milicias musulm\u00e1s, Gregorio VII fuxiu da Roma devastada e aceptou o asilo que Guiscardo dispensoulle en Salerno, onde morreu ao ano seguinte.\nTras un fugaz paso pola sede pontificia de V\u00edctor III, foi designado papa en 1088 Urbano II. En Roma, no entanto, segu\u00eda instalado o antipapa Clemente III cos seus partidarios. Urbano prop\u00faxose desaloxar da cidade santa ao seu opo\u00f1ente, para o que confiou nos seus vasalos sicilianos. En efecto, co apoio do ex\u00e9rcito normando puido abrirse paso at\u00e9 Roma en novembro de 1088, onde houberon de librarse cruentas batallas entre as tropas do antipapa e as do papa para que este puidese por fin acceder ao seu lex\u00edtimo trono. Instalado nel buscou a maneira de derrubar ao emperador aglutinando na poderosa Liga Lombarda as cidades de Mil\u00e1n, Lodi, Piacenza e Cremona. Urbano II morreu en 1099, sen poder dobregar ao seu persoal inimigo Henrique IV.\nO seu sucesor Pascual II ensaiou sen resultado similares procedementos que os empregados polos seus antecesores na s\u00faa pugna con Henrique IV. Este morr\u00eda en 1106 deixando no trono imperial ao seu fillo Henrique V. A aparentemente d\u00f3cil disposici\u00f3n do novo emperador fixo crer por un momento a Pascual II que ti\u00f1a ao alcance da s\u00faa man a ansiada soluci\u00f3n aos vetustos problemas que padec\u00eda a cristiandade. Pero a quim\u00e9rica ilusi\u00f3n desvaneceuse ben pronto. Henrique V non tardou en clarificar a s\u00faa posici\u00f3n: no mesmo momento en que se viu alzado ao trono imperial enviou emisarios a Roma para lembrar ao papa a ancestral prerrogativa do rei xerm\u00e1nico de confirmar a elecci\u00f3n dos bispos, tomarlles xuramento de fidelidade e entregarlles as credenciais da s\u00faa autoridade secular, ou, dito doutro xeito, a s\u00faa facultade de investir aos prelados nos seus feudos eclesi\u00e1sticos. A loita volv\u00eda empezar e, como sempre, a excomu\u00f1\u00f3n do emperador foi a primeira medida tomada no Concilio de Guastalla ese mesmo ano de 1106.\nCambio de actitude.\nPor\u00e9n, Pascual II, nun achegamento \u00e1 realidade, comezou a percibir o esaxerado das pretensi\u00f3ns de Gregorio VII e o dif\u00edcil de manter aquelas esixencias, polo que se foi mostrando receptivo a determinadas iniciativas que propu\u00f1an a renuncia dos cl\u00e9rigos \u00e1 posesi\u00f3n de calquera bens materiais de concesi\u00f3n real, no entendemento de que haber\u00eda de bastarlles para o seu sustento cos d\u00e9cimos e as esmolas dos fieis. A Henrique V non pod\u00eda ofert\u00e1rselle unha mellor soluci\u00f3n, pois ela supu\u00f1a a apropiaci\u00f3n de todo o patrimonio da igrexa xerm\u00e1nica, por cuxo prezo estaba disposto a renunciar ao seu privilexio de sancionar a elecci\u00f3n dos cargos eclesi\u00e1sticos que, en diante, non ostentar\u00edan ning\u00fan poder territorial.\nCon intenci\u00f3n de acelerar un final satisfactorio para os seus intereses, Henrique penetrou en Italia en 1110 \u00e1 fronte dun ex\u00e9rcito intimidador. Os seus enviados a parlamentar co papa e sentar as bases da coroaci\u00f3n imperial, asinaron con este o concordato de Sutri, polo que se pactaba o abandono por parte do emperador dos seus supostos dereitos de investidura a cambio da entrega por parte do clero dos seus bens territoriais. Unha vez en Roma, disp\u00faxose todo para que Henrique V recibise de mans do pont\u00edfice a coroa do Sacro Imperio o d\u00eda 12 de febreiro de 1111. Chegado o momento, estando para iniciarse a solemne cerimonia na bas\u00edlica de San Pedro, f\u00edxose p\u00fablico o contido do tratado subscrito entre o papa e o emperador. Cando os prelados, abades e demais dignatarios eclesi\u00e1sticos co\u00f1eceron que a paz se compraba cos seus bens desatouse a c\u00f3lera dos afectados de forma tan tumultuosamente ameazadora que Pascual II non puido proseguir coa lectura do documento nin proceder \u00e1 coroaci\u00f3n do emperador. Este, pola s\u00faa banda, estaba resolto a forzar o cumprimento do pactado e, a tal fin, fixo que as tropas desaloxasen o templo e reduciu a prisi\u00f3n aos cardeais.\nCativo de Henrique, Pascual II non tivo outra opci\u00f3n que dobregarse aos imperativos daquel e, cedendo \u00e1s s\u00faas presi\u00f3ns, corooulle pomposamente, non sen antes asinar un novo documento polo que se reco\u00f1ec\u00eda ao emperador o dereito de investidura \u00ab\"polo b\u00e1culo e o anel\"\u00bb, isto \u00e9, en toda a s\u00faa plenitude, coa soa limitaci\u00f3n de que non mediase contraprestaci\u00f3n simoniaca. Recobrada a liberdade, e ante as premas, esta vez, dos burlados cardeais, o Papa denunciou o tratado subscrito baixo coacci\u00f3n e violencia e excomungou ao emperador.\nA querela das investiduras, que por un fugaz momento pareceu chegar ao seu fin, intensificouse se cabe. Pascual II morreu en 1118 sen avanzar no cami\u00f1o da soluci\u00f3n.\nO fin da querela.\nEn 1117 sit\u00faase \u00e1 fronte da igrexa Calisto, papa de orixe francesa a quen hai que atribu\u00edr o \u00e9xito na anhelada conclusi\u00f3n da querela das investiduras. O inicio do seu pontificado non presaxiaba aquel bo final, pois unha das s\u00faas primeiras medidas consistiu en revogar a facultade de investidura arrincada coactivamente por Henrique V a Pascual II, o que deu lugar a renovadas tensi\u00f3ns. Por\u00e9n, porque rendese en ambas as partes a fatiga por tan prolongada loita, ou porque finalmente impux\u00e9sese a raz\u00f3n, o 23 de setembro de 1122 asinouse o Concordato de Worms, ratificado un ano despois polo concilio ecum\u00e9nico de Letr\u00e1n. Por aquel protocolo establec\u00edase un acordo entre a Santa S\u00e9 e o imperio, segundo o cal corresponder\u00eda ao poder eclesi\u00e1stico a investidura clerical mediante a entrega do anel e o b\u00e1culo e a consagraci\u00f3n coas ordes relixiosas, mentres que ao estamento civil reserv\u00e1baselle a investidura feudal con outorgamento dos dereitos de regal\u00eda e demais atributos temporais. Os as\u00ed investidos deb\u00edanse ao papa no relixioso e ao soberano laico no civil. Ao emperador reco\u00f1ec\u00edaselle ademais a potestade de asistir \u00e1 elecci\u00f3n dos cargos eclesi\u00e1sticos e de utilizar o seu voto de calidade cando non houbese acordo entre os electores. Como as presi\u00f3ns que se exerc\u00edan sobre os cap\u00edtulos das catedrais e abad\u00edas eran moi fortes en orde \u00e1 elecci\u00f3n dun determinado candidato, o que dificultaba a obtenci\u00f3n do qu\u00f3rum necesario, ao final acabou sendo con farta frecuencia o emperador quen impuxo a s\u00faa arbitraxe."}
{"id": "160583", "revid": "5132", "url": "https://gl.wikipedia.org/wiki?curid=160583", "title": "Cuesti\u00f3n das Investiduras", "text": ""}
{"id": "160584", "revid": "5132", "url": "https://gl.wikipedia.org/wiki?curid=160584", "title": "Loita das Investiduras", "text": ""}
{"id": "160585", "revid": "5132", "url": "https://gl.wikipedia.org/wiki?curid=160585", "title": "Querela das investiduras", "text": ""}
{"id": "160586", "revid": "98629", "url": "https://gl.wikipedia.org/wiki?curid=160586", "title": "All Over Me", "text": "All Over Me \u00e9 un filme de 1997 dirixido por Alex Sichel e escrito por s\u00faa irm\u00e1 Sylvia Sichel. Alex Sichel recibiu unha axuda da Princess Grace Foundation para facer un filme sobre a m\u00fasica riot grrrl e ent\u00f3n pediulle \u00e1 s\u00faa irm\u00e1 que colaborara con ela.\nArgumento.\nA protagonista empeza a namorarse dunha rapaza, que parece ser heterosexual, que anda detr\u00e1s dun home, e coa que ten pensado montar un grupo musical. A amiga acabar\u00e1 co home, caendo nun problema coas drogas, e distanci\u00e1ndose da protagonista, que co\u00f1ecer\u00e1 outra rapaza, m\u00fasica, coa que clarificar\u00e1 a s\u00faa sexualidade.\nGalard\u00f3ns.\nGa\u00f1ou o Teddy Award como mellor filme en 1997 no Festival de Cine de Berl\u00edn. Foi candidata ao Grand Jury Prize no Festival de Cinema de Sundance de 1997, para o Open Palm Award nos Gotham Awards de 1997 e para o premio de pel\u00edcula destacada dos GLAAD Media Awards de 1998. Alison Folland foi candidata para o Independent Spirit Award e para o Chlotrudis Award como mellor actriz.\nBanda sonora.\nA banda sonora de \"All Over me\" foi composta por Miki Navazio."}
{"id": "160588", "revid": "23204", "url": "https://gl.wikipedia.org/wiki?curid=160588", "title": "M\u00fasculo extensor radial longo do carpo", "text": "O m\u00fasculo extensor radial longo do carpo ou primeiro radial externo \u00e9 un m\u00fasculo do membro superior humano situado no compartimento posterior do antebrazo. Vai dende o \u00famero ata o segundo metacarpiano.\nOrixe e inserci\u00f3ns.\nA s\u00faa orixe \u00e1chase na zona distal da crista supracond\u00edlea e no epic\u00f3ndilo lateral do \u00famero. O seu tend\u00f3n ins\u00edrese na base do segundo metacarpiano.\nFunci\u00f3n.\nEstende e abduce o pulso.\nInnervaci\u00f3n.\nNervio radial, antes de que este se divida nunha p\u00f3la superficial e noutra fonda.\nVascularizaci\u00f3n.\n\u00c9 vascularizado pola arteria radial."}
{"id": "160589", "revid": "2956", "url": "https://gl.wikipedia.org/wiki?curid=160589", "title": "M\u00fasculo primeiro radial externo", "text": ""}
{"id": "160590", "revid": "88215", "url": "https://gl.wikipedia.org/wiki?curid=160590", "title": "Copa Latina", "text": "A Copa Latina foi unha competici\u00f3n futbol\u00edstica europea que enfrontou entre 1949 e 1957 aos campi\u00f3ns das ligas de Francia, Italia, Portugal e Espa\u00f1a. A competici\u00f3n tivo un gran prestixio por ser a primeira competici\u00f3n internacional europea que enfrontaba aos campi\u00f3ns dos pa\u00edses latinos, e foi considerada a segunda competici\u00f3n m\u00e1is importante de Europa tras a Copa Mitropa, concibida con anterioridade, e que enfrontaba a conxuntos dos pa\u00edses do leste de Europa.\nA Copa Latina disput\u00e1base cada ano nunha sede diferente nun dos catro pa\u00edses participantes. Un sorteo decid\u00eda os emparellamentos das d\u00faas semifinais. Os ga\u00f1adores das semifinais disputaban a final. Os perdedores disputaban o partido polo terceiro e cuarto posto.\nA competici\u00f3n deixou de disputarse en 1957, tras a consolidaci\u00f3n da Copa de Europa, competici\u00f3n creada en 1955."}
{"id": "160591", "revid": "85894", "url": "https://gl.wikipedia.org/wiki?curid=160591", "title": "T\u00edvoli", "text": "T\u00edvoli, en lat\u00edn Tibur, en italiano Tivoli, \u00e9 unha cidade do Lacio, en Italia, na provincia de Roma. En 2021 ti\u00f1a 54\u00a0939 habitantes. Est\u00e1 na marxe esquerda do r\u00edo Aniene, no nordeste de Roma.\nHistoria e caracter\u00edsticas.\nNestas terras, entre outras materias primas, hab\u00eda unha pedra chamada actualmente travertino, que foi moi usada en Roma; a\u00ednda existen restos das antigas canteiras. O Coliseo e a bas\u00edlica de San Pedro de Roma est\u00e1n feitos con este material.\nFoi unha localidade romana co\u00f1ecida pola s\u00faa paisaxe agreste, con bosques intercalados e fervenzas, cun clima m\u00e1is fresco e limpo que a populosa Roma. Converteuse en lugar de veraneo en tempos do Imperio romano. Al\u00ed tiveron vilas moitos personaxes romanos, como o emperador Hadriano e o poeta Quinto Horacio Flaco (65\u20138\u00a0a.\u00a0C.). As modernas obras hidr\u00e1ulicas de captaci\u00f3n de auga variaron sensiblemente a paisaxe do lugar."}
{"id": "160592", "revid": "56817", "url": "https://gl.wikipedia.org/wiki?curid=160592", "title": "M\u00fasculo extensor radial curto do carpo", "text": "O m\u00fasculo extensor radial curto do carpo ou segundo radial externo \u00e9 un m\u00fasculo do membro superior humano pertencente ao compartimento posterior do antebrazo. Vai dende o \u00famero ata o segundo e terceiro metacarpiano.\nOrixe e inserci\u00f3ns.\nO m\u00fasculo orix\u00ednase no epic\u00f3ndilo lateral do \u00famero. Ins\u00edrese na superficie dorsal da base do segundo e terceiro metacarpiano. Durante o seu percorrido adoita situarse por debaixo do extensor radial longo do carpo.\nFunci\u00f3n.\nEstende e abduce o pulso.\nInnervaci\u00f3n.\nEst\u00e1 innervado pola p\u00f3la fonda do nervio radial.\nVascularizaci\u00f3n.\nEst\u00e1 vascularizado pola arteria radial"}
{"id": "160593", "revid": "2956", "url": "https://gl.wikipedia.org/wiki?curid=160593", "title": "M\u00fasculo segundo radial externo", "text": ""}
{"id": "160594", "revid": "1987", "url": "https://gl.wikipedia.org/wiki?curid=160594", "title": "T\u00edvoli (hom\u00f3nimos)", "text": "O top\u00f3nimo T\u00edvoli ou Tivoli p\u00f3dese referir a:"}
{"id": "160595", "revid": "624", "url": "https://gl.wikipedia.org/wiki?curid=160595", "title": "Atanasio I, arcebispo de Alexandr\u00eda", "text": ""}
{"id": "160596", "revid": "98629", "url": "https://gl.wikipedia.org/wiki?curid=160596", "title": "Alexandre I, arcebispo de Alexandr\u00eda", "text": "Alexandre de Alexandr\u00eda, nado no ano 250 e finado no 326, boi arcebispo de Alexandr\u00eda desde o ano 313 at\u00e9 a s\u00faa morte. Foi designado co nome de Alexandre (\u1f08\u03bb\u03ad\u03be\u03b1\u03bd\u03b4\u03c1\u03bf\u03c2), para suceder a Aquilas de Alexandr\u00eda.\nTraxectoria.\nFoi o d\u00e9cimo noveno patriarca de Alexandr\u00eda, t\u00edtulo que precede ao de papa da Igrexa copta ou patriarca da Igrexa ortodoxa, previo ao cisma do ano 457.\nAlexandre \u00e9 famoso pola s\u00faa oposici\u00f3n \u00e1 chamada \"herex\u00eda ariana\", que afirmaba que Xes\u00fas non era Deus verdadeiro, sen\u00f3n s\u00f3 o Fillo de Deus, que se encarnara en Xes\u00fas de Nazaret; era o unix\u00e9nito de Deus e polo tanto ti\u00f1a unha orixe temporal, a primeira das criaturas creadas, e por iso non era coeterno co seu Pai.\nAlexandre tam\u00e9n \u00e9 co\u00f1ecido pola s\u00faa doutrina apost\u00f3lica e unha das s\u00faas acci\u00f3ns m\u00e1is destacadas foi ordenar a un mozo di\u00e1cono de nome Atanasio, que m\u00e1is tarde ser\u00eda famoso e admirado en toda a cristiandade.\nAlexandre a\u00ednda que foi xentil cos arianos, tam\u00e9n foi determinado. Moitos ac\u00fasano de comprometer a posici\u00f3n da Igrexa, a\u00ednda que outros autores afirman que foi impetuoso a causa da s\u00faa posici\u00f3n irredut\u00edbel. Non obstante, debe ser considerado como un campi\u00f3n na ensinanza da Igrexa cat\u00f3lica o que est\u00e1 acreditado ao inclu\u00edlo no seu santoral polo seu celo pastoral, celebr\u00e1ndose a s\u00faa festividade o 26 de febreiro na igrexa cat\u00f3lica, na Igrexa ortodoxa o 29 de maio e na Igrexa copta o 17 de abril.\nDurante moito tempo dirixiuse a Ario intentando convencelo do seu erro antes da s\u00faa excomu\u00f1\u00f3n, no 321. A excomu\u00f1\u00f3n foi confirmada no s\u00ednodo de Alexandr\u00eda. A s\u00faa circular episcopal sobre a herex\u00eda ariana sobreviviu, ao tempo que \u00e9 unha parte importante da literatura eclesi\u00e1stica daquel per\u00edodo.\nComo bispo, Alexandre prefer\u00eda aos monxes, destacando aqueles que viv\u00edan como eremita s no deserto, a quen consideraba como modelo para as s\u00faas ovellas. Tam\u00e9n insistiu na caridade cos pobres na diocese baixo o seu control, virtudes polas que foi famoso.\nConsid\u00e9rase a Alexandre como un dos principais respons\u00e1beis do Primeiro Concilio de Nicea no ano 325, onde o arianismo foi formalmente condenado. O labor de Alexandre neste concilio ser\u00eda de capital importancia posteriormente, xa que uns anos m\u00e1is tarde o emperador Teodosio I tomou a transcendental decisi\u00f3n de facer do cristianismo niceno ou catolicismo a relixi\u00f3n oficial do Imperio mediante o Edicto de Tesal\u00f3nica de 380.\nFaleceu en Alexandr\u00eda no ano 326, segundo algunhas tradici\u00f3ns o 26 de febreiro, dous anos despois de regresar do concilio, e nomeando a santo Atanasio de Alexandr\u00eda como o seu sucesor."}
{"id": "160597", "revid": "89787", "url": "https://gl.wikipedia.org/wiki?curid=160597", "title": "Austrian Traded Index", "text": "Austrian Traded Index ou ATX \u00e9 o \u00edndice bolsista de referencia da Wiener B\u00f6rse. O ATX est\u00e1 composto polas vinte empresas con maior capitalizaci\u00f3n bolsista da Bolsa de Viena.\nO ATX empezouse a calcular o 2 de xaneiro de 1991 cun valor base de 1000 puntos. Desde a s\u00faa introduci\u00f3n, o m\u00ednimo hist\u00f3rico foi o 13 de agosto de 1992 con 682,96 puntos, mentres que o seu m\u00e1ximo hist\u00f3rico acadouno o 9 de xullo de 2007 con 5000 puntos antes da crise das hipotecas subprime. \nCompo\u00f1entes.\nEsta \u00e9 a lista das empresas compo\u00f1entes do \u00edndice ATX a 25 de setembro de 2010: \nComposici\u00f3n hist\u00f3rica.\nO ATX orixinalmente estaba composto polas seguintes empresas:\n\"Nota: As empresas marcadas con asterisco a\u00ednda se mante\u00f1en no ATX.\"\nA seguinte lista mostra a outras empresas que foron membros do ATX:"}
{"id": "160598", "revid": "1682665", "url": "https://gl.wikipedia.org/wiki?curid=160598", "title": "Festival da Canci\u00f3n de Eurovisi\u00f3n", "text": ""}
{"id": "160599", "revid": "1682679", "url": "https://gl.wikipedia.org/wiki?curid=160599", "title": "Antoni Morell i Mora", "text": ""}
{"id": "160600", "revid": "65337", "url": "https://gl.wikipedia.org/wiki?curid=160600", "title": "Moeda de 1 euro", "text": "A moeda de 1 euro est\u00e1 formada por unha zona interior de cupron\u00edquel e por unha zona exterior de n\u00edquel-lat\u00f3n. Ten un di\u00e1metro de 23,25 mm, un grosor de 2,33\u00a0mm e un peso de 7,50 gramos. A s\u00faa beira \u00e9 estriada alterna: tres grupos de estriado fino entre tres segmentos lisos. \nTodas as moedas te\u00f1en un anverso espec\u00edfico de cada Estado e un reverso com\u00fan para toda a eurozona, dese\u00f1ado por Luc Luycx, ga\u00f1ador dun concurso convocado para ese efecto polo Consello Europeo e resolto na s\u00faa reuni\u00f3n de \u00c1msterdam do 13 de xu\u00f1o de 1997. Este reverso com\u00fan tivo un pequeno axuste en 2007.\nAustria e Italia solicitaron varias veces ao Banco Central Europeo a posibilidade de emitir billetes dun euro para controlar a inflaci\u00f3n."}
{"id": "160601", "revid": "65337", "url": "https://gl.wikipedia.org/wiki?curid=160601", "title": "Moedas de euro", "text": "Todas as moedas de euro te\u00f1en un reverso com\u00fan, que mostra o valor da moeda; e un anverso, que \u00e9 distinto en cada estado emisor.\nO nome da moeda foi aprobado polo Consello Europeo na s\u00faa reuni\u00f3n celebrada en Madrid os d\u00edas 15 e 16 de decembro de 1995. As moedas e billetes de euro entraron en circulaci\u00f3n o 1 de xaneiro de 2002.\nDesde o 1 de xaneiro de 2007, Eslovenia pertence \u00e1 zona euro, abandonando o t\u00f3lar. A partir do 1 de xaneiro de 2008, incorpor\u00e1ronse Chipre e Malta, cu\u00f1ando as\u00ed moedas de euro cos seus propios gravados no lado anverso da moeda. Un ano despois, o 1 de xaneiro de 2009, fixo o mesmo Eslovaquia.\nEmisi\u00f3n ordinaria.\nDese\u00f1os orixinarios 2002-2006 (lado com\u00fan).\nTras ter ga\u00f1ado un concurso europeo, o dese\u00f1o das moedas de euro do belga Luc Luycx foi adoptado polo Consello Europeo en \u00c1msterdam o 16 de xu\u00f1o de 1997.\nAs moedas presentan \u00e1 Uni\u00f3n Europea de diferentes formas coas 12 estrelas de fondo. As moedas de 1, 2 e 5 c\u00e9ntimos indican o lugar de Europa no mundo; as moedas de 10, 20 e 50 c\u00e9ntimos presentan \u00e1 Uni\u00f3n como unha congregaci\u00f3n de naci\u00f3ns; e finalmente as moedas de 1 e 2 euros mostran unha Europa sen fronteiras.\nO ano mostrado nas moedas data desde 1999, cando o euro foi formalmente establecido, pero s\u00f3 nas moedas de Francia, Espa\u00f1a, B\u00e9lxica, Finlandia e os Pa\u00edses Baixos.\nM\u00f3naco desde 2001, e os restantes pa\u00edses (Austria, Alema\u00f1a, Grecia, Irlanda, Italia, Luxemburgo, Portugal, San Marino e a Cidade do Vaticano) desde 2002.\nEmisi\u00f3ns 2007 \u00e1 actualidade (lado com\u00fan).\nO cambio de formato debeuse a que o anterior mostraba a Europa dos 15 (previa \u00e1 quinta ampliaci\u00f3n do 1 de maio de 2004), e en 2007 a Uni\u00f3n Europea est\u00e1 constitu\u00edda por 27 pa\u00edses. Deste modo, cambian os dese\u00f1os das moedas de 10, 20 e 50 c\u00e9ntimos, e as de 1 e 2 euros; mostrando un mapa mudo de Europa.\nA partir de 2007, as moedas de euro mostran a Europa sen distinguir fronteiras. Este dese\u00f1o ser\u00e1 obrigatorio nos dese\u00f1os do anverso da moeda, onde todas as moedas seguen mostrando as 12 estrelas.\nOs estados adscritos ao euro deben manter os seus anversos propios durante cinco anos; a\u00ednda que hai excepci\u00f3ns, como se cambia o xefe do Estado. Tam\u00e9n \u00e9 posible cu\u00f1ar un n\u00famero limitado de moedas conmemorativas de 2 euros e de moedas conmemorativas de 12 euros.\nA\u00ednda que non son membros da UE, M\u00f3naco, San Marino e a Cidade do Vaticano te\u00f1en os seus dese\u00f1os propios, a\u00ednda que dada a s\u00faa escaseza, estas moedas van dirixidas ao coleccionismo numism\u00e1tico.\nEmisi\u00f3ns conmemorativas.\nEmisi\u00f3ns conmemorativas de ouro e prata.\nA cu\u00f1axe de moedas conmemorativas de ouro e prata \u00e9 un legado das anteriores pr\u00e1cticas en cada pa\u00eds; e te\u00f1en a peculiaridade de que non todas te\u00f1en curso legal en toda a eurozona. As\u00ed, unha moeda de 10 euros conmemorativos de Finlandia non pode ser usada nos Pa\u00edses Baixos.\nDe feito, estas moedas non est\u00e1n pensadas para usarse en pagos, a\u00ednda que o seu valor intr\u00ednseco (o del metal) non excede o seu valor facial, salvo que a prata supere os 30\u20ac/onza. A moeda alem\u00e1 de prata de 10 euros, ou a espa\u00f1ola de prata de 12 euros, adqu\u00edrense polo seu valor facial.\nEmisi\u00f3ns conmemorativas de 2\u20ac.\nA Comisi\u00f3n Europea permitiu a cu\u00f1axe de moedas conmemorativas de 2 euros desde 2004, de curso legal en toda a eurozona. As restricci\u00f3ns son:\nEmisi\u00f3ns conmemorativas de 12\u20ac.\nEn Espa\u00f1a perm\u00edtese a cu\u00f1axe de moedas conmemorativas de 12 euros, de curso legal en toda a eurozona, como continuaci\u00f3n das moedas conmemorativas de 2.000 pesetas que eran emitidas antes da implantaci\u00f3n do euro como moeda \u00fanica.\nTen as seguintes caracter\u00edsticas:\nEuros de proba.\nEntidades privadas (como a International Numismatic Agency do Reino Unido ou Europ-Mint en Su\u00edza) realizan moedas de euros de proba para ser vendidos a coleccionistas. Estas moedas non te\u00f1en curso legal."}
{"id": "160602", "revid": "65337", "url": "https://gl.wikipedia.org/wiki?curid=160602", "title": "Moeda de 1 c\u00e9ntimo de euro", "text": "A moeda de 1 c\u00e9ntimo de euro \u00e9 de aceiro recuberto de cobre. Ten un di\u00e1metro de 16,25 mm, un grosor de 1,67 mm e un peso de 2,30 gramos. A s\u00faa beira \u00e9 lisa. \nTodas as moedas te\u00f1en un anverso espec\u00edfico de cada Estado e un reverso com\u00fan para toda a eurozona, dese\u00f1ado por Luc Luycx, ga\u00f1ador dun concurso convocado para ese efecto polo Consello Europeo e resolto na s\u00faa reuni\u00f3n de \u00c1msterdam do 13 de xu\u00f1o de 1997. Este reverso com\u00fan tivo un pequeno axuste en 2007.\nUso.\nFinlandia e os Pa\u00edses Baixos optaron por non po\u00f1er en circulaci\u00f3n estas moedas, como tampouco \u00e1s de dous c\u00e9ntimos, a\u00ednda que se emitidas para sets de colecci\u00f3n seguindo as normas da UEM, sendo estas de curso legal."}
{"id": "160603", "revid": "65337", "url": "https://gl.wikipedia.org/wiki?curid=160603", "title": "Moeda de 2 c\u00e9ntimos de euro", "text": "A moeda de 2 c\u00e9ntimos de euro \u00e9 de aceiro recuberto de cobre. Ten un di\u00e1metro de 18,75 mm, un grosor de 1,67\u00a0mm e un peso de 3,06 gramos. Incorpora unha ra\u00f1ura distintiva no bordo.\nTodas as moedas te\u00f1en un anverso espec\u00edfico de cada Estado e un reverso com\u00fan para toda a eurozona, dese\u00f1ado por Luc Luycx, ga\u00f1ador dun concurso convocado para ese efecto polo Consello Europeo e resolto na s\u00faa reuni\u00f3n de \u00c1msterdam do 13 de xu\u00f1o de 1997.\nUso.\nIgual que as moedas dun c\u00e9ntimo, Finlandia e os Pa\u00edses Baixos decidiron non empregalas, e a s\u00faa produci\u00f3n \u00e9 s\u00f3 para coleccionistas."}
{"id": "160605", "revid": "75439", "url": "https://gl.wikipedia.org/wiki?curid=160605", "title": "Circu\u00edto pechado de televisi\u00f3n", "text": "Un circu\u00edto pechado de televisi\u00f3n (CPTV, en ingl\u00e9s \"closed circuit television\" CCTV) \u00e9 un sistema de televisi\u00f3n que distrib\u00fae sinais procedentes de c\u00e1maras de v\u00eddeo localizadas en lugares espec\u00edficos e estrat\u00e9xicos cara a un ou m\u00e1is puntos de visualizaci\u00f3n, o seu uso m\u00e1is com\u00fan \u00e9 a vixilancia e control por parte da polic\u00eda, da seguridade privada ou do ex\u00e9rcito de \u00e1reas sensibles como edificios gobernamentais, entidades financeiras, centrais nucleares, aeroportos, portos, redes de metro, estaci\u00f3ns de ferrocarril, centros comerciais, estadios ou instalaci\u00f3ns militares pero tam\u00e9n se utilizan para o control do tr\u00e1fico en cidades, estradas e autoestradas, o control de determinados fen\u00f3menos naturais, a medicina ou o ensino .\nDesenvolvemento.\nNo Reino Unido \u00e9 o pa\u00eds onde a polic\u00eda m\u00e1is desenvolveu o uso do circu\u00edto pechado de televisi\u00f3n, comezou a utilizarse en 1956 en Durham para axudar no control do tr\u00e1fico, e en 1960 utilizouse en acontecementos temporais, 1969 hab\u00eda 14 forzas de polic\u00eda de diferentes cidades que as utilizan con 67 c\u00e1maras. Nos Estados Unidos foi a cidade de Olean (Nova York) a primeira en utilizar o sistema como medio de vixilancia das r\u00faas en 1968 e no Reino Unido Bournemouth foi a primeira cidade en introducir o uso do CPTV para vixiar r\u00faas en 1985.\nV\u00eddeo vixilancia en Espa\u00f1a.\nA v\u00eddeo vixilancia en Espa\u00f1a est\u00e1 regulada pola lei org\u00e1nica de protecci\u00f3n de datos 15/1999 (LOPD) e pola Axencia Espa\u00f1ola de Protecci\u00f3n de Datos. A normativa fixa os datos que poden ser recollidos polas empresas ou administraci\u00f3n para o seu uso comercial, administrativo ou cesi\u00f3n. Tam\u00e9n garante que a informaci\u00f3n recollida \u00e9 empregada para os fins que foi cedida polos cidad\u00e1ns. Esta normativa \u00e9 de obrigado cumprimento para as empresas e instituci\u00f3ns. T\u00f3dolos ficheiros de empresas e instituci\u00f3ns deben estar declarados no rexistro da Axencia Espa\u00f1ola de Protecci\u00f3n de Datos."}
{"id": "160606", "revid": "56817", "url": "https://gl.wikipedia.org/wiki?curid=160606", "title": "L\u00faa Nova", "text": "L\u00faa Nova foi un programa da Televisi\u00f3n de Galicia dirixido e presentado por Xos\u00e9 Ram\u00f3n Gayoso que se emitiu na tempada 1986-1987, consist\u00eda en actuaci\u00f3ns musicais, entrevistas, espect\u00e1culos de humor e circenses."}
{"id": "160607", "revid": "55340", "url": "https://gl.wikipedia.org/wiki?curid=160607", "title": "Comcast", "text": "Comcast Corporation \u00e9 unha compa\u00f1\u00eda de telecomunicaci\u00f3ns estadounidense fundada en 1963, \u00e9 o primeiro operador de televisi\u00f3n por cable, o segundo provedor de internet, e a terceira compa\u00f1\u00eda telef\u00f3nica dos Estados Unidos, ofrece os seus servizos en 39 dos seus estados e no Distrito de Columbia. Tam\u00e9n opera as s\u00faas propias canles de televisi\u00f3n: Comcast Network, Comcast SportsNet, SportsNet New York, MLB Network, Comcast Sports Southeast/Charter Sports Southeast, E! Entertainment, Style Network, G4, Versus, The Golf Channel, AZN Television e FEARnet. En agosto de 2010 Comcast mercou a maior\u00eda de NBC Universal."}
{"id": "160608", "revid": "23204", "url": "https://gl.wikipedia.org/wiki?curid=160608", "title": "Ilya Prigogine", "text": "Ilya Prigogine, en ruso: \u0418\u043b\u044c\u044f\u0301 \u0420\u043e\u043c\u0430\u0301\u043d\u043e\u0432\u0438\u0447 \u041f\u0440\u0438\u0433\u043e\u0301\u0436\u0438\u043d, nado o 25 de xaneiro de 1917 en Moscova e finado o 28 de maio de 2003 en Bruxelas, foi un f\u00edsico, qu\u00edmico, sist\u00e9mico e profesor universitario belga de orixe sovi\u00e9tica, galardoado co Premio Nobel de Qu\u00edmica do ano 1977.\nTraxectoria.\nPrigogine naceu en Moscova, Rusia nun fogar de orixe xud\u00eda. Fuxiu coa s\u00faa familia en 1921, tras a constituci\u00f3n da URSS, cara a Europa Occidental, establec\u00e9ndose en B\u00e9lxica en 1929. Estudou qu\u00edmica na Universidade Libre de Bruxelas en B\u00e9lxica, onde foi profesor de fisicoqu\u00edmica e f\u00edsica te\u00f3rica a partir de 1947.\nEn 1959, converteuse no director do Instituto Internacional de Solvay de Bruxelas. Foi as\u00ed mesmo catedr\u00e1tico de qu\u00edmica na Universidade de Chicago e de f\u00edsica e enxe\u00f1er\u00eda qu\u00edmica na Universidade de Texas nos Estados Unidos, onde fundou en 1967 o Instituto de Mec\u00e1nica Estat\u00edstica e Termodin\u00e1mica.\nEn 1989 foi nomeado vizconde polo rei Baldu\u00edno de B\u00e9lxica.\nFoi autor de multitude de libros: \"Estudos termodin\u00e1micos de fen\u00f3menos irreversibles\" (1947), \"Tratado de termodin\u00e1mica qu\u00edmica\" (1950), \"Termodin\u00e1mica de non equilibrios\" (1965), \"Estrutura, disipaci\u00f3n e vida\" (1967) e \"Estrutura, estabilidade e flutuaci\u00f3ns\" (1971). &lt;br&gt;\n\u00c1 beira de Isabelle Stengers escribiu:\nInvestigaci\u00f3ns cient\u00edficas.\nEspecialista en termodin\u00e1mica, realizou investigaci\u00f3ns te\u00f3ricas sobre a expansi\u00f3n da termodin\u00e1mica cl\u00e1sica no estudo dos procesos irreversibles coa teor\u00eda das estruturas disipativas. Consid\u00e9raselle o precursor da teor\u00eda do caos.\nEn 1977 foi galardoado pola Real Academia das Ciencias de Suecia co premio Nobel de Qu\u00edmica \"por unha gran contribuci\u00f3n \u00e1 acertada extensi\u00f3n da teor\u00eda termodin\u00e1mica a sistemas afastados do equilibrio, que s\u00f3 poden existir en conxunci\u00f3n coa s\u00faa contorna\".\nOutro dos seus m\u00e1is soados libros, de t\u00edtulo \"Tan s\u00f3 unha ilusi\u00f3n\", \u00e9 unha antolox\u00eda de dez ensaios (elaborados entre 1972 e 1982) nos que Prigogine fala con especial af\u00e1n sobre este novo estado da materia: as estruturas disipativas, asegurando que con estes novos conceptos \u00e1brese un \"novo di\u00e1logo entre o home e a natureza\"."}
{"id": "160612", "revid": "2956", "url": "https://gl.wikipedia.org/wiki?curid=160612", "title": "M\u00fasculo supinador longo", "text": ""}
{"id": "160615", "revid": "56817", "url": "https://gl.wikipedia.org/wiki?curid=160615", "title": "Benjamin Britten", "text": "Edward Benjamin Britten, reco\u00f1ecido co t\u00edtulo nobiliario \"Bar\u00f3n Britten de Aldeburgh\", nado en Lowestoft o 22 de novembro de 1913 e finado o 4 de decembro de 1976, foi un compositor, mestre, violinista e pianista brit\u00e1nico."}
{"id": "160617", "revid": "85894", "url": "https://gl.wikipedia.org/wiki?curid=160617", "title": "O Porto de Santa Cruz, Li\u00e1ns, Oleiros", "text": "O Porto de Santa Cruz \u00e9 unha vila costeira da parroquia de Li\u00e1ns no concello de Oleiros, na provincia da Coru\u00f1a. Segundo o padr\u00f3n municipal (INE) en 2012 ti\u00f1a 2596 habitantes (1192 homes e 1404 mulleres).\nPatrimonio.\nO castelo de Santa Cruz est\u00e1 situado nun illote na enseada do mesmo nome, no Porto de Santa Cruz. Foi mandado constru\u00edr por Diego das Mari\u00f1as no s\u00e9culo XVI para completar o sistema defensivo da r\u00eda da Coru\u00f1a, xunto cos castelos de Santo Ant\u00f3n, San Diego e San Amaro. Na actualidade \u00e9 propiedade do concello de Oleiros e alberga o Centro de Extensi\u00f3n Universitaria e Divulgaci\u00f3n Ambiental de Galicia (CEIDA).\nO Museo dos Oleiros forma parte do Centro Cultural As Torres de Santa Cruz, situado na Torre de Santa Cruz. Acolle unha colecci\u00f3n \u00fanica en Europa de cer\u00e1mica popular, e \u00e9 sede de Alfaroleiros, unha das feiras m\u00e1is importantes de cer\u00e1mica tradicional de Espa\u00f1a, que cada ano acolle centos de oleiros que expo\u00f1en as s\u00faas pezas.\nPraias.\nA\u00ednda que todo o fondo da enseada de Santa Cruz \u00e9 areoso, levan diferentes nomes a praia de Portocovo, \u00e1 esquerda do castelo, e o areal do Porto, que queda completamente cuberto coa marea chea e est\u00e1 situado entre o castelo e o peirao."}
{"id": "160621", "revid": "109216", "url": "https://gl.wikipedia.org/wiki?curid=160621", "title": "Flores en la carretera", "text": "Flores en la carretera \u00e9 o terceiro \u00e1lbum de estudio do grupo galego de rock Jab\u00f3n Blue. Publicouse en 2010."}
{"id": "160622", "revid": "92340", "url": "https://gl.wikipedia.org/wiki?curid=160622", "title": "George Wilhelm Richmann", "text": "George Wilhelm Richmann, nado en Pernau (hoxe P\u00e4rnu, Estonia) o 11 de xullo de 1711 e finado en San Petersburgo, Rusia, o 26 de xu\u00f1o de 1753, foi un f\u00edsico alem\u00e1n que traballou en Rusia.\nTraxectoria.\nRealizou os seus estudos primario e secundario en Reval (hoxe Tallinn, capital de Estonia). Sendo a\u00ednda novo, logra presentar un ensaio sobre F\u00edsica na Academia das Ciencias de San Petersburgo. Logra as\u00ed entrar no seu departamento de f\u00edsica, conseguindo un posto de profesor no 1740 e publicando 19 artigos sobre termometr\u00eda e calorimetr\u00eda, intercambio de calor e evaporaci\u00f3n de l\u00edquidos, aire de caracter\u00edsticas el\u00e1sticas, electricidade, magnetismo e cartograf\u00eda. No 1744 consegue o posto de xefe do departamento.\nFaleceu en 1753 cando realizaba un experimento semellante ao levado a cabo dous anos antes por Benjamin Franklin e que puxo de manifesto a relaci\u00f3n existente entre as treboadas e a electricidade. Un raio en forma de bola chocou coa s\u00faa cabeza mentres intentaba cuantificar a resposta dunha barra recuberta por un material illante a unha treboada el\u00e9ctrica."}
{"id": "160623", "revid": "27155", "url": "https://gl.wikipedia.org/wiki?curid=160623", "title": "Encoro de Abegondo - Cecebre", "text": "O encoro de Abegondo - Cecebre ou encoro de Cecebre \u00e9 un encoro entre Abegondo, Betanzos, Cambre e Carral constru\u00eddo na confluencia do r\u00edo Barc\u00e9s e o r\u00edo Mero. O encoro, propiedade do concello da Coru\u00f1a, foi constru\u00eddo entre 1975 e 1976 para fornecer de auga \u00e1 cidade.\nO encoro e os seus afluentes, o r\u00edo Barc\u00e9s e ao Mero, son espazo naturais que foron declarados como zona especial de conservaci\u00f3n (ZEC). Este espazo natural protexe unha superficie de 529 ha. e discorre entre ademais de polos concellos de Abegondo, Betanzos, Cambre, Carral (onde est\u00e1 o encoro) tam\u00e9n por Oza-Cesuras.\nO valor da s\u00faa conservaci\u00f3n \u00e9 que ten 8 h\u00e1bitats de interese comunitario e 10 especies de interese de protecci\u00f3n. O 35% da s\u00faa superficie protexida ten un valor alto ou moi alto de conservaci\u00f3n.\nEncoro.\nA superficie da conca \u00e9 de 228\u00a0km\u00b2 e a do encoro 363 ha. e ten unha capacidade de 22 Hm3. Acada unha lonxitude m\u00e1xima de 2,8\u00a0km e unha profundidade m\u00e1xima de 15 m. A profundidade media non supera os 5,9 metros, habendo amplas zonas de augas superficiais, por riba dos 2 metros. O ancho m\u00e1ximo do encoro \u00e9 na vertente do r\u00edo Mero. O maior nivel de enchente ac\u00e1dase a finais de inverno e primavera.\nClima.\nA zona, pertencente a rexi\u00f3n eurosiberiana, provincia Atl\u00e1ntica-Europea e sector Galaico-Portugu\u00e9s, ten un dominio clim\u00e1tico oce\u00e1nico h\u00famido.\nHidrolox\u00eda.\nOs tramos fluviais abranguen uns 4,9 Km do r\u00edo Barc\u00e9s e 3,8 Km do r\u00edo Mero.\nH\u00e1bitats.\nO val do encoro \u00e9 amplo, tendo nalg\u00fans puntos ata 600 metros de ancho. Destacan pola conservaci\u00f3n de masa forestal propia de ribeiras aut\u00f3ctonas.. O bosques de ribeira no Barc\u00e9s discorren polas vilas da Ribeira de Ca\u00f1\u00e1s, Beade, Dam\u00edl e da Praza. Para este r\u00edo, a pendente das abas nestas parroquias son de pendente moderada, acusadas nalg\u00fans puntos preto do Barc\u00e9s. As especies de \u00e1rbores que ten son rip\u00edcolas . Cando o Barc\u00e9s e o Mero chegan ao encoro, p\u00e1sase a terreos en chaira, cunha orixe por deposici\u00f3n aluviais, e que son explotados para cultivos agropecuarios .\nO h\u00e1bitats de interese comunitario do ZEC inclu\u00eddos na Directiva 92/43/CEE son :\nFlora e fauna.\nAs principais especies que figuran como de interese e en r\u00e9xime de protecci\u00f3n especial no ZEC l\u00edstanse a continuaci\u00f3n:\nFauna.\nAves.\n\u00c9 un h\u00e1bitat que alberga a m\u00e1is de duascentas especies de aves, pertencentes a tres grandes grupos: aves acu\u00e1ticas e ribeiregas, aves forestais e aves de campi\u00f1a.\nLexislaci\u00f3n.\nNo ano 1991 iniciouse o reco\u00f1ecemento provisional do encoro e das ribeiras do Mero e Barc\u00e9s como espazo natural de interese de conservaci\u00f3n en Galicia e actualizouse periodicamente. En decembro de 2004 prop\u00faxose como lugar de importancia comunitaria (LIC) e foi aceptado na rede Natura 2000 como zona especial de conservaci\u00f3n (ZEC) en marzo de 2014.\nO encoro de Abegondo-Cecebre est\u00e1 inclu\u00eddo ademais dentro da reserva da biosfera das Mari\u00f1as Coru\u00f1esas e das Terras do Mandeo."}
{"id": "160624", "revid": "88215", "url": "https://gl.wikipedia.org/wiki?curid=160624", "title": "Pruden S\u00e1nchez", "text": "Prudencio S\u00e1nchez Hern\u00e1ndez, nado en Babilafuente (provincia de Salamanca) o 1 de decembro de 1916 e finado en Madrid o 25 de febreiro de 1998, foi un futbolista espa\u00f1ol, co\u00f1ecido como Pruden. Xogaba de dianteiro e foi o m\u00e1ximo goleador da tempada 1940/41 co Atl\u00e9tico de Madrid."}
{"id": "160625", "revid": "89787", "url": "https://gl.wikipedia.org/wiki?curid=160625", "title": "The Cosby Show", "text": "The Cosby Show \u00e9 unha comedia de situaci\u00f3n da televisi\u00f3n protagonizada por Bill Cosby que se estreou o 20 de setembro de 1984 e que permaneceu en antena durante oito tempadas na NBC, ata o 30 de abril de 1992. Foi a serie m\u00e1is popular dos anos 1980, conseguindo revivir o x\u00e9nero da comedia de situaci\u00f3n e os \u00edndices de audiencia da NBC.\nDesenvolvemento.\nA serie xira arredor da familia Huxtable, unha familia afroamericana acomodada do barrio de Brooklyn en Nova York. Inicialmente os produtores ofrec\u00e9ronllo \u00e1 ABC e foi a NBC quen o programou, con enorme \u00e9xito de p\u00fablico, foi durante cinco tempadas o programa m\u00e1is visto e del derivouse unha secuela \"A Different World\" que se emitiu entre 1987 e 1993.\nEn total emit\u00edronse 197 episodios (201 contando os episodios dobres)."}
{"id": "160626", "revid": "98629", "url": "https://gl.wikipedia.org/wiki?curid=160626", "title": "Kazys Grinius", "text": "Kazys Grinius, nado o 19 de decembro de 1866 en Selema e finado o 4 de xu\u00f1o de 1950 en Chicago, foi o terceiro presidente de Lituania, e gobernou entre o 7 de xu\u00f1o e o 17 de decembro de 1926.\nTraxectoria.\nCando Grinius naceu en Selema, Lituania era parte do Imperio Ruso. El estudou medicina na Universidade de Moscou e graduouse m\u00e9dico. Durante a s\u00faa mocidade el envolveuse en actividades pol\u00edticas, e foi perseguido pola polic\u00eda do czar.\nO 1896 el casou con Joana Pavalkyt\u0117. Durante alg\u00fans anos eles viviron en Virbalis. Eles tiveron un fillo o 1899, Kazys, e unha filla o 1902, Gra\u017eina. Durante a primeira guerra mundial eles viviron en Kislovodsk. A s\u00faa esposa e fillos foron mortos o 1918 nun ataque do Ex\u00e9rcito Vermello. Elas est\u00e1n sepultadas nun cemiterio de Kislovodsk.\nCando Lituania obtivo a s\u00faa independencia o 1918, Grinius tornouse membro da Asemblea Nacional como membro do Partido Popular Campesi\u00f1o. El serviu como primeiro ministro entre 1920 e 1922 e asinou un pacto coa Uni\u00f3n Sovi\u00e9tica. El foi elixido presidente polo Terceiro Seimas, pero serviu por apenas 6 meses, sendo deposto polo golpe de Estado do 1926, liderado por Antanas Smetona.\nCando a Alema\u00f1a nazi invadiu Lituania, Grinius recusouse a colaborar, debido \u00e1 s\u00faa oposici\u00f3n a calquera ocupaci\u00f3n estranxeira. El fuxiu ao Occidente cando Lituania foi ocupada polos sovi\u00e9ticos o 1944, e emigrou aos Estados Unidos o 1947.\nEl morreu en Chicago, Illinois o 1950. Despois que Lituania recobrou a s\u00faa independencia o 1990 os seus restos mortais foron sepultados al\u00e1."}
{"id": "160627", "revid": "98629", "url": "https://gl.wikipedia.org/wiki?curid=160627", "title": "Cyberchase", "text": "Cyberchase \u00e9 unha serie de animaci\u00f3n educativa canadense destinada a nenos de 8 a 11 anos para o ensino da matem\u00e1tica discreta, dif\u00fandese nas estaci\u00f3ns afiliadas \u00e1 PBS e en PBS Kids, producido pola Nelvana Limited, en asociaci\u00f3n con WNET "}
{"id": "160629", "revid": "1308", "url": "https://gl.wikipedia.org/wiki?curid=160629", "title": "Nova Guinea", "text": ""}
{"id": "160630", "revid": "65337", "url": "https://gl.wikipedia.org/wiki?curid=160630", "title": "Moeda de 5 c\u00e9ntimos de euro", "text": "A moeda de 5 c\u00e9ntimos de euro \u00e9 de aceiro recuberto de cobre. Ten un di\u00e1metro de 21,25 mm, un grosor de 1,67\u00a0mm e un peso de 3,92 gramos. O seu bordo \u00e9 liso.\nTodas as moedas te\u00f1en un anverso espec\u00edfico de cada Estado e un reverso com\u00fan para toda a eurozona, dese\u00f1ado por Luc Luycx, ga\u00f1ador dun concurso convocado para ese efecto polo Consello Europeo e resolto na s\u00faa reuni\u00f3n de \u00c1msterdam do 13 de xu\u00f1o de 1997."}
{"id": "160631", "revid": "21293", "url": "https://gl.wikipedia.org/wiki?curid=160631", "title": "PBS", "text": ""}
{"id": "160632", "revid": "1093", "url": "https://gl.wikipedia.org/wiki?curid=160632", "title": "San Mari\u00f1o", "text": "San Mari\u00f1o ou San Marino pode referirse a:"}
{"id": "160633", "revid": "106380", "url": "https://gl.wikipedia.org/wiki?curid=160633", "title": "Torres de San Marino", "text": "As Tres Torres de San Marino son un grupo de torres localizadas na Cidade de San Marino, aproveitando tres picos do Monte Titano. Aparecen representadas na bandeira e no escudo de San Marino. Tam\u00e9n se representan nas moedas de euro emitidas por este pa\u00eds, en concreto aparecen as tres na moeda de 50 c\u00e9ntimos, a torre Guaita na de 5 c\u00e9ntimos e o Montale na de 1 c\u00e9ntimo. Na gastronom\u00eda existe unha sobremesa co nome de \"La Torta Di Tre Monti\", que fai referencia a estes picos.\nA Primeira Torre.\nA primeira torre, tam\u00e9n chamada a Rocca ou Guaita, \u00e9 a m\u00e1is vella das tres, do s\u00e9culo XI, e usouse durante unha breve tempada de prisi\u00f3n.\nA Segunda Torre.\nA segunda torre, tam\u00e9n chamada a Cesta ou Fratta, est\u00e1 no cumio m\u00e1is alto do Monte Titano. Nel enc\u00f3ntrase un museo de San Mari\u00f1o di\u00e1cono, creado en 1956. Constru\u00eduse no s\u00e9culo XIII.\nA Terceira Torre.\nA terceira torre, tam\u00e9n chamada o Montale, \u00e9 a que a menor altitude est\u00e1. En contraste coas outras torres, esta non est\u00e1 aberta ao p\u00fablico. Constru\u00eduse no s\u00e9culo XIV."}
{"id": "160634", "revid": "839", "url": "https://gl.wikipedia.org/wiki?curid=160634", "title": "Democracy Now!", "text": "Democracy Now! \u00e9 un programa estadounidense de informaci\u00f3n, an\u00e1lise e opini\u00f3n presentado por Amy Goodman e Juan Gonzalez que se emite en 850 radios e televisi\u00f3ns, fundamentalmente dos Estados Unidos, e en menor medida do Canad\u00e1 a\u00ednda que se emite en emisoras de m\u00e1is de trinta pa\u00edses.\nDesenvolvemento.\nO programa comezou a emitirse na emisora de radio WBAI de Nova York en 1996, centr\u00e1ndose en informaci\u00f3n que os realizadores consideran infravalorados ou ausentes do com\u00fan dos medios de comunicaci\u00f3n. O programa financiase totalmente polas achegas econ\u00f3micas dos espectadores e fundaci\u00f3ns e non acepta ning\u00fan tipo de publicidade nin subvenci\u00f3ns gobernamentais, \u00e9 o programa estrela de Pacifica Radio, caracterizado polo seu progresismo , a\u00ednda que no anos 2000 e 2001 houbo tirapuxas entre o programa e Pacifica que levou a esta a rexeitar distribu\u00edr o programa en agosto de 2001, chegando tan s\u00f3 a vinte emisoras de radio. Pouco despois dos atentados do 11 de setembro de 2001 comeza a emitirse tam\u00e9n como programa de televisi\u00f3n, en xaneiro de 2002 volveu \u00e1 rede Pacifica despois de que un tribunal establecese un novo consello directivo interino para a cadea. En 2005 estableceuse un servizo en castel\u00e1n de dez minutos diarios e un resumo semanal presentado por Andr\u00e9s Thomas Conteris."}
{"id": "160635", "revid": "65337", "url": "https://gl.wikipedia.org/wiki?curid=160635", "title": "Moeda de 10 c\u00e9ntimos de euro", "text": "A moeda de 10 c\u00e9ntimos de euro \u00e9 dunha aliaxe chamada ouro n\u00f3rdico, que cont\u00e9n un 89 % decobre e, malia o seu nome, carece de ouro. Ten un di\u00e1metro de 19,75 mm, un grosor de 1,93 mm e un peso de 4,10 gramos. A s\u00faa beira \u00e9 ondulada (festonada).\nTodas as moedas te\u00f1en un anverso espec\u00edfico de cada Estado e un reverso com\u00fan para toda a eurozona, dese\u00f1ado por Luc Luycx, ga\u00f1ador dun concurso convocado para ese efecto polo Consello Europeo e resolto na s\u00faa reuni\u00f3n de \u00c1msterdam do 13 de xu\u00f1o de 1997. Este reverso com\u00fan tivo un pequeno axuste en 2007."}
{"id": "160636", "revid": "98629", "url": "https://gl.wikipedia.org/wiki?curid=160636", "title": "Peter D. Mitchell", "text": "Peter Dennis Mitchell, nado o 29 de setembro de 1920 en Mitcham, (Inglaterra) e finado o 10 de abril de 1992 en Bodmin, foi un bioqu\u00edmico ingl\u00e9s galardoado co Premio Nobel de Qu\u00edmica do ano 1978.\nBiograf\u00eda.\nOs seus pais foron Christopher Gibbs Mitchell, un empregado civil, e Kate Beatrice Dorothy Taplin. Estudou na Universidade de Cambridge, onde se licenciou en Ciencias naturais, e posteriormente doutorouse en bioqu\u00edmica en 1951. En 1943 aceptou traballar no Departamento de Bioqu\u00edmica desta universidade, renunciando en 1955. En 1961 aceptou a petici\u00f3n de Michael Swann para converterse en director do Departamento de Biolox\u00eda da Facultade de Zoolox\u00eda da Universidade de Edimburgo.\nA partir do ano 1964 foi director do Laboratorio de Investigaci\u00f3ns de Glynn, poboaci\u00f3n situada en Cornualla.\nInvestigaci\u00f3ns cient\u00edficas.\nInteresado inicialmente na penicilina, a partir de 1961 traballou no estudo sobre a almacenaxe da enerx\u00eda nos seres vivos para ser posteriormente transportada aos puntos de utilizaci\u00f3n por medio das mol\u00e9culas de adenos\u00edn trifostato (ATP). Grazas a esas investigaci\u00f3ns, comprobou como a ruptura do enlace nun dos grupos de ATP provoca a aparici\u00f3n do ADP ou adenos\u00edn difostato, que libera unha enerx\u00eda inmediatamente dispo\u00f1ible. Grazas \u00e1 enerx\u00eda fornecida pola respiraci\u00f3n humana, o ADP consegue converterse novamente ATP, proceso denominado fosforilaci\u00f3n oxidativa.\nEn 1978 foi galardoado co Premio Nobel de Qu\u00edmica \"polos seus traballos sobre o intercambio de enerx\u00eda biol\u00f3xica mediante a teor\u00eda da qu\u00edmica osm\u00f3tica\". En 1981 foi condecorado coa medalla Copley."}
{"id": "160638", "revid": "56817", "url": "https://gl.wikipedia.org/wiki?curid=160638", "title": "Lista dos reis de Breifne", "text": "Esta \u00e9 a listaxe dos reis de Breifne desde 1128 ata 1605. O Reino de Breifne atop\u00e1base ao noroeste da illa de Irlanda.\nAg\u00e1s indicaci\u00f3n contraria, as datas especificadas aqu\u00ed son as de ascensi\u00f3n ao trono e falecemento."}
{"id": "160640", "revid": "1131", "url": "https://gl.wikipedia.org/wiki?curid=160640", "title": "Crime e castigo", "text": "Crime e castigo \u00e9 unha novela de Fi\u00f3dor Dostoievski, publicada en 12 entregas en 1866 no xornal literario \"O mensaxeiro ruso\" co t\u00edtulo orixinal en lingua rusa de \"\u041f\u0440\u0435\u0441\u0442\u0443\u043f\u043b\u0435\u043d\u0438\u0435 \u0438 \u043d\u0430\u043a\u0430\u0437\u0430\u043d\u0438\u0435\" (\"Prestuplenie i nakazanie\"). Foi traducida ao galego por Ekaterina Guerbek, e publicada por Editorial Galaxia en 2003.\nCaracter\u00edsticas.\n\"Crime e castigo\" pon o foco na angustia mental e os dilemas morais de Rodion Romanovich Raskolnikov, un pobre e antigo estudante de San Petersburgo que formula e executa un plan de matar a unha vella usureira para lle roubar. A novela ten un marcado car\u00e1cter psicol\u00f3xico, adentr\u00e1ndose na mente do seu protagonista mentres a investigaci\u00f3n policial vaise achegando \u00e1 s\u00faa beira.\nConstit\u00fae unha das obras cume da literatura universal e tivo unha grande influencia en escritores posteriores, coma os existencialistas Albert Camus e Jean-Paul Sartre."}
{"id": "160641", "revid": "65337", "url": "https://gl.wikipedia.org/wiki?curid=160641", "title": "Moeda de 20 c\u00e9ntimos de euro", "text": "A moeda de 20 c\u00e9ntimos de euro \u00e9 dunha aliaxe composta principalmente por un 89 % de cobre, chamada ouro n\u00f3rdico, que, malia o seu nome, carece de ouro na s\u00faa composici\u00f3n. Ten un di\u00e1metro de 22,25 mm, un grosor de 2,14\u00a0mm e un peso de 5,74 gramos. O seu bordo \u00e9 liso con sete entrantes, formando a co\u00f1ecida como \u201cflor espa\u00f1ola\u201d.\nTodas as moedas te\u00f1en un anverso espec\u00edfico de cada Estado e un reverso com\u00fan para toda a eurozona, dese\u00f1ado por Luc Luycx, ga\u00f1ador dun concurso convocado para ese efecto polo Consello Europeo e resolto na s\u00faa reuni\u00f3n de \u00c1msterdam do 13 de xu\u00f1o de 1997. Este reverso com\u00fan tivo un pequeno axuste en 2007."}
{"id": "160642", "revid": "65337", "url": "https://gl.wikipedia.org/wiki?curid=160642", "title": "Moeda de 50 c\u00e9ntimos de euro", "text": "A moeda de 50 c\u00e9ntimos de euro \u00e9 dunha aliaxe composta por un 89 % de cobre, chamada ouro n\u00f3rdico, que, malia o seu nome, carece de ouro na s\u00faa composici\u00f3n. Ten un di\u00e1metro de 24,25 mm, un grosor de 2,38\u00a0mm e un peso de 7,80 gramos. O seu bordo \u00e9 ondulado (festonado).\nTodas as moedas te\u00f1en un anverso espec\u00edfico de cada Estado e un reverso com\u00fan para toda a eurozona, dese\u00f1ado por Luc Luycx, ga\u00f1ador dun concurso convocado para ese efecto polo Consello Europeo e resolto na s\u00faa reuni\u00f3n de \u00c1msterdam do 13 de xu\u00f1o de 1997. Este reverso com\u00fan tivo un pequeno axuste en 2007."}
{"id": "160645", "revid": "27775", "url": "https://gl.wikipedia.org/wiki?curid=160645", "title": "M\u00e1is al\u00e1", "text": "M\u00e1is al\u00e1 foi un programa cultural da Televisi\u00f3n de Galicia dirixido por Manuel Rivas e que tam\u00e9n presentaba xunto con Elvira Varela e Piedade Cabo durante a tempada 1986-1987. O programa recoll\u00eda o testemu\u00f1o do manifesto vangardista hom\u00f3nimo de Manuel Antonio e \u00c1lvaro Cebreiro -publicado nos anos vinte e unha das proclamas m\u00e1is rompedoras da cultura galega do s\u00e9culo XX- para sintonizar con ese esp\u00edrito de ir \"m\u00e1is al\u00e1\" e dar a co\u00f1ecer a cultura galega m\u00e1is nova e innovadora.\nA m\u00fasica empregada como sinton\u00eda do programa \u00e9 unha composici\u00f3n orixinal de C\u00e9sar Mor\u00e1n e est\u00e1 interpretada por C\u00e9sar Mor\u00e1n na voz e no piano, Pablo Mor\u00e1n na guitarra, Humberto Mor\u00e1n na bater\u00eda e Afonso Mor\u00e1n no contrabaixo. Foi gravada en directo nos estudios da TVG en San Marcos - Santiago de Compostela en maio de 1986."}
{"id": "160646", "revid": "98629", "url": "https://gl.wikipedia.org/wiki?curid=160646", "title": "Seydou Keita", "text": "Seydou Ke\u00efta, nado o 16 de xaneiro de 1980 en Bamaco, \u00e9 un futbolista maliano, e tam\u00e9n ten nacionalidade francesa. \u00c9 primo de Mohamed Sissoko, xogador da Juventus FC. Xoga de mediocentro e dende 2016 \u00e9 xogador do El Jaish SC da Liga qatar\u00ed e da Selecci\u00f3n de Mal\u00ed.\nTraxectoria.\nKeita estivo 4 tempadas no Racing Club de Lens, da Liga Francesa, na s\u00faa \u00faltima tempada xogou 37 partidos e marcou 11 goles, causando o interese de grandes equipos europeos.\nTras o seu paso polo Racing Club de Lens, na tempada 2007/08 foi fichado polo Sevilla FC onde xogou 31 partidos de Liga anotando 4 goles, tam\u00e9n xogou 9 partidos de Champions nos que anotou 3 goles, e proclamouse campi\u00f3n da Supercopa de Espa\u00f1a 2007.\nO 26 de maio de 2008, o FC Barcelona fixo efectiva s\u00faa cl\u00e1usula de 14 mill\u00f3ns de euros e foi fichado polo conxunto catal\u00e1n, convert\u00e9ndose as\u00ed na primeira fichaxe de era Guardiola. No club azulgrana portou o dorsal n\u00famero 15, anteriormente usado polo brasileiro Edm\u00edlson. Foi o primeiro xogador de Mal\u00ed en militar no equipo azulgrana.\nO 25 de outubro de 2009 conseguiu o seu primeiro hat-trick na vitoria do FC Barcelona por 6-1 ante o Real Zaragoza, no que foi a s\u00faa mellor actuaci\u00f3n coa el\u00e1stica blaugrana.\nKeita \u00e9 o unico xogador de Mal\u00ed que conseguiu tres t\u00edtulos nunha soa tempada (copa, liga e Liga de Campi\u00f3ns).\nSelecci\u00f3n nacional.\nSeydou Keita \u00e9 internacional absoluto con Mal\u00ed desde o ano 2003. Con \"As Aguias\" participou, entre outros, na Copa Africa de 2008, quedando eliminados na primeira rolda.\nPero a s\u00faa traxectoria na selecci\u00f3n comezou de moi nova e con bos resultados. De feito, Keita ga\u00f1ou o Bal\u00f3n de Ouro como mellor xogador do Mundial sub-20 que se xogou o ano 1999 en Nixeria por diante de xogadores como Xavi ou Ronaldinho. Mal\u00ed acabou na terceira posici\u00f3n nunha competici\u00f3n que ga\u00f1ou a selecci\u00f3n espa\u00f1ola, na que xogaba Xavi Hern\u00e1ndez.\nFoi internacional en 88 ocasi\u00f3ns coa Selecci\u00f3n de f\u00fatbol de Mal\u00ed e marcou 24 goles."}
{"id": "160648", "revid": "96271", "url": "https://gl.wikipedia.org/wiki?curid=160648", "title": "Covadonga Carrasco L\u00f3pez", "text": "Covadonga Carrasco L\u00f3pez, nada en 1965 en Ribadeo, \u00e9 unha arquitecta galega.\nTraxectoria.\nObtivo o t\u00edtulo de Arquitecta en 1993 pola Escola T\u00e9cnica Superior de Arquitectura da Coru\u00f1a. En 1994 fundou xunto a Juan Creus Andrade o estudio Creus e Carrasco arquitectos. Formou parte da Aula de Rehabilitaci\u00f3n do Centro hist\u00f3rico de Santiago de Compostela entre 1997 e 1998.\nPremios.\nVer Creus e Carrasco arquitectos."}
{"id": "160649", "revid": "23204", "url": "https://gl.wikipedia.org/wiki?curid=160649", "title": "\u00c9ric Abidal", "text": "\u00c9ric Abidal, nado en Li\u00f3n o 11 de setembro de 1979, \u00e9 un ex-futbolista franc\u00e9s (de ascendencia de Martinica) que xogaba na posici\u00f3n de lateral esquerdo, a\u00ednda que pod\u00eda adaptarse ao posto de central.\nTraxectoria.\nDebutou no ano 2000 nas filas do AS M\u00f3naco, co que disputou 22 partidos ligueiros ao longo de d\u00faas tempadas. Unha vez terminadas foi traspasado ao Lille OSC, no que adoptou o alcume de \"O Queniata\" debido \u00e1 s\u00faa forza e resistencia f\u00edsica. Abidal tam\u00e9n permanecer\u00eda dous anos no club, a\u00ednda que nesta ocasi\u00f3n disputou 62 encontros ligueiros.\nO seu rendemento chamou a atenci\u00f3n do Olympique de Li\u00f3n que decidiu fichalo en 2004 a pesar de que uns meses antes fora detido pola polic\u00eda francesa ao acharlle 200 gramos de haxix no seu coche.\nParticipou m\u00e1is tarde no Mundial de Alema\u00f1a. Nesta cita mundialista, a prensa fixo especial fincap\u00e9 en que a maior parte dos xogadores que integraban o combinado de Raymond Domenech proced\u00edan xa sexa das antigas colonias de Francia ou dos territorios franceses de ultramar. Entre eles estaba Abidal, posto que os seus pais naceron en Martinica.\nFinalmente, o 28 de xu\u00f1o de 2007 o FC Barcelona tras chegar a un acordo co Olympique de Li\u00f3n, fichou ao lateral franc\u00e9s por 14 mill\u00f3ns de euros e foi presentado co dorsal 22.\nEric debutou co club azulgrana durante a pretemporada realizada en Escocia e Asia. foi nomeado mellor lateral esquerdo de Europa no ano 2007 ao ser nomeado no equipo ideal da FIFA.\nNa tempada 2009/2010, empezou moi ben, pero unha lesi\u00f3n fixo que se perdese gran parte da tempada, ocupando o seu lugar o brasileiro Maxwell. Volveu no \u00faltimo partido da tempada, contra o Real Valladolid, partido no que o FC Barcelona ga\u00f1ou a Liga BBVA. Ese d\u00eda, Eric fixo un gran partido.\nSelecci\u00f3n nacional.\nFoi internacional coa Selecci\u00f3n de f\u00fatbol de Francia, xogou 67 partidos internacionais.\nVida persoal.\nEsta casado con Hayet Kebir, unha francesa de orixe alxerina, e converteuse ao islam. Te\u00f1en d\u00faas fillas.\nAbidal \u00e9 un experto en decoraci\u00f3n e bricolaxe, ademais \u00e9 un dos donos dun restaurante de alta coci\u00f1a francesa de Li\u00f3n.\n\u00c9ric marcou o seu primeiro gol en partido oficial no Estadio de San Mam\u00e9s o 5 de xaneiro de 2011, salvando un penalti na quenda eliminatoria no Mundial de Alema\u00f1a 2006, pero non serviu de nada posto que Italia acabar\u00eda imp\u00f3ndose."}
{"id": "160653", "revid": "89787", "url": "https://gl.wikipedia.org/wiki?curid=160653", "title": "Creus e Carrasco arquitectos", "text": "Creus e Carrasco arquitectos \u00e9 un estudio de arquitectura fundado polos arquitectos Juan Creus Andrade e Covadonga Carrasco L\u00f3pez en 1994 na Coru\u00f1a."}
{"id": "160654", "revid": "16394", "url": "https://gl.wikipedia.org/wiki?curid=160654", "title": "G. W. Richmann", "text": ""}
{"id": "160655", "revid": "5312", "url": "https://gl.wikipedia.org/wiki?curid=160655", "title": "Herbert C. Brown", "text": "Herbert Charles Brown, nado o 22 de maio de 1912 en Londres (Inglaterra) e finado o 19 de decembro de 2004 en Lafayette (Indiana, EUA), foi un qu\u00edmico e profesor estadounidense, de orixe brit\u00e1nica, galardoado co Premio Nobel de Qu\u00edmica no ano 1979.\nTraxector\u00eda.\nNaceu na cidade de Londres, fillo de inmigrantes xudeus ucra\u00ednos. En 1914 emigrou cos seus pais aos Estados Unidos.\nEstudou qu\u00edmica na Universidade de Chicago, onde se licenciou en 1936 e doutorouse en 1938. En 1947 foi nomeado profesor de qu\u00edmica da Universidade de Purdue, onde ostentou o cargo de profesor em\u00e9rito ata a s\u00faa morte.\nBrown morreu nun hospital da poboaci\u00f3n de Lafayette, situada no estado de Indiana, como consecuencia dun ataque ao coraz\u00f3n.\nInvestigaci\u00f3ns cient\u00edficas.\nDurante a segunda guerra mundial, mentres traballaba xunto a Hermann Irving Schlesinger, descubriu un m\u00e9todo para a produci\u00f3n do borohidruro de sodio (NaBH4), que pode ser usado para producir borano, compostos de boro e hidr\u00f3xeno. Os seus traballos con estes no campo da s\u00edntese org\u00e1nica conduciron ao descubrimento do primeiro m\u00e9todo xeral de s\u00edntese asim\u00e9trica de enanti\u00f3meros puros.\nEn 1979 foille concedido o Premio Nobel de Qu\u00edmica xunto co alem\u00e1n Georg Wittig \"polo seu desenvolvemento do uso de compostos de boro e f\u00f3sforo en reacci\u00f3ns importantes no campo da s\u00edntese org\u00e1nica\"."}
{"id": "160657", "revid": "98629", "url": "https://gl.wikipedia.org/wiki?curid=160657", "title": "Moeda de 2 euros", "text": "A moeda de 2 euros, cu\u00f1ada polos Estados membros da Eurozona como moeda de curso legal neses pa\u00edses, est\u00e1 formada por unha zona interior de n\u00edquel-lat\u00f3n e unha zona exterior de cupron\u00edquel. Ten un di\u00e1metro de 25,75 mm, un grosor de 2,20 mm e un peso de 8,50 gramos. O seu bordo \u00e9 estriado fino cunha inscrici\u00f3n gravada propia de cada estado. \nTodas as moedas te\u00f1en un anverso espec\u00edfico de cada Estado e un reverso com\u00fan para toda a eurozona, dese\u00f1ado por Luc Luycx, ga\u00f1ador dun concurso convocado para ese efecto polo Consello Europeo e resolto na s\u00faa reuni\u00f3n de \u00c1msterdam do 13 de xu\u00f1o de 1997. Este reverso com\u00fan tivo un pequeno axuste en 2007.\nCaras actuais.\nNota: o dese\u00f1o da moeda de Francia \u00e9 tam\u00e9n co\u00f1ecido como \"l'Hexagone\", debido \u00e1 s\u00faa forma que lembra un hex\u00e1gono."}
{"id": "160658", "revid": "865", "url": "https://gl.wikipedia.org/wiki?curid=160658", "title": "Bauhaus (banda de rock)", "text": ""}
{"id": "160659", "revid": "98629", "url": "https://gl.wikipedia.org/wiki?curid=160659", "title": "Dogfights", "text": "Dogfights \u00e9 unha serie documental emitida dedicada \u00e1 aviaci\u00f3n militar emitida pola canle History entre 2006 e 2008, e m\u00e1is especificamente aos combates a\u00e9reos acaecidos na primeira e segunda guerra mundial, a guerra de Corea e a de Vietnam, as\u00ed como en menor medida aos da guerra do Golfo e dos Seis D\u00edas. Os programas consisten nos testemu\u00f1os dos antigos pilotos reconstru\u00edndo os combates nos que participaron e no uso de imaxes xeradas por computador dos combates."}
{"id": "160660", "revid": "85894", "url": "https://gl.wikipedia.org/wiki?curid=160660", "title": "Brixeu, Camb\u00e1s, Aranga", "text": "Brixeu \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 2 eran mulleres."}
{"id": "160661", "revid": "85894", "url": "https://gl.wikipedia.org/wiki?curid=160661", "title": "Cabo de Aldea, Camb\u00e1s, Aranga", "text": "Cabo de Aldea \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 18 habitantes no ano 2009 segundo datos do Instituto Nacional de Estad\u00edstica, dos cales 10 eran homes e 8 eran mulleres."}
{"id": "160662", "revid": "85894", "url": "https://gl.wikipedia.org/wiki?curid=160662", "title": "Os Ca\u00ednzos, Camb\u00e1s, Aranga", "text": "Os Ca\u00ednzos \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 9 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 5 eran mulleres."}
{"id": "160663", "revid": "85894", "url": "https://gl.wikipedia.org/wiki?curid=160663", "title": "Casacami\u00f1o, Camb\u00e1s, Aranga", "text": "Casacami\u00f1o \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. O lugar est\u00e9ndese, con igual top\u00f3nimo, pola parroquia contigua do Val de Xestoso no concello de Monfero na comarca do Eume. Segundo o Instituto Nacional de Estad\u00edstica en 2009 ti\u00f1a 6 habitantes (4 homes e 2 mulleres)."}
{"id": "160664", "revid": "85894", "url": "https://gl.wikipedia.org/wiki?curid=160664", "title": "A Casanova, Camb\u00e1s, Aranga", "text": "A Casanova \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 37 habitantes no ano 2009 segundo datos do Instituto Nacional de Estad\u00edstica, dos cales 19 eran homes e 18 eran mulleres.\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "160665", "revid": "1131", "url": "https://gl.wikipedia.org/wiki?curid=160665", "title": "Elona quimperiana", "text": ""}
{"id": "160666", "revid": "85894", "url": "https://gl.wikipedia.org/wiki?curid=160666", "title": "O Castro, Camb\u00e1s, Aranga", "text": "O Castro \u00e9 un lugar da parroquia de Camb\u00e1s no concello coru\u00f1\u00e9s de Aranga na Comarca de Betanzos. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 2 eran mulleres."}
{"id": "160667", "revid": "865", "url": "https://gl.wikipedia.org/wiki?curid=160667", "title": "A Certain Ratio", "text": "A Certain Ratio \u00e9 unha banda inglesa de post-punk formada en 1977 en Manchester. A pesar de ser orixinaria do movemento punk rock, moi cedo incorporaron elementos do funk e a m\u00fasica dance ao seu son e f\u00e1lase moitas veces dela como unha banda de \"post punk funk\". O seu nome est\u00e1 collido da letra do tema de Brian Eno \"The True Wheel\"."}
{"id": "160669", "revid": "89787", "url": "https://gl.wikipedia.org/wiki?curid=160669", "title": "Fox Sports", "text": "Fox Sports \u00e9 unha divisi\u00f3n de Fox Broadcasting Company (parte de News Corporation) dedicada \u00e1s transmisi\u00f3ns deportivas que se formou en 1994 cando a Fox adquiriu os dereitos de emisi\u00f3n dos partidos da National Football League, nos anos seguintes mercou tam\u00e9n os dereitos dos partidos da National Hockey League (1994\u20131999), Major League Baseball (1996\u2013presente), NASCAR (2001\u2013presente) e a Bowl Championship Series (2007\u20132010). \u200e"}
{"id": "160670", "revid": "98629", "url": "https://gl.wikipedia.org/wiki?curid=160670", "title": "Adam and the Ants", "text": "Adam and the Ants foi unha banda inglesa de post-punk formada en Londres e activa entre os anos 1977 e 1982. Foi un dos grupos que no seu tempo marcaron a transici\u00f3n da \u00e9poca punk rock dos 70 cara a \u00e9poca do New Wave/post-punk. \nO grupo tivo d\u00faas encarnaci\u00f3ns, \u00e1mbalas d\u00faas lideradas por Adam Ant. A primeira, fundada en maio de 1977 e co\u00f1ecida sinxelamente como The Ants ata novembro dese ano, acadou unha considerable popularidade de culto durante a transici\u00f3n entre a era punk rock e a post-punk e new wave, destacando polas s\u00faas actuaci\u00f3ns e canci\u00f3ns teatrais e abertamente sexualizadas. A derradeira formaci\u00f3n desta encarnaci\u00f3n (Dave Barbarossa, Matthew Ashman, e Leigh Gorman) deixou a banda en xaneiro de 1980 por suxesti\u00f3n do representante \"de facto\" Malcolm McLaren para formar Bow Wow Wow.\nA segunda encarnaci\u00f3n de Adam and the Ants contaba co guitarrista Marco Pirroni e o bater\u00eda/produtor Chris Hughes, e destacou polo seu uso de ritmos de Burundi. Este grupo durou dende febreiro de 1980 ata marzo de 1982, conseguindo un grande \u00e9xito comercial no Reino Unido e no estranxeiro que continuou coa carreira en solitario do seu l\u00edder. Cos seus v\u00eddeos musicais sendo emitidos pola MTV e Ant aparecendo como VJ invitado na emisora, estaban asociados coa Segunda Invasi\u00f3n Brit\u00e1nica."}
{"id": "160671", "revid": "5863", "url": "https://gl.wikipedia.org/wiki?curid=160671", "title": "Ram\u00f3n de la Sagra", "text": "Ram\u00f3n Dionisio Jos\u00e9 de la Sagra y Peris, nado na Coru\u00f1a o 8 de abril de 1798 e finado en Neuch\u00e2tel (Su\u00edza) o 23 de maio de 1871, foi un bot\u00e1nico, pol\u00edtico, escritor e anarquista galego, fundador da primeira publicaci\u00f3n anarquista do mundo, \"El Porvenir\".\nTraxectoria.\nOs seus pais eran Lorenzo Mart\u00ednez de la Sagra (procedente dunha familia de Ja\u00e9n, con intereses comerciais no r\u00edo da Prata), e Antonia Rodr\u00edguez Per\u00eds. A parella co\u00f1eceuse en Saint Augustine e tivo cinco fillos, sendo Ram\u00f3n o menor. O seu irm\u00e1n Joaqu\u00edn de la Sagra foi un dos art\u00edfices da independencia do Uruguai.\nEstudou no Colexio de San Agust\u00edn e durante un ano na Escola N\u00e1utica da Coru\u00f1a. Despois ingresou na Academia de Cadetes de Fonseca, en Santiago de Compostela. En 1815 estudou no Real Colexio de Farmacia de San Carlos, e no curso foi alumno de Domingo Font\u00e1n, que impart\u00eda Matem\u00e1ticas Sublimes.\nComezou a defender as ideas liberais, polo cal foi investigado pola Inquisici\u00f3n e decidiu marchar \u00e1 Universidade de Madrid. En 1819 introduciu en Espa\u00f1a o pensamento de Immanuel Kant, e en 1820 fundou con dous amigos unha publicaci\u00f3n co ir\u00f3nico t\u00edtulo de \"El Conservador\".\nEn 1821 emigrou a Cuba acompa\u00f1ando a un familiar afastado, Agust\u00edn Rodr\u00edguez, ao que o goberno espa\u00f1ol destinara \u00e1 fronte dunha nova factor\u00eda de tabaco. Antes de cruzar o oc\u00e9ano, Ram\u00f3n estudou en Bordeos e Tolosa os procedementos de fabricaci\u00f3n do rap\u00e9 e do picado para cigarros. Xa na illa, traballou en Matanzas e A Habana, pero regresou a Galiza logo de que o goberno abandonase o proxecto da factor\u00eda.\nEn xu\u00f1o de 1823 Sagra regresou a Cuba, desta volta acompa\u00f1ado por Manuela Turnes del R\u00edo Maldonado, coa que casara o ano anterior. Na illa caribe\u00f1a pasou doce anos, dedic\u00e1ndose \u00e1s ciencias naturais. Foi profesor de Bot\u00e1nica na Escola Agr\u00edcola e director do Xard\u00edn Bot\u00e1nico da Habana. Escribiu a \"Historia econ\u00f3mico-pol\u00edtica y estad\u00edstica de la isla de Cuba\", e foi nomeado membro de numerosas Academias e Sociedades Naturais de todo o mundo. Escribiu tam\u00e9n sobre problemas sociais, como a escravitude ou o sistema penitenciario dos Estados Unidos, onde observou un gran n\u00famero de presos de raza negra. En Cuba co\u00f1eceu as ideas sobre o socialismo racional do pensador belga Jean Hippolyte Colins.\nEn 1835 marchou a Francia, e en 1837, logo da proclamaci\u00f3n da constituci\u00f3n espa\u00f1ola de 1837, regresou a Madrid, colaborando co goberno constitucional en temas relativos \u00e1 agricultura e a industria. Foi elixido deputado polo Partido Liberal en catro ocasi\u00f3ns (1838, 1840, 1845 e 1854). Con todo, desde 1843 comezou a radicalizar o seu discurso, acheg\u00e1ndose a posturas anarquistas dentro do pensamento ut\u00f3pico pre-marxista, estando influenciado por Pierre Joseph Proudhon con quen colaborou. As s\u00faas ideas atoparon eco en Francia e Galiza, tendo influencia nos l\u00edderes da revoluci\u00f3n de 1846.\nComo deputado, residiu temporalmente en Madrid. Colaborou na prensa e mantivo contacto con outros mozos galegos que escrib\u00edan en \"El Corresponsal\" como Manuel Coci\u00f1a, ou \"El Clamor de Galicia\", como Jos\u00e9 Puente Bra\u00f1as, Antol\u00edn Faraldo, Antonio Romero Ortiz ou Ram\u00f3n R\u00faa Figueroa.\nEn febreiro de 1845 fundou a primeira publicaci\u00f3n anarquista do mundo, \"El Porvenir\", que foi pechado por Ram\u00f3n Mar\u00eda Narv\u00e1ez 6 meses m\u00e1is tarde. A publicaci\u00f3n defend\u00eda a \"anarqu\u00eda literaria\" como s\u00edmbolo da anarqu\u00eda social, e que La Sagra v\u00eda unida necesariamente \u00e1 implantaci\u00f3n do liberalismo econ\u00f3mico. Este foi o f\u00edo condutor entre os mozos compostel\u00e1ns e os liberais galegos.\nDespois da revoluci\u00f3n de 1848 creou con Proudhon o Banco Popular de Francia. En 1849 foi expulsado do pa\u00eds por defender o socialismo, e en 1856 foi expulsado de Espa\u00f1a a Francia por Ram\u00f3n Mar\u00eda Narv\u00e1ez. En Par\u00eds traballou como c\u00f3nsul do Uruguai, e al\u00ed co\u00f1eceu a Karl Marx e Friedrich Engels. Logo do estoupido da guerra franco-prusiana en 1870 marchou a Su\u00edza, onde morreu ao ano seguinte. No seu testamento deixou escrito que as s\u00faas pertenzas, que quedaran en Par\u00eds, quedasen para as d\u00faas criadas que o atenderan.\nPertenceu \u00e1 masonar\u00eda."}
{"id": "160673", "revid": "1888", "url": "https://gl.wikipedia.org/wiki?curid=160673", "title": "Amada Garc\u00eda", "text": "Amada Garc\u00eda Rodr\u00edguez, nada en Mugardos o 7 de outubro de 1909 e finada en Ferrol o 27 de xaneiro de 1938, foi unha militante mugardesa do Partido Comunista durante a Segunda Rep\u00fablica Espa\u00f1ola, fusilada por militares franquistas.\nTraxectoria.\nAmada Garc\u00eda era unha moza militante do Partido Comunista en Mugardos, preto de Ferrol. Activa na s\u00faa militancia, protagonizou acci\u00f3ns raramente asumidas por mulleres, o que provocaba esc\u00e1ndalo nos sectores m\u00e1is reaccionarios da sociedade.\nGolpe de Estado e represi\u00f3n.\nO acceso violento ao poder dos falanxistas e de militares fascistas protagonistas do golpe de Estado liderado polo xeral Franco, no 1936, provocou unha fort\u00edsima represi\u00f3n en Galicia, de xeito moi duro e intenso na comarca de Ferrol, e, especialmente, en Mugardos. Centos de persoas morreron despois de xu\u00edzos militares e a\u00ednda m\u00e1is foron asasinadas sen xu\u00edzo nin ning\u00fan procedemento legal, s\u00f3 por raz\u00f3ns pol\u00edticas.\nDetenci\u00f3n e fusilamento de Amada Garc\u00eda.\nAmada, sometida a traballos forzados e arresto domiciliar no ver\u00e1n de 1936, foi detida en abril do 1937 estando embarazada, nacendo no Hospital de Caridade de Ferrol o seu fillo Gabriel o 30 de outubro do 1937, dous meses antes do Consello de Guerra que a condenou a morte. O 26 de xaneiro de 1938, foi conducida do c\u00e1rcere de mulleres de Ferrol ao Castelo de San Felipe, prisi\u00f3n militar na marxe dereita da r\u00eda de Ferrol. Al\u00ed foi executada o d\u00eda 27 xunto con outras sete persoas da mesma comarca: Juan Jos\u00e9 Teijeiro Leira, Jos\u00e9 Mar\u00eda Montero Mart\u00ednez, \u00c1ngel Roldos Gelpi e Antonio Eytor Canizo de Mugardos, Ram\u00f3n Rodr\u00edguez L\u00f3pez e Jaime Gonz\u00e1lez P\u00e9rez de Ares e Germ\u00e1n L\u00f3pez Garc\u00eda de Cabanas.\nTanto a instruci\u00f3n previa como o Consello de Guerra estiveron inzados de irregularidades: declaraci\u00f3ns falsas asinadas por testemu\u00f1as analfabetas, multas \u00e1s testemu\u00f1as da defensa, ordes de silencio aos defensores. A transmisi\u00f3n oral de tan triste historia levou \u00e1 creaci\u00f3n dun mito, mesturando realidade con paix\u00f3n e conmiseraci\u00f3n.\nO seu fillo, Gabriel Toimil Garc\u00eda, foi entregado ao seus av\u00f3s maternos e finou no 2014. A s\u00faa filla Amada, moi afectada polo sucedido, optou por entrar como monxa de clausura nas Carmelitas Descalzas.\nAmada Garc\u00eda na memoria hist\u00f3rica de Galicia.\nO fillo de Amada, Gabriel, visitaba todos os 27 de xaneiro o muro no castelo onde fusilaron a s\u00faa nai, e tales visitas continuaron despois da s\u00faa morte. No ano 2016 o concello de Ferrol institucioanalizou o 27 de xaneiro como data de Memoria, continuando dese xeito a denuncia e difusi\u00f3n da represi\u00f3n franquista."}
{"id": "160674", "revid": "1131", "url": "https://gl.wikipedia.org/wiki?curid=160674", "title": "Amada Garc\u00eda Rodr\u00edguez", "text": ""}
{"id": "160676", "revid": "1093", "url": "https://gl.wikipedia.org/wiki?curid=160676", "title": "Olga Gallego Dom\u00ednguez", "text": ""}
{"id": "160677", "revid": "56817", "url": "https://gl.wikipedia.org/wiki?curid=160677", "title": "M\u00fasculo extensor dos dedos", "text": "O m\u00fasculo extensor dos dedos da man \u00e9 un m\u00fasculo do membro superior humano situado no compartimento posterior do antebrazo.\nOrixe e inserci\u00f3ns.\nA s\u00faa orixe \u00e1chase no epic\u00f3ndilo lateral do \u00famero. Na superficie dorsal da man, os tend\u00f3ns do m\u00fasculo van unidos entre si. Nos dedos ins\u00edrense mediante unha aponeurose de tecido conxuntivo en forma de tri\u00e1ngulo denominada \"capuch\u00f3n extensor\", na base das superficies dorsais das falanxes media e distal.\nFunci\u00f3n.\nEstende os dedos segundo, terceiro, cuarto e quinto.\nInnervaci\u00f3n.\n\u00c9 innervado polo nervio inter\u00f3seo posterior, p\u00f3la do nervio radial.\nVascularizaci\u00f3n.\nEst\u00e1 vascularizado pola arteria inter\u00f3sea posterior."}
{"id": "160678", "revid": "23204", "url": "https://gl.wikipedia.org/wiki?curid=160678", "title": "Lentella", "text": "A lentella (\"Lens culinaris\") \u00e9 unha planta da familia dos legumes ou Fabaceae. \u00c9 un arbusto de crecemento anual, duns 40\u00a0cm de alto. Cult\u00edvase polas s\u00faas sementes, que medran dentro de va\u00ed\u00f1as usualmente de d\u00faas en d\u00faas. O nome prov\u00e9n da forma de lente que te\u00f1en esas sementes.\nHistoria e usos.\nA planta probablemente ten a s\u00faa orixe na India, e foi parte da dieta humana dende tempos neol\u00edticos, sendo un dos primeiros cultivos domesticados.\nCun 26%, a lentella \u00e9 a terceira planta alimenticia cunha maior porcentaxe das s\u00faas calor\u00edas en forma de prote\u00ednas, despois da soia e os grans de c\u00e1nabo. Isto fai dela unha parte importante da dieta en moitas partes do mundo, especialmente no subcontinente indio, onde hai grandes poboaci\u00f3ns vexetarianas. Son alimentos tradicionais, ademais de na India e Paquist\u00e1n, na rexi\u00f3n mediterr\u00e1nea e no Medio Oriente.\nTipos.\nHai unha gran variedade de lentellas, con cores tan variadas coma o amarelo, vermello, verde, marr\u00f3n ou negro:\nPreparaci\u00f3n.\nCoci\u00f1ar as lentellas aumenta a s\u00faa dixestibilidade, xa que a calor incide no nivel de antinutrientes coma pitatos e taninos, presentes nelas. Alg\u00fans tipos de lentellas son tan duros que te\u00f1en que ser deixadas dun d\u00eda para o outro a remollo antes de cocelas. A cocci\u00f3n dura entre 20 e 30 minutos, dependendo da variedade.\nMest\u00faranse frecuentemente con arroz, xa que ten un tempo de cocemento similar. Este prato mesturado denom\u00ednase mujaddara no Medio Oriente, khichdi na India e kushari en Exipto.\nEn Galicia ad\u00f3itanse preparar estufadas con chourizo e touci\u00f1o, e mesmo mesturadas con arroz. Tam\u00e9n se consomen cocidas con outros vexetais ou simplemente fervidas para o seu uso en ensaladas\nValores nutricionais e de sa\u00fade.\nAdemais do seu elevado grao de prote\u00ednas, as lentellas conte\u00f1en fibra, vitamina B1 e minerais. A revista \"Health\" seleccionou as lentellas como un dos cinco alimentos m\u00e1is saudables.\nProduci\u00f3n.\nA FAO informou que a produci\u00f3n mundial no ano 2007 foi de 3,487 mill\u00f3ns de toneladas.\nUn terzo da produci\u00f3n mundial de lentellas d\u00e1se na India, seguida do Canad\u00e1 co 17% e Turqu\u00eda co 15%. O Canad\u00e1, cuxa produci\u00f3n se concentra na rexi\u00f3n de Saskatchewan, \u00e9 o maior exportador do mundo."}
{"id": "160680", "revid": "6279", "url": "https://gl.wikipedia.org/wiki?curid=160680", "title": "Xura", "text": ""}
{"id": "160681", "revid": "23204", "url": "https://gl.wikipedia.org/wiki?curid=160681", "title": "Deux jours \u00e0 Paris", "text": "Deux jours \u00e0 Paris \u00e9 un filme franco-xermano escrito, producido \u00e9 dirixido por Julie Delpy, quen tam\u00e9n montou a pel\u00edcula. Estreouse no Festival de Cine de Berl\u00edn do 2007.\nArgumento.\nMarion \u00e9 un fot\u00f3grafa francesa que vive en Nova York co seu mozo norteamericano chamado Jack. Despois dunha viaxe a Venecia, ir\u00e1n a Par\u00eds pasar dous d\u00edas antes de volver a Nova York."}
{"id": "160682", "revid": "22570", "url": "https://gl.wikipedia.org/wiki?curid=160682", "title": "ITV2", "text": "ITV2 \u00e9 unha canle de televisi\u00f3n brit\u00e1nica propiedade de ITV Digital Channels Ltd, filial de ITV plc. Comezou a emitir o 7 de decembro de 1998 e est\u00e1 dispo\u00f1ible en plataformas de televisi\u00f3n dixital por sat\u00e9lite, cable, IPTV e terrestre (Freeview).\nCaracter\u00edsticas.\nA canle caracter\u00edzase pola s\u00faa programaci\u00f3n de series americanas como \"Entourage\", \"Gossip Girl\" e \"Cr\u00f3nicas vamp\u00edricas\", redifusi\u00f3n de programas de ITV1 como \"Coronation Street\" e \"Emmerdale\", programas derivados doutros reco\u00f1ecidos da ITV como \"The Xtra Factor\" de \"The X Factor\" e \"Britain's Got More Talent\" de \"Britain's Got Talent\" , as\u00ed como por programaci\u00f3n orixinal como \"Secret Diary of a Call Girl\" e \"Celebrity Juice\"."}
{"id": "160683", "revid": "5132", "url": "https://gl.wikipedia.org/wiki?curid=160683", "title": "Cidade de Bremen", "text": ""}
{"id": "160685", "revid": "65337", "url": "https://gl.wikipedia.org/wiki?curid=160685", "title": "Moedas de euro de Alema\u00f1a", "text": "As moedas de euro de Alema\u00f1a te\u00f1en tres dese\u00f1os diferentes: unha para cada serie de moedas. As de 1, 2 e 5 c\u00e9ntimos foron dese\u00f1adas por Rolf Lederbogen, o dese\u00f1o das moedas de 10, 20 e 50 c\u00e9ntimos son de Reinhart Heinsdorff e, por \u00faltimo, as moedas de 1 e 2 euros foron feitas por Heinz Hoyer e Sneschana Russewa-Hoyer. Todos os dese\u00f1os te\u00f1en en com\u00fan as doce estrelas da UE.\nForon acu\u00f1adas a partir de 2002. Cada valor fabr\u00edcase en cinco f\u00e1bricas esparexidas polo pa\u00eds, polo que existen cinco cu\u00f1axes distintas cada ano que tan s\u00f3 se diferencian nunha letra que aparece cerca do ano. Esta letra (marca de ceca) indica a casa de moeda onde se produciu:\nFuturos cambios.\nNo 2005 a Comisi\u00f3n deu unha Recomendaci\u00f3n onde indicaba que as caras propias de cada estado das moedas de euro ti\u00f1an que levar unha indicaci\u00f3n do estado emisor, consistente no nome de dito Estado membro ou nunha abreviatura do mesmo. O dese\u00f1o tampouco far\u00e1 indicaci\u00f3n da denominaci\u00f3n da moeda, a menos que sexa polo emprego dun alfabeto diferente.\nIsto requiren que cinco dos Estados membros da Eurozona (Alema\u00f1a, Austria, B\u00e9lxica, Finlandia e Grecia) cambien os dese\u00f1os das s\u00faas caras. Finlandia foi o primeiro pa\u00eds en facelo, no 2007, seguido por B\u00e9lxica no 2008. Alema\u00f1a, pola s\u00faa parte, non mudou o seu dese\u00f1o actual de momento.\nMoedas conmemorativas de 2 euros.\nAlema\u00f1a empezou no 2006 unha serie de 16 moedas conmemorativas sobre os L\u00e4nder, que deber\u00eda continuarse at\u00e9 2021."}
{"id": "160686", "revid": "865", "url": "https://gl.wikipedia.org/wiki?curid=160686", "title": "Buzzcocks", "text": "Buzzcocks \u00e9 unha banda inglesa de punk rock formada en Bolton en 1976 polo vocalista e guitarrista Pete Shelley. Son considerados unha importante influencia na escena musical de Manchester, o movemento discogr\u00e1fico independente, o punk rock, o powerpop, o pop punk e o indie rock. Acadaron o \u00e9xito comercial con sinxelos que fusionaban as estruturas pop coa enerx\u00eda do punk.\nO nome \"Buzzcocks\" foi escollido por Howard Devoto e Pete Shelley despois de ler o titular \"it's the buzz, cocks!\" nunha recensi\u00f3n da serie de televisi\u00f3n \"Rock Follies\" na revista \"Time Out\". O \"buzz\" \u00e9 a excitaci\u00f3n de tocar nun escenario; \"cock\" na xerga de Manchester significa colega.\nA\u00ednda que non tiveron tanta proxecci\u00f3n como os tam\u00e9n ingleses Sex Pistols e The Clash, os Buzzcocks foron referencia para bandas coma The Libertines, Green Day ou The Offspring (que versionaron o seu tema \"Autonomy\"). Fine Young Cannibals, Anti-Flag, Billy Talent e Thursday versionaron a s\u00faa canci\u00f3n \"Ever Fallen in Love\", mentres que Nirvana convidounos para que fosen os abreconcertos na que ser\u00eda a s\u00faa derradeira xira europea."}
{"id": "160687", "revid": "56817", "url": "https://gl.wikipedia.org/wiki?curid=160687", "title": "Bicicleta preg\u00e1bel", "text": "Unha bicicleta preg\u00e1bel \u00e9 un tipo de bicicleta que incorpora gonzos no cadro, os cales permiten dobrala ou pregala.\nCaracter\u00edsticas.\nPolo xeral este tipo de bicicletas te\u00f1en rodas de 20 polgadas de di\u00e1metro. As bicicletas preg\u00e1beis p\u00f3dense subir ao transporte p\u00fablico e p\u00f3dense gardar en habit\u00e1culos de espazo reducido onde unha bicicleta convencional non caber\u00eda. Estas caracter\u00edsticas facilitan o m\u00e9todo de transporte mixto (bicicleta e transporte p\u00fablico). As\u00ed mesmo, o encartado tam\u00e9n facilita o transporte da bicicleta nos veh\u00edculos."}
{"id": "160688", "revid": "6939", "url": "https://gl.wikipedia.org/wiki?curid=160688", "title": "Bicicleta pregable", "text": ""}
{"id": "160695", "revid": "29398", "url": "https://gl.wikipedia.org/wiki?curid=160695", "title": "Luis C\u00e9sar Sampedro", "text": "Luis \u00c1ngel C\u00e9sar Sampedro, nado en Vilagarc\u00eda de Arousa o 3 de maio de 1966, \u00e9 un ex futbolista a actual adestrador de f\u00fatbol galego. Como futbolista xogaba de porteiro e desenvolveu case toda a s\u00faa carreira entre o Lal\u00edn e o Racing de Ferrol, onde se retirou despois de lograr un ascenso \u00e1 Segunda Divisi\u00f3n. A s\u00faa carreira de adestrador comezou xusto despois de rematar a de xogador, dirixindo durante varios anos o Racing de Ferrol. Posteriormente pasou por numerosos equipos como o N\u00e0stic (co que ascendeu a Primeira Divisi\u00f3n), o Albacete, o Lugo ou o Deportivo da Coru\u00f1a. \u00c9 o terceiro adestrador con m\u00e1is partidos dirixidos na Segunda Divisi\u00f3n (444), sendo s\u00f3 superado por Francisco Herrera (458) e Roque Olsen (447).\nTraxectoria.\nComo xogador.\nIniciouse na categor\u00eda infantil no T\u00f3tem FC, pasando en xuven\u00eds ao Faxilde CF. En 1984 fichou polo Arousa SC, xogando d\u00faas tempadas en Segunda B e unha en Terceira. En 1987 fichou polo CD Lal\u00edn. Logo de tres campa\u00f1as en segunda B, descenderon a 3\u00aa, volvendo ascender na tempada 1990-91. Despois doutro ano na comarca de Deza, fichou polo Racing de Ferrol, xogando 8 tempadas en segunda B. No ano 2000 ascendeu a segunda divisi\u00f3n, e pasou a converterse no adestrador.\nComo adestrador.\nRacing de Ferrol.\nIniciouse nos banqui\u00f1os na tempada 2000\u201301, adestrando ao Racing de Ferrol no seu retorno \u00e1 Segunda Divisi\u00f3n, salvando a categor\u00eda durante tres campa\u00f1as. Na tempada 2003\u201304 descenderon \u00e1 Segunda Divisi\u00f3n B, retornando \u00e1 categor\u00eda de prata \u00e1 campa\u00f1a seguinte.\nGimn\u00e0stic de Tarragona.\nNo ver\u00e1n de 2004 fichou polo Gimn\u00e0stic de Tarragona. Tras lograr unha c\u00f3moda permanencia na primeira tempada (7\u00ba posto) deu a sorpresa na tempada 2005\u201306 logrando ascender o equipo \u00e1 Primeira Divisi\u00f3n 56 anos despois. Despois de acadar tan s\u00f3 5 puntos en 12 xornadas no seu debut en Primeira, foi destitu\u00eddo do cargo o 26 de novembro de 2006 logo de perder fronte ao RCD Mallorca (2\u20133). O seu substituto foi Francisco Flores.\nPolideportivo Ejido.\nNa tempada 2007\u201308 foi contratado polo Polideportivo Ejido en Segunda Divisi\u00f3n, sendo substitu\u00eddo na xornada 21 por Fernando Castro Santos, cando o equipo ocupaba postos de descenso. Ao remate da campa\u00f1a, o Poli Ejido descendeu \u00e1 Segunda Divisi\u00f3n B.\nSegunda etapa no Gimn\u00e0stic de Tarragona.\nMediada a tempada 2009\u201310 foi contratado novamente polo Gimn\u00e0stic, que vi\u00f1a de cesar a C\u00e9sar Ferrando na xornada 27. No conxunto catal\u00e1n permaneceu esa campa\u00f1a (na que se evitou o descenso) e parte da seguinte, na que foi deposto na xornada 15 cando o equipo \u00eda \u00faltimo. O seu substituto foi Juan Carlos Oliva, que logrou reconducir a situaci\u00f3n e finalmente lograr a permanencia do Gimn\u00e0stic.\nCD Alcoyano.\nO 21 de marzo de 2012, o adestrador galego foi contratado polo Club Deportivo Alcoyano para substitu\u00edr a David Porras, tras a derrota dos valencianos contra o Deportivo da Coru\u00f1a, e ao quedar nos postos de descenso. O arousano comezou unha nova aventura nas bancadas co obxectivo de manter ao equipo de Alcoi unha tempada m\u00e1is na categor\u00eda de prata do f\u00fatbol espa\u00f1ol, algo que finalmente non conseguiu.\nAlbacete Balompi\u00e9.\nO 19 de marzo de 2013 foi contratado polo Albacete Balompi\u00e9 at\u00e9 o remate da tempada, en substituci\u00f3n de Antonio G\u00f3mez P\u00e9rez. Tras ser renovado, ao ano seguinte logrou ascender \u00e1 Segunda Divisi\u00f3n, despois de colleitar 82 puntos, igualando o r\u00e9cord da categor\u00eda e bater ao Sestao River nos \"play-off\".\nNa tempada 2014/15 acadou a permanencia na categor\u00eda de prata tras unha gran remontada do equipo no que logrou sa\u00edr da \u00faltima posici\u00f3n que ocupaba ao final da primeira volta. Finalmente, foi destitu\u00eddo na tempada seguinte, o 12 de marzo de 2016, minutos despois de perder ante o Real Zaragoza, deixando ao equipo manchego no 20\u00ba lugar tras 29 xornadas de Liga.\nCD Lugo (1\u00aa etapa).\nO 17 de xu\u00f1o de 2016 foi presentado como novo adestrador do Club Deportivo Lugo, substitu\u00edndo no banco a Jos\u00e9 Dur\u00e1n. Levou \u00f3 equipo galego a completar a s\u00faa mellor tempada na categor\u00eda de prata, rematando noveno con 55 puntos. Non obstante, o 15 de xu\u00f1o de 2017 decidiu non aceptar a oferta de renovaci\u00f3n do club.\nReal Valladolid.\nO 23 de xu\u00f1o de 2017 converteuse no novo adestrador do Real Valladolid. Foi destitu\u00eddo o 14 de abril de 2018, coa escuadra castel\u00e1 como 11\u00aa clasificada ao final da 34\u00aa xornada da Liga.\nTenerife.\nO 13 de maio de 2019 anunciouse a s\u00faa fichaxe como adestrador do Club Deportivo Tenerife. Dirixiu o equipo de Tenerife nos \u00faltimos 4 partidos da Liga, logrando a permanencia na segunda divisi\u00f3n, a pesar do cal non permaneceu no cargo.\nDeportivo da Coru\u00f1a.\nO 7 de outubro de 2019 firmou polo Deportivo da Coru\u00f1a at\u00e9 o remate da tempada 2019\u201320, en substituci\u00f3n de Juan Antonio Anquela. Non conseguiu a vitoria en ning\u00fan dos dez primeiros partidos, alongando a mala xeira de Anquela at\u00e9 os 19 partidos sen ga\u00f1ar, a peor xeira da historia do club. Finalmente venceu ao Tenerife en liga e ao Illueca en copa, mais foi destitu\u00eddo o 27 de decembro, sendo substitu\u00eddo por Fernando V\u00e1zquez.\nCD Lugo (2\u00aa etapa).\nO 3 de marzo de 2021 volveu ao Lugo, convert\u00e9ndose no terceiro adestrador da tempada, despois das destituci\u00f3ns de Juanfran e Mehdi Nafti. A s\u00faa segunda etapa no equipo lucense durou s\u00f3 un mes e medio, pois foi tam\u00e9n el foi destitu\u00eddo o 19 de abril despois de oito encontros, cun balance de tres empates e cinco derrotas."}
{"id": "160697", "revid": "12452", "url": "https://gl.wikipedia.org/wiki?curid=160697", "title": "Delta do Ebro", "text": ""}
{"id": "160699", "revid": "1131", "url": "https://gl.wikipedia.org/wiki?curid=160699", "title": "Estadio El Toral\u00edn", "text": "O Estadio El Toral\u00edn \u00e9 un estadio de f\u00fatbol espa\u00f1ol da cidade berciana de Ponferrada, e serve como sede local \u00e1 SD Ponferradina. Inaugurado o 5 de setembro de 2000, ten capacidade para 8.200 espectadores.\nHistoria.\nEl Toral\u00edn constru\u00eduse en substituci\u00f3n do anterior campo da SD Ponferradina, o Fuentesnuevas, que \u00e1 s\u00faa vez substitu\u00edra o primeiro campo da entidade, o Santa Mar\u00eda. Inaugurouse o 5 de setembro de 2000 nun encontro da SD Ponferradina contra o Celta de Vigo (0-2). O estadio remodelouse nunha ocasi\u00f3n, co gallo do ascenso da SD Ponferradina \u00e1 Segunda Divisi\u00f3n en 2006, momento no que se ampliaron t\u00f3dalas bancadas at\u00e9 a actual capacidade e se reformaron o palco e as cabinas de prensa. Actualmente re\u00fane as caracter\u00edsticas que a UEFA imp\u00f3n para disputar partidos en competici\u00f3ns internacionais."}
{"id": "160701", "revid": "89787", "url": "https://gl.wikipedia.org/wiki?curid=160701", "title": "O home invisible (serie da BBC)", "text": "O home invisible \u00e9 unha serie de televisi\u00f3n en seis cap\u00edtulos baseado na novela hom\u00f3nima de H. G. Wells, protagonizada por Pip Donaghy e emitida pola BBC no Reino Unido entre setembro e outubro de 1984. \nDesenvolvemento.\nEmitiuse como parte do espazo \"BBC 1 Classic Serial\", onde se programaron numerosas adaptaci\u00f3ns \u00e1 televisi\u00f3n de varias novelas cl\u00e1sicas, pero a diferenza do resto das outras series dese espazo non se emitiu os domingos polas tardes, sen\u00f3n no ser\u00e1n dos xoves por considerarse terror\u00edfico demais para os domingos. No Reino Unido non tivo moito \u00e9xito, con 7.4 mill\u00f3ns de espectadores no primeiro cap\u00edtulo, un n\u00famero baixo para a \u00e9poca. Pero a serie si tivo \u00e9xito no exterior, especialmente na Uni\u00f3n Sovi\u00e9tica. En Galicia emitiuna a TVG en 1986. En 2005 a BBC editou un DVD coa serie.\nArgumento.\nUnha das adaptaci\u00f3ns m\u00e1is fieis do libro orixinal, a serie segue o mesmo argumento que o libro orixinal, un cient\u00edfico descobre unha f\u00f3rmula para facerse invisible, pero vai polo mal cami\u00f1o pola s\u00faa incapacidade de reverter a f\u00f3rmula e acaba utilizando a s\u00faa invisibilidade para aterrar a aqueles que est\u00e1n ao seu redor. "}
{"id": "160703", "revid": "2081", "url": "https://gl.wikipedia.org/wiki?curid=160703", "title": "Porto de Santa Cruz", "text": ""}
{"id": "160704", "revid": "23204", "url": "https://gl.wikipedia.org/wiki?curid=160704", "title": "Queco Pi\u00f1a", "text": "Sergio Pi\u00f1a Cousillas, co\u00f1ecido como Queco Pi\u00f1a, nado na Coru\u00f1a o 18 de xullo de 1980, \u00e9 un exfutbolista galego, que xogaba de porteiro.\n\u00c9 fillo do hist\u00f3rico defensa do Deportivo, Ram\u00f3n Pi\u00f1a.\nTraxectoria.\nQueco Pi\u00f1a formouse na Escola de Porteiros de La Torre, tutelada polo Orillamar, club coru\u00f1\u00e9s no que xogar\u00eda nos seus inicios ata debutar co primeiro equipo da entidade na Rexional Preferente. Na tempada 1997\u201398 Queco ficha polas categor\u00edas inferiores do Deportivo, para incorporarse aos equipos xuven\u00eds da entidade branquiazul.\nNa tempada 2000\u201301 Queco Pi\u00f1a ficha polo Celta de Vigo B, filial ol\u00edvico co que volver\u00eda lograr o ascenso \u00e1 Segunda Divisi\u00f3n B tras conclu\u00edr a liga regular como campi\u00f3n do grupo I de Terceira. Na tempada 2002\u201303 Queco ficha polo CD Ourense, equipo galego tam\u00e9n do grupo I da Segunda Divisi\u00f3n B.\nQueco Pi\u00f1a tivo un comezo moi prometedor, porque en Galicia e co Club Deportivo Lal\u00edn conseguiu o Zamora da Terceira Divisi\u00f3n, a\u00ednda que e foi no Racing de Ferrol onde m\u00e1is rendemento deu.\nNa tempada 2004\u201305 ficha polo Racing de Ferrol co que xogar\u00eda durante as 4 campa\u00f1as seguintes nas que disputar\u00eda un total de 7.933 minutos en 88 partidos xogados, 87 como titular, encaixando 85 goles e recibindo 8 cart\u00f3ns amarelos.\nNo Alicante CF pasouno moi mal economicamente, onde tivo unha tempada para esquecer.\nEn maio de 2010 tras as baixas dos gardametas donostiarras Asier Riesgo e Claudio Bravo anunciouse que o galego asinar\u00eda coa Real Sociedad nos cinco partidos que restaban para o final da Liga Adelante, a\u00ednda que finalmente a s\u00faa fichaxe frustrouse debido a problemas \u00e1 hora de tramitar a ficha.\nNa tempada 2010\u201311 fichou pola SD Ponferradina. En febreiro de 2012 fichou polo Celta de Vigo B, at\u00e9 o final da tempada 2011\u201312.\nEn xaneiro de 2014 firmou polo Legan\u00e9s."}
{"id": "160707", "revid": "22570", "url": "https://gl.wikipedia.org/wiki?curid=160707", "title": "It's a Big Big World", "text": "It's A Big Big World foi un programa infantil que se emitu no bloque \"PBS Kids\" das estaci\u00f3ns afiliadas \u00e1 PBS entre 2006 e 2012. Orixinalmente formou parte, ata 2007, do espazo de \"Miss Lori and Hooper\". Realiz\u00e1base nos Wainscott Studios en Wainscott (Nova York)\nContido.\n\u00c9 un programa de monicreque que xira arredor dun grupo de animais na selva, o principal protagonista \u00e9 \"Snook\", un preguiceiro. Cada un dos episodios comezaba coa canci\u00f3n de apertura \"It's a Big, Big World\", seguida por unha historia curta (10-12 minutos) na que participaban alg\u00fans ou todos os caracteres, logo vi\u00f1a outra canci\u00f3n, \"Curve of the World\", cantada por todos \u00e1 que segu\u00eda unha segunda historia, que ti\u00f1a relaci\u00f3n coa primeira sen ser unha continuaci\u00f3n, e para rematar, Snook cantaba o tema de peche, \"Try to Touch the Sky\", \u00e1s veces seguida por un ou dos breves fragmentos nos que Snook remata algunha actividade ou d\u00e1 algunhas noticias curiosas sobre as varias especies de animais que viven al\u00ed."}
{"id": "160708", "revid": "839", "url": "https://gl.wikipedia.org/wiki?curid=160708", "title": "Casimiro Hern\u00e1ndez Calvo", "text": "Casimiro Hern\u00e1ndez Calvo, nado en Cerezal de Pe\u00f1ahorcada (provincia de Salamanca) o 15 de novembro de 1941, \u00e9 un pol\u00edtico espa\u00f1ol do Partido Popular. Foi alcalde de Vilvestre, vicepresidente primeiro da Deputaci\u00f3n Provincial de Salamanca e senador electo por Salamanca.\nTraxectoria pol\u00edtica.\nFoi senador por Salamanca na III lexislatura (1986-1989), por Alianza Popular (dentro de Coalici\u00f3n Popular), obtendo 68.025 votos e sendo o 4\u00ba senador m\u00e1is votado por Salamanca. Desempe\u00f1ou os cargos de vogal da Comisi\u00f3n de educaci\u00f3n, universidades, investigaci\u00f3n e cultura, vogal da comisi\u00f3n de regulamento e vogal da comisi\u00f3n mixta para as relaci\u00f3ns co tribunal de contas.\nNa IV Lexislatura (1989-1993, polo Partido Popular), obtivo 85.027 votos, sendo o senador m\u00e1is votado por Salamanca. Desempe\u00f1ou os cargos de vogal da comisi\u00f3n de obras p\u00fablicas, ordenaci\u00f3n do territorio e medio ambiente, urbanismo, transportes e comunicaci\u00f3ns. Vicepresidente 2\u00ba da comisi\u00f3n de asuntos iberoamericanos.\nNa V Lexislatura (1993-1996, polo Partido Popular), obtivo 107.891 votos, sendo o senador m\u00e1is votado por Salamanca. Desempe\u00f1ou os cargos de vogal da comisi\u00f3n de defensa, secretario 2\u00ba da comisi\u00f3n de obras p\u00fablicas, medio ambiente, transportes e comunicaci\u00f3ns. Membro de relatorios para informar sobre textos legislativos e vogal da comisi\u00f3n de asuntos iberoamericanos.\nNa VI Lexislatura (1996-2000, polo Partido Popular), obtivo 122.405 votos, sendo o 2\u00ba senador m\u00e1is votado por Salamanca. Desempe\u00f1ou os cargos de vogal da comisi\u00f3n de obras p\u00fablicas, medio ambiente, transportes e comunicaci\u00f3ns. Viceportavoz da comisi\u00f3n de asuntos iberoamericanos.\nFoi alcalde de Vilvestre antes de 1979 como alcalde franquista, entre 1979 e 1983 por Uni\u00f3n de Centro Democr\u00e1tico, e entre 1983 e 1987 por Alianza Popular. Nas elecci\u00f3ns de 1987 obtivo os 7 concelleiros por Alianza Popular. Nas elecci\u00f3ns de 1991 obtivo 6 dos 7 concelleiros polo Partido Popular.\nTam\u00e9n foi vicepresidente primeiro da Deputaci\u00f3n Provincial de Salamanca entre 1979 e 1992.\nVida persoal.\nFoi profesor de EXB e director do Colexio P\u00fablico de Vilvestre. Est\u00e1 casado e ten dous fillos."}
{"id": "160712", "revid": "23204", "url": "https://gl.wikipedia.org/wiki?curid=160712", "title": "Make It or Break It", "text": "Make It or Break It \u00e9 unha serie televisiva norteamericana de x\u00e9nero dram\u00e1tico emitida por ABC Family que xira arredor das vidas de dez ximnastas adolescentes que adestran para competiren nos Xogos Ol\u00edmpicos, a serie creouna Holly Sorensen que \u00e9 o seu produtor executivo xunto con Paul Stupin.\nDesenvolvemento.\nA s\u00faa estrea foi o 22 de xu\u00f1o de 2009 acheg\u00e1ndose aos 2.5 mill\u00f3ns de telespectadores, consit\u00eda orixinalmente en 10 episodios, pero contrat\u00e1ronse outros dez que comezaron a emitirse o 4 de xaneiro de 2010. O 28 de xu\u00f1o de 2010 comezou a segunda tempada."}
{"id": "160713", "revid": "75439", "url": "https://gl.wikipedia.org/wiki?curid=160713", "title": "M\u00fasculo extensor do dedo maimi\u00f1o", "text": "O m\u00fasculo extensor do dedo maimi\u00f1o \u00e9 un m\u00fasculo do membro superior humano situado no compartimento posterior do antebrazo. Tr\u00e1tase dun m\u00fasculo accesorio, xa que o dedo maimi\u00f1o \u00e9 movido principalmente polo m\u00fasculo extensor dos dedos.\nOrixe e inserci\u00f3ns.\nA s\u00faa orixe \u00e1chase no epic\u00f3ndilo lateral do \u00famero. Durante o seu traxecto polo antebrazo, vai por dentro do m\u00fasculo extensor dos dedos. Ins\u00edrese na parte dorsal do dedo maimi\u00f1o.\nFunci\u00f3n.\nEstende o dedo maimi\u00f1o\nInnervaci\u00f3n.\n\u00c9 innervado polo nervio inter\u00f3seo posterior, p\u00f3la do nervio radial."}
{"id": "160716", "revid": "56817", "url": "https://gl.wikipedia.org/wiki?curid=160716", "title": "M\u00fasculo extensor cubital do carpo", "text": "O m\u00fasculo extensor cubital do carpo, extensor ulnar do carpo ou cubital posterior \u00e9 un m\u00fasculo do membro superior humano pertencente ao compartimento posterior do antebrazo.\nOrixe e inserci\u00f3ns.\nA s\u00faa orixe \u00e1chase no epic\u00f3ndilo lateral do \u00famero e se insire na superficie medial da base do quinto metacarpiano.\nFunci\u00f3n.\nEstende e aduce o pulso.\nInnervaci\u00f3n.\nEst\u00e1 innervado polo nervio inter\u00f3seo posterior, p\u00f3la do nervio radial."}
{"id": "160717", "revid": "2956", "url": "https://gl.wikipedia.org/wiki?curid=160717", "title": "M\u00fasculo extensor ulnar do carpo", "text": ""}
{"id": "160718", "revid": "2956", "url": "https://gl.wikipedia.org/wiki?curid=160718", "title": "M\u00fasculo cubital posterior", "text": ""}
{"id": "160719", "revid": "12452", "url": "https://gl.wikipedia.org/wiki?curid=160719", "title": "M\u00fasculo cubital", "text": ""}
{"id": "160720", "revid": "56817", "url": "https://gl.wikipedia.org/wiki?curid=160720", "title": "M\u00fasculo anc\u00f3neo", "text": "O m\u00fasculo anc\u00f3neo \u00e9 un m\u00fasculo do membro superior humano pertencente ao compartimento posterior do antebrazo. \u00c9 o m\u00fasculo m\u00e1is medial dos extensores superficiais. Ten forma triangular.\nOrixe e inserci\u00f3ns.\nA s\u00faa orixe \u00e1chase no epic\u00f3ndilo lateral do \u00famero e se insire na ap\u00f3fise olecraniana no c\u00fabito e na superficie posterior do mesmo \u00f3so.\nFunci\u00f3n.\nAbduce o c\u00fabito durante a pronaci\u00f3n, co obxectivo de manter a man no mesmo punto cando se xira. Tam\u00e9n se pode considerar coma un extensor acesorio do c\u00f3bado.\nInnervaci\u00f3n.\nEst\u00e1 innervado polo nervio radial."}
{"id": "160721", "revid": "23204", "url": "https://gl.wikipedia.org/wiki?curid=160721", "title": "M\u00fasculo supinador curto", "text": "O m\u00fasculo supinador curto \u00e9 un m\u00fasculo do membro superior humano pertencente ao compartimento posterior do antebrazo.\nOrixe e inserci\u00f3ns.\nA orixe \u00e9 dobre:\nAmbas d\u00faas porci\u00f3ns \u00fanense e cobren a superficie posterior do radio na parte superior, para despois insert\u00e1rense coma un \u00fanico tend\u00f3n na superficie lateral do mesmo \u00f3so, por encima da inserci\u00f3n do m\u00fasculo pronador redondo.\nFunci\u00f3n.\nSupina a man.\nInnervaci\u00f3n.\n\u00c9 innervado pola p\u00f3la fonda do nervio radial."}
{"id": "160722", "revid": "2956", "url": "https://gl.wikipedia.org/wiki?curid=160722", "title": "M\u00fasculo supinador", "text": ""}
{"id": "160723", "revid": "23204", "url": "https://gl.wikipedia.org/wiki?curid=160723", "title": "M\u00fasculo abdutor longo do polgar", "text": "O m\u00fasculo abdutor longo do polgar \u00e9 un m\u00fasculo do membro superior humano pertencente ao compartimento posterior do antebrazo.\nOrixe e inserci\u00f3ns.\nA s\u00faa orixe \u00e1chase na superficie posterior das partes proximais de radio e c\u00fabito e estende febras \u00e1 membrana inter\u00f3sea. O seu tend\u00f3n aparece entre o m\u00fasculo extensor dos dedos e o m\u00fasculo extensor radial curto do carpo, para inserirse na superficie lateral da base do primeiro metacarpiano. O tend\u00f3n forma parte do bordo lateral da tabaqueira anat\u00f3mica no pulso.\nFunci\u00f3n.\nAbduce o dedo polgar, ao abducir a articulaci\u00f3n entre o primeiro metacarpiano e o trapecio. Tam\u00e9n funciona coma extensor accesorio do dedo polgar.\nInnervaci\u00f3n.\n\u00c9 innervado polo nervio inter\u00f3seo posterior."}
{"id": "160725", "revid": "1131", "url": "https://gl.wikipedia.org/wiki?curid=160725", "title": "M\u00fasculo extensor curto do polgar", "text": "O m\u00fasculo extensor curto do polgar \u00e9 un m\u00fasculo do membro superior humano, situado no compartimento posterior do antebrazo.\nOrixe e inserci\u00f3ns.\nA s\u00faa orixe \u00e1chase na superficie posterior do radio e na membrana inter\u00f3sea. Sae pegado ao m\u00fasculo abdutor longo do polgar para despois inserirse na superficie dorsal da base da primeira falanxe. No pulso, forma parte do bordo lateral da tabaqueira anat\u00f3mica.\nFunci\u00f3n.\nEstende a articulaci\u00f3n metacarpofal\u00e1nxica do polgar e pode estender a articulaci\u00f3n carpometacarpiana do polgar.\nInnervaci\u00f3n.\nEst\u00e1 innervado polo nervio inter\u00f3seo posterior."}
{"id": "160726", "revid": "56817", "url": "https://gl.wikipedia.org/wiki?curid=160726", "title": "M\u00fasculo extensor longo do polgar", "text": "O m\u00fasculo extensor longo do polgar \u00e9 un m\u00fasculo do membro superior humano, pertencente ao compartimento posterior do antebrazo.\nOrixe e inserci\u00f3ns.\nA s\u00faa orixe \u00e1chase na superficie posterior do c\u00fabito e na membrana inter\u00f3sea. Ins\u00edrese na superficie dorsal da falanxe distal do polgar. Forma parte do bordo medial da tabaqueira anat\u00f3mica no pulso.\nFunci\u00f3n.\nEstende todas as articulaci\u00f3ns do dedo polgar.\nInnervaci\u00f3n.\n\u00c9 innervado polo nervio inter\u00f3seo posterior."}
{"id": "160732", "revid": "1093", "url": "https://gl.wikipedia.org/wiki?curid=160732", "title": "Xos\u00e9 Manuel Oliveira", "text": ""}
{"id": "160733", "revid": "85894", "url": "https://gl.wikipedia.org/wiki?curid=160733", "title": "Xes\u00fas Rodr\u00edguez Carballido", "text": "Xes\u00fas Rodr\u00edguez Carballido, nado o 4 de novembro de 1961 en Ponteareas \u00e9 un ex-ciclista profesional galego.\nTraxectoria.\nComezou a s\u00faa carreira como afeccionado en Ponteareas no Cesantesa Riego Lomba, xunto con \u00c1lvaro Pino e posteriormente no Club Ciclista Spol, ata que en 1985 ficha polo CLAS, a\u00ednda como afeccionado. Debuta como profesional no Zahor en 1986, co que consegue ese ano o 4\u00ba posto no Gran Premio Cupros\u00e1n, e co que ao seguinte participa por primeira vez na Vuelta a Espa\u00f1a, onde remata no posto 77\u00ba. Tam\u00e9n nese mesmo 1987 participa na Vuelta a los Valles Mineros, onde queda 4\u00ba, na Vuelta a Arag\u00f3n e na Vuelta a Asturias.\nEn 1988 ficha polo CLAS, a partir de 1989 chamado CLAS-Cajastur, e onde se retirar\u00eda como profesional en 1990. Nese ano 1990 participa no Giro de Italia, que finalizou.\nVida persoal.\nAo remta da s\u00faa traxectoria profesional montou unha tenda de bicicletas en Ponteareas."}
{"id": "160734", "revid": "89787", "url": "https://gl.wikipedia.org/wiki?curid=160734", "title": "Isidro Ara\u00fajo", "text": "Isidro Ara\u00fajo Penabella, nado o 16 de novembro de 1964 en Ponteareas \u00e9 un ex-ciclista profesional galego.\nTraxectoria.\nComezou a s\u00faa carreira como afeccionado en Ponteareas no Club Ciclista Ponteareas e posteriormente no Club Ciclista Spol, ata que ficha polo CLAS, a\u00ednda como afeccionado. Como afeccionado consegue tres campionatos de Galicia, as\u00ed como probas locais, como os Tres D\u00edas da Ascensi\u00f3n ou o trofeo Cidade de Vigo, e mais unha tirada da Volta a Lleida.\nDebuta como profesional no CLAS en 1989, onde se retirar\u00eda como profesional en 1989, para daquela chamado CLAS-Cajastur."}
{"id": "160737", "revid": "1093", "url": "https://gl.wikipedia.org/wiki?curid=160737", "title": "Vicente Irisarri Castro", "text": ""}
{"id": "160739", "revid": "5132", "url": "https://gl.wikipedia.org/wiki?curid=160739", "title": "Alema\u00f1a do Leste", "text": ""}
{"id": "160741", "revid": "5132", "url": "https://gl.wikipedia.org/wiki?curid=160741", "title": "Alema\u00f1a Democr\u00e1tica", "text": ""}
{"id": "160742", "revid": "5132", "url": "https://gl.wikipedia.org/wiki?curid=160742", "title": "R.D.A.", "text": ""}
{"id": "160743", "revid": "5132", "url": "https://gl.wikipedia.org/wiki?curid=160743", "title": "R. D. A.", "text": ""}
{"id": "160744", "revid": "72012", "url": "https://gl.wikipedia.org/wiki?curid=160744", "title": "Xes\u00fas Calvi\u00f1o de Castro", "text": "Xes\u00fas Calvi\u00f1o de Castro, nado en Abegondo o 29 de xaneiro de 1893 e finado en Buenos Aires o 3 de xu\u00f1o de 1972, foi un escritor e xornalista galego.\nTraxectoria.\nFillo dunha familia acomodada, os seus pais Pedro Calvi\u00f1o e Mar\u00eda de Castro eran mestres. De neno viviu uns anos nas Torres de San Tirso (Pazo de Quiroga), pois o seu pai era o apoderado da familia. Emigrado \u00e1 Arxentina en 1911 para evitar o servizo militar, integrouse na comunidade da di\u00e1spora galega, colaborou en \"El Despertar Gallego\", \"Galicia\", \"Lugo\", \"Acci\u00f3n Gallega\", \"Ecos de Galicia\", \"Cr\u00edtica\", \"Nova Galicia\", \"Correo de Galicia\", \"Alborada\" e \"A Nosa Terra\" e dirixiu xornais dirixidos aos galegos e galegas da emigraci\u00f3n. Tam\u00e9n traballou como xornalista de radio na Federaci\u00f3n de Sociedades Gallegas Agrarias y Culturales. Est\u00e1 soterrado no cemiterio Flores do Gran Buenos Aires.\nObra.\nEn galego.\nEdit\u00e1ronse en 1999, de forma p\u00f3stuma, as obras en galego de Calvi\u00f1o de Castro:\nVida persoal.\nCasou con Ercilia Quiroga Salinas na Arxentina o 14 de xullo de 1953, e quedou vi\u00favo en 1960."}
{"id": "160751", "revid": "5863", "url": "https://gl.wikipedia.org/wiki?curid=160751", "title": "O mellor", "text": "O mellor foi un programa da Televisi\u00f3n de Galicia dirixido e presentado por Manuel Rivas que se emitiu na tempada 1986-1987, consist\u00eda nun concurso de enxe\u00f1o e humor, no que os concursantes sub\u00edan a un ring de boxeo para competir en ser o mellor humorista, en cada programa tam\u00e9n contaban chistes reco\u00f1ecidos humoristas e afeccionados, como varios presentadores da propia TVG no primeiro programa."}
{"id": "160752", "revid": "7596", "url": "https://gl.wikipedia.org/wiki?curid=160752", "title": "Xo\u00e1n Fern\u00e1ndez de Bo\u00e1n", "text": "Xo\u00e1n Fern\u00e1ndez de Bo\u00e1n, nado en Abruci\u00f1os (Amoeiro), en 1549 e finado en Sevilla o 9 de outubro de 1615, foi un maxistrado e pol\u00edtico galego que foi presidente da Real Audiencia de Lima a comezos do s\u00e9culo XVII.\nTraxectoria.\nNado no pazo de Pousa de Cacabelos, estudou no Colexio de Fonseca e posteriormente Leis e Canons na Universidade de Salamanca. Xu\u00edz maior de bens de defuntos foi nomeado visitador da Real Audiencia de Panam\u00e1 en 1598 e oidor da Real Audiencia de Lima en 1600.\nTras a morte do vicerrei Gaspar de Z\u00fa\u00f1iga e Acevedo, conde de Monterrei o 10 de febreiro de 1606, a Audiencia encargouse do goberno do vicerreinado. Foi elixido como presidente en primeiro lugar Diego N\u00fa\u00f1ez de Avenda\u00f1o, por ser o oidor decano. Pero este faleceu o 26 de maio, e correspondeulle a Fern\u00e1ndez de Bo\u00e1n asumir a presidencia da Audiencia gobernadora e as funci\u00f3ns de Capit\u00e1n Xeneral do Per\u00fa.\nA Audiencia estaba ent\u00f3n integrada, ademais de por Bo\u00e1n, por Juan Fern\u00e1ndez de Recalde, Juan Jim\u00e9nez de Montalvo, Juan de Villela e Juan P\u00e1ez de Laguna, aos que se lles xuntou despois Hern\u00e1n Arias de Ugarte e Alberto de Acu\u00f1a. A Audiencia gobernou o vicerreinado en calma e nas s\u00faas comunicaci\u00f3ns ao rei Filipe III mostraron o interese e o empe\u00f1o que pu\u00f1an en suxeitarse \u00e1s directivas que lles foran dadas aos vicerreis anteriores. Durante este goberno provisorio erixiuse o Tribunal e Audiencia Real de Contas e Partici\u00f3ns do Vicerreinado, do que foi primeiro decano Alonso Mart\u00ednez de Pastrana.\nO mandato da Audiencia culminou coa chegada do vicerrei Juan de Mendoza y Luna, marqu\u00e9s de Montesclaros, o 21 de decembro de 1607. Ao remate do mandato de Bo\u00e1n, ascend\u00e9rono ao Consello de Indias o 27 de xaneiro de 1613, e houbo de retornar a Espa\u00f1a. Tomou posesi\u00f3n do novo cargo o 17 de decembro de 1614, e desempe\u00f1ouno ata a s\u00faa morte. Os seus herdeiros levaron grandes riquezas e constitu\u00edron unha familia nobre en Galicia.\nVida persoal.\nCasou con Damiana de Landecho e Arraso, unha nobre crioula de Lima, cara a 1601. Ademais tivo relaci\u00f3ns con d\u00faas nobres galegas, Xoana G\u00f3mez de Losada e In\u00e9s L\u00f3pez de Nogueiras, coas que tam\u00e9n tivo descendencia."}
{"id": "160757", "revid": "1093", "url": "https://gl.wikipedia.org/wiki?curid=160757", "title": "Juan Fern\u00e1ndez de Bo\u00e1n", "text": ""}
{"id": "160770", "revid": "6510838", "url": "https://gl.wikipedia.org/wiki?curid=160770", "title": "Estadio Municipal de El Plant\u00edo", "text": "O Estadio Municipal de El Plant\u00edo \u00e9 o estadio de f\u00fatbol da cidade de Burgos. Neste estadio disputa os partidos o equipo da cidade, o Burgos CF. Tam\u00e9n foi sede do desaparecido Real Burgos.\nHistoria.\nSit\u00faase a escasos metros do r\u00edo Arlanz\u00f3n. Forma parte do complexo deportivo m\u00e1is importante da cidade, xunto a outras instalaci\u00f3ns deportivas como a praza de touros, as piscinas municipais e o polideportivo.\nO estadio ten as seguintes localidades de asento: \n- Fondo Norte \n- Fondo Sur \n- Tribuna \n- Lateral\nTen unha capacidade de 12.200 espectadores unha vez suprimidas as localidades de p\u00e9 e \u00e1 dotaci\u00f3n do estadio de asentos no ver\u00e1n de 1991. As dimensi\u00f3ns son de 105 x 70, convert\u00e9ndose nun dos campos m\u00e1is grandes en superficie de xogo de Espa\u00f1a; chegando as bancadas a p\u00e9 de campo.\nFoi estreado oficialmente o 13 de setembro de 1964 nun partido de liga ante o Indautxu, sendo o resultado de 2-0 para o equipo burgal\u00e9s. En 1977 engad\u00edronselle os fondos norte e sur e en 1987 reform\u00e1ronse os baixos e os vestiarios.\nPartidos internacionais.\nO Estadio Municipal de El Plant\u00edo nunca albergou partidos da selecci\u00f3n espa\u00f1ola absoluta, en cambio si que acolleu 3 partidos da selecci\u00f3n espa\u00f1ola sub-21:\nPartidos oficiais.\nNo estadio xogouse un partido de clasificaci\u00f3n para a Eurocopa Sub-21 de 1998:"}
{"id": "160771", "revid": "23204", "url": "https://gl.wikipedia.org/wiki?curid=160771", "title": "M\u00fasculo extensor do \u00edndice", "text": "O m\u00fasculo extensor do \u00edndice \u00e9 un m\u00fasculo do membro superior humano situado no compartimento posterior do antebrazo.\nOrixe e inserci\u00f3ns.\nA s\u00faa orixe \u00e1chase na superficie posterior do c\u00fabito e na membrana inter\u00f3sea. O tend\u00f3n percorre o antebrazo para inserirse no capuch\u00f3n extensor do dedo \u00edndice xunto ao tend\u00f3n do m\u00fasculo extensor dos dedos.\nFunci\u00f3n.\n\u00c9 un extensor accesorio do dedo \u00edndice.\nInnervaci\u00f3n.\n\u00c9 innervado polo nervio inter\u00f3seo posterior."}
{"id": "160772", "revid": "1131", "url": "https://gl.wikipedia.org/wiki?curid=160772", "title": "Estadio Municipal de Anduva", "text": "O Estadio Municipal de Anduva \u00e9 un estadio de f\u00fatbol situado na cidade de Miranda de Ebro, Espa\u00f1a. Foi inaugurado o 22 de xaneiro de 1950, \u00e9 de propiedade municipal e \u00e9 utilizado polo Club Deportivo Mirand\u00e9s.\nHistoria.\nO Estadio de Anduva inaugurouse oficialmente o 22 de xaneiro de 1950, a\u00ednda que se celebrou o primeiro partido oficial o 18 de setembro de 1949 con motivo do inicio da liga. O partido inaugural, de terceira divisi\u00f3n, enfrontou ao CD Mirand\u00e9s co Club Deportivo Logro\u00f1\u00e9s, e o resultado foi de 0:1 a favor dos visitantes.\nDotouse ao recinto dunha capacidade para 6.000 espectadores, alg\u00fans sentados pero maioritariamente de p\u00e9, e unhas dimensi\u00f3ns do terreo de xogo de 105 \u00d7 69 metros de c\u00e9spede natural. O seu prezo ascendeu \u00e1s 693.000 pesetas.\nCos anos o estadio sufriu unha serie de modificaci\u00f3ns como a construci\u00f3n de novos vestiarios, novas cubertas nos chanzos ou a construci\u00f3n dun campo anexo de adestramentos. No ver\u00e1n de 2010 o estadio sufriu unha ampliaci\u00f3n ao constru\u00edr unha bancada no fondo sur. Xunto \u00e1 bancada lateral de tribuna, son os \u00fanicos espazos onde os espectadores est\u00e1n sentados.\nEn de Anduva pasaron ao longo da historia diferentes equipos de entidade como o Betis, Real Sociedade, Real Zaragoza ou Valencia CF entre outros, pero o acontecemento de maior relevancia ocorreu o 28 de febreiro de 2006, cando se celebrou o \u00fanico encontro internacional que o estadio albergou. O partido enfrontou \u00e1 selecci\u00f3n de f\u00fatbol de Espa\u00f1a sub-21 contra a selecci\u00f3n de f\u00fatbol de Polonia sub-21 e cuxo resultado final foi de 0-1 para os visitantes. A\u00ednda que non foi oficial, a selecci\u00f3n de f\u00fatbol de Guinea Ecuatorial tam\u00e9n xogou en Anduva o 8 de agosto de 2006 nun triangular contra o Club Deportivo Numancia e o Club Deportivo Mirand\u00e9s."}
{"id": "160773", "revid": "1131", "url": "https://gl.wikipedia.org/wiki?curid=160773", "title": "Estadio Ruta de la Plata", "text": "O Estadio Ruta de la Plata \u00e9 un estadio de f\u00fatbol situado en Zamora, capital da provincia do mesmo nome. Conta con capacidade para 7.813 espectadores e foi inaugurado o 1 de setembro de 2002, co partido Zamora CF 1-1 CD Ourense.\nDe propiedade municipal, \u00e9 sede habitual dos partidos do Zamora Club de F\u00fatbol. O complexo conta ademais con dous campos de herba artificial e un campo de herba natural que son utilizados polos equipos de canteira do Zamora CF.\nFoi constru\u00eddo en substituci\u00f3n do antigo campo do Zamora, \"La Vaguada\", que quedou obsoleto en moitos aspectos, non sendo pola s\u00faa antig\u00fcidade, 15 anos, sen\u00f3n pola s\u00faa reducida capacidade (4.000 espectadores) e polas s\u00faas mediocres instalaci\u00f3ns.\nTam\u00e9n foi sede, o d\u00eda 1 de abril de 2003, dun partido de selecci\u00f3ns clasificatorio para o Europeo Sub-21 entre Espa\u00f1a e Armenia con resultado de 5-0 para Espa\u00f1a."}
{"id": "160774", "revid": "56817", "url": "https://gl.wikipedia.org/wiki?curid=160774", "title": "Miniserie", "text": "Unha miniserie \u00e9 na televisi\u00f3n unha serie que conta unha historia nun n\u00famero limitado de episodios, cun claro comezo e final, habitualmente filmados ao mesmo tempo e dunha duraci\u00f3n inferior a 15 horas.\nDesenvolvemento.\nAs miniseries xurdiron como o desenvolvemento dos radio dramas que a BBC emit\u00eda pola radio nos anos 1930 e 1940, a partir de 1950 a BBC comezou a adaptar co\u00f1ecidas novelas \u00e1 televisi\u00f3n ou crealas con gui\u00f3ns orixinais, esas produci\u00f3ns co\u00f1ecidas como \"serials\" en ingl\u00e9s brit\u00e1nico, eran ao comezo emitidas en vivo, \"The Quatermass Experiment\" de 1953 foi a primeira que se gravou utilizando o sistema de kinescopio. A adaptaci\u00f3n de \"Nineteen Eighty-Four\" de George Orwell foi tam\u00e9n moi popular e controvertida, mesmo con preguntas no Parlamento. A partir de comezos da d\u00e9cada de 1960 as miniseries comezaron a emitirse gravadas en v\u00eddeo. O \u00e9xito de \"The Forsyte Saga\" de 1967 en todo o mundo, e en especial nos Estados Unidos, onde se co\u00f1ec\u00edan como \"mini-series\", levou \u00e1 ABC norteamericana a realizar \"QV II\" baseada na novela hom\u00f3nima de Leon Uris que se emitiu en 1974 e que ga\u00f1ou cinco Emmys, pero foi sobre todo o \u00e9xito mundial de \"Rich Man, Poor Man\" (1976) baseada na novela de Irwin Shan o que asentou o formato da miniserie internacionalmente. As tres principais cadeas dos Estados Unidos intentaron replicar o seu \u00e9xito pero foi de novo a ABC a que o superou con \"Roots\" en 1977."}
{"id": "160775", "revid": "89787", "url": "https://gl.wikipedia.org/wiki?curid=160775", "title": "Ant\u00f3n Pulido Novoa", "text": "Ant\u00f3n Pulido Novoa, nado en B\u00f3veda de Amoeiro (Amoeiro) o 25 de setembro de 1944, \u00e9 un pintor e gravador galego.\nTraxectoria.\nFillo do mestre de B\u00f3veda de Amoeiro, comezou a estudar no seminario de Ourense e logo marchou a Barcelona, onde cursou Belas Artes na especialidade de pintura e gravado. A s\u00faa primeira exposici\u00f3n foi no Ateneo de Ourense, en 1971, e nos anos finais desa d\u00e9cada editou tres carpetas de gravados, tituladas \u00abO home\u00bb, \u00abO abrazo\u00bb e \u00abA espera\u00bb (1978, 1979 e 1981, respectivamente).\nNos anos oitenta proseguiu a s\u00faa carreira como artista en diversas exposici\u00f3ns colectivas, ao tempo que se convert\u00eda en profesor de ensino secundario en Vigo nos tempos de Atl\u00e1ntica, cidade na que se instalou. Tam\u00e9n proseguiron os seus traballos como gravador e como ilustrador de libros, en especial como portadista para a editorial Ir Indo.\nFoi profesor de debuxo e artes pl\u00e1sticas durante moitos anos no Instituto \u00c1lvaro Cunqueiro en Vigo.\nFoi nomeado Director Xeral de Cultura da Xunta de Galicia nos primeiros oitenta, nun goberno do Partido Popular, e regresou a cargos de designaci\u00f3n pol\u00edtica cando se converteu no primeiro director do Centro Galego de Arte Contempor\u00e1nea en 1993, posto no que foi substitu\u00eddo ao ano seguinte pola cr\u00edtica de arte Gloria Moure.\nVida persoal.\n\u00c9 pai do m\u00fasico Ant\u00f3n L. Pulido."}
{"id": "160776", "revid": "1131", "url": "https://gl.wikipedia.org/wiki?curid=160776", "title": "Estadio El Alcoraz", "text": "El Alcoraz \u00e9 un estadio de f\u00fatbol da cidade de Huesca, no que xoga a Sociedad Deportiva Huesca. Debe o seu nome \u00e1 batalla de Alcoraz que tivo lugar nas s\u00faas inmediaci\u00f3ns cara ao ano 1096. Est\u00e1 situado no Cami\u00f1o Cocor\u00f3n Alto s/n, pr\u00f3ximo ao cerro de San Jorge.\nHistoria.\nDurante a tempada 1971-1972 reestruturouse a Terceira Divisi\u00f3n espa\u00f1ola pasando a formar catro grupos, dunha nova categor\u00eda denominada 2\u00aa Divisi\u00f3n B. Nun deles participou a SD Huesca xunto a equipos da categor\u00eda de Real Valladolid, Osasuna, Salamanca ou Tenerife, o cal evocou \u00e1 xunta a idea de constru\u00edr un novo campo de f\u00fatbol para o equipo. Ser\u00eda o terceiro campo do equipo tras La Caba\u00f1era e San Jorge.\nAs\u00ed, o 16 de xaneiro de 1972 inaugurouse El Alcoraz. A choiva e o fr\u00edo non impediron unha boa afluencia do p\u00fablico oscense para ver un derbi entre o Huesca ante o Arag\u00f3n. Tras a bendici\u00f3n do p\u00e1rroco e o saque de honra realizado polo presidente Jos\u00e9 Mar\u00eda Mur Coronas, principal valedor do proxecto do arquitecto Raimundo Bamb\u00f3 Momprad\u00e9, houbo ovaci\u00f3ns e a primeira vitoria azulgrana por 2-1.\nO estadio de El Alcoraz, viviu momentos hist\u00f3ricos do seu equipo, como o foi a final da Copa de Espa\u00f1a de afeccionados de 1974, na que ga\u00f1aron por 3-0 ao Deportivo Arag\u00f3n. Non s\u00f3 a Copa de Espa\u00f1a deixou gratos recordos, xa que no Alcoraz v\u00edronse boas eliminatorias de Copa do Rei, numerosas fases de ascenso e ata un partido da selecci\u00f3n Sub-21 no que Espa\u00f1a ga\u00f1ou a Grecia por 2-0."}
{"id": "160778", "revid": "1131", "url": "https://gl.wikipedia.org/wiki?curid=160778", "title": "Camp Municipal Narc\u00eds Sala", "text": "O Camp Municipal Narc\u00eds Sala \u00e9 un estadio de f\u00fatbol do barrio de Sant Andreu, en Barcelona, no que disputa os seus partidos como local a Uni\u00f3 Esportiva Sant Andreu. Ten unha capacidade de 7.000 espectadores e o terreo de xogo \u00e9 de c\u00e9spede artificial.\nPrecedentes.\n\u00c9 o campo da UE Sant Andreu desde o ano 1970 antes dese ano o equipo dispuxera dos seguintes estadios:\nHistoria.\nO estadio inaugurouse o 19 de marzo de 1970 e o primeiro partido perdeuno o UE Sant Andreu contra o FC Barcelona por 0-1. A iluminaci\u00f3n artificial neste campo inaugur\u00f3use o 13 de abril de 1972 e desde o ver\u00e1n de 2005 o terreo de xogo \u00e9 de herba artificial."}
{"id": "160779", "revid": "1131", "url": "https://gl.wikipedia.org/wiki?curid=160779", "title": "Estadio Pr\u00edncipe Felipe", "text": "O Estadio Pr\u00edncipe Felipe \u00e9 un recinto deportivo para a pr\u00e1ctica do f\u00fatbol situado na cidade de C\u00e1ceres, Espa\u00f1a, na estrada de Salamanca. Foi inaugurado o 26 de marzo de 1977.\nO estadio acolle os partidos como local do Club Polideportivo Cacere\u00f1o, nos que pasou pola Copa do Rei, Segunda Divisi\u00f3n B e Terceira Divisi\u00f3n de Espa\u00f1a.\nO estadio inaugurouse cun partido entre os equipos da Selecci\u00f3n Estreme\u00f1a e o CP Cacere\u00f1o. O primeiro partido ligueiro que rexistrou o novo estadio foi o 10 de abril de 1977, partido no que o Cacere\u00f1o venceu por 3-1 ao Ceuta. Ata o 29 de maio de 1981 o estadio non inaugurou iluminaci\u00f3n artificial.\nHistoria.\nO estadio acolleu partidos de gran nivel como un amigable entre Espa\u00f1a e Roman\u00eda en abril de 1991 onde se colocaron bancadas supletorias nos dous fondos e nos laterais da tribuna para a ocasi\u00f3n, tendo un cheo absoluto de 15.000 espectadores. Tam\u00e9n se celebrou un partido oficial de 1\u00aa Divisi\u00f3n entre o Atl\u00e9tico de Madrid e o Deportivo da Coru\u00f1a en xaneiro de 1992 onde houbo cheo completo de 7.000 espectadores, como tam\u00e9n no partido contra o C\u00e1diz en 2002 en Segunda B. Acolleu o partido sub-18 entre Espa\u00f1a e Alema\u00f1a en maio de 1992. Ademais foi sede de concertos de primeiro nivel como os de Dire Straits ou Sting."}
{"id": "160780", "revid": "2081", "url": "https://gl.wikipedia.org/wiki?curid=160780", "title": "Porto de Santa Cruz, Li\u00e1ns, Oleiros", "text": ""}
{"id": "160781", "revid": "85894", "url": "https://gl.wikipedia.org/wiki?curid=160781", "title": "Dar\u00edo Lamazares", "text": "Dar\u00edo Lamazares Pena, nado en Antas de Ulla en 1923 e finado o 7 de decembro de 2007 en Buenos Aires, foi un emigrante dinamizador da di\u00e1spora galega na Arxentina.\nTraxectoria.\nChegou a Arxentina con 14 anos, en 1938, e pouco despois participou na fundaci\u00f3n da Sociedad de Antas de Ulla y Monterroso e despois do Centro Lucense de Bos Aires, do que foi presidente durante catro per\u00edodos. Cando se fusionaron os centros pontevedr\u00e9s, lucense, coru\u00f1\u00e9s e ourens\u00e1n no Centro Galicia de Bos Aires, en 1980, foi escollido o seu primeiro presidente. Tam\u00e9n participou na creaci\u00f3n do Instituto de ensino primario e secundario arxentino-galego Santiago Ap\u00f3stol da capital bonaerense (1998), e mais da constituci\u00f3n da Fundaci\u00f3n Galicia-Am\u00e9rica en 1996, da que foi escolleito vogal. As\u00ed mesmo, foi o voceiro da emigraci\u00f3n galega nun acto de homenaxe no Congreso arxentino celebrado en 2005.\nDatos persoais.\nFaleceu no hospital do Centro Galego de Bos Aires. Tivo dous fillos."}
{"id": "160783", "revid": "1987", "url": "https://gl.wikipedia.org/wiki?curid=160783", "title": "Faust", "text": "Faust pode referirse \u00e1:"}
{"id": "160785", "revid": "5960280", "url": "https://gl.wikipedia.org/wiki?curid=160785", "title": "30 de febreiro", "text": "Febreiro \u00e9 un mes con 28 ou 29 d\u00edas, malia iso, por tres veces na historia, houbo per\u00edodos en que existiu a data 30 de febreiro.\nEse d\u00eda, por non \"existir\" (da forma com\u00fan) \u00e9 tam\u00e9n chamado \"d\u00eda de San Nunca\" , un \"santo\" evidentemente ficticio representando que ese d\u00eda \"non vai chegar\".\nO caso de Suecia.\nO calendario gregoriano, implantado en 1582, non foi decontado seguido por todos os pa\u00edses. En novembro de 1699, cando a Suecia (en cuxo reino se inclu\u00eda na \u00e9poca a Finlandia) planeou cambiar do calendario xuliano para o gregoriano, hab\u00eda unha diferenza de 11 d\u00edas entre eles. O planificado foi omitir o d\u00eda extra dos anos bisestos desde 1700 ata 1740 . As\u00ed o cambio ser\u00eda gradual, pero non foi seguido despois do seu primeiro ano de implantaci\u00f3n. Desta forma, 1700 non foi bisesto en Suecia, pero 1704 e 1708 si, en contra o plan en parte debido \u00e1 Gran Guerra do Norte. Con isto, o calendario sueco quedou un d\u00eda por diante do calendario xuliano, e ademais dez por detr\u00e1s do gregoriano. As\u00ed, en 1711 os suecos decidiron abandonar o sistema, xa que o calendario por eles adoptado non ti\u00f1a correspondencia en ning\u00fan outro pa\u00eds, creando unha enorme confusi\u00f3n. Polo tanto 1712 foi bisesto e a\u00ednda inclu\u00edu un d\u00eda de m\u00e1is, o 30 de febreiro, para volver en sincron\u00eda co calendario xuliano. O cambio sueco para o calendario gregoriano foi finalmente realizado en 1753, coa exclusi\u00f3n de 11 d\u00edas, onde o 17 de febreiro daquel ano foi seguido polo primeiro de marzo.\nO caso da Uni\u00f3n Sovi\u00e9tica.\nEn 1929, a Uni\u00f3n Sovi\u00e9tica introduciu un calendario revolucionario no que todos os meses ti\u00f1an 30 d\u00edas e os outros 5 ou 6 d\u00edas eran festivos non pertencentes a meses. En 1930 e 1931, houbo un 30 de febreiro, pero en 1932 os meses volveron ao sistema tradicional.\nEspeculaci\u00f3ns sobre o calendario xuliano.\nEn 1235, Sacrobosco publicou no libro \"De Anni Ratione\" a especulaci\u00f3n de que o emperador C\u00e9sar Augusto retirou un d\u00eda do mes de febreiro e que o puxera en agosto, as\u00ed nomeado na s\u00faa homenaxe, para non quedar atr\u00e1s dos 31 d\u00edas que o mes de xullo posu\u00eda en homenaxe a Xulio C\u00e9sar. A creaci\u00f3n do mes polo emperador e o seu n\u00famero de d\u00edas son correctos. Na especulaci\u00f3n, Sacrobosco a\u00ednda di que naquela \u00e9poca o mes de febreiro ti\u00f1a 29 d\u00edas e por tanto os anos bisestos entre 45 aC (ano da implantaci\u00f3n do calendario xuliano) e 8 dC (ano do troco de nome do mes Sextilis para agosto por C\u00e9sar Augusto) ti\u00f1an o d\u00eda 30 de febreiro no seu calendario.\nCalendarios artificiais.\nOs calendarios artificiais poden ter 30 d\u00edas en febreiro. Por exemplo, nun modelo clim\u00e1tico as estat\u00edsticas poden ser simplificadas con 12 meses de 30 d\u00edas. O modelo de circulaci\u00f3n xeral do Hadley Centre \u00e9 un exemplo."}
{"id": "160788", "revid": "122821", "url": "https://gl.wikipedia.org/wiki?curid=160788", "title": "NBC News", "text": "NBC News \u00e9 a divisi\u00f3n a cargo dos servizos informativos da cadea estadounidense NBC. Ademais dos programas informativos da NBC, prov\u00e9 de contido a CNBC e a MSNBC.\nDesenvolvemento.\nA NBC foi a primeira cadea en emitir un noticieiro de televisi\u00f3n de forma regular nos Estados Unidos en 1940 presentado por Lowell Thomas. En 1948 NBC News cubriu a vitoria de Harry S. Truman sobre Thomas E. Dewey nas elecci\u00f3ns presidenciais. No ano seguinte comezou \"The Camel News Caravan\" presentado por John Cameron Swayze que inclu\u00eda moitos dos elementos que conforman un telexornal moderno."}
{"id": "160794", "revid": "98629", "url": "https://gl.wikipedia.org/wiki?curid=160794", "title": "Leo Mathisen", "text": "Leo Mathisen, nado o 10 de outubro de 1906 en Copenhague e finado o 16 de decembro de 1969, foi un pianista e cantante de jazz dinamarqu\u00e9s. Est\u00e1 considerado unha das principais figuras do jazz de \u00e9poca de ouro en Dinamarca, \u00e9 dicir, durante os anos da segunda guerra mundial. Composici\u00f3ns s\u00faas son \"Take it easy boy boy\" ou \"To be or not to be\"."}
{"id": "160801", "revid": "5863", "url": "https://gl.wikipedia.org/wiki?curid=160801", "title": "Lu\u00eds Carballo", "text": "Lu\u00eds Efr\u00e9n Carballo Taboada, nado en Xinzo de Limia o 23 de novembro de 1938 e finado en Panx\u00f3n (Nigr\u00e1n) o 9 de febreiro de 2019, foi un publicista galego.\nTraxectoria.\nA s\u00faa carreira transcorreu en paralelo ao desenvolvemento da moda galega e da industria t\u00e9xtil en Galicia. Foi un dos impulsores da pasarela de moda \"Luada\", que ti\u00f1a lugar en Par\u00eds, Barcelona, Vigo, Santiago de Compostela, A Coru\u00f1a e outras cidades. Tam\u00e9n da revista \"Galicia Moda\", que combinaba as \u00faltimas tendencias da moda galega con contidos culturais de amplo espectro. Lu\u00eds Carballo foi o responsable do slogan \"La arruga es bella\", para Adolfo Dom\u00ednguez.\nTam\u00e9n foi o respons\u00e1bel da revista cultural de tendencias \"Ith\" e da revista \"DOA\", vinculada ao sector da gastronom\u00eda e da alimentaci\u00f3n e realizou alg\u00fans dese\u00f1os e campa\u00f1as para o Ano Xacobeo de 1993 e creou a mascota Pelegr\u00edn. Tam\u00e9n traballou para multinacionais como Pescanova, Coren ou o Banco Pastor.\nDirixiu unha axencia de publicidade en Vigo."}
{"id": "160803", "revid": "32797", "url": "https://gl.wikipedia.org/wiki?curid=160803", "title": "Ducado de Lugo", "text": "O Ducado de Lugo \u00e9 un t\u00edtulo nobiliario vitalicio concedido polo rei de Espa\u00f1a Xo\u00e1n Carlos I, \u00e1 s\u00faa filla a infanta Elena de Borb\u00f3n e Grecia o 3 de marzo de 1995, con ocasi\u00f3n do seu matrimonio con Jaime de Marichalar, hoxe divorciado dela. O primox\u00e9nito da infanta, Felipe Juan Froil\u00e1n, non o herdar\u00e1 tras o falecemento da s\u00faa nai. A denominaci\u00f3n do t\u00edtulo fai referencia \u00e1 cidade de Lugo."}
{"id": "160804", "revid": "25871", "url": "https://gl.wikipedia.org/wiki?curid=160804", "title": "Xuan Bello", "text": "Xuan Bello Fern\u00e1n, nado en Paniceiros (Tin\u00e9u) en 1965 \u00e9 un escritor asturiano.\n\u00c9 un dos autores m\u00e1is destacados da literatura en lingua asturiana contempor\u00e1nea, grazas \u00e1s s\u00faas traduci\u00f3ns, especialmente de autores portugueses, ou \u00e1s s\u00faas colaboraci\u00f3ns en revistas como \"Clar\u00edn\", \"Adr\u00e9i\" e \"Zimbru\", sendo cofundador das d\u00faas \u00faltimas con Berta Pi\u00f1\u00e1n e Esther Prieto respectivamente. En 2017 recibiu o Premio Nacional de Literatura Asturiana."}
{"id": "160807", "revid": "17467", "url": "https://gl.wikipedia.org/wiki?curid=160807", "title": "Ano Xacobeo", "text": ""}
{"id": "160808", "revid": "22570", "url": "https://gl.wikipedia.org/wiki?curid=160808", "title": "O Show de Gary Coleman", "text": "O Show de Gary Coleman \u00e9 unha serie de debuxos animados producida por Hanna-Barbera e emitida pola NBC na tempada 1982-1983. En Galicia a TVG emitiuna en 1986.\nDesenvolvemento.\nA serie realizouse logo do \u00e9xito de Gary Coleman na comedia de situaci\u00f3n \"Diff'rent Strokes\" e segue o argumento do telefilme tam\u00e9n protagonizado por Gary \"The Kid with the Broken Halo\". Na serie Coleman pon voz a Andy LeBeau, un aprendiz de anxo ao que env\u00edan \u00e1 Terra para que ga\u00f1e as \u00e1s axudando aos demais."}
{"id": "160811", "revid": "1131", "url": "https://gl.wikipedia.org/wiki?curid=160811", "title": "Santiago Rey Fern\u00e1ndez-Latorre", "text": "Santiago Rey Fern\u00e1ndez-Latorre, nado na Coru\u00f1a en 1938, \u00e9 un empresario galego, propietario do xornal \"La Voz de Galicia\".\nTraxectoria.\nFoi fillo de Emilio Rey Romero e de Mar\u00eda Victoria Fern\u00e1ndez-Latorre. Licenciouse en Dereito, e en 1961 entra a traballar en \"La Voz de Galicia\", a empresa familiar que fundara o seu av\u00f3 Juan Fern\u00e1ndez Latorre en 1882. En 1963 converteuse no seu xerente, ascendeu logo a conselleiro delegado, en 1987 a vicepresidente e posteriormente, en 1988, foi nomeado presidente, logo do falecemento do seu irm\u00e1n Emilio Rey Fern\u00e1ndez-Latorre. En 1992 controlaba o paquete de acci\u00f3ns maioritario da empresa, o 26 %. A s\u00faa \u00e9poca na direcci\u00f3n do xornal viu marcada pola expansi\u00f3n, coa merca doutras cabeceiras e medios, coa construci\u00f3n dunha planta de impresi\u00f3n en Sab\u00f3n, e co despregamento dunha rede de edici\u00f3ns. O negocio ademais estendeuse ao sector audiovisual (cinema, radio e televisi\u00f3n) e beneficiouse de grandes contratos co sector p\u00fablico, como a impresi\u00f3n do \"Diario Oficial de Galicia\", as\u00ed como da maior cantidade de subvenci\u00f3ns recibida polos medios de comunicaci\u00f3n.\nEn 1993 deixou a primeira fila de xesti\u00f3n do grupo empresarial en mans do seu fillo Emilio Rey Berguer, pero en 2001 destitu\u00eduno e recuperou o control da li\u00f1a empresarial e da toma de decisi\u00f3ns.\nAdemais, Santiago Rey inaugurou unha fundaci\u00f3n que leva o seu nome (2001), un museo do xornal que tam\u00e9n leva o seu nome (1998), e uns premios que levan o seu nome.\nTam\u00e9n foi presidente do Instituto Internacional de Prensa (IPI), foi un dos fundadores e presidiu a Asociaci\u00f3n de Editores de Diarios Espa\u00f1ois (AEDE), creou e presidiu a axencia de noticias Colpisa. E creou Antena 3 Galicia e o grupo Cable, e foi conselleiro de Antena 3 TV e Antena 3 Radio."}
{"id": "160812", "revid": "85894", "url": "https://gl.wikipedia.org/wiki?curid=160812", "title": "Emilio Atrio", "text": "Emilio Atrio Abad, nado en Ourense o 18 de abril de 1932 \u00e9 un avogado galego, presidente do Consello Social da Universidade de Vigo.\nTraxectoria.\nLicenciado en Dereito pola Universidade de Santiago de Compostela en 1954, seis anos despois abre un despacho na s\u00faa cidade natal. Decano do colexio de avogados de Ourense entre 1985 e 1995, foi membro do Xurado Provincial de Montes e do Comit\u00e9 de Disciplina Deportiva da Xunta de Galicia e en varias ocasi\u00f3ns da xunta electoral provincial. Dende 2003 \u00e9 presidente do Consello Social da Universidade de Vigo e ademais membro dende 2005 da executiva espa\u00f1ola de consellos sociais de universidades ."}
{"id": "160813", "revid": "23204", "url": "https://gl.wikipedia.org/wiki?curid=160813", "title": "NTSC", "text": "NTSC (National Television System Committee) \u00e9 o sistema de televisi\u00f3n anal\u00f3xica usado nos Estados Unidos e que se estendeu ao resto de Norteam\u00e9rica, Centroam\u00e9rica e as Antillas, a maior\u00eda dos pa\u00edses de Suram\u00e9rica, Birmania, Corea do Sur, Taiw\u00e1n, Xap\u00f3n, Filipinas e alg\u00fans pa\u00edses de Ocean\u00eda. Do NTSC derivouse o sistema PAL que utilizan ou utilizaron a maior\u00eda dos pa\u00edses.\nDesenvolvemento.\nA FCC estadounidense estableceu un comit\u00e9 en 1940 para lograr un est\u00e1ndar nacional para a recepci\u00f3n da televisi\u00f3n, a NBC vi\u00f1a utilizando o sistema da RCA de 441 li\u00f1as pero outras compa\u00f1\u00edas como Philco ou DuMont prefer\u00edan est\u00e1ndares de entre 605 e 800 li\u00f1as. O primeiro est\u00e1ndar NTSC definiuse en 1941 con 525 li\u00f1as e 30 imaxes por segundo pero non ti\u00f1a provisi\u00f3n para a televisi\u00f3n en cor polo que en 1953 se adoptou unha versi\u00f3n modificada que permit\u00eda a compatibilidade dos televisores en branco e negro cos novos en cor. Coa adopci\u00f3n da televisi\u00f3n dixital nos Estados Unidos substitu\u00edno definitivamente polo ATSC o 12 de xu\u00f1o de 2009 e outros pa\u00edses te\u00f1en previsto substitu\u00edlo en anos vindeiros."}
{"id": "160814", "revid": "85894", "url": "https://gl.wikipedia.org/wiki?curid=160814", "title": "Fernando \u00c1lvarez Lamelas", "text": "Fernando \u00c1lvarez Lamelas, nado o 16 de marzo de 1935 en Xunqueira de Espadanedo, \u00e9 un enxe\u00f1eiro e empresario galego.\nTraxectoria.\nFillo de mestres, lic\u00e9nciase en enxe\u00f1er\u00eda industrial en Madrid en 1960. Traballou como enxe\u00f1eiro en distintas empresas de fundici\u00f3n e construci\u00f3n en Cantabria e Euscadi. Entre elas a alem\u00e1 Didier GmbH, que ti\u00f1a parte das s\u00faas plantas en Bilbao. En 1970 asume a xerencia da bilba\u00edna , da que posteriormente \u00e9 nomeado conselleiro delegado. Participa na creaci\u00f3n da filial espa\u00f1ola de Karrena GmbH, unha empresa alem\u00e1 de material refractario e de construci\u00f3n de chemineas industriais. Finalmente compra a empresa nai en 1997 e conv\u00e9rtese en presidente executivo da nova firma, que recibe o nome de Beroa e ten a s\u00faa sede en Ratingen (Alema\u00f1a). En 2000 xub\u00edlase e ocupa a presidencia do consello de administraci\u00f3n.\nRecibiu a Medalla de Prata de Galicia en 2005."}
{"id": "160816", "revid": "21293", "url": "https://gl.wikipedia.org/wiki?curid=160816", "title": "NBC", "text": ""}
{"id": "160818", "revid": "23204", "url": "https://gl.wikipedia.org/wiki?curid=160818", "title": "NTV", "text": "NTV son as siglas polas que se co\u00f1ecen m\u00faltiples cadeas ou canles de televisi\u00f3n:"}
{"id": "160819", "revid": "1131", "url": "https://gl.wikipedia.org/wiki?curid=160819", "title": "Recreation Ground (Bath)", "text": "O Recreation Ground \u00e9 un estadio de rugby da cidade de Bath, Somerset (Inglaterra). Neste estadio xoga os seus partidos como local o Bath Rugby e ten unha capacidade para 12.300 espectadores. Recibe o alcume de \"The Rec\"."}
{"id": "160820", "revid": "1131", "url": "https://gl.wikipedia.org/wiki?curid=160820", "title": "Ramiro Carregal", "text": "Ramiro Carregal Rey, nado o 12 de maio de 1927 en Vilagarc\u00eda de Arousa, \u00e9 un empresario galego, propietario da conserveira FRINSA.\nTraxectoria.\nEstudou contabilidade en Vilagarc\u00eda e en 1944 entra en Metal\u00fargica del Noroeste, unha empresa con sede nesa vila, dirixida polo marqu\u00e9s de Revilla e que se dedicaba \u00e1 produci\u00f3n de esta\u00f1o e volframio. Con esa empresa marchou ao estranxeiro para xestionar a instalaci\u00f3n de minas nas colonias africanas, primeiro en Portugal, e logo en B\u00e9lxica e Francia. De a\u00ed marchou a Bolivia, onde a empresa chega a un acordo co ditador Hugo B\u00e1nzer para a explotaci\u00f3n de minas de esta\u00f1o en 1967.\nDespois de diversos problemas co goberno boliviano, marchou a Espa\u00f1a, onde en 1964, e coa colaboraci\u00f3n do armador bilba\u00edno Ram\u00f3n Vizca\u00edno, montar\u00e1 unha planta de fr\u00edo industrial en Ribeira, chamada Frigor\u00edficos del Noroeste (FRINSA). A f\u00e1brica conv\u00e9rtese nunha peza da cadea de produci\u00f3n da conserva, ao permitir que se mantivese a produci\u00f3n ao longo do ano. Chega a un acordo cun grupo de embarcaci\u00f3ns de Bermeo para dedicarse \u00e1 conxelaci\u00f3n de at\u00fan. Posteriormente instalou unha planta de conxelaci\u00f3n nas Palmas para mercar a produci\u00f3n da frota cefalopodeira galega e seguidamente unha planta de procesado e conxelaci\u00f3n da carne de balea en Ribeira (1979), pero esta li\u00f1a de produci\u00f3n s\u00f3 dura seis anos, ata que Espa\u00f1a asinou a moratoria da caza de baleas que entrou en vigor en 1985.\nA mediados da d\u00e9cada dos noventa pasa ao sector da venda directa de conserva, distribu\u00edndolle produtos sen marca a grandes superficies comerciais, para as que procesan 400.000\u00a0kg de at\u00fan e 4 mill\u00f3ns de latas ao d\u00eda."}
{"id": "160821", "revid": "1888", "url": "https://gl.wikipedia.org/wiki?curid=160821", "title": "Luis L\u00f3pez Ballesteros", "text": ""}
{"id": "160822", "revid": "56817", "url": "https://gl.wikipedia.org/wiki?curid=160822", "title": "El Porvenir (1845)", "text": "El Porvenir foi un peri\u00f3dico que se publicou en Santiago de Compostela en 1845.\nHistoria e caracter\u00edsticas.\nSubtitulado Revista de la Juventud Gallega, apareceu o 3 de febreiro de 1845 co lema \"Todo para Galicia\". Edit\u00e1base na Imprenta de la Viuda \u00e9 Hijos de Compa\u00f1el e aparec\u00eda tres veces ao mes. O seu director foi Antol\u00edn Faraldo, e os seus redactores Antonio Romero Ortiz e Jos\u00e9 R\u00faa Figueroa. Sa\u00edron \u00e1 r\u00faa 14 n\u00fameros, o \u00faltimo n\u00famero apareceu o 28 de agosto dese ano, pois o gobernador da Coru\u00f1a decretou a s\u00faa suspensi\u00f3n o 1 de setembro.\nNeste peri\u00f3dico apareceu o manifesto \"Nuestra bandera literaria\", probablemente da autor\u00eda de Ram\u00f3n de la Sagra, no que se defend\u00eda a anarqu\u00eda literaria como cami\u00f1o para acadar unha emancipaci\u00f3n absoluta do pensamento. Por esta raz\u00f3n alg\u00fans autores consid\u00e9rano como o primeiro peri\u00f3dico anarquista do mundo."}
{"id": "160823", "revid": "89787", "url": "https://gl.wikipedia.org/wiki?curid=160823", "title": "Joaqu\u00edn Otero Goyanes", "text": "Joaqu\u00edn Mar\u00eda Otero Goyanes, nado en Santiago de Compostela o 25 de abril de 1905 e finado en Madrid o 16 de abril de 1991, foi un militar e empresario galego, marqu\u00e9s de Revilla.\nTraxectoria.\nFillo de Joaqu\u00edn Otero B\u00e1rcena. Licenciado en Filosof\u00eda e Letras, incorporouse \u00e1 carreira militar. Loitou co bando nacionalista na Guerra Civil espa\u00f1ola e f\u00edxose cargo da presidencia da deputaci\u00f3n da Coru\u00f1a trala s\u00faa disoluci\u00f3n o 27 de xullo de 1936. Ademais, participou como fiscal en diversos procesos a militares e civ\u00eds republicanos. A s\u00faa carreira militar proseguiu como fiscal e xu\u00edz, e acadou o grao de xeneral auditor.\nComo empresario, no ano 1944 fundou Metal\u00fargicas del Noroeste, unha empresa con sede en Vilagarc\u00eda de Arousa que se dedicou \u00e1 extracci\u00f3n e explotaci\u00f3n de volframio e posteriormente esta\u00f1o en diversos pa\u00edses do mundo, foi dono de Minerales Compostela, e no ano 1961 fundou a conserveira Frigor\u00edficos del Noroeste, hoxe Frinsa.\nAdemais, e como terratenente, herdou da s\u00faa familia numerosas terras e entre elas as da illa de S\u00e1lvora, que foi completada en 1958 cando recibiu a cesi\u00f3n da propiedade da illa por parte do estado, en r\u00e9xime de usufruto, por valor de 99 anos.\nVida persoal.\nCasou d\u00faas veces. A primeira con Mar\u00eda \u00c1ngeles Fern\u00e1ndez-Victorio Canoura (1915-1940), con quen tivo un fillo, Joaqu\u00edn Otero Fern\u00e1ndez-Victorio (1938) e enviuvou sendo novo. A segunda f\u00edxoo con Mar\u00eda Soledad de Zuleta de Reales y Carvajal (1921-1999), marquesa de Revilla, e accedeu ao marquesado, con quen tivo dous fillos m\u00e1is, Francisco de Borja (1947) e Diego de Alcal\u00e1 (1949) Otero de Zuleta-Reales. Actualmente \u00e9 o seu segundo fillo, quen ostenta o marquesado de Revilla."}
{"id": "160824", "revid": "69405", "url": "https://gl.wikipedia.org/wiki?curid=160824", "title": "NTV (Turqu\u00eda)", "text": "NTV \u00e9 unha canle informativa de Turqu\u00eda fundada en 1996 polo empresario Cavit \u00c7a\u011flar como a primeira canle todo noticias do pa\u00eds. A cadea mercouna Do\u011fu\u015f Holding en xaneiro de 1999 e desde maio de 2000 mant\u00e9n acordos de cooperaci\u00f3n coa MSNBC. Nas fins de semana ademais de informaci\u00f3n emite competici\u00f3ns deportivas como partidos de f\u00fatbol da Primeira Divisi\u00f3n Espa\u00f1ola e da Lega Calcio Serie A ou de MotoGP."}
{"id": "160825", "revid": "5312", "url": "https://gl.wikipedia.org/wiki?curid=160825", "title": "Partido Socialista Unificado de Alema\u00f1a", "text": "O Partido Socialista Unificado de Alema\u00f1a (en alem\u00e1n: \"Sozialistische Einheitspartei Deutschlands\", \"SED\") foi un partido pol\u00edtico alem\u00e1n. Gobernou a Rep\u00fablica Democr\u00e1tica Alem\u00e1 dende a s\u00faa fundaci\u00f3n o 7 de outubro de 1949 at\u00e9 as elecci\u00f3ns do 18 de marzo de 1990.\nHistoria.\nO SED foi fundado en abril de 1946 mediante a unificaci\u00f3n do Partido Comunista de Alema\u00f1a (KPD) e o Partido Socialdem\u00f3crata de Alema\u00f1a (SPD) na zona sovi\u00e9tica de ocupaci\u00f3n de Alema\u00f1a tras a segunda guerra mundial. O resultado foi a creaci\u00f3n dun partido poderoso, con m\u00e1is de 1.260.000 afiliados. En outubro dese mesmo ano celebr\u00e1ronse elecci\u00f3ns e a SED obtivo case o 50% dos votos en Alema\u00f1a Oriental. O SED formou seguidamente o \"Fronte Nacional de Alema\u00f1a Democr\u00e1tica\" coa \"Mocidade Libre Alem\u00e1\", a Federaci\u00f3n Alem\u00e1 de Sindicatos Libres e as organizaci\u00f3ns democristi\u00e1s e liberais do Leste.\nEsta coalici\u00f3n unitaria, controlada na pr\u00e1ctica polo SED, ocupou os escanos da C\u00e1mara do Pobo da RDA at\u00e9 as elecci\u00f3ns de 1990. A finais dos anos 1980, o Partido Socialista Unificado contaba con 2,8 mill\u00f3ns de militantes e exerc\u00eda o control total da vida pol\u00edtica do pa\u00eds. O seu secretario xeral era o primeiro gobernante da Rep\u00fablica e o seu diario, \"Neues Deutschland\" (\"Nova Alema\u00f1a\"), un dos m\u00e1is lidos. Os seus secretarios xerais durante este per\u00edodo foron Wilhelm Pieck (1946-1950), Walter Ulbricht (1950-1971), Erich Honecker (1971-1989) e Egon Krenz (1989).\nTras a ca\u00edda do Muro de Berl\u00edn en novembro de 1989 e o esborrallamento de t\u00f3dalas estruturas de poder da Rep\u00fablica Democr\u00e1tica Alem\u00e1, a SEDE cambiou a s\u00faa denominaci\u00f3n pola de Partido do Socialismo Democr\u00e1tico (PDS) e perdeu o 95% da militancia. En 2005 cambiou a s\u00faa denominaci\u00f3n a Partido da Esquerda e obtivo os mellores resultados electorais desde 1989.\nSecci\u00f3n de Berl\u00edn Oeste.\nInicialmente, o SED ti\u00f1a unha secci\u00f3n en Berl\u00edn Oeste, mais en 1962 esta secci\u00f3n converteuse nun partido aut\u00f3nomo chamado o Partido Socialista Unificado de Berl\u00edn Oeste (en alem\u00e1n: \"Sozialistische Einheitspartei Westberlins, SEW\").\nSecretarios Xerais do Comit\u00e9 Central do SED.\nForon tam\u00e9n co\u00f1ecidos como \"Primeiro Secretario\" entre 1953 e 1976."}
{"id": "160826", "revid": "5132", "url": "https://gl.wikipedia.org/wiki?curid=160826", "title": "Sozialistische Einheitspartei Deutschlands", "text": ""}
{"id": "160827", "revid": "1131", "url": "https://gl.wikipedia.org/wiki?curid=160827", "title": "Asociaci\u00f3n Deportiva Ceuta", "text": "A Asociaci\u00f3n Deportiva Ceuta foi un club de f\u00fatbol de Espa\u00f1a, da cidade de Ceuta. Fundouse en 1996 e desapareceu en 2012.\nHistoria.\nA Asociaci\u00f3n Deportiva Ceuta fundouse en 1997, a\u00ednda que os primeiros pasos se deron en setembro de 1996. Ent\u00f3n, os dirixentes do Ceut\u00ed Atl\u00e9tico renunciaron \u00e1 praza no Grupo X de Terceira Divisi\u00f3n. O empresario local Jos\u00e9 Antonio Mu\u00f1oz Serrano f\u00edxose cargo do equipo co obxectivo de levalo a Segunda B.\nTras cotratar varios xogadores con experiencia en primeira divisi\u00f3n, como Ricardo Serna, Gabino ou Julio Soler, o Ceut\u00ed logrou ser campi\u00f3n do Grupo X de Terceira, perdendo o ascenso a superior categor\u00eda ante o UP Plasencia estreme\u00f1o.\nAo ano seguinte, o equipo cambiou a s\u00faa denominaci\u00f3n pola actual. Esa tempada, o Ceuta revalidou o t\u00edtulo de campi\u00f3n de grupo, logrando o ascenso a Segunda B tras superar na ligui\u00f1a a Poli Ejido, Guadalajara e Villafranca de Barros, equipo contra o que certificou o seu ascenso tras ga\u00f1arlle por 2-1 no Estadio Municipal Alfonso Murube.\nDesde ent\u00f3n, o Ceuta permaneceu no Grupo IV da Segunda B, do que non conseguiu ascender a pesar de disputar cinco eliminatorias de ascenso \u00e1 superior categor\u00eda.\nO actual equipo consid\u00e9rase sucesor da Agrupaci\u00f3n Deportiva Ceuta, equipo desaparecido a principios dos noventa e que chegou a militar en Segunda na tempada 80-81.\nEstadio.\nEstadio Municipal Alfonso Murube, con capacidade para 6.500 persoas."}
{"id": "160828", "revid": "10599", "url": "https://gl.wikipedia.org/wiki?curid=160828", "title": "AD Ceuta", "text": ""}
{"id": "160829", "revid": "56817", "url": "https://gl.wikipedia.org/wiki?curid=160829", "title": "Agrupaci\u00f3n Deportiva Ceuta", "text": "A Agrupaci\u00f3n Deportiva Ceuta foi un equipo de f\u00fatbol da cidade de Ceuta. Fundado en 1972, o seu m\u00e1ximo logro foi xogar unha tempada en Segunda Divisi\u00f3n, na 80-81. O equipo desapareceu \u00e1 conclusi\u00f3n da tempada 90-91, por problemas econ\u00f3micos. No xogaron alg\u00fans futbolistas que logo chegar\u00edan a ser destacados en Primeira Divisi\u00f3n, como Ito, Mu\u00f1oz P\u00e9rez, Endika ou Manolo L\u00f3pez Santana, que como porteiro do Ceuta bateu a marca de imbatibilidade de Dino Zoff.\nPode considerarse a Asociaci\u00f3n Deportiva Ceuta, fundada en 1996, como o seu equipo sucesor."}
{"id": "160830", "revid": "7523", "url": "https://gl.wikipedia.org/wiki?curid=160830", "title": "Uni\u00f3n Deportiva Logro\u00f1\u00e9s", "text": "A Uni\u00f3n Deportiva Logro\u00f1\u00e9s \u00e9 un club de f\u00fatbol espa\u00f1ol da cidade de Logro\u00f1o, na Rioxa. Foi fundado o 24 de xu\u00f1o de 2009, tras cambiarlle o nome ao Club Deportivo Varea, e na actualidade xoga na Segunda Divisi\u00f3n.\nHistoria.\nO club foi inscrito o 24 de xu\u00f1o de 2009, tras cambiarlle o nome ao Club Deportivo Varea, que o 31 de maio de 2009 conseguira o ascenso a Segunda Divisi\u00f3n B.\nEstadio.\nO Estadio Municipal Las Gaunas \u00e9 o estadio de f\u00fatbol onde xoga os seus partidos a Uni\u00f3n Deportiva Logro\u00f1\u00e9s. Est\u00e1 situado ao sur de Logro\u00f1o xunto ao Palacio dos Deportes da Rioxa.\nFoi inaugurado o 28 de febreiro de 2002 cun partido amigable entre o Club Deportivo Logro\u00f1\u00e9s e o Deportivo Alav\u00e9s. Ten capacidade para 16.000 espectadores e as dimensi\u00f3ns do terreo de xogo son de 104 \u00d7 66 metros. Os asentos son de cor branco e vermello e forman a inscrici\u00f3n Gaunas.\nPalmar\u00e9s.\n\"Non ga\u00f1ou ata o momento ning\u00fan torneo.\"\nFilial.\nO UD Logro\u00f1\u00e9s conta cun filial, o Uni\u00f3n Deportiva Logro\u00f1\u00e9s B, no Grupo XV de Terceira Divisi\u00f3n. Foi fundado en 2009."}
{"id": "160831", "revid": "10599", "url": "https://gl.wikipedia.org/wiki?curid=160831", "title": "UD Logro\u00f1\u00e9s", "text": ""}
{"id": "160832", "revid": "1131", "url": "https://gl.wikipedia.org/wiki?curid=160832", "title": "Welford Road Stadium", "text": "O Welford Road Stadium \u00e9 un estadio de rugby da cidade de Leicester, Inglaterra. Este estadio \u00e9 propiedade do equipo de rugby Leicester Tigers, que xoga os seus partidos como local no mesmo e que se trasladou al\u00f3 en 1892, cunha capacidade para 1.100 espectadores. Actualmente ten unha capacidade para 24.000 espectadores, sendo un dos estadios m\u00e1is grandes da AVIVA Premiership. Foi sede da Copa do Mundo de Rugby en d\u00faas ocasi\u00f3ns, en 1991 e 1999, ademais de acoller varios partidos do Seis Naci\u00f3ns a principios do s\u00e9culo XX."}
{"id": "160833", "revid": "1131", "url": "https://gl.wikipedia.org/wiki?curid=160833", "title": "Edgeley Park", "text": "O Edgeley Park \u00e9 un estadio de rugby e f\u00fatbol situado en Stockport (Inglaterra). Foi constru\u00eddo inicialmente para o Stockport Rugby League Club en 1901, mais en 1902, o club desapareceu e no mesmo ano, o Stockport County FC, que estaba a mirar por un estadio m\u00e1is grande, se trasladou a Edgeley Park, convert\u00edndoo nun estadio de f\u00fatbol. Lgo de 108 anos sendo a casa do Stockport County, o estadio \u00e9 utilizado actualmente polos Sale Sharks, un equipo de rugby para disputar os seus partidos como local."}
{"id": "160834", "revid": "5863", "url": "https://gl.wikipedia.org/wiki?curid=160834", "title": "Centro de Interpretaci\u00f3n Avifauna", "text": "O Centro de Interpretaci\u00f3n Avifauna \u00e9 un pequeno parque zool\u00f3xico situado en Bravos (Outeiro de Rei).\nO parque, creado no ano 2000, ten unha extensi\u00f3n de 15.000 m\u00b2. Est\u00e1 dedicado \u00e1 exhibici\u00f3n de aves e conta entre os seus exemplares: grous, cisnes, fais\u00e1ns, mouchos, perdices, flamengos, ibis, pegas, curuxas, papagaios etc\u00e9tera.\nRecibiu a Medalla de Prata de Galicia en 2005."}
{"id": "160836", "revid": "23204", "url": "https://gl.wikipedia.org/wiki?curid=160836", "title": "Helen Fisher", "text": "Helen E. Fisher, nada no Canad\u00e1 en 1945, \u00e9 unha antrop\u00f3loga e investigadora do comportamento humano na Rutgers University. Leva estudando a atracci\u00f3n rom\u00e1ntica entre seres humanos m\u00e1is de tres d\u00e9cadas."}
{"id": "160845", "revid": "56817", "url": "https://gl.wikipedia.org/wiki?curid=160845", "title": "Selecci\u00f3n de rugby do Pa\u00eds Vasco", "text": "A Selecci\u00f3n de rugby de Euskadi representa \u00e1 Comunidade Aut\u00f3noma Vasca en competici\u00f3ns internacionais de car\u00e1cter oficial ou amigable."}
{"id": "160847", "revid": "56817", "url": "https://gl.wikipedia.org/wiki?curid=160847", "title": "Marcos Bolz\u00e1n", "text": "Marcos Bolz\u00e1n, nado en Nogoy\u00e1 o 25 de agosto de 1981, \u00e9 un futbolista arxentino. Xoga de centrocampista\u00a0e o seu equipo actual \u00e9 o Sulmona Calcio."}
{"id": "160848", "revid": "895", "url": "https://gl.wikipedia.org/wiki?curid=160848", "title": "Marcos Bolzan", "text": ""}
{"id": "160849", "revid": "56817", "url": "https://gl.wikipedia.org/wiki?curid=160849", "title": "PAL", "text": "PAL (Phase Alternate Line), \u00e9 un sistema de transmisi\u00f3n de sinais anal\u00f3xicas de televisi\u00f3n en cor. \nDesenvolvemento.\nO sistema PAL desenvolveuno Walter Bruch de Telefunken en Alema\u00f1a a partir do sistema NTSC, mellorando a s\u00faa calidade e reducindo os erros de fase que provocaba cambios na tonalidade das cores. As primeiras transmisi\u00f3ns comezaron en 1964 no Reino Unido e 1967 en Alema\u00f1a, a maior\u00eda dos pa\u00edses europeos adoptaron o sistema, as\u00ed como boa parte dos africanos e asi\u00e1ticos.\nDescrici\u00f3n.\nA base do PAL e do NTSC son semellantes, env\u00edase o sinal de crominancia a unha frecuencia subportadora, 4.43361875 MHz, modulada en amplitude en cuadratura que se engade ao sinal de luminancia para formar un sinal v\u00eddeo composto de banda base. O seu nome \"Phase Alternating Line\" (li\u00f1a de fase alternante) describe o xeito en que se transmite a informaci\u00f3n de crominancia do sinal de v\u00eddeo, invert\u00e9ndose en fase en cada li\u00f1a, corrix\u00edndose automaticamente os erros de fase na transmisi\u00f3n do sinal ao se cancelaren entre si. As li\u00f1as onde a fase de cor est\u00e1 invertida en relaci\u00f3n ao sistema NTSC denom\u00ednanse li\u00f1as PAL ou li\u00f1as, mentres as restantes denom\u00ednanse li\u00f1as NTSC. Os receptores PAL introducen unha li\u00f1a de retardo no procesado do sinal de luminancia de aproximadamente 64\u00b5s que seirve para almacenar a informaci\u00f3n de crominancia de cada li\u00f1a recibida. A media de crominancia dunha li\u00f1a e a seguinte \u00e9 o que se amosa na pantalla, ao comezo os dispositivos que ti\u00f1an a capacidade de producir ese retardo eran relativamente caros, polo que a maior\u00eda dos receptores incid\u00edan na impercepci\u00f3n do ollo humano para eliminar os erros de fase. Esta soluci\u00f3n reduce a resoluci\u00f3n vertical de cor en comparanza co sistema NTSC, pero como a retina humana \u00e9 moito menos sensible \u00e1 informai\u00f3n da cor que \u00e1 da luminancia ou brillo, este efecto non \u00e9 moi visible."}
{"id": "160850", "revid": "89787", "url": "https://gl.wikipedia.org/wiki?curid=160850", "title": "Gaetano Far\u00f2", "text": "Far\u00f2 Gaetano, nado en Biancavilla o 16 de xu\u00f1o de 1990, \u00e9 un futbolista italiano. Xoga de porteiro e o seu club actual \u00e9 o Teramo Calcio."}
{"id": "160851", "revid": "89787", "url": "https://gl.wikipedia.org/wiki?curid=160851", "title": "Julian Curri", "text": "Julian Curri, nado en Durr\u00ebs o 26 de abril de 1991, \u00e9 un futbolista alban\u00e9s. Xoga de defensa e o seu club actual \u00e9 o Teramo Calcio."}
{"id": "160853", "revid": "89787", "url": "https://gl.wikipedia.org/wiki?curid=160853", "title": "Filippo Gattari", "text": "Filippo Gattari, nado en Recanati o 22 de xu\u00f1o de 1983, \u00e9 un futbolista italiano. Xoga de defensa e o seu club dende 2010 \u00e9 o Teramo Calcio."}
{"id": "160854", "revid": "5749", "url": "https://gl.wikipedia.org/wiki?curid=160854", "title": "Gaetano Di Mauro", "text": "Gaetano Di Mauro, nado en Catania o 4 de xullo de 1979, \u00e9 un futbolista italiano. Xoga de centrocampista e o seu club actual \u00e9 o Teramo Calcio."}
{"id": "160855", "revid": "65882", "url": "https://gl.wikipedia.org/wiki?curid=160855", "title": "Pedro Miguel Costa Ferreira", "text": "Pedro Miguel Costa Ferreira, nado en Barcelos o 1 de xaneiro de 1991, \u00e9 un futbolista portugu\u00e9s. Xoga de centrocampista e o seu club actual \u00e9 o Avezzano Calcio."}
{"id": "160856", "revid": "85894", "url": "https://gl.wikipedia.org/wiki?curid=160856", "title": "O Castro, Osedo, Sada", "text": "O Castro ou O Castro de Samoedo \u00e9 un lugar da parroquia de Osedo no concello coru\u00f1\u00e9s de Sada, na comarca da Coru\u00f1a. Non debe confundirse co lugar de Samoedo na veci\u00f1a parroquia de Sada. Segundo o IGE, en 2011 ti\u00f1a 244 habitantes (112 homes e 132 mulleres), 8 menos ca en 2009.\nNeste lugar sit\u00faase o complexo de Cer\u00e1micas do Castro, xerme da etapa contempor\u00e1nea do Grupo Sargadelos. Neste complexo est\u00e1n a f\u00e1brica de cer\u00e1mica do Castro, as Edici\u00f3s do Castro e o Museo Galego de Arte Contempor\u00e1nea Carlos Maside."}
{"id": "160857", "revid": "2081", "url": "https://gl.wikipedia.org/wiki?curid=160857", "title": "O Castro de Samoedo", "text": ""}
{"id": "160858", "revid": "22570", "url": "https://gl.wikipedia.org/wiki?curid=160858", "title": "Premios Peabody", "text": "Os Premios Peabody (The George Foster Peabody Awards) son galard\u00f3ns que se entregan anualmente con car\u00e1cter internacional \u00e1 excelencia nos medios de comunicaci\u00f3n electr\u00f3nicos, radio e na televisi\u00f3n, pero tam\u00e9n admite tam\u00e9n medios alternativos como CD-ROM ou internet. Conced\u00e9ronse pola primeira vez en 1941 s\u00f3 para a radio, a partir de 1948 conced\u00e9ronse galard\u00f3ns \u00e1 televisi\u00f3n.\nHistoria.\nA s\u00faa orixe data de 1938 cando a National Association of Broadcasters dos Estados Unidos estableceu un comit\u00e9 coa finalidade de conceder un premio prestixioso para emisoras de radio. Lambdin Kay un dos membros do comit\u00e9 organizou os premios seguindo o modelo dos Premios Pulitzer e procurou o patrocinio da Universidade de Xeorxia d\u00e1ndolle o nome en honra de George Foster Peabody, mecenas desa universidade que morrera uns anos antes. Non hai un n\u00famero fixo de premios por ano, o m\u00e1ximo ata agora foron 36 e tam\u00e9n se conceden premios a persoas individuais, o primeiro premiou a Bob Hope en 1943."}
{"id": "160860", "revid": "89787", "url": "https://gl.wikipedia.org/wiki?curid=160860", "title": "Mario Orta", "text": "Mario Orta, nado en Pescara o 6 de xaneiro de 1985, \u00e9 un futbolista italiano. Xoga de dianteiro e o seu club actual \u00e9 o Teramo Calcio."}
{"id": "160864", "revid": "1888", "url": "https://gl.wikipedia.org/wiki?curid=160864", "title": "Cer\u00e1micas do Castro", "text": ""}
{"id": "160870", "revid": "6285945", "url": "https://gl.wikipedia.org/wiki?curid=160870", "title": "Pinoy Idol", "text": "Pinoy Idol foi un concurso musical interactivo de Filipinas creado e desenvolvido por FremantleMedia e 19 Entertainment que emimtiu GMA Network en 2008 baseado no \"Pop Idol\" brit\u00e1nico.\nDesenvolvemento.\nO programa buscaba descubrir ao mellor cantante no pa\u00eds a trav\u00e9s dunha serie de audici\u00f3ns e actuaci\u00f3ns en directo por todo o pa\u00eds e que se deb\u00eda determinar por voto do p\u00fablico a trav\u00e9s de SMS, non foi o primeiro programa filipino da franqu\u00eda Pop Idol, no ano 2006 a Associated Broadcasting Company xa emitira \"Philippine Idol\", malia iso GMA promoveu o programa como a primeira competici\u00f3n \"Idol\" de Filipinas e non reco\u00f1eceu \u00e1 s\u00faa ga\u00f1adora, Mau Marcelo como a primeira \"Idol\" filipino.. O Pinoy Idol ti\u00f1a como presentador a Raymond Gutierrez, con Ogie Alcasid, Jolina Magdangal e Wyngard Tracy como xu\u00edces. Gretchen Espina ga\u00f1ou a outros dous contendentes na final, convert\u00e9ndose na primeira ga\u00f1adora do \"Pinoy Idol\"."}
{"id": "160871", "revid": "6939", "url": "https://gl.wikipedia.org/wiki?curid=160871", "title": "Attila J\u00f3zsef", "text": "Attila J\u00f3zsef, nado en Ferencv\u00e1ros (Budapest) o 11 de abril de 1905 e finado en Balatonsz\u00e1rsz\u00f3 o 3 de decembro de 1937, foi un dos m\u00e1is importantes poetas h\u00fangaros."}
{"id": "160874", "revid": "1987", "url": "https://gl.wikipedia.org/wiki?curid=160874", "title": "Juan P\u00e9rez G\u00f3mez", "text": "Juan P\u00e9rez G\u00f3mez, nado o 1 de xu\u00f1o de 1947 en Arbo, foi presidente do equipo de f\u00fatbol Club Deportivo Ourense.\nTraxectoria.\nEntrou a traballar na Renfe cando era un adolescente, con 15 anos, e toda a s\u00faa carreira profesional se desenvolveu vencellada ao transporte ferroviario, onde chegou a ser directivo de Adif. Despois dun primeiro contacto co f\u00fatbol sendo vicepresidente do Curtis, en 1984 instalouse a vivir en Ourense, e incorp\u00f3rase \u00e1 Federaci\u00f3n Galega de F\u00fatbol como representante do Club Deportivo Ourense. Nos anos seguintes ocupou diversos postos nas directivas do club, ata que en xaneiro de 2008 substitu\u00edu a Quino Mu\u00f1oz como presidente.\nEn xu\u00f1o de 2011 foi substitu\u00eddo \u00e1 s\u00faa vez por Manuel Seoane Rodr\u00edguez, alcalde da Peroxa."}
{"id": "160876", "revid": "98629", "url": "https://gl.wikipedia.org/wiki?curid=160876", "title": "Gmail", "text": "Gmail, co\u00f1ecido como Google Mail en Alema\u00f1a, Austria e o Reino Unido por problemas legais, \u00e9 un servizo de correo electr\u00f3nico de balde con posibilidades POP3 e IMAP proporcionado pola empresa estadounidense Google dende o 15 de abril de 2004, que captou a atenci\u00f3n dos medios de informaci\u00f3n polas s\u00faas innovaci\u00f3ns tecnol\u00f3xicas e mais pola s\u00faa capacidade.\nDende novembro de 2012, \u00e9 o servizo de correo electr\u00f3nico con m\u00e1is usuarios rexistrados a nivel global, superando a Outlook, propiedade de Microsoft. En 2014, Gmail superou as mil mill\u00f3ns de descargas en dispositivos Android."}
{"id": "160877", "revid": "23204", "url": "https://gl.wikipedia.org/wiki?curid=160877", "title": "Pepe Fechor\u00eda", "text": "Jos\u00e9 Alberte Rodr\u00edguez, chamado Pepe Fechor\u00eda, nado na Arnoia en 1931 e finado no mesmo concello o 22 de abril de 2016, foi un restaurador galego.\nTraxectoria.\nEmigrou \u00e1 Arxentina en 1949, e traballou de peiteador, obreiro da construci\u00f3n, mec\u00e1nico dentista e fregador, en 1959 comezou a traballar como axudante de coci\u00f1a e camareiro nun restaurante de Buenos Aires, chamado \"Il Vero Fechoria\", especializado en coci\u00f1a internacional. Co tempo, foi progresando no restaurant e f\u00edxose o seu propietario. \u00c9 un dos centros de xuntanza de artistas en Buenos Aires, e tam\u00e9n punto de referencia dos espa\u00f1ois que visitan a cidade. Nos anos noventa pechou ese restaurante inicial, pero abriu outros cinco xa co seu nome art\u00edstico de Pepe Fechor\u00eda, que posteriormente tam\u00e9n foi pechando."}
{"id": "160883", "revid": "1888", "url": "https://gl.wikipedia.org/wiki?curid=160883", "title": "FRG", "text": ""}
{"id": "160884", "revid": "85894", "url": "https://gl.wikipedia.org/wiki?curid=160884", "title": "Lestrobe, Dodro, Dodro", "text": "Lestrobe \u00e9 un lugar da parroquia de Dodro no concello coru\u00f1\u00e9s de Dodro, na comarca do Sar. Segundo o padr\u00f3n municipal (INE 2013) ten 641 habitantes (312 homes e 329 mulleres), o que sup\u00f3n unha diminuci\u00f3n respecto do ano 1999 cando ti\u00f1a 665 habitantes.\nNo pazo da Hermida, declarado Ben de Interese Cultural, asinouse o 26 de marzo de 1930 o pacto de Lestrobe. Outra construci\u00f3n civil de interese \u00e9 o pazo de Lestrobe."}
{"id": "160885", "revid": "1131", "url": "https://gl.wikipedia.org/wiki?curid=160885", "title": "Lestrobe", "text": "O top\u00f3nimo galego Lestrobe pode referirse a:"}
{"id": "160886", "revid": "1888", "url": "https://gl.wikipedia.org/wiki?curid=160886", "title": "Pacto de Lestrove", "text": ""}
{"id": "160892", "revid": "5863", "url": "https://gl.wikipedia.org/wiki?curid=160892", "title": "Emiliano Iglesias", "text": "Emiliano Iglesias Ambrosio, nado en Ponteareas o 28 de xullo de 1878 e finado en Madrid o 3 de outubro de 1941, foi un pol\u00edtico galego.\nTraxectoria.\nCursou estudos de bacharelato en Pontevedra. Liderou a xuventude federal desa cidade e en 1894 era membro do Partido Republicano Federal. Licenciado en Dereito pola Universidade de Santiago, exerceu un tempo de avogado en Pontevedra onde foi director do peri\u00f3dico \"La Uni\u00f3n Republicana\". En 1904 o Partido Republicano de Pontevedra organizou un mitin, no Teatro Circo, no que falou Alejandro Lerroux, de xira por Galiza. O acto foi convocado a trav\u00e9s dun manifesto asinado por Joaqu\u00edn Poza Cobas, en nome de \"El Grito del Pueblo\", Emiliano Iglesias, pola Juventud Republicana, Sebasti\u00e1n Maquieira, polo Casino Republicano, e outros. Lerroux levou a Emiliano Iglesias a Barcelona.\nCon Alejandro Lerroux fundou en Barcelona o Partido Republicano Radical, do que foi destacado dirixente. Desde 1906 dirixiu o xornal \"El Progreso\". Desde o xornal defendeu a Francesc Ferrer i Gu\u00e0rdia cando foi implicado no atentado de Mateu Morral i Roca contra Afonso XIII e atacou a Solidaritat Catalana. Tam\u00e9n foi presidente do Ateneo de Concentraci\u00f3n Republicana Radical do VI Distrito de Barcelona. Cando Lerroux marchou ao exilio en Francia en 1908, converteuse no l\u00edder do Partido Radical no interior. En 1909 foi elixido concelleiro en Barcelona, onde foi acusado de irregularidades administrativas.\nA pesar dos seus ataques virulento contra a Igrexa Cat\u00f3lica e o ex\u00e9rcito pola guerra de Marrocos desde as p\u00e1xinas do seu diario, mantivo unha actitude ambigua coa Semana Tr\u00e1xica por mor das s\u00faas diferenzas coa Solidaritat Obrera, o que non o impediu a s\u00faa detenci\u00f3n o 31 de xullo e o seu procesamento na chamada \"Causa contra Trinidad Alted Fornet, Emiliano Iglesias Ambrosio, Luis Zurdo Olivares, Juana Ardiaca Mas e Francisco Ferrer Guardia, polo delito de rebeli\u00f3n militar\". Despois defendeu a alg\u00fans dos implicados, incluso o mesmo Ferrer i Gu\u00e0rdia, e foi elixido deputado nas elecci\u00f3ns xerais de 1910. En 1914 asinou en nome do seu partido o Pacto de Sant Gervasi que tentaba a fusi\u00f3n do Partido Radical coa Uni\u00f3 Federal Nacionalista Republicana. O pacto foi un fracaso e provocou o seu distanciamento con Lerroux en 1915. Foi elixido concelleiro en Barcelona en 1917 e detido durante a folga dese ano. Foi elixido deputado nas elecci\u00f3ns xerais de 1920 e 1923. Na ditadura de Primo de Rivera viuse forzado ao exilio en Francia.\nCando foi proclamada a Segunda Rep\u00fablica Espa\u00f1ola en Barcelona, o 14 de abril de 1931, foi gobernador civil de Barcelona un tempo, pero tivo que abandonar o cargo polas presi\u00f3ns dos anarquistas, que apoiaban a Llu\u00eds Companys. En 1931 foi elixido deputado nas Cortes Constitu\u00edntes polo Partido Republicano Radical na candidatura de Pontevedra, durante este per\u00edodo foi o vicepresidente do comit\u00e9 que redactou a Constituci\u00f3n espa\u00f1ola de 1931. Foi reelixido en 1933, e nomeado embaixador en M\u00e9xico. Non acadou acta nas elecci\u00f3ns xerais de febreiro de 1936.\nEn agosto de 1934 foi obxecto dunha homenaxe na Illa de San Sim\u00f3n.\nActividade xornal\u00edstica.\nComo xornalista dirixiu \"El Centinela\", \"La Uni\u00f3n Republicana\" e \"La Justicia\" de Pontevedra e \"El Progreso\" de Barcelona, e colaborou en \"La Acci\u00f3n\" e \"El Grito del Pueblo\" de Pontevedra, \"La Voz del Campo\" de Mar\u00edn, \"El Pa\u00eds\" e \"El Liberal\" de Madrid.\nVida persoal.\nCasou con Catalina Gaya Ferriol."}
{"id": "160894", "revid": "56817", "url": "https://gl.wikipedia.org/wiki?curid=160894", "title": "Tony Curtis", "text": "Tony Curtis, nado en Nova York o 3 de xu\u00f1o de 1925 e finado en Las Vegas o 30 de setembro de 2010, foi un actor de cinema estadounidense. \u00c9 lembrado especialmente pola s\u00faa actuaci\u00f3n en \"Con saias e a rachar\" ou \"Adeus, Charlie\"."}
{"id": "160895", "revid": "56817", "url": "https://gl.wikipedia.org/wiki?curid=160895", "title": "AWStats", "text": "AWStats \u00e9 unha ferramenta de c\u00f3digo aberto que realiza informes anal\u00edticos das p\u00e1xinas web, fornecendo datos de servizos de internet como un servidor web, streaming, correo e FTP. AWstats analiza os ficheiro de log do servidor, e en base a eles produce informes en linguaxe de programaci\u00f3n HTML. Os datos son presentados visualmente en informes de t\u00e1boas e gr\u00e1ficas. Poden crearse informes est\u00e1ticos mediante unha interface de li\u00f1a de comando, e p\u00f3dense obter informes baixo demanda a trav\u00e9s dun navegador web web, grazas a un programa CGI."}
{"id": "160897", "revid": "1888", "url": "https://gl.wikipedia.org/wiki?curid=160897", "title": "La Uni\u00f3n Republicana", "text": "La Uni\u00f3n Republicana foi un peri\u00f3dico editado en Pontevedra entre 1892 e 1899.\nTraxectoria.\nApareceu o 2 de febreiro de 1892. En 1897 cambiou a s\u00faa cabeceira por La Uni\u00f3n : Diario republicano de Pontevedra y la provincia. De car\u00e1cter republicano, foron os seus directores Valent\u00edn Pe\u00f1a, Vicente Garc\u00eda Temes e Jos\u00e9 Juncal Verdulla, e ti\u00f1a como redactores a Emilio Couto, Emiliano Iglesias, Severino P\u00e9rez V\u00e1zquez, Jos\u00e9 Barral Campos e Felipe Isla G\u00f3mez. Mantivo un enfrontamento co peri\u00f3dico cat\u00f3lico \"El \u00c1ncora\" que levou \u00e1 excomu\u00f1\u00f3n do xornal polo cardeal Mart\u00edn de Herrera o 23 de febreiro de 1898. Jos\u00e9 Juncal foi encarcerado en 1898 e Emiliano Iglesias Ambrosio procesado, acusado de atentado contra a liberdade do culto cat\u00f3lico e a forma de Estado, outros redactores foron tam\u00e9n procesados. Foi suspendido pola censura en setembro de 1898. Finalmente, a publicaci\u00f3n foi suspendida en xaneiro de 1899."}
{"id": "160898", "revid": "1888", "url": "https://gl.wikipedia.org/wiki?curid=160898", "title": "La Acci\u00f3n (Pontevedra)", "text": "La Acci\u00f3n foi un semanario republicano editado en Pontevedra entre 1905 e 1906.\nHistoria e caracter\u00edsticas.\nApareceu o 11 de febreiro de 1905, continuando o labor de \"El Grito del Pueblo\". Foi o seu director Jos\u00e9 Juncal Verdulla e entre os seus redactores estaba Emiliano Iglesias. Anticaciquista e anticlerical, o peri\u00f3dico desapareceu co n\u00famero 55 o 22 de febreiro de 1906 como consecuencia das tensi\u00f3ns entre lerrouxistas e unionistas de Salmer\u00f3n. Foi substitu\u00eddo por \"La Libertad\"."}
{"id": "160899", "revid": "1888", "url": "https://gl.wikipedia.org/wiki?curid=160899", "title": "Emiliano Iglesias Ambrosio", "text": ""}
{"id": "160900", "revid": "27249", "url": "https://gl.wikipedia.org/wiki?curid=160900", "title": "La Libertad", "text": "La Libertad pode referirse a:"}
{"id": "160902", "revid": "12452", "url": "https://gl.wikipedia.org/wiki?curid=160902", "title": "Casa do Concello de Lugo", "text": ""}
{"id": "160903", "revid": "1888", "url": "https://gl.wikipedia.org/wiki?curid=160903", "title": "La Libertad (Pontevedra)", "text": "La Libertad, subtitulado en principio \u00d3rgano del Partido Republicano de la Provincia e m\u00e1is tarde Semanario Republicano Radical foi un semanario editado en Pontevedra entre 1906 e 1931.\nTraxectoria.\nContinuou a li\u00f1a de \"La Acci\u00f3n\". Apareceu o 5 de marzo de 1906. De orientaci\u00f3n republicano lerrouxista, o xornal cualif\u00edcase como defensor do sistema republicano e da estruturaci\u00f3n federal do Estado. Foron os seus directores Celestino Poza Cobas, Jos\u00e9 Juncal Verdulla (1907), Joaqu\u00edn Poza Cobas (dende 1908) e Joaqu\u00edn Poza Juncal (nas \u00faltimas \u00e9pocas). A partir de outubro de 1908 aparece como propietario Joaqu\u00edn Poza Cobas, que xa era o seu administrador en 1907. \u00c1ngel M\u00edguez foi un dos redactores e entre os seus colaboradores figuraron Eusebio Alonso Vieites e Celso Garc\u00eda de la Riega. O peri\u00f3dico imprim\u00edase na imprenta de Joaqu\u00edn Poza Cobas, e tiraba 500 exemplares."}
{"id": "160904", "revid": "1888", "url": "https://gl.wikipedia.org/wiki?curid=160904", "title": "El Grito del Pueblo", "text": "El Grito del Pueblo foi un peri\u00f3dico editado en Pontevedra entre 1901 e 1905.\nTraxectoria.\nApareceu o 17 de xaneiro de 1901 co subt\u00edtulo \"Bisemanario Republicano\", ata o n\u00famero 103, do 12 de xaneiro de 1902, que comezou a subtitularse \"Semanario Republicano de Pontevedra\", volvendo ao encabezamento orixinario no n\u00famero 241. Inicialmente sa\u00eda d\u00faas veces por semana e dende o n\u00famero 103 apareceu unicamente os domingos. Cando volveu ser bisemanal sa\u00edu os xoves e domingos. De ideolox\u00eda republicana, foi fundado e dirixido por Jos\u00e9 Juncal Verdulla e tam\u00e9n tivo como director a Joaqu\u00edn Poza Cobas. Inclu\u00edu artigos pol\u00edticos, novas do concello e na secci\u00f3n literaria colaboraron Aureliano Pereira, Curros Enr\u00edquez e Labarta Pose. Cesou a s\u00faa edici\u00f3n o 28 de maio de 1905 co n\u00famero 259. Foi substitu\u00eddo por \"La Acci\u00f3n\"."}
{"id": "160905", "revid": "5132", "url": "https://gl.wikipedia.org/wiki?curid=160905", "title": "Festas de San Froil\u00e1n", "text": ""}
{"id": "160907", "revid": "1888", "url": "https://gl.wikipedia.org/wiki?curid=160907", "title": "Gonzalo Mart\u00edn March", "text": "Gonzalo Mart\u00edn March, nado en Ourense en 1897 e finado na mesma cidade o 17 de setembro de 1936, foi un mestre e pol\u00edtico galego.\nTraxectoria.\nFoi profesor da Academia preparatoria do Instituto de Pontevedra. Militou na ORGA-FRG e posteriormente en Izquierda Republicana. Foi membro do tri\u00e1ngulo mas\u00f3nico Sol\u00f3n de Mar\u00edn. Durante a Segunda Rep\u00fablica foi alcalde de Mar\u00edn en 1931. En 1936 foi nomeado gobernador civil de Ourense.\nNos d\u00edas da sublevaci\u00f3n militar de xullo de 1936 conseguiu fuxir de Ourense a Pontevedra, pero foi detido e estivo preso no Instituto de Pontevedra. Xulgado en consello de guerra sumar\u00edsimo, foi acusado de traiz\u00f3n e condenado a morte. No proceso, Mart\u00edn March decl\u00e1rase autor de todo o sucedido en Ourense para evitar o movemento militar, e di que \u201csi su vida es un obst\u00e1culo para la paz que se la ofrenda a Espa\u00f1a\u201d. Foi fusilado o 17 de setembro neg\u00e1ndose a recibir os auxilios relixiosos. F\u00f3ille incoado expediente de responsabilidades pol\u00edticas."}
{"id": "160908", "revid": "23204", "url": "https://gl.wikipedia.org/wiki?curid=160908", "title": "Bill Withers", "text": "William Harrison Withers Jr., co\u00f1ecido como Bill Withers, nado en Slab Fork (Virxinia Occidental) o 4 de xullo de 1938 e finado o 3 de abril de 2020 nos \u00c1nxeles, foi un cantautor e m\u00fasico estadounidense cuxa carreira abrangue de 1970 at\u00e9 1985. Algunhas das s\u00faas composici\u00f3ns m\u00e1is co\u00f1ecidas son \"Lean on Me\", \"Ain't No Sunshine\", \"Use Me\", \"Just the Two of Us\", \"Lovely Day\" ou \"Grandma's Hands\"."}
{"id": "160909", "revid": "98629", "url": "https://gl.wikipedia.org/wiki?curid=160909", "title": "Barry White", "text": "Barry Eugene Carter, co\u00f1ecido como Barry White, nado o 12 de setembro de 1944 en Galveston (Texas) e finado nos \u00c1nxeles (California) o 4 de xullo de 2003, foi un m\u00fasico estadounidense do x\u00e9nero soul, de grande \u00e9xito internacional na d\u00e9cada dos 70 e 80."}
{"id": "160910", "revid": "25871", "url": "https://gl.wikipedia.org/wiki?curid=160910", "title": "Encoro Hoover", "text": "O encoro Hoover ou presa Hoover, chamada nun primeiro momento Encoro Boulder, \u00e9 unha represa de formig\u00f3n de arco-gravidade, situada no curso do r\u00edo Colorado, na fronteira entre os estados de Arizona e Nevada, nos Estados Unidos de Am\u00e9rica. Est\u00e1 situada a 48 quil\u00f3metros ao sueste de Las Vegas. Recibe o seu nome de Herbert Hoover, quen xogou un papel fundamental na s\u00faa construci\u00f3n, primeiro como Secretario de Comercio e despois como Presidente dos Estados Unidos."}
{"id": "160911", "revid": "6939", "url": "https://gl.wikipedia.org/wiki?curid=160911", "title": "Presa Hoover", "text": ""}
{"id": "160914", "revid": "89787", "url": "https://gl.wikipedia.org/wiki?curid=160914", "title": "0 de xaneiro", "text": "0 de xaneiro \u00e9 un d\u00eda ficticio, unha pseudodata empregada para organizar informaci\u00f3n.\nCaracter\u00edsticas.\nRef\u00edrese a un d\u00eda que cumprir\u00eda imaxinar entre o 31 de decembro e o 1 de xaneiro. O obxectivo \u00e9 manter a \u00e9poca do ano para o que publicou un aniversario, evitando as\u00ed calquera referencia ao ano anterior, mesmo despois de aceptar que esta \u00e9 a mesma data que o 31 de decembro do ano pasado.\nA Uni\u00f3n Astron\u00f3mica Internacional, reunida en Dubl\u00edn en 1955, adoptou un calendario xuliano especial, que comezou ao mediod\u00eda do 0 xaneiro de 1900. A\u00ednda que poida parecer confuso, pois \u00e9 evidente que non hai ning\u00fan 0 de xaneiro no calendario habitual, o prop\u00f3sito da s\u00faa creaci\u00f3n era s\u00f3 astron\u00f3mico. \u00c9 similar ao 0 de marzo, usado no algoritmo Doomsday para calcular que d\u00eda da semana \u00e9 calquera d\u00eda nun ano determinado"}
{"id": "160916", "revid": "25871", "url": "https://gl.wikipedia.org/wiki?curid=160916", "title": "Glendo, Wyoming", "text": "Glendo \u00e9 unha localidade do condado de Platte, no estado de Wyoming, nos Estados Unidos. At\u00f3pase a 1.440 msnm. Segundo o censo do ano 2006 ti\u00f1a 225 habitantes, perdendo un 1.7% en relaci\u00f3n ao ano 2000 cando ti\u00f1a 229 persoas censadas."}
{"id": "160917", "revid": "1131", "url": "https://gl.wikipedia.org/wiki?curid=160917", "title": "Condado de Hot Springs", "text": "O condado de Hot Springs (en ingl\u00e9s: Hot Springs County) fundado en 1911 \u00e9 un condado no estado estadounidense de Wyoming. No 2000 o condado ti\u00f1a unha poboaci\u00f3n de 4.882 habitantes nunha densidade poboacional dunha persoa por km\u00b2. A sede do condado \u00e9 Thermopolis."}
{"id": "160919", "revid": "92340", "url": "https://gl.wikipedia.org/wiki?curid=160919", "title": "Yayo Guridi", "text": "Jos\u00e9 Carlos Guridi, m\u00e1is co\u00f1ecido como Yayo, nado o 6 de novembro de 1965 en Villa Mar\u00eda (C\u00f3rdoba), \u00e9 un actor e humorista arxentino. \u00c9 licenciado en econom\u00eda pola Universidad Nacional de C\u00f3rdoba. Acadou sona co programa de humor \"Videomatch\"."}
{"id": "160921", "revid": "98629", "url": "https://gl.wikipedia.org/wiki?curid=160921", "title": "AdSense", "text": "AdSense \u00e9 un sistema de publicidade ideado pola compa\u00f1\u00eda estadounidense Google. Permite que os webmasters formen parte dun mesmo circu\u00edto publicitario no que se publicitian textos e imaxes que Google selecciona conforme aos criterios do cibernauta, como a s\u00faa localizaci\u00f3n ou o seu historial de buscas.\nCaracter\u00edsticas.\nEstes anuncios est\u00e1n administrados xeran ingresos para o propietario da web base\u00e1ndose nos clics dos visitantes da p\u00e1xina e nas visualizaci\u00f3ns da mesma (impresi\u00f3ns). Google utiliza a s\u00faa tecnolox\u00eda de procura para incrustar anuncios segundo o contido da p\u00e1xina web que se est\u00e1 visitando, a localizaci\u00f3n xeogr\u00e1fica do usuario (mediante o enderezo IP) e outros datos como historia de procura previa en Google ou as p\u00e1xinas visitadas polo usuario, os seus cookies, a duraci\u00f3n da sesi\u00f3n, o sistema operativo, o navegador web utilizado etc."}
{"id": "160924", "revid": "51040", "url": "https://gl.wikipedia.org/wiki?curid=160924", "title": "Tarz\u00e1n, o rei da xungla", "text": "Tarz\u00e1n, o rei da xungla \u00e9 unha serie de debuxos animados creada polo estudio Filmation para a CBS que comezou a emitir en 1976. En Galicia a TVG emitiuna en 1986.\nDesenvolvemento.\nConstit\u00fae unha das adaptaci\u00f3ns m\u00e1is fieis do Tarz\u00e1n de Edgar Rice Burroughs, contru\u00edndo un personaxe intelixente, que sabe falar ben, a s\u00faa compa\u00f1eira chimpac\u00e9 ch\u00e1mase N'kima, emprega a lingua mangani, inventada por Burroughs, para falar cos simios; tam\u00e9n aparecen moitas das cidades presentes nas novelas de Borroughs; a animaci\u00f3n est\u00e1 baseada na de Burne Hogarth, un dos artitas favoritos do novelista."}
{"id": "160925", "revid": "1131", "url": "https://gl.wikipedia.org/wiki?curid=160925", "title": "Marti\u00f1o Noriega S\u00e1nchez", "text": ""}
{"id": "160926", "revid": "109216", "url": "https://gl.wikipedia.org/wiki?curid=160926", "title": "Abraham Mateo", "text": "Abraham Mateo, nado en San Fernando (C\u00e1diz) o 25 de agosto de 1998, \u00e9 un actor e cantante espa\u00f1ol de pop.\nTraxectoria.\nDesde os nove anos, Abraham participou con frecuencia do programa \"Menuda Noche\" que transmite o Canal Sur Televisi\u00f3n de Andaluc\u00eda. Asinou un contrato coa produtora Emi Music Spain, lanzando seu primeiro \u00e1lbum, \"Abraham Mateo\", en decembro de 2009, cando ti\u00f1a 11 anos. O \u00e1lbum foi producido por Jacobo Calder\u00f3n, que traballou con artistas como Raphael, David Bisbal e Luis Fonsi.\nAbraham traballou como actor nas miniseries para televisi\u00f3n \"D\u00edas sen Luz\" (2009) e \"Raphael\" (2010), transmitidas pola canle Antena 3."}
{"id": "160930", "revid": "37081", "url": "https://gl.wikipedia.org/wiki?curid=160930", "title": "Popstars", "text": "Popstars \u00e9 unha franqu\u00eda internacional de telerealidade precursora da serie \"Idol\". \nDesenvolvemento.\nA serie orixinouse en Nova Zelandia en 1999 cando o produtor Jonathan Dowling tivo a idea de formar un grupo de pop a partir dun concurso na televisi\u00f3n na que participaron rapazas de todo o pa\u00eds, o grupo resultante TrueBliss foi un \u00e9xito durante os dous anos nos que estivo activo. Dowling deulle a licenza do concepto a Screentime de Australia, quen llo vendeu a TresorTV de Alema\u00f1a antes de se converter nunha franqu\u00eda internacional que serviu de inspiraci\u00f3n a \"Pop Idol\" de Simon Fuller que dominou a telerealidade, xunto con \"Big Brother\" nos anos seguintes xa que a\u00ednda \"Popstars\" se emitiu con \u00e9xito en m\u00e1is de trinta pa\u00edses, gradualmente os \u00edndices de audiencia comezaron a baixar na maior\u00eda deles a acabou desaparecendo da programaci\u00f3n, tan s\u00f3 en Alema\u00f1a, onde contin\u00faa a ser un \u00e9xito masivo e no 2010 comezou a novena tempada, e nos Pa\u00edses Baixos onde no 2010 comezou a terceira tempada, segue a se emitir. Girls Aloud foi o dos grupos que sa\u00edron desta franqu\u00eda o que m\u00e1is vendeu.\nConcepto.\nA\u00ednda que hai variaci\u00f3ns en cada pa\u00eds, polo xeral a emisi\u00f3n prop\u00f3n seguir a formaci\u00f3n dun grupo de m\u00fasica pop, desde as primeiras audici\u00f3ns que acollen milleiros de candidatos, ata o primeiro disco e o primeiro concerto p\u00fablico, pasando polos estadios de canto e danza e a eliminaci\u00f3n progresiva dos candidatos seleccionados. Nalg\u00fans casos cre\u00e1banse dous grupos, un de rapazas e outro de rapaces. Contrariamente a outros formatos o p\u00fablico non ten poder de decisi\u00f3n na marcha dos candidatos, actuando como simple espectador."}
{"id": "160931", "revid": "3912", "url": "https://gl.wikipedia.org/wiki?curid=160931", "title": "Falo", "text": "Ch\u00e1mase falo (do grego \u03c6\u03b1\u03bb\u03bb\u03cc\u03c2, transliterado \"phall\u00f3s\", fall\u00f3s) \u00e1 representaci\u00f3n do pene en erecci\u00f3n. Como icona ten estado presente en practicamente todas as culturas e todas as \u00e9pocas como representaci\u00f3n da fertilidade. Dentro do sistema de imaxes psicanal\u00edtico o falo \u00e9 a representaci\u00f3n da preeminencia viril, que o home desexa conservar e a muller adquirir.\nHistoria.\nAo longo da historia practicamente todas as relixi\u00f3ns empregaron o falo como s\u00edmbolo de fecundidade, moitas veces herdado de substratos mitol\u00f3xicos anteriores aos que se lles daba un tratamento asimilador \u00e1 nova fe.\nA pesar disto conv\u00e9n ter en conta que moitos dos obxectos f\u00e1licos de \u00e9pocas pasadas, al\u00e9n do seu v\u00ednculo formal co sexual, ti\u00f1an unha funcionalidade pr\u00e1ctica e non er\u00f3tica, considerando como er\u00f3tico aquilo que desperta o desexo sexual. Debemos ter presente que o erotismo \u00e9 cultural, pois conecta cuesti\u00f3ns persoais e sociais que var\u00edan de acordo coa \u00e9poca e o grupo social aos que o individuo pertence. En todas as culturas o s\u00edmbolo f\u00e1lico fai referencia ao pene, nalgunhas delas \u00e9 tam\u00e9n un s\u00edmbolo de superioridade masculina, noutras \u00e9 a representaci\u00f3n relixiosa da fecundidade e da sorte.\nExipto.\nNo imperio exipcio atop\u00e1ronse, entre outros, exvotos con forma f\u00e1lica que os crentes presentaban a Hathor, divindade asociada ao sexo e \u00e1 fertilidade e que era co\u00f1ecida como \"Se\u00f1ora da Vulva\". Segundo a mitolox\u00eda exipcia, o corpo de Osiris foi dividido en catorce anacos por Tif\u00f3n, xenio do mel, quen os espallou por todo o pa\u00eds. Por\u00e9n Isis reuniunos todos salvo o seu pene, que substitu\u00edu por un feito de sic\u00f3moro, que por este motivo \u00e9 unha \u00e1rbore sagrada. O Osiris exipcio corresponde co Baco grego e porta o mesmo emblema f\u00e1lico. O escol\u00e1stico S\u00f3crates indica que o falo simbolizaba para os pag\u00e1ns a vida por vir.\nA semellanza da flor do loto co \u00f3rgano masculino valeulle o seu car\u00e1cter sagrado: con el se adornaban os deuses exipcios e nel det\u00ed\u00f1anse, tanto como os da India.\nMesopotamia.\nNas s\u00faas festas p\u00fablicas os caldeos paseaban en procesi\u00f3n o falo e o \"cteis\" como s\u00edmbolos dos principios xeradores da harmon\u00eda da natureza. Fac\u00edan sacrificios aos seus deuses e ofrec\u00edanlles en holocausto v\u00edtimas humanas. Segundo Herodoto, todas as mulleres deb\u00edan prostitu\u00edrse polo menos unha vez no templo a un estranxeiro, que pagaba o seu servizo desex\u00e1ndolle o favor da deusa Milita.\nAntiga Grecia.\nA festa das \"Falofor\u00edas\" celebr\u00e1base en honor do deus sol Baco, \u00e1 que os participantes acud\u00edan cunha representaci\u00f3n do falo. Nas dionis\u00edacas fac\u00edase unha procesi\u00f3n con vi\u00f1o, froita e unha estatua do falo. Os pasteis en forma de falo acompa\u00f1\u00e1banse de especias e dunha torta con forma de embigo chamada placenta. As bacantes executaban danzas lascivas e m\u00edsticas. A cerimonia representaba a morte de Polimnio, compa\u00f1eiro de Baco e a quen este prometeu prostitu\u00edrse con el. En Chipre as celebraci\u00f3ns de Venus e Adonis inclu\u00edan a adoraci\u00f3n do falo, festas voluptuosas nas que as sacerdotisas s\u00f3 se vest\u00edan con teas transparentes e os homes usaban roupa de muller. Nesas datas os altares non recib\u00edan v\u00edtimas que non fosen machos.\nMoito despois da difusi\u00f3n do cristianismo, as mulleres gregas continuaban levando un falo como amuleto. O culto ao falo foi introducido na Etruria por sacerdotes gregos e o seu culto foi establecido baixo o nome de Baco e Liber. O seu s\u00edmbolo denom\u00ednase \"mutino\". Co \"mutino\" lev\u00e1banse a cabo as mesmas cerimonias de desfloraci\u00f3n e de cura da infertilidade. M\u00e1is adiante este culto foi transformado en culto a Priapo, ao que as mulleres ofrecen sacrificios.\n \nAntiga Roma.\nAs referencias \u00e1 sexualidade na sociedade romana era moi diferente \u00e1 actual, nela as imaxes de \u00f3rganos sexuais masculinos e ata de actos sexuais pod\u00edan non ter un car\u00e1cter pornogr\u00e1fico sen\u00f3n relixioso, dependendo dos valores simb\u00f3licos atribu\u00eddos a eles. As representaci\u00f3ns do falo at\u00f3panse sobre os m\u00e1is variados obxectos de uso coti\u00e1n atopados en todo o imperio. A dimensi\u00f3n relixiosa desta iconograf\u00eda est\u00e1 recollida tam\u00e9n na literatura, en especial na poes\u00eda. No Quirinal existiu un templo adicado ao culto f\u00e1lico, seguindo a tradici\u00f3n grega das festas dionis\u00edacas. Periodicamente celebr\u00e1banse nel as Falofor\u00edas, procesi\u00f3ns en honor de Dioniso nas que o falo era trasladado con grande pompa como s\u00edmbolo da potencia xeradora e a actividade fecunda de Baco. Plutarco informa dunha suposta orixe exipcia deste culto, a partir do Osiris Itif\u00e1lico (de falo recto), que segundo alg\u00fans autores non celebrar\u00eda a procreaci\u00f3n e a fertilidade, sen\u00f3n a resurrecci\u00f3n. Na \u00e9poca m\u00e1is arcaica o falo estaba representado con frecuencia nos edificios m\u00e1is notables e nas sepulturas.\nA fertilidade simb\u00f3lica do falo non era exclusiva do ser humano, sen\u00f3n que se daba tam\u00e9n en relaci\u00f3n aos animais e \u00e1s plantas. No pante\u00f3n romano hab\u00eda unha serie de divindades vinculadas \u00e1 fertilidade e \u00e1 terra, entre elas o deus Priapo, protector dos campos e das hortas, que adoita ser representado cun gran pene. A partir destas divindades f\u00e1licas, o falo ter\u00eda adquirido o seu simbolismo dual: protector por unha banda e agresivo e perigoso pola outra.\nHindu\u00edsmo.\nEntre os indios o falo recib\u00eda o nome de \"lingam\". As representaci\u00f3ns do \"lingam\" at\u00f3panse sobre os muros dos templos, ben sexa illadas, ben mesturadas en escenas er\u00f3ticas. En ocasi\u00f3ns o \"lingam\" era levado como ornamento ou como amuleto. O \"lingam\" era obxecto de veneraci\u00f3n e posu\u00eda virtudes medicinais: as mulleres est\u00e9riles buscaban o seu contacto e algunhas mulleres virxes fac\u00edanse desflorar por el. Ocasionalmente eran os sacerdotes os que fac\u00edan as funci\u00f3ns do \"lingam\". Unha das representaci\u00f3ns do deus Siva \u00e9 un \"lingam\" dentro dunha vulva, que simboliza a uni\u00f3n de Siva coa s\u00faa enerx\u00eda din\u00e1mica ou \"sakti\".\nCristianismo.\nO falo estivo presente como s\u00edmbolo dende os comezos do cristianismo, pois san Antonio Abade e a s\u00faa orde adopt\u00e1rono como insignia, que finalmente terminou sendo a cruz rematada por unha asa e unha \"tau\".\nM\u00e1is adiante, na representaci\u00f3n de Cristo que fan os crucifixos toscanos do s\u00e9culo XII, pres\u00e9ntase unha figura espida e, por tanto, sometida a vexaci\u00f3n. S\u00f3 o anaco de pano que oculta os seus xenitais conserva un \u00e1mbito de privacidade no corpo espido, a\u00ednda que ese pano insin\u00fae cos seus pregos a forma do falo, recreando a erecci\u00f3n que a crenza popular atrib\u00fae aos estertores da morte. Noutros casos as formas anat\u00f3micas do corpo crucificado traspo\u00f1en sobre o ventre do crucificado unha figura explicitamente f\u00e1lica en erecci\u00f3n vertical.\nAntes da revoluci\u00f3n francesa en moitas igrexas de certas zonas de Francia e Italia hab\u00eda representaci\u00f3ns de falos que adoitaban estar situados sobre as portadas e cuxa presenza se considera herdanza de tradici\u00f3ns pag\u00e1s anteriores ao cristianismo. No coro da igrexa de Ciudad Rodrigo cons\u00e9rvanse representaci\u00f3ns f\u00e1licas formando parte do cadeirado ou do facistol.\nEste sistema de representaci\u00f3ns engl\u00f3base dentro do chamado \"phallus paschalis\", que constit\u00fae a estratexia iconogr\u00e1fica da cristiandade medieval, e en concreto das fantasmagor\u00edas f\u00e1licas nas escenas do Cristo crucificado. Suponse que o \"phallus paschalis\" ten conexi\u00f3ns con tradici\u00f3ns grego-romanas anteriores, tales como a de Hermes, Fascinus etc.\nAspectos simb\u00f3licos e psicol\u00f3xicos.\nPerspectiva freudiana.\nPara a teor\u00eda psicanal\u00edtica o pene constit\u00fae un obxecto libidinal durante o estadio prexenital do desenvolvemento psicosexual, do mesmo xeito que os seos, o ano ou a urina. Freud, a partir de Klein, considera que estes chamados \"obxectos parciais\" son os que confiren a s\u00faa condici\u00f3n sexuada \u00e1 persoa que os pos\u00fae, e non ao rev\u00e9s. Segundo Freud, nos primeiros anos da vida a esixencia libidinal vai aparecendo en distintos \u00f3rganos, o que vai marcando fases sucesivas, das cales a fase f\u00e1lica, centrada no pene, \u00e9 a de culminaci\u00f3n da sexualidade infantil. A fase ed\u00edpica posterior aparece cando o neno se decata de que a nena non ten pene e de que o seu desexo de posu\u00edr \u00e1 s\u00faa nai sup\u00f3n para el o risco de perder o seu propio pene, no que se denomina \"complexo de castraci\u00f3n\". O complexo an\u00e1logo na nena \u00e9 o que nace ao ser consciente de que \u00e9 inferior ao home, debido \u00e1 s\u00faa carencia de pene, \u00e9 denom\u00ednase \"envexa f\u00e1lica\". O falo \u00e9 para Freud o pene como membro que \u00e9 posible perder. En 1924 Freud formulou o complexo de castraci\u00f3n como a preferencia do saber inconsciente pola oposici\u00f3n castrado-non castrado, en detrimento do binomio masculino-feminino que a anatom\u00eda sexual parece po\u00f1er en evidencia. Esta diferenza de perspectiva ten sobre o suxeito unha consecuencia: cando un neno ve o \u00f3rgano sexual feminino non ve a expresi\u00f3n do sexo feminino, sen\u00f3n a da castraci\u00f3n. Nun artigo sobre fetichismo de 1927 matiza dicindo que o modelo normal do fetiche \u00e9 o pene do home e o pequeno pene feminino que \u00e9 o cl\u00edtoris.\nPerspectiva junguiana.\nO analista junguiano Robert M. Stein mostra a diferenza entre o pene como \u00f3rgano e Falo, o deus que personifica o tipo especial de enerx\u00eda impulsiva e explosiva \u00e1 que os homes son especialmente susceptibles. Dende esta perspectiva, a atenci\u00f3n do home \u00e1 s\u00faa potencia f\u00e1lica, tendente \u00e1 penetraci\u00f3n como exploraci\u00f3n, vai en detrimento da vertente afectiva da s\u00faa alma, que percibe a penetraci\u00f3n como fusi\u00f3n. O pene como \u00f3rgano est\u00e1 especialmente baixo a influencia do esp\u00edrito f\u00e1lico, de natureza esencialmente impredicible."}
{"id": "160934", "revid": "26501", "url": "https://gl.wikipedia.org/wiki?curid=160934", "title": "Encontro das Augas", "text": "O Encontro das Augas \u00e9 a confluencia do r\u00edo Negro, de augas m\u00e1is escuras case de cor negra, co r\u00edo Solim\u00f5es, como \u00e9 chamado o r\u00edo Amazonas no Brasil nese tramo, de augas m\u00e1is claras con tonalidade arxilosa. Durante 6\u00a0km as augas dos dous r\u00edos corren lado a lado sen mesturarse, e \u00e9 unha das principais actividades tur\u00edstica de Manaus.\nEste fen\u00f3meno \u00e9 producido polas diferenzas de temperatura, velocidade e densidade da auga dos dous r\u00edos. O r\u00edo Negro ten unha velocidade pr\u00f3xima a 2\u00a0km por hora e unha temperatura de 22 \u00b0C, mentres que o r\u00edo Solim\u00f5es fl\u00fae entre 4 a 6\u00a0km por hora a unha temperatura de 28\u00a0\u00b0C."}
{"id": "160937", "revid": "1410", "url": "https://gl.wikipedia.org/wiki?curid=160937", "title": "Rafael Correa", "text": "Rafael Vicente Correa Delgado, nado en Guayaquil o 6 de abril de 1963, \u00e9 un economista e pol\u00edtico esquerdista ecuatoriano. \u00c9 o presidente da Rep\u00fablica de Ecuador dende o 15 de xaneiro de 2007.\nTraxectoria.\nNaceu no seo dunha familia de clase media no centro de Guayaquil. O seu pai foi Rafael Correa Icaza e a s\u00faa nai \u00e9 Norma Delgado Rend\u00f3n. Est\u00e1 casado con Anne Malherbe Gosseline, profesora de nacionalidade belga nada en 1969, \u00e1 que co\u00f1eceu en 1990 na Universidade Cat\u00f3lica de Lovaina e \u00e9 nai do seu tres fillos: Sof\u00eda, Anne Dominique e Rafael Miguel.\nRafael Correa \u00e9 un pol\u00edtico de ideolox\u00eda de esquerda bolivariana, na li\u00f1a do denominado \"Socialismo do s\u00e9culo XXI\" que aplican os seus hom\u00f3logos o venezolano Hugo Ch\u00e1vez e o boliviano Evo Morales. Def\u00ednese a si mesmo como humanista cristi\u00e1n de esquerda.\nO Goberno de Correa afirma que reco\u00f1eceu aos grupos ind\u00edxenas que non queren manter contacto co mundo desenvolvido e estabeleceu unha pol\u00edtica de Estado para os pobos en illamento voluntario."}
{"id": "160938", "revid": "895", "url": "https://gl.wikipedia.org/wiki?curid=160938", "title": "Associazione Sportiva Roma", "text": ""}
{"id": "160939", "revid": "12452", "url": "https://gl.wikipedia.org/wiki?curid=160939", "title": "AS Roma", "text": ""}
{"id": "160941", "revid": "1888", "url": "https://gl.wikipedia.org/wiki?curid=160941", "title": "Ram\u00f3n de la Sagra Peris", "text": ""}
{"id": "160949", "revid": "895", "url": "https://gl.wikipedia.org/wiki?curid=160949", "title": "FC Internazionale", "text": ""}
{"id": "160953", "revid": "1822", "url": "https://gl.wikipedia.org/wiki?curid=160953", "title": "Carpo", "text": "En anatom\u00eda, o carpo \u00e9 unha estrutura do membro superior humano, artellada cos \u00f3sos do antebrazo, \u00e9 dicir, radio e c\u00fabito. Est\u00e1 constitu\u00eddo por oito \u00f3sos, distribu\u00eddos en d\u00faas fileiras, unha m\u00e1is pr\u00f3xima ao antebrazo ou proximal, e outra m\u00e1is preto dos dedos ou distal. A estrutura \u00f3sea m\u00f3vese en conxunto, permitindo os diversos movementos do pulso.\n\u00d3sos do carpo.\nSon oito \u00f3sos pequenos que se artellan entre si e co radio, c\u00fabito e os \u00f3sos metacarpianos.\nOs oito \u00f3sos art\u00e9llanse entre si, formando pequenas articulaci\u00f3ns. En conxunto forman o pulso."}
{"id": "160954", "revid": "22570", "url": "https://gl.wikipedia.org/wiki?curid=160954", "title": "Diario Sport", "text": "O Diario SPORT \u00e9 un xornal de prensa deportiva, de pago, e distribuci\u00f3n matinal, editado en Barcelona.\nSegundo os datos do estudo da Oficina de Xustificaci\u00f3n da Difusi\u00f3n (OJD) de decembro de 2005, ten unha tirada media de 176.462 exemplares diarios, e unha difusi\u00f3n media de 114.682 exemplares diarios. Estes datos conv\u00e9rteno no primeiro diario deportivo m\u00e1is vendido en Barcelona e o terceiro de Espa\u00f1a, por detr\u00e1s do Diario Marca e do Diario As, editados en Madrid e por diante de Mundo Deportivo, tam\u00e9n editado en Barcelona. O Diario Sport pertence ao Grupo Zeta, empresa editora de El Peri\u00f3dico de Catalu\u00f1a e de revistas como Tiempo ou Intervi\u00fa.\nIdeoloxicamente autodef\u00ednese como o xornal dos afeccionados ao Futbol Club Barcelona. O seu slogan comercial en catal\u00e1n \u00e9 \"Sempre amb el Bar\u00e7a\" (en galego, \"sempre co Bar\u00e7a\")."}
{"id": "160955", "revid": "10599", "url": "https://gl.wikipedia.org/wiki?curid=160955", "title": "Diario As", "text": ""}
{"id": "160956", "revid": "5818750", "url": "https://gl.wikipedia.org/wiki?curid=160956", "title": "As (xornal)", "text": "As \u00e9 un xornal espa\u00f1ol de informaci\u00f3n deportiva, de tirada diaria, de pago e con distribuci\u00f3n matinal editado polo Grupo PRISA.\nFoi fundado en 1967 por Luis Montiel Balanzat, sendo o actualidade o diario deportivo m\u00e1is lido na Comunidade de Madrid e o segundo diario deportivo de Espa\u00f1a tanto en tirada como en vendas e distribuci\u00f3n. As\u00ed mesmo, o seu web \"as.com\" ocupa a terceira posici\u00f3n por n\u00famero de visitas na clasificaci\u00f3n de diarios nacionais.\nHistoria.\nO xornal creouse en 1967 tomando o nome dunha anterior publicaci\u00f3n, o \"Semanario Gr\u00e1fico As\" que se editou desde 1932 ata 1936. A familia de editores Montiel, encabezada ent\u00f3n por Lu\u00eds Montiel Balanzat, decidiu aproveitar a nova Lei de Prensa de 1966 para lanzar ao mercado un xornal de car\u00e1cter diario, chamado \"Diario As\", que competise directamente con Diario Marca a nivel nacional. O primeiro n\u00famero das sa\u00edu ao mercado o 6 de decembro de 1967 cunha portada dedicada ao tenista Manuel Santana e ao boxeador \"Sombrita\", e o seu primeiro director foi Lu\u00eds Gonz\u00e1lez de Linares. Nos anos 90, As converteuse no primeiro diario con todas as s\u00faas p\u00e1xinas a cor e no segundo diario deportivo m\u00e1is vendido en Espa\u00f1a.\nTras uns anos con perdas no xornal deportivo, en 1996 o Grupo Montiel pon \u00e1 venda varias publicaci\u00f3ns entre as que se incl\u00fae As. De forma paralela, o Grupo PRISA estaba planificando a posta en marcha dun novo diario deportivo, pero a venda das fixo que a empresa envorcase todos os seus esforzos na compra da cabeceira na que tam\u00e9n estaba interesado o Grupo Zeta. Finalmente, Vicente Montiel vende a PRISA o diario As o 12 de xullo de 1996. A nova empresa manter\u00eda o mesmo equipo de traballadores \u00e1s ordes do Grupo Montiel, salvo nos cargos directivos nos que Juli\u00e1n Garc\u00eda Candau abandonar\u00eda para porse no seu lugar Alfredo Rela\u00f1o. Por outra banda, Vicente Montiel pasaba a ser o presidente do Consello de Administraci\u00f3n e nas firmas do diario comezaron a aparecer xornalistas que tam\u00e9n traballaban en El Pa\u00eds, Cadena SER ou Canal+ Espa\u00f1a.\nActualmente As \u00e9 o diario deportivo m\u00e1is lido en Madrid e contin\u00faa como segundo diario deportivo de Espa\u00f1a -por detr\u00e1s de Marca-, tanto en tirada como en vendas e distribuci\u00f3n."}
{"id": "160958", "revid": "56817", "url": "https://gl.wikipedia.org/wiki?curid=160958", "title": "Cybill Shepherd", "text": "Cybill Lynne Shepherd, nada en Memphis (Tennessee) o 18 de febreiro de 1950, \u00e9 unha actriz e produtora de cinema estadounidense."}
{"id": "160959", "revid": "26501", "url": "https://gl.wikipedia.org/wiki?curid=160959", "title": "Clima de monta\u00f1a", "text": "O clima de monta\u00f1a \u00e9 propio de zonas situadas a m\u00e1is de 1.200 metros de altitude. En Espa\u00f1a \u00e9 propio dos Pireneos, Sistema Central, as Cordilleiras B\u00e9ticas e a Cordilleira Cant\u00e1brica.\nCaracter\u00edzase por uns invernos fr\u00edos e longos, con temperaturas negativas, e ver\u00e1ns frescos e curtos. Ten unha oscilaci\u00f3n t\u00e9rmica de 10,5 \u00b0C. As precipitaci\u00f3ns son moi abundantes en forma de auga na primavera e ver\u00e1n e de neve no inverno; e con posibilidade no outono e primavera. \u00c9 unha variante do clima da tundra, a\u00ednda que m\u00e1is suave.\nAs monta\u00f1as tenden a ter condici\u00f3ns clim\u00e1ticas diferentes do clima zonal onde se atopan, debido a un descenso da temperatura coa altura. O gradiente t\u00e9rmico negativo de 0,5-1\u00a0\u00b0C cada 100 metros sup\u00f3n un aumento da humidade relativa do aire e a presenza de choivas orogr\u00e1ficas abundantes na vertente de barlovento; e menores na vertente de sotavento. A orientaci\u00f3n con respecto aos ventos dominantes e o sol \u00e9 de transcendencia vital (ver efecto foehn).\nTam\u00e9n reciben unha maior insolaci\u00f3n e un r\u00e9xime de ventos espec\u00edfico, creando un topoclima diferenciado. Con todo, os centros de acci\u00f3n, as masas de aire e as frontes que lle afectan son os mesmos que no clima zonal."}
{"id": "160960", "revid": "85894", "url": "https://gl.wikipedia.org/wiki?curid=160960", "title": "Lon Chaney", "text": "Leonidas Frank Chaney, nado en Colorado Springs o 1 de abril de 1883 e finado no barrio de Hollywood, na cidade dos \u00c1nxeles, o 26 de agosto de 1930, foi un actor norteamericano da \u00e9poca do cinema mudo, m\u00e1is co\u00f1ecido como Lon Chaney.\n\u00c9 senlleiro por ter representado personaxes monstruosos, atormentados e grotescos, extremadamente ben caracterizados, empregando a s\u00faa propia t\u00e9cnica de maquillaxe, e que son hist\u00f3ricos dentro do cinema de terror. Ficou sendo chamado polos cr\u00edticos de cinema da \u00e9poca como \"O home das mil caras\"."}
{"id": "160961", "revid": "98629", "url": "https://gl.wikipedia.org/wiki?curid=160961", "title": "Harvey Keitel", "text": "Harvey Johannes Keitel , nado en Brooklyn (Nova York) o 13 de maio de 1939, \u00e9 un actor estadounidense, fillo do emigrante xudeu polon\u00e9s Harry Keitel e de nai romanesa, Miriam da Maramure\u015f.\nEn 1991, foi nomeado ao premio Oscar que outorga a Academia, por Bugsy.\nTraxectoria.\nVida persoal.\nCon dezasete anos decidiu entrar no Corpo de Marines e participou durante 1958 na operaci\u00f3n Blue Bat, na crise do L\u00edbano. Ao regresar aos Estados Unidos, traballou de reporteiro xudicial e comezou, posteriormente, a s\u00faa carreira como actor.\nMantivo unha prolongada relaci\u00f3n coa actriz Lorraine Bracco. En 2001, casou coa tam\u00e9n actriz Daphna Kastner. \u00c9 pai de tres fillos: Stella (nada en 1985, froito da relaci\u00f3n con Bracco), Hudson (nado en 2001, dunha relaci\u00f3n con Lisa Karmazin) e Roman (nado en 2004, fillo tam\u00e9n de Kastner)."}
{"id": "160962", "revid": "89787", "url": "https://gl.wikipedia.org/wiki?curid=160962", "title": "Lorenzo Lamas", "text": "Lorenzo Lamas, nado o 20 de xaneiro de 1958 en Santa Monica (California), \u00e9 un actor de cinema e televisi\u00f3n de nacionalidade estadounidense e ascendencia arxentina. \u00c9 fillo do actor arxentino Fernando Lamas e a actriz Arlene Dahl. Acadou sona a partir da s\u00faa participaci\u00f3n na serie de televisi\u00f3n \"Falcon Crest\"."}
{"id": "160963", "revid": "1131", "url": "https://gl.wikipedia.org/wiki?curid=160963", "title": "Depor Sport", "text": "O DEPOR Sport foi un xornal de prensa deportiva, de pago, e distribuci\u00f3n matinal, editado na Coru\u00f1a. O xornal centr\u00e1base na actualidade do Deportivo da Coru\u00f1a, as\u00ed como no f\u00fatbol de toda a provincia da Coru\u00f1a.\nHistoria.\nFundouse en 2005. En xullo de 2013 a s\u00faa edici\u00f3n pasou a ser online, deixando o formato papel. Posteriormente deixar\u00eda de publicarse."}
{"id": "160964", "revid": "3054", "url": "https://gl.wikipedia.org/wiki?curid=160964", "title": "Serie A (Italia)", "text": ""}
{"id": "160965", "revid": "81969", "url": "https://gl.wikipedia.org/wiki?curid=160965", "title": "Cagliari Calcio", "text": "O Cagliari Calcio \u00e9 un club de f\u00fatbol italiano da cidade de Cagliari, en Sarde\u00f1a. Fundouse en 1920 e compite na Serie A.\nEstadio.\nO Cagliari xoga de local no estadio Sant'Elia. Inaugurouse en 1970, ten capacidade para 23.486 espectadores e foi unha das sedes da Copa Mundial de F\u00fatbol de 1990. As s\u00faas dimensi\u00f3ns son de 105x66,5 metros."}
{"id": "160966", "revid": "98629", "url": "https://gl.wikipedia.org/wiki?curid=160966", "title": "L'Aquila Calcio 1927", "text": "L'Aquila Calcio 1927 \u00e9 un club de f\u00fatbol italiano da cidade de L'Aquila na rexi\u00f3n dos Abruzos. Fundouse en 1927 e compite na Lega Pro Seconda Divisione.\nEstadio.\nO L'Aquila Calcio xoga no estadio Tommaso Fattori, inaugurado en 1933 e con capacidade 10.000 espectadores."}
{"id": "160971", "revid": "98629", "url": "https://gl.wikipedia.org/wiki?curid=160971", "title": "Xente marabillosa", "text": "Xente marabillosa \u00e9 unha serie de televisi\u00f3n estadounidense xuvenil inspirada no \"filme\" \"WarGames\" que emitiu a CBS na tempada 1983-1984. En Galicia emitiuna a TVG en 1986.\nArgumento.\nA serie segue as aventuras dun grupo de catro adolescentes, Richie, Alice, Hamilton e Jeremy \u2013 e traballan como inform\u00e1ticos e detectives afeccionados."}
{"id": "160972", "revid": "21293", "url": "https://gl.wikipedia.org/wiki?curid=160972", "title": "Whiz Kids", "text": ""}
{"id": "160974", "revid": "98629", "url": "https://gl.wikipedia.org/wiki?curid=160974", "title": "Carga de afundimento", "text": "A carga de afundimento dunha cimentaci\u00f3n \u00e9 a carga aplicada a partir da cal as tensi\u00f3ns no terreo superan a capacidade portante do terreo, produc\u00edndose un fallo no asentamento ou estabilidade da cimentaci\u00f3n que eventualmente pode causar o colapso total ou parcial da estrutura.\nDependendo da rixidez do terreo, este afundimento ser\u00e1 lento ou r\u00e1pido, localizado ou distribu\u00eddo etc.\nAfundimento dunha zapata.\nO afundimento dunha zapata prod\u00facese cando nalg\u00fan punto a tensi\u00f3n m\u00e1xima sobre o terreo supera a capacidade portante do terreo. Dita tensi\u00f3n m\u00e1xima depende do momento flector (\"M\") e o esforzo axial (\"N\") existentes na base do piar ao que serve de apoio a zapata. Dita tensi\u00f3n m\u00e1xima para o caso de flexi\u00f3n non esviada pode calcularse mediante as seguintes f\u00f3rmulas:\nOnde:\nCando dita tensi\u00f3n supera certa tensi\u00f3n relacionada coa tensi\u00f3n admisible do terreo prod\u00facese o afundimento (total ou parcial) da zapata, que pode producir colapso total ou parcial da estrutura que se sustenta sobre a zapata.\nAfundimento dunha estaca.\nUnha estaca af\u00fandese no terreo cando se supera a resistencia combinada do estrato inferior de apoio da estaca e dos estratos superiores que producen rozamento sobre a superficie da estaca. Unha f\u00f3rmula pr\u00e1ctica para calcular a carga resistible antes do afundimento formula_6 \u00e9 a seguinte:\nOnde:\nA f\u00f3rmula anterior ignora a resistencia de punta, polo que se a estaca no seu extremo inferior est\u00e1 apoiada por un estrato resistente ser\u00eda:\nOnde:\nPunzonado dun estrato.\nPara unha cimentaci\u00f3n rectangular, de dimensi\u00f3ns formula_16, a expresi\u00f3n de Hanna pred\u00ed que haber\u00e1 punzonamento do estrato superior con afundimento no estrato inferior cando a presi\u00f3n m\u00e1xima sobre o terreo supere o valor:\nOnde:"}
{"id": "160975", "revid": "98629", "url": "https://gl.wikipedia.org/wiki?curid=160975", "title": "Amancio Caama\u00f1o", "text": "Amancio Caama\u00f1o Cimadevila, nado en Negreira en 1894 e finado en Poio o 12 de novembro de 1936, foi un m\u00e9dico e pol\u00edtico galego.\nTraxectoria.\nEn Santiago de Compostela licenciouse en Medicina e Veterinaria e foi profesor de piano. En 1922 asentouse en Pontevedra onde foi propietario dun importante sanatorio rematado en 1931. Foi director do Hospital Provincial de Pontevedra.\nEn 1930 foi elixido presidente da Xunta Directiva fundacional do Centro Republicano de Pontevedra, permaneceu no cargo ata xu\u00f1o de 1931. Foi un dos asinantes do manifesto fundacional da Federaci\u00f3n Republicana Gallega e formou parte do seu Comit\u00e9 Executivo.\nNomeado membro da Comisi\u00f3n Xestora da Deputaci\u00f3n Provincial de Pontevedra, o 25 de maio de 1931 foi elixido presidente da Deputaci\u00f3n. Nas elecci\u00f3ns xerais de 1933 foi candidato do Partido Republicano Gallego, pero non sa\u00edu elixido. Ingresou despois en Izquierda Republicana, sendo un dos representantes galegos elixidos para participar a asemblea fundacional de IR en Madrid. Foi Gobernador Civil de Pontevedra at\u00e9 febreiro de 1936, en xaneiro abandonara IR por estar en desacordo coa formaci\u00f3n da coalici\u00f3n da Fronte Popular.\nFoi o principal doador da provincia pontevedresa para as v\u00edtimas da Revoluci\u00f3n de Asturias de 1934, ademais de cooperar co Socorro Vermello Internacional. Foi presidente da Sociedad Recreo de Artesanos de Pontevedra.\nLogo da sublevaci\u00f3n militar, foi detido o 24 de xullo e reclu\u00eddo na Prisi\u00f3n Provincial establecida na Escola Normal. Foi destitu\u00eddo da s\u00faa praza de m\u00e9dico. Procesado e condenado a morte, foi fusilado na Caeira o 12 de novembro. O seu sanatorio e bens foron incautados. Nos anos corenta, logo dun longo proceso, f\u00f3ronlle restitu\u00eddos \u00e1 familia.\nVida persoal.\nCasou en 1920 con Matilde Caama\u00f1o Pato, irm\u00e1 de Alfredo e Manuel Caama\u00f1o Pato, coa que tivo tres fillos: Matulas, Milocha e Amancio.\nQuerela arxentina contra os crimes do franquismo.\nEn 2019 a s\u00faa familia incorporouse \u00e1 Querela arxentina contra os crimes do franquismo."}
{"id": "160976", "revid": "1888", "url": "https://gl.wikipedia.org/wiki?curid=160976", "title": "Amancio Caama\u00f1o Cimadevila", "text": ""}
{"id": "160977", "revid": "74806", "url": "https://gl.wikipedia.org/wiki?curid=160977", "title": "Puss Gets the Boot", "text": "Puss Gets the Boot \u00e9 unha curtametraxe de animaci\u00f3n, a primeira do que logo ser\u00eda a serie de Tom e Jerry en cine e televisi\u00f3n.\nDesenvolvemento.\nA curta foi a primeira colaboraci\u00f3n dos directores Willliam Hanna e Joseph Barbera, elaborouse na unidade de Rudolf Ising nos estudios de animaci\u00f3n da Metro-Goldwyn-Mayer en 1939, coa supervisi\u00f3n musical de Scott Bradley e animado por Carl Urbano, Tony Pabian, Jack Zander, Peter Burness e Bob Allen, a s\u00faa estrea foi o 10 de febreiro de 1940.\nCaracter\u00edsticas.\nNa curta aparecen por primeira vez os caracteres que cristalizar\u00e1n ao tempo en Tom e Jerry, a\u00ednda que nesta primeira versi\u00f3n o gato ch\u00e1mase Jasper e o rato non recibiu nome na proxecci\u00f3n pero extraoficialmente co\u00f1\u00e9cese como Jinx. Constit\u00fae con nove minutos a curtametraxe de menos duraci\u00f3n da serie de Tom e Jerry"}
{"id": "160979", "revid": "29398", "url": "https://gl.wikipedia.org/wiki?curid=160979", "title": "Envidia Kotxina", "text": "Envidia Kotxina \u00e9 un grupo musical de punk rock nado en Madrid no ano 1994."}
{"id": "160981", "revid": "89787", "url": "https://gl.wikipedia.org/wiki?curid=160981", "title": "Andr\u00e9 Andr\u00e9", "text": "Andr\u00e9 Filipe Br\u00e1s Andr\u00e9, co\u00f1ecido futbolisticamente como Andr\u00e9 Andr\u00e9, nado en Vila do Conde o 26 de agosto de 1989, \u00e9 un futbolista portugu\u00e9s. Xoga de centrocampista e o seu equipo actual \u00e9 o FC Porto.\nTraxectoria.\nFillo do futbolista Ant\u00f3nio Andr\u00e9, Andr\u00e9 Andr\u00e9 deu os seus primeiros pasos no f\u00fatbol nas categor\u00edas inferiores do Varzim SC. En 2006 deu o salto ao primeiro equipo e o 20 de xu\u00f1o de 2010 anunciouse a s\u00faa contrataci\u00f3n polo Deportivo da Coru\u00f1a, para xogar no seu filial.\nO 24 de novembro anunciouse que o xogador deixaba a disciplina branquiazul e rotornaba a Portugal por motivos estritamente persoais. Igualmente, os dereitos do xogador seguen a ser do Deportivo."}
{"id": "160982", "revid": "10599", "url": "https://gl.wikipedia.org/wiki?curid=160982", "title": "Andr\u00e9 Filipe Br\u00e1s Andr\u00e9", "text": ""}
{"id": "160984", "revid": "5863", "url": "https://gl.wikipedia.org/wiki?curid=160984", "title": "Joaqu\u00edn Poza Juncal", "text": "Joaqu\u00edn Poza Juncal, nado en Pontevedra o 26 de novembro de 1898 e finado en Madrid o 28 de setembro de 1934, foi un avogado, xornalista e pol\u00edtico galego.\nTraxectoria.\nFillo de Joaqu\u00edn Poza Cobas, dirixente republicano de Pontevedra, sucedeu ao seu pai como director de \"La Libertad\". Foi vicepresidente do Centro Republicano de Pontevedra e un dos asinantes do manifesto fundacional da Federaci\u00f3n Republicana Gallega en 1930, o chamado \"Pacto de Lestrobe\". Logo da proclamaci\u00f3n da Segunda Rep\u00fablica foi concelleiro de Pontevedra e m\u00e1is tarde gobernador civil de Ourense. Nas elecci\u00f3ns a Cortes Constitu\u00edntes de 1931 foi elixido deputado por Pontevedra pola FRG.\nEn 1933 p\u00e1sase a Acci\u00f3n Republicana e ingresa en Izquierda Republicana en 1934. Participou activamente nas asembleas de elaboraci\u00f3n do Estatuto de Autonom\u00eda de Galicia. Foi tam\u00e9n avogado asesor da Caja Rural de L\u00e9rez, fundada en 1926.\nFoi redactor-xefe de \"El Pa\u00eds\", voceiro do PRG e logo de IR, colaborador de \"Faro de Vigo\" e \"El Emigrado\" (A Estrada). Dirixiu a revista \"Vida Agraria\", voceiro da Caja Rural de L\u00e9rez, da que foi asesor xur\u00eddico.\nIniciouse na masonar\u00eda en 1929 na loxa pontevedresa \"\"Helenes n\u00ba 7\", na que empregou o \"simb\u00f3lico\" \"Vergniaud\"\", acadando o grao 3\u00ba (mestre).\nFoi irm\u00e1n de Hern\u00e1n e Laureano Poza Juncal, este \u00faltimo tam\u00e9n mas\u00f3n no exilio."}
{"id": "160985", "revid": "23204", "url": "https://gl.wikipedia.org/wiki?curid=160985", "title": "Hern\u00e1n Poza Juncal", "text": "Hern\u00e1n Poza Juncal, nado en Pontevedra o 6 de xu\u00f1o de 1903 e finado en Nova York en febreiro de 1967, foi un mestre e pedagogo galego.\nTraxectoria.\nFillo de Joaqu\u00edn Poza Cobas, dirixente republicano de Pontevedra, foi membro activo da Federaci\u00f3n Universitaria Espa\u00f1ola e escribiu na revista compostel\u00e1 \"Universitarios\". Traballou nos centros laicos \"Escuela Moderna\" e \"Escuela Nueva\" de Pontevedra. Entre 1924 e 1929 dirixiu en Lal\u00edn a Escuela-Hospital-Asilo creada polos emigrados da Sociedad Hijos del Partido de Lal\u00edn. Socio do Centro Republicano de Pontevedra, foi profesor da Escola Normal de Mestres de Barcelona e director da Escola de Maxisterio pontevedresa.\nCo golpe de Estado do 18 de xullo de 1936 foi detido e ingresou en prisi\u00f3n, de onde conseguiu sa\u00edr por mediaci\u00f3n de amizades. Marcha a Portugal e dende a\u00ed a Estados Unidos onde se exiliou. En USA dedicouse a ensinar espa\u00f1ol na Eastman School of Languages and Business (1940), e despois foi director do Poza Institute of Languages and Business (1941). En 1938 foi xefe de redacci\u00f3n do diario \"La Voz\" de Nova York e entre 1938 e 1943 foi comentarista de radio. Dende 1943 foi profesor do Brooklyn College en Nova York.\nPublicou o libro \"Pratical Handbook of Commercial Correspondence in Spanish and English\" (\"Manual pr\u00e1ctico de correspondencia comercial en espa\u00f1ol e ingl\u00e9s\"). Escrib\u00eda baixo o pseud\u00f3nimo Xan Calqueira.\nVida persoal.\nCasou con Carmen Fern\u00e1ndez Garc\u00eda en 1927."}
{"id": "160986", "revid": "22570", "url": "https://gl.wikipedia.org/wiki?curid=160986", "title": "Repetici\u00f3n", "text": "Na radio e na televisi\u00f3n a repetici\u00f3n \u00e9 a difusi\u00f3n dun informativo, programa ou serie que xa se emitiu con anterioridade. A popularizaci\u00f3n desta pr\u00e1ctica atrib\u00faese xeralmente ao produtor norteamericano de Desi Arnaz, sen\u00f3n o inventor foi o que lle tirou proveito por vez primeira. Nos Estados Unidos \u00e9 corrente a repetici\u00f3n das series ao rematar, ou mesmo antes, por cadeas locais ou de cable mediante o m\u00e9todo co\u00f1ecido como sindicaci\u00f3n. En Galicia os informativos da primeira canle da TVG rep\u00edtense unha hora m\u00e1is tarde en tvG2. Nos grandes acontecementos deportivos internacionais a pr\u00e1ctica da repetici\u00f3n \u00e9 corrente en moitos pa\u00edses para paliar o desfase horario."}
{"id": "160988", "revid": "92340", "url": "https://gl.wikipedia.org/wiki?curid=160988", "title": "Joaqu\u00edn Poza Cobas", "text": "Joaqu\u00edn Poza Cobas, nado en Pontevedra en 1870 e finado na mesma cidade o 20 de agosto de 1948, foi un xornalista e pol\u00edtico galego.\nTraxectoria.\nEra fillo de Laureano Poza Est\u00e9vez. Libreiro e impresor, na s\u00faa imprenta da r\u00faa Michelena imprim\u00edronse, os \"Documentos, inscripciones, monumentos, extractos de manuscritos, tradiciones, noticias etc. para la Historia de Pontevedra\", de Casto Sampedro (1902), alg\u00fans n\u00fameros da revista N\u00f3s, regulamentos de sociedades obreiras e peri\u00f3dicos como \"El Amigo del Pueblo\" de Vigo. Ti\u00f1a tam\u00e9n unha librer\u00eda na praza Indalecio Armesto.\nVencellado ao movemento republicano de Pontevedra xa a finais do s\u00e9culo XIX, en 1900 aparece como administrador do peri\u00f3dico \"La Uni\u00f3n Nacional\" portavoz dese movemento. Dirixente do Partido Radical dende os seus inicios, en 1904 foi un dos asinantes da convocatoria ao mitin que Alejandro Lerroux \u00eda dar en Pontevedra. Foi tam\u00e9n director dos peri\u00f3dicos \"El Grito del Pueblo\", \u00f3rgano do Partido Republicano, e \"La Libertad\" (en 1907 era o seu administrador e, dende 1908, director e propietario, imprim\u00edndose nos seus talleres tipogr\u00e1ficos, foi substitu\u00eddo polo seu fillo Joaqu\u00edn).\nFoi un dos asinantes do manifesto dos republicanos galegos \u00e1 Xunta Directiva da Alianza Republicana en 1928. Socio do Centro Republicano de Pontevedra, militou inicialmente no Partido Radical-Socialista, a\u00ednda que se deu de baixa posteriormente. En 1935 ingresa en Uni\u00f3n Republicana.\nCasado con Pilar Juncal, irm\u00e1 de Jos\u00e9 Juncal Verdulla, entre os seus fillos destacaron \nJoaqu\u00edn, Hern\u00e1n e Laureano Poza Juncal."}
{"id": "161002", "revid": "1131", "url": "https://gl.wikipedia.org/wiki?curid=161002", "title": "Montse Prado Cores", "text": "Mar\u00eda Montserrat Prado Cores, nada en Cambados o 9 de xaneiro de 1965, \u00e9 unha pol\u00edtica galega do BNG, sendo na actualidade secretaria de organizaci\u00f3n e membro da executiva nacional de dita formaci\u00f3n.\nTraxectoria.\n\u00c9 diplomada en Maxisterio e licenciada en Xeograf\u00eda e Historia pola Universidade de Santiago. Traballaba como celadora do Sergas at\u00e9 a s\u00faa dedicaci\u00f3n exclusiva \u00e1 pol\u00edtica.\nEstivo desde nova vencellada ao movemento veci\u00f1al e cultural. Foi membro da executiva da Asociaci\u00f3n de Veci\u00f1os de Oubi\u00f1a entre 1984 e 2006, presidiu a Asociaci\u00f3n Cultural Sete P\u00edas e participou na fundaci\u00f3n da Asociaci\u00f3n Cultural Xironsa.\nFormou parte da primeira direcci\u00f3n nacional de Galiza Nova. Foi concelleira de Cambados entre 1991 e 2005. Tralas elecci\u00f3ns auton\u00f3micas de 2005 foi nomeada delegada da Conseller\u00eda de Innovaci\u00f3n e Industria na provincia de Pontevedra. Tralas elecci\u00f3ns auton\u00f3micas de 2009 foi nomeada membro do consello de administraci\u00f3n da CRTVG. Forma parte do Consello Comarcal do Saln\u00e9s do BNG. Foi elixida deputada do Parlamento de Galicia nas auton\u00f3micas de 2012.\nColabora coa publicaci\u00f3n \"Terra e Tempo\"."}
{"id": "161004", "revid": "23204", "url": "https://gl.wikipedia.org/wiki?curid=161004", "title": "Ana Pont\u00f3n", "text": "Ana Bel\u00e9n Pont\u00f3n Mondelo, nada en Chorente (Sarria) o 27 de xullo de 1977, \u00e9 unha pol\u00edtica galega do Bloque Nacionalista Galego (BNG). \u00c9 a Portavoz Nacional do BNG desde 2016.\nFoi candidata \u00e1 Presidencia nas Elecci\u00f3ns ao Parlamento de Galicia de 2016. A inicios de 2020 foi elixida de novo pola militancia como candidata \u00e1 Presidencia da Xunta de Galicia nas elecci\u00f3ns de xullo de 2020. Tras as elecci\u00f3ns do 12 de xullo de 2020, converteuse na l\u00edder da oposici\u00f3n no Parlamento de Galicia, ap\u00f3s conseguir o seu partido o m\u00e1ximo hist\u00f3rico de 19 deputados.\nTraxectoria.\nLicenciouse en Ciencias Pol\u00edticas e da Administraci\u00f3n pola Universidade de Santiago de Compostela. Con 16 anos comezou a s\u00faa militancia en Galiza Nova e no BNG. En Compostela participou nos Comit\u00e9s Abertos de Faculdade, sendo elixida representante na Xunta da Facultade de Ciencias Pol\u00edticas e no Claustro.\nEntre 2000 e 2004 foi membro da Direcci\u00f3n Nacional e da Comisi\u00f3n Permanente de Galiza Nova, sendo secretaria de organizaci\u00f3n entre 2000 e 2003. Participou na Asemblea de Mulleres de Galiza Nova.\nNa IX Asemblea Nacional foi elixida membro do Consello Nacional do BNG. O 7 de febreiro de 2004 accedeu como deputada ao Parlamento de Galicia, en substituci\u00f3n de Pilar Garc\u00eda Negro, sendo portavoz en temas de mocidade e igualdade de x\u00e9nero. Nas elecci\u00f3ns auton\u00f3micas de 2005 foi elixida deputada, exercendo como portavoz de Mocidade, Medio Ambiente e Igualdade, amais de ser presidenta da Comisi\u00f3n de Agricultura.\nParticipou en eventos como o Festival Mundial da Xuventude Democr\u00e1tica (Cuba, 1997), a Marcha Mundial das Mulleres (Bruxelas, 2000) ou o F\u00f3rum Social Mundial (Porto Alegre, 2002).\nColabora coa publicaci\u00f3n \"Terra e Tempo\".\nO 8 de febreiro de 2012 anunciouse que suceder\u00eda a Carlos Aymerich como voceira do BNG no Parlamento galego at\u00e9 as elecci\u00f3ns dese mesmo ano, tralas que foi substitu\u00edda polo cabeza de lista Francisco Jorquera.\nPortavoz Nacional do BNG e Candidata \u00e1 Presidencia da Xunta de Galicia.\nA comezos 2016, ap\u00f3s os malos resultados electorais colleitados por N\u00f3s - Candidatura Galega, que lideraba o BNG, Xavier Vence anunciou que non repetir\u00eda como voceiro nacional. Ana Pont\u00f3n presentouse como un dos dous -e principal- candidato a o suceder na XV Asemblea Nacional, celebrada na Coru\u00f1a o 28 de febreiro de 2016. \nNesa Asemblea resultou elixida Portavoz Nacional do BNG polo 85% dos votos. Aprobouse tam\u00e9n nesa Asemblea unha emenda estatutaria que permitir\u00eda compatibilizar o cargo de Portavoz Nacional co de candidato \u00e1 Presidencia da Xunta de Galicia. En abril dese mesmo, Ana Pont\u00f3n foi proclamada como cabeza de lista do BNG \u00e1s Elecci\u00f3ns ao Parlamento de Galicia 2016.\nA pesar das malas perspectivas electorais que auguraban as enquisas, o BNG conseguiu nas elecci\u00f3ns auton\u00f3micas do 25 de setembro case 120.000 votos, que se transformaron en seis deputados, s\u00f3 un menos que na lexislatura anterior. Case todos os medios sinalaron que a actuaci\u00f3n da candidata na campa\u00f1a \u2013en especial nos debates electorais retransmitidos pola TVG\u2013 estiveron detr\u00e1s duns resultados moderadamente satisfactorios para o partido. De feito, seis meses despois Ana Pont\u00f3n foi reelixida Portavoz Nacional do BNG polo 98% dos votos da militancia, na XVI Asemblea do BNG.\nAnte as dificultades dos demais partidos da oposici\u00f3n, Ana Pont\u00f3n liderou en numerosas ocasi\u00f3ns a fiscalizaci\u00f3n do goberno de Feijoo. Tras recibir o voto afirmativo das asembleas comarcais celebradas en decembro, o Consello Nacional do BNG revalidou o 11 de xaneiro de 2020 a s\u00faa candidatura \u00e1 Presidencia da Xunta de Galicia nas elecci\u00f3ns de abril de 2020. En novembro de 2021 foi elixida novamente como portavoz nacional co 99% dos votos emitidos na s\u00faa XVIII Asemblea Nacional.\nVida privada.\nNaceu na parroquia de Chorente, no concello de Sarria, mais reside en Santiago de Compostela desde os seus tempos de estudante. A mediados de setembro de 2019 anunciou que estaba embarazada de dezaoito semanas. A nena naceu o 21 de xaneiro de 2020 e levou por nome Ic\u00eda."}
{"id": "161012", "revid": "85894", "url": "https://gl.wikipedia.org/wiki?curid=161012", "title": "As Costeiras, Camb\u00e1s, Aranga", "text": "As Costeiras \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 11 habitantes no ano 2009 segundo datos do Instituto Nacional de Estad\u00edstica, dos cales 7 eran homes e 4 eran mulleres."}
{"id": "161013", "revid": "85894", "url": "https://gl.wikipedia.org/wiki?curid=161013", "title": "O Couce, Camb\u00e1s, Aranga", "text": "O Couce \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 22 habitantes no ano 2009 segundo datos do Instituto Nacional de Estad\u00edstica, dos cales 9 eran homes e 13 eran mulleres."}
{"id": "161014", "revid": "85894", "url": "https://gl.wikipedia.org/wiki?curid=161014", "title": "Os Edreiros, Camb\u00e1s, Aranga", "text": "Os Edreiros \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 4 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 2 eran mulleres."}
{"id": "161015", "revid": "6464763", "url": "https://gl.wikipedia.org/wiki?curid=161015", "title": "A banda de Ovidio", "text": "A banda de Ovidio \u00e9 unha serie de animaci\u00f3n para a televisi\u00f3n producida polo estudio canadense Cin\u00e9Groupe en asociaci\u00f3n co belga Odec Kid Cartoons, os personaxes creounos e dese\u00f1ounos Bernard Godi en cooperaci\u00f3n co artista e animador belga Nic Brocque. A serie emitiuse orixinalmente en T\u00e9l\u00e9vision de Radio-Canada na tempada 1987-1988. En Galicia emitiuna a TVG en 1987, e en Panda Club en 1997.\nSinopse.\nA serie ten como protagonista a Ovidio, un ornitorrinco que vive nunha illa tropical dos mares do sur, onde lle acontecen un mundo de aventuras coa s\u00faa banda de amigos, Ventrucho que \u00e9 o seu curm\u00e1n, Gu\u00e1, o tucano, e Polo, un simp\u00e1tico lagarto. Mais tam\u00e9n ten que facer fronte aos malevos da illa, Zozo, un tucano de peteiro irisado, e Pi a pit\u00f3n. "}
{"id": "161016", "revid": "89787", "url": "https://gl.wikipedia.org/wiki?curid=161016", "title": "Celestino Poza Cobas", "text": "Celestino Poza Cobas, nado en Pontevedra o 22 de marzo de 1868 e finado na mesma cidade o 8 de agosto de 1954, foi un mestre, m\u00e9dico e pol\u00edtico galego.\nTraxectoria.\nFillo de Laureano Poza Est\u00e9vez. Logo de traballar como carpinteiro, estudou bacharelato en Pontevedra, Maxisterio e posteriormente Medicina, por libre, en Compostela, licenci\u00e1ndose en 1892. Colaborou en \"La Uni\u00f3n Republicana\". Embarcouse como m\u00e9dico nun nav\u00edo. Dende 1893 residiu en Filipinas, asent\u00e1ndose logo en Calap\u00e1n, capital da illa de Mindoro. Al\u00ed adquiriu varias propiedades. En 1898 na guerra, foi ferido nun asalto que os tagalos efectuaron ao lugar onde viv\u00eda. Logo de resistiren 40 d\u00edas, firmaron a capitulaci\u00f3n honrosa, quedando Poza e os seus compa\u00f1eiros en calidade de prisioneiros. En abril de 1899 chegou a Barcelona, no vapor \u00abAlicante\u00bb, e despois foi recibido na s\u00faa cidade natal como un heroe.\nDe regreso a Pontevedra en 1899, converteuse nun dos homes fortes do republicanismo local, pero a s\u00faa personalidade provocou alg\u00fans problemas: no semanario \"El Centinela\", dirixido por Emiliano Iglesias, mostrase o malestar de elementos republicanos \u201cdisgustados con el autoritarismo que demuestra el nuevo hombre fuerte del movimiento, Celestino Poza Cobas\". Tam\u00e9n colaborou en \"La Justicia\".\nEn 1902 inaugurou o Sanatorio Poza, que dispu\u00f1a de salas de operaci\u00f3ns, radiodiagn\u00f3stico, radioterapia, infravermellos e ultravioleta e sala de masaxes. En 1903 dirixe a Escola Laica, financiada polo Comit\u00e9 Local do Partido Republicano de Pontevedra. En 1904 solicitou praza de m\u00e9dico, sen emolumentos, no Hospital Provincial, sen \u00e9xito.\nFoi concelleiro en Pontevedra, no per\u00edodo 1906-1909. En 1908 foi proposto pola Corporaci\u00f3n para ocupar unha praza de gratu\u00edta cirurxi\u00e1n, Celestino aceptou, pero un conflito co director do Hospital paralizou o ingreso. A\u00ednda que o asunto das incompatibilidade foi resolto favorablemente polo Concello, definitivamente, Celestino Poza decidiu renunciar \u00e1 praza. Nestes anos xa \u00e9 un reputado m\u00e9dico-cirurxi\u00e1n.\nFoi o encargado de botar a andar o movemento de Solidaridad Gallega na provincia de Pontevedra en 1907; entrevistado por Eugenio L\u00f3pez Aydillo, confesaba que case non ti\u00f1a de quen botar man.\nA finais de 1914 solicita ao Concello que o nomee m\u00e9dico honorario gratu\u00edto, ao que accede a Corporaci\u00f3n, pero poucos meses despois foi destitu\u00eddo polo alcalde. Mantivo unha estreita amizade co m\u00e9dico Manuel Varela Rad\u00edo e con Juan Rof Codina.\nFoi un dos promotores do Centro Republicano de Pontevedra, e presidiu a s\u00faa asemblea constitu\u00ednte en marzo de 1930. Influ\u00edu para que o Centro se definira a prol do radical-socialismo, triunfando as s\u00faas teses e dando lugar ao nacemento o Partido Republicano de Pontevedra, do que ser\u00e1 presidente en 1931, e o seu delegado na Federaci\u00f3n Republicana Galega. Neste mesmo ano 1931, considerando que a FRG non responde \u00e1s expectativas, promoveu que se ingrese no Partido Republicano Radical Socialista, sendo presidente do comit\u00e9 pontevedr\u00e9s e asistindo como delegado ao seu Congreso galego de 1931, ao nacional de 1932 e de novo ao Congreso galego celebrado en Compostela entre os d\u00edas 11 e 12 de marzo de 1933. Neste foi elixido presidente do Comit\u00e9 Rexional do Partido. Foi director de \"La Rep\u00fablica\", \u00f3rgano do PRR-S, fundado en setembro de 1931. Nas elecci\u00f3ns de novembro de 1933 integrou a candidatura do PRR-S con Jos\u00e9 Adrio Barreiro e Benito M\u00e9ndez Rodr\u00edguez. Dende 1935 militou en Uni\u00f3n Republicana, partido do que foi presidente do Comit\u00e9 Local de Pontevedra, resultando elixido deputado nas elecci\u00f3ns de febreiro de 1936 pola candidatura da Fronte Popular. En 1936 era de secretario no consello de \"La Libertad\" (do que fora director en 1906).\nEn 1933 foi, brevemente, Director interino do Gran Hospital pero as diferenzas pol\u00edticas do momento motivaron o seu cesamento, a\u00ednda que seguiu como cirurxi\u00e1n. A s\u00faa cr\u00edtica \u00e1 creaci\u00f3n dunha praza de m\u00e9dico actin\u00f3logo para o Sanatorio da Lanzada provocou unha irada reacci\u00f3n dos xestores da Deputaci\u00f3n, que o cesaron do seu posto de m\u00e9dico no Hospital. A finais de 1933 foi reintegrado. Unha grave doenza que sofre en 1934 fixo que presentara a renuncia, a\u00ednda que seguiu traballando no Sanatorio, que estaba conectado \u00e1 s\u00faa casa por un pasadizo subterr\u00e1neo secreto.\nCo triunfo da sublevaci\u00f3n militar fascista, foi detido e trasladado ao Instituto, habilitado como prisi\u00f3n. Realizou un longo periplo por outros c\u00e1rceres da provincia, no que foi sometido a torturas. Xunto co seu fillo Celestino e outros republicanos foi trasladado \u00e1 illa de San Sim\u00f3n. Como exerc\u00eda moitas veces os seus labores sanitarios cos presos e mesmo con oficiais da prisi\u00f3n, ofrec\u00e9ronlles durmir na Oficina, pero rexeitaron a oferta. En novembro recibiron a noticia do fusilamento, na Caeira, do seu fillo Luis. Protagonizou, xunto cun grupo de evanx\u00e9licos de Mar\u00edn, o seu fillo Celestino e Evaristo Mosquera, un plante, neg\u00e1ndose a confesar cos cregos da prisi\u00f3n.\nProcesado, o consello de guerra celebrouse o 17 de febreiro de 1937, sendo condenado a reclusi\u00f3n perpetua con accesorias de interdici\u00f3n civil e inhabilitaci\u00f3n absoluta. Os seus bens foron incautados e o sanatorio saqueado. Foi posto en liberdade en 1941. O pouco que quedou dos seus bens foilles devolto en 1943.\nCasou con Consuelo Pastrana, coa que tivo seis fillos: Marina, Celestino, Electra, Luis, Consuelo e Aurora. Faleceu en Pontevedra o 8 de agosto de 1954, e foi soterrado no cemiterio civil.\nEn abril de 2016, a ra\u00edz de se facer p\u00fablica a existencia do t\u00fanel que conectaba a residencia familiar de Celestino Poza Cobas co seu lugar de traballo, s\u00f3ubose que o corredor subterr\u00e1neo, constru\u00eddo por unha teima persoal do m\u00e9dico, fixo as veces de refuxio para moitos republicanos perseguidos polas autoridades fascistas durante os anos da Guerra Civil. Segundo o testemu\u00f1o dalg\u00fans familiares, Celestino Poza \"axudou a escapar a moitas persoas ata Portugal\"."}
{"id": "161017", "revid": "89787", "url": "https://gl.wikipedia.org/wiki?curid=161017", "title": "Festival Internacional de Televisi\u00f3n de Edimburgo", "text": "O Festival Internacional de Televisi\u00f3n de Edimburgo (Edinburgh International Television Festival), fundado en 1976, \u00e9 un festival internacional de televisi\u00f3n que se celebra anualmente a fins de agosto no \"Edinburgh International Conference Centre\" de Edimburgo destinado aos profesionais da industria da televisi\u00f3n que acoden previo rexistro e o pagamento dunha cota.\nDesenvolvemento.\nDentro do festival real\u00edzanse unhas 60 sesi\u00f3ns con prominentes personalidades da televisi\u00f3n e que cobren diferentes aspectos da televisi\u00f3n, pero sobre todo o festival co\u00f1\u00e9cese pola \"James MacTaggart Memorial Lecture\", unha conferencia maxistral ditada por importantes e controvertidas figuras do medio e que te\u00f1en un impacto considerable dentro da industria televisiva brit\u00e1nica.\nV\u00e9xase tam\u00e9n.\nLigaz\u00f3ns externas.\nWeb oficial do Festival"}
{"id": "161018", "revid": "21293", "url": "https://gl.wikipedia.org/wiki?curid=161018", "title": "Postman Pat", "text": ""}
{"id": "161021", "revid": "98629", "url": "https://gl.wikipedia.org/wiki?curid=161021", "title": "Guerra de trincheiras", "text": "A guerra de trincheiras ou guerra de posici\u00f3n \u00e9 unha forma de facer a guerra, na cal os ex\u00e9rcitos combatentes mante\u00f1en li\u00f1as est\u00e1ticas de fortificaci\u00f3ns cavadas no chan e enfrontadas. A guerra de trincheiras xurdiu a partir dunha revoluci\u00f3n nas armas de fogo e a un incremento no seu poder, sen que houbese ao mesmo tempo un aumento na mobilidade e nas comunicaci\u00f3ns. Houbo per\u00edodos de guerra de trincheiras na guerra civil estadounidense (1861-1865) e na guerra ruso-xaponesa de 1904-1905, pero chegou ao seu punto m\u00e1ximo de brutalidade e mortalidade na fronte occidental da primeira guerra mundial.\nAntecedentes.\nAs fortificaci\u00f3ns son case tan antigas como a propia guerra. Con todo, debido ao tama\u00f1o relativamente pequeno dos ex\u00e9rcitos e ao pouco alcance das armas, tradicionalmente non era posible defender m\u00e1is que unha distancia curta ou unha fortaleza illada. As grandes fortificaci\u00f3ns do mundo antigo, tales como a Gran Muralla Chinesa ou a Muralla de Hadri\u00e1n, eran excepci\u00f3ns \u00e1 regra xeral e en calquera caso non se dese\u00f1aron para evitar completamente que o inimigo cruzase desde o outro lado, sen\u00f3n para facer de fronteira que establec\u00eda o momento no que o inimigo cruzara o l\u00edmite. Tam\u00e9n serv\u00edan para evitar ou entorpecer a s\u00faa fuxida.\nA\u00ednda que avanzaron enormemente tanto o dese\u00f1o de fortificaci\u00f3ns como o de armas na segunda metade do segundo milenio, a invenci\u00f3n do arco longo, a aparici\u00f3n do mosquete e ata a da artiller\u00eda non cambiaron substancialmente a regra de que unha fortificaci\u00f3n necesitaba dunha gran cantidade de tropas para defendela. Un pequeno n\u00famero de tropas simplemente non pod\u00edan manter un volume de lume suficiente como para repeler un ataque decidido.\nA guerra de asedio.\nA maior\u00eda das t\u00e9cnicas utilizadas na guerra de trincheiras existiran xa moitos anos antes para a guerra de asedio. O novo foi o emprego de ditas t\u00e9cnicas en campo aberto entre dous ex\u00e9rcitos.\nNo seu \"De Bello Gallico\" (\"A guerra da Galia\"), Xulio C\u00e9sar describe como as lexi\u00f3ns romanas levantaron d\u00faas inmensas paredes fortificadas ao redor da cidade durante a batalla de Alesia. Na muralla interna, dunhas 10 millas (16 km), manti\u00f1an a Vercinxet\u00f3rix e \u00e1s s\u00faas forzas dentro da cidade, mentres que a muralla externa protex\u00edalles dos reforzos, que lles superaban en n\u00famero e trataban de romper o asedio. Os romanos lograron manter as s\u00faas posici\u00f3ns entre as d\u00faas paredes; e os galos, enfront\u00e1ndose \u00e1 morte por fame, finalmente rend\u00e9ronse unha vez que os seus reforzos foron derrotados por C\u00e9sar. Tuc\u00eddides describe un asedio similar, a\u00ednda que sen \u00e9xito, no sitio de Siracusa polos atenienses durante a guerra do Peloponeso.\nUnha vez que se inventaron as armas de fogo, as t\u00e9cnicas foron evolucionando ata converterse no moi co\u00f1ecido ritual denominado \"si\u00e8ge en forme\". O ex\u00e9rcito atacante rodeaba unha cidade e logo emprazaba \u00e1 cidade a renderse. Se respond\u00edan negativamente, o ex\u00e9rcito rodear\u00eda a cidade con fortificaci\u00f3ns temporais para impedir contraataques do ex\u00e9rcito defensor e a chegada de reforzos. Os atacantes ent\u00f3n construir\u00edan unha serie de trincheiras, paralelas \u00e1s defensas, e xusto \u00e1 distancia da artiller\u00eda defensiva. Logo constru\u00edan unha trincheira en direcci\u00f3n \u00e1 cidade facendo un percorrido en zigzag, para evitar que quedara exposta ao lume inimigo. Unha vez estivese dentro do alcance da artiller\u00eda, cavar\u00edase outra trincheira paralela con localizaci\u00f3ns para can\u00f3ns. Se fose necesario utilizar\u00edase a primeira artiller\u00eda como cobertura, e o proceso repetir\u00edase ata que os can\u00f3ns estivesen o suficientemente cerca como para acertar de pleno e abrir unha brecha nas fortificaci\u00f3ns. Desta forma, as tropas de avanzada e as de apoio poder\u00edan aproximarse o suficiente como para estoupar a brecha, \u00e1 vez que o proceso prosegu\u00eda desde varios puntos e buscando unha maior aproximaci\u00f3n. Logo de cada paso do proceso, os asaltantes emprazar\u00edan aos defensores \u00e1 rendici\u00f3n, pero unha vez que as tropas alcanzasen con \u00e9xito a cidade a trav\u00e9s da brecha, os defensores non poder\u00edan esperar ningunha piedade. Estas t\u00e9cnicas foron moi usadas polos terzos espa\u00f1ois, sendo un exemplo cl\u00e1sico o sitio de Breda de 1625.\nOs pa m\u0101ori.\nOs maor\u00eds de Nova Zelandia constru\u00edron barricadas denominadas p\u0101 en outeiros e pen\u00ednsulas pequenas, s\u00e9culos antes do contacto con pobos europeos. Asemell\u00e1banse \u00e1s pequenas fortalezas da Idade de Ferro que aparecen nas paisaxes brit\u00e1nicas e irlandesas. Cando os maor\u00eds atop\u00e1ronse cos brit\u00e1nicos, desenvolveron o P\u0101, convert\u00e9ndose nun efectivo sistema de trincheiras, que serviu de predecesor de desenvolvementos similares en Am\u00e9rica e Europa. Nas guerras maor\u00eds, o P\u0101 moderno logrou neutralizar durante un tempo a gran diferenza entre os ex\u00e9rcitos, tanto en n\u00famero como en armamento. En Ohaeawai P\u0101 en 1845, en Rangiriri en 1864 e outra vez en Gate P\u0101 en 1864, as forzas brit\u00e1nicas e coloniais descubriron que un ataque frontal sobre un P\u0101 resultaba ineficaz e sumamente custoso.\nEn Gate P\u0101, durante a campa\u00f1a Tauranga en 1864,os maor\u00eds aguantaron un bombardeo dun d\u00eda de duraci\u00f3n nos seus refuxios. Unha autoridade calculou que Gate P\u0101 chegara a absorber nun d\u00eda un maior volume de explosivos por m\u00b2 que as trincheiras alem\u00e1s no bombardeo dunha semana que precedeu \u00e1 batalla do Somme.. Unha vez destru\u00edda a empalizada, os brit\u00e1nicos penetraron no P\u0101, onde os maor\u00eds comezaron a disparar desde trincheiras escondidas, matando a 38 e ferindo a moitos m\u00e1is na batalla m\u00e1is custosa para os P\u0101keh\u0101 da guerra. Os maor\u00eds abandonaron ent\u00f3n o lugar.\nOs maor\u00eds desenvolveron as s\u00faas ideas do dese\u00f1o do P\u0101 en moi pouco tempo, desde a Idade de Pedra ata o nivel da primeira guerra mundial en pouco m\u00e1is de 30 anos.\nDesenvolvemento.\nO primeiro desenvolvemento cr\u00edtico para a aparici\u00f3n da guerra de trincheiras foi a introduci\u00f3n dos ex\u00e9rcitos de recrutamento masivo, que apareceron na Revoluci\u00f3n francesa e nas guerras napole\u00f3nicas. Antes disto, os ex\u00e9rcitos consist\u00edan nun pequeno n\u00famero de tropas que eran incapaces de defender un amplo territorio durante moito tempo. As batallas eran breves, ou dexeneraban en guerras de asedio. A aparici\u00f3n dos grandes ex\u00e9rcitos fixo moito m\u00e1is dif\u00edcil que un ex\u00e9rcito puidese cruzar o flanco do outro, a\u00ednda que pod\u00eda conseguirse, mediante cargas de cabaler\u00eda e infanter\u00eda, que un deles acabase rompendo a formaci\u00f3n do outro a trav\u00e9s dun asalto directo. Un exemplo de li\u00f1a militar fortificada que se alargaba durante moitos quil\u00f3metros eran as li\u00f1as de Torres Vedras (1810), constru\u00eddas polos portugueses baixo a direcci\u00f3n dos Enxe\u00f1eiros da Armada Brit\u00e1nica, durante a guerra contra Napole\u00f3n Bonaparte.\nO que fixo que esta t\u00e1ctica fose cada vez m\u00e1is suicida foi o desenvolvemento de armas de fogo cada vez de maior poder a mediados do s\u00e9culo XIX. Cando comezou a guerra civil estadounidense, en 1861, loitouse coas mesmas t\u00e1cticas utilizadas na era de Napole\u00f3n e durante s\u00e9culos antes. Cando a guerra chegaba ao seu sanguento final en 1865, converteuse nun previo da primeira guerra mundial, con trincheiras, metralladoras, fortificaci\u00f3ns de campo e baixas masivas. A batalla de Petersburg, pr\u00f3xima ao final da guerra, coas s\u00faas trincheiras e formaci\u00f3ns est\u00e1ticas, contrasta coas primeiras batallas, como a primeira batalla de Bull Run, onde as manobras a\u00ednda eran posibles. As famosas cargas de cabaler\u00eda, como a carga de Pickett na batalla de Gettysburg, demostraron a inutilidade dun asalto directo contra unha li\u00f1a inimiga ben colocada.\nHoubo dous factores principais para o cambio. En primeiro lugar, houbo unha proliferaci\u00f3n de rifles, que na \u00e9poca fabric\u00e1banse por miles. Estes eran efectivos ao dobre de distancia que os fus\u00eds da era Napole\u00f3nica e eran capaces de matar a inimigos a unha distancia de 1\u00a0km. Ademais, permit\u00edan ao tirador manterse a cuberto nunha trincheira ou detr\u00e1s dalg\u00fan obst\u00e1culo improvisado para poder disparar a un corpo de atacantes desde unha distancia moito maior que a anterior. Os atacantes eran incapaces de cruzar o suficientemente r\u00e1pido como para evitar baixas nun n\u00famero prohibitivo. Doutra banda estaba a persistencia nas t\u00e1cticas en columna das guerras napole\u00f3nicas, que incrementaban as baixas. S\u00f3 a finais da guerra corrixiuse este erro t\u00e1ctico de forma xeneralizada, dispondo as tropas en aberto. Por iso, a primeira resposta ao incremento no poder do fogo foi a cobertura e a segunda a dispersi\u00f3n, formas que acabaron adopt\u00e1ndose. A terceira, a armadura, non era unha opci\u00f3n contra as novas armas. Non ser\u00eda unha opci\u00f3n v\u00e1lida ata a invenci\u00f3n da combusti\u00f3n interna que trouxo consigo os veh\u00edculos blindados.\nTam\u00e9n influ\u00edron outros factores que foron aparecendo logo da guerra civil estadounidense. O primeiro foi o desenvolvemento do arame de espi\u00f1os ou de p\u00faas (inventado en 1874), que en si mesmo non causaba un gran dano a ningu\u00e9n, pero que pod\u00eda retardar de forma crucial a unha forza de ataque, e permitir aos defensores, con metralladoras emprazadas estratexicamente, infligir graves perdas ao inimigo. A segunda foi a mellora da artiller\u00eda, que dunha ou outra forma, formara parte da guerra desde a \u00e9poca cl\u00e1sica, e que desde a aparici\u00f3n da p\u00f3lvora ata o desenvolvemento da guerra de trincheiras converteuse na maior causa de baixas na guerra. Foi suplantada s\u00f3 brevemente polo rifle. Co desenvolvemento dos can\u00f3ns de aceiro de retrocarga por Krupp, recuperouse gran parte da s\u00faa capacidade de matar (como se demostrou gr\u00e1ficamente na guerra franco-prusiana de 1870-1871).\nEn terceiro lugar est\u00e1 a introduci\u00f3n das balas explosivas e, para rematar, os mecanismos hidr\u00e1ulicos de recarga, inventados polos franceses no can\u00f3n de 75\u00a0mm (M1897), que incrementaron significativamente a velocidade de disparo. Estes cambios aumentaron a efectividade da artiller\u00eda ata un grao inimaxinable na d\u00e9cada de 1870. Creouse unha zona entre o atacante e o defensor, un espazo de \"terra de ningu\u00e9n\" demasiado letal como para cruzalo.\nImplantaci\u00f3n.\nA\u00ednda que a tecnolox\u00eda e os ex\u00e9rcitos de recrutas cambiaran dramaticamente a natureza da guerra, a maior\u00eda dos ex\u00e9rcitos a\u00ednda non se deron conta das implicaci\u00f3ns dos cambios. Ao comezo da primeira guerra mundial, a maior\u00eda dos ex\u00e9rcitos prepar\u00e1ronse para un guerra breve, con t\u00e1cticas e estratexias similares \u00e1s usadas en tempos de Napole\u00f3n.\nCon todo, en canto empezou a guerra, os alem\u00e1ns e os aliados (principalmente os franceses e os brit\u00e1nicos) pronto percibiron que coas armas modernas, calquera lugar pod\u00eda ser facilmente defendido por un pu\u00f1ado de homes de infanter\u00eda. Como atacar frontalmente supu\u00f1a unha cantidade de perdas inaceptable, era esencial unha operaci\u00f3n de desborde polos flancos. Tras a batalla de Aisne en setembro de 1914, intent\u00e1ronse unha serie de flanqueos e a ampliaci\u00f3n das li\u00f1as de defensa fortificadas para superar as do contrario, no que se co\u00f1eceu como a \"carreira ao mar\". Os dous bandos cavaron o que esencialmente era un par de trincheiras desde a fronteira su\u00edza ata o sur do Mar do Norte, na costa de B\u00e9lxica. A guerra de trincheiras prevaleceu na Fronte Oeste desde o 16 de setembro de 1914 ata que os alem\u00e1ns lanzaron a s\u00faa \"Ofensiva de Primavera\", Operaci\u00f3n \"Michael\", o 21 de marzo de 1918.\nNa Fronte Oeste, as pequenas e improvisadas trincheiras dos primeiros meses pronto empezaron a crecer en profundidade e complexidade, cre\u00e1ndose gradualmente vastas \u00e1reas defensivas interconectadas. O espazo entre as trincheiras denomin\u00e1base \"terra de ningu\u00e9n\" e variaba en distancia en funci\u00f3n do campo de batalla. Na Fronte Oeste era habitualmente de 100 a 300 iardas (de 90 a 270 m), e de s\u00f3 30 iardas (27 metros) nalg\u00fans puntos. Tras a retirada alem\u00e1 ata a li\u00f1a Hindenburg en marzo de 1917, estreitouse ata case un km nalg\u00fans lugares. Na batalla de Gall\u00edpoli, a distancia entre as trincheiras estreitouse ata s\u00f3 15 m, o que provocou unha incesante guerra de granadas. Na Fronte Este e en Oriente Medio, as \u00e1reas a cubrir eran tan grandes e as distancias \u00e1s subministraci\u00f3ns eran tan amplas, que a guerra de trincheiras non se chegou a practicar.\nA guerra de trincheiras nos Alpes chegou a estenderse ata a terceira dimensi\u00f3n, en desniveis verticais e no m\u00e1is profundo das monta\u00f1as, ata alturas de 3.900 msnm. A xesti\u00f3n e os perf\u00eds das trincheiras tiveron que adaptarse ao terreo escarpado, \u00e1s rocas e ao clima. Alg\u00fans sistemas de trincheiras cheg\u00e1ronse a constru\u00edr en glaciares (por exemplo, nos Dolomitas).\nSistema defensivo.\nAo pouco tempo de comezar a guerra, a estratexia defensiva brit\u00e1nica suxeriu un sistema principal de trincheiras de tres li\u00f1as paralelas con cada li\u00f1a conectada por trincheiras de comunicaci\u00f3n. O punto no que unha trincheira de comunicaci\u00f3n fac\u00eda intersecci\u00f3n coa trincheira frontal era dunha importancia cr\u00edtica, e normalmente atop\u00e1base fortemente fortificado. A trincheira frontal ti\u00f1a unha gornici\u00f3n lixeira, e normalmente s\u00f3 estaba ocupada polas tropas de garda ao amencer e \u00e1 noiti\u00f1a. Entre 70 e 100 iardas (entre 63 e 90 m) m\u00e1is afastada ach\u00e1base a trincheira de apoio (ou \"de viaxe\"), que ser\u00eda \u00e1 que retroceder\u00eda a gornici\u00f3n no caso de que a trincheira frontal fose bombardeada. Entre 300 e 500 iardas (entre 270 e 450 m) m\u00e1is atr\u00e1s atop\u00e1base a terceira trincheira de reserva, onde as tropas de reserva pod\u00edanse xuntar para un contraataque se as trincheiras frontais eran capturadas.\nEste sistema defensivo pronto se volveu obsoleto, a medida que foi crecendo o poder da artiller\u00eda. Con todo, nalg\u00fans sectores da fronte, a trincheira de apoio mant\u00edvose como reclamo para atraer o fogo inimigo lonxe das li\u00f1as frontais e de reserva. Acend\u00edanse lumes para facela parecer habitada, repar\u00e1ndose inmediatamente os danos producidos polas bombas.\nTam\u00e9n se constru\u00edan trincheiras temporais. Cando se planeaba un ataque a grande escala, cav\u00e1banse trincheiras de reuni\u00f3n preto da trincheira frontal. Serv\u00edan como refuxio \u00e1s ondas de tropas atacantes que seguir\u00edan \u00e1s primeiras que deixaban a trincheira frontal. Tam\u00e9n se cavaban gabias en direcci\u00f3n \u00e1 terra de ningu\u00e9n con diversos prop\u00f3sitos, como conectar a trincheira frontal cun posto de escoita cerca do inimigo, ou servir dunha zona de ataque avanzado para un ataque por sorpresa.\nCando un lado da li\u00f1a frontal se curvaba cara ao inimigo, form\u00e1base un sa\u00ednte (unha zona vulnerable ao poder ser atacada desde varios flancos). A li\u00f1a c\u00f3ncava enfrontada a un sa\u00ednte denom\u00ednase reentrada.\nDetr\u00e1s do sistema frontal de trincheiras adoitaba haber polo menos dous sistemas de trincheiras preparados polo menos parcialmente. Os alem\u00e1ns a mi\u00fado preparaban m\u00faltiples sistemas de trincheiras redundantes. En 1916, o seu frontal de Somme mostraba dous sistemas completos de trincheiras, separados a un quil\u00f3metro o un do outro, cun terceiro sistema parcialmente completo outro quil\u00f3metro m\u00e1is atr\u00e1s. Esta duplicidade fac\u00eda que fose virtualmente imposible atravesar as fortificaci\u00f3ns. No caso de que a secci\u00f3n do primeiro sistema de trincheiras fose capturado, cavar\u00edase unha trincheira para conectar o segundo sistema coa parte do primeiro que a\u00ednda estivese baixo control.\nOs alem\u00e1ns crearon unha especie de ciencia en canto ao dese\u00f1o e construci\u00f3n de defensas. Utilizaban formig\u00f3n armado para constru\u00edr puntos estrat\u00e9xicos, as\u00ed como refuxios profundos, ventilados e a proba de bombas. Estaban m\u00e1is dispostos que os seus inimigos a facer unha retirada estrat\u00e9xica a unha posici\u00f3n mellor preparada defensivamente. Tam\u00e9n foron os primeiros en aplicar o concepto de \"defensa en profundidade\", onde as li\u00f1as frontais ti\u00f1an centos de metros de profundidade e conti\u00f1an unha serie de postos de avanzada en lugar dunha trincheira continua. Cada avanzada pod\u00eda dar lume de apoio aos seus veci\u00f1os, e a\u00ednda que os atacantes ti\u00f1an liberdade de movementos entre os postos avanzados, estaban continuamente expostos ao lume cruzado contra eles. Os brit\u00e1nicos acabaron adoptando un sistema parecido, pero estaba incompleto cando os alem\u00e1ns lanzaron a s\u00faa \"Ofensiva de primavera\" en 1918, e demostrou ser desastrosamente ineficaz.\nConstruci\u00f3n de trincheiras.\nAs trincheiras nunca eran rectas, sen\u00f3n que se cavaban nun esquema dentado, que convert\u00eda a li\u00f1a en segmentos conectados por travesas. Isto implicaba que un soldado nunca pod\u00eda ver m\u00e1is de 10 m aproximadamente ao longo da trincheira. Con iso o inimigo non poder\u00eda enfilar a trincheira completa se lograba ga\u00f1ar acceso a alg\u00fan punto e, se ca\u00eda unha bomba nalgunha trincheira, a fragmentaci\u00f3n (a mi\u00fado chamada incorrectamente metralla) non poder\u00eda chegar moi lonxe.\nO lado da trincheira que miraba ao inimigo denomin\u00e1base o \"parapeto\" e ti\u00f1a un \"chanzo de fogo\". O lado traseiro da trincheira denomin\u00e1base o \"parados\". O parados protex\u00eda as costas do soldado da fragmentaci\u00f3n das bombas que ca\u00edan detr\u00e1s da trincheira. Se o inimigo capturaba a trincheira, ent\u00f3n os parados convert\u00edanse no seu parapeto. Os laterais da trincheira recubr\u00edanse con sacos de area, estelas e anacos de madeira e arame. O chan normalmente recubr\u00edase con pranchas de madeira.\nConstru\u00edanse refuxios de distintos graos de luxo na retagarda da trincheira de apoio. Os refuxios brit\u00e1nicos adoitaban estar entre 2,5 e 5 m de profundidade, mentres que os alem\u00e1ns adoitaban estar moito m\u00e1is profundos, a un m\u00ednimo de 3,5 m, e en ocasi\u00f3ns cavaban 3 pisos, con escaleiras de formig\u00f3n para acceder aos niveis superiores.\nPara permitir a un soldado ver f\u00f3ra da trincheira sen expor a s\u00faa cabeza, cre\u00e1base un buraco no parapeto. Pod\u00eda ser simplemente un oco entre as bolsas de area ou pod\u00eda estar protexido por unha placa de aceiro. Os francotiradores alem\u00e1ns utilizaban munici\u00f3n perforadora que lles permit\u00eda penetrar os buracos. A outra forma de mirar desde unha trincheira era mediante un periscopio. A s\u00faa forma m\u00e1is sinxela era un tubo oco con dous \u00e1ngulos de espellos nas partes superior e inferior. Nas trincheiras de ANZAC (\"Australian and New Zealand Army Corps\") en Gal\u00edpoli, onde os turcos ti\u00f1an o terreo m\u00e1is alto, o rifle con periscopio desenvolveuse para que os australianos e neozelandeses puidesen disparar ao inimigo sen exporse eles mesmos, tras o parapeto.\nHab\u00eda tres formas est\u00e1ndar de cavar unha trincheira. A primeira era que a persoa pux\u00e9sese de p\u00e9 sobre a superficie e cavase cara a abaixo. Era a m\u00e1is efectiva en canto a velocidade e a que permit\u00eda a moitos traballadores \u00e1 vez, pero ti\u00f1a o problema de que os traballadores quedaban expostos ao lume inimigo. Por iso s\u00f3 pod\u00eda usarse na zona de retagarda ou pola noite. A segunda opci\u00f3n era ampliar unha trincheira existente cavando desde o extremo. Os traballadores non quedaban expostos, pero s\u00f3 pod\u00edan traballar un ou dous homes ao mesmo tempo. Para rematar, pod\u00edanse cavar t\u00faneles, nese caso mant\u00ed\u00f1ase un \"teito\" de terra encima da trincheira ata terminar o traballo. Logo quit\u00e1base o teito e pod\u00edase ocupar a trincheira.\nSegundo a informaci\u00f3n que manexaban os enxe\u00f1eiros ingleses, pod\u00edanse completar 250 m de trincheira frontal utilizando 450 homes en 6 horas (pola noite). Despois a trincheira necesitaba mantemento continuo para evitar a deterioraci\u00f3n causada polo clima e as bombas.\nO campo de batalla de Flandres, onde se produciu parte da loita m\u00e1is encarnizada, presentaba numerosos problemas para a guerra de trincheiras, e especialmente para os brit\u00e1nicos, que en moitos casos v\u00edanse obrigados a ocupar as zonas m\u00e1is baixas. En moitos lugares, o nivel fre\u00e1tico estaba a pouco m\u00e1is dun metro de profundidade, polo que calquera trincheira que se escavase alagar\u00edase rapidamente. Por iso, moitas \"trincheiras\" en Flandres estaban realmente por encima da terra, constru\u00eddas a base de construci\u00f3ns masivas por medio de sacos de terra (cheos con arxila). Nun principio, tanto o parapeto como o parados estaban constru\u00eddos desta forma, pero m\u00e1is tarde a t\u00e9cnica foi abrir o parapeto en gran parte da li\u00f1a, de forma que a retagarda estivese exposta ao lume desde a li\u00f1a de reserva, no caso de que o inimigo capturase a trincheira frontal.\nXeograf\u00eda.\nA natureza confinada, est\u00e1tica e subterr\u00e1nea da guerra de trincheiras foi desenvolvendo a s\u00faa peculiar forma de xeograf\u00eda propia. Na zona da fronte, a infraestrutura convencional de transportes mediante estradas e rieles foi substitu\u00edda por unha serie de trincheiras e o uso de vag\u00f3ns lixeiros. A vantaxe cr\u00edtica que supu\u00f1a o feito de situarse nas zonas xeogr\u00e1ficas de maior altitude implicaba que os pequenos outeiros ou elevaci\u00f3ns ga\u00f1asen unha importancia estrat\u00e9xica enorme. Moitos suaves vales ou outeiros eran tan sut\u00eds que poder\u00edan pasar desapercibidos ata que a li\u00f1a da fronte non chegou a establecerse neles. Alg\u00fans outeiros denomin\u00e1banse mediante a s\u00faa altura en metros, como o Outeiro 60. Unha granxa, un mu\u00ed\u00f1o ou o esqueleto dunha \u00e1rbore convert\u00edanse en foco de loita simplemente porque eran as caracter\u00edsticas identificables do terreo m\u00e1is grandes. Con todo, non lle levaba moito tempo \u00e1 artiller\u00eda arrasalo, de forma que se acababa convertendo nun simple nome nun mapa.\n\u00c1s caracter\u00edsticas do campo de batalla pod\u00edanselles dar nomes descritivos (\"Bosque Pol\u00edgono\"), nomes curiosos (\"Val Salchicha\"), o nome dunha unidade ou o dun soldado. Tam\u00e9n se adoitaban engadir complementos con referencias \u00e1 morte (\"O risco do home morto\"). Igualmente hab\u00eda sistemas de trincheiras con nomes como \"O Taboleiro de Xadrez\", polo esquema que debuxaban. Os australianos, na batalla da granxa Mouquet, chegaron a chamar aos lugares como \"puntos\" (\"Punto 81\" ou \"Punto 55\"), pola falta de referencias e de avances no terreo.\nAs trincheiras inimigas que se converter\u00edan en obxectivos necesitaban as\u00ed mesmo un nome. Algunhas cham\u00e1banse por alg\u00fan acontecemento observado, como \"A Trincheira dos Oficiais Alem\u00e1ns\", por ver a un grupo de oficiais nese lugar, ou a \"Trincheira das Raci\u00f3ns\", por avistar as partidas que levaban as raci\u00f3ns aos soldados. Os brit\u00e1nicos d\u00e1banlles nalg\u00fans casos un toque alcoh\u00f3lico (\"Trincheira Cervexa\", \"Trincheira Bitter\" ou \"Trincheira Pilsen\", por exemplo). A outras trincheiras denomin\u00e1baselles segundo a s\u00faa funci\u00f3n no sistema (\"Trincheira Intermedia\").\nAlgunhas secci\u00f3ns do sistema de trincheiras brit\u00e1nico recib\u00edan nomes do xogo do Monopolio. As divisi\u00f3ns regulares adoitaban utilizar o nome das s\u00faas unidades e os australianos usaban nomes de soldados.\nA vida nas trincheiras.\nO tempo que pasaba un soldado concreto na fronte era normalmente breve; desde un d\u00eda ata d\u00faas semanas antes de ser relevado. O Batall\u00f3n 31 das tropas australianas pasou unha vez 53 d\u00edas na fronte en Villers-Bretonneux, a\u00ednda que iso era unha rara excepci\u00f3n. O tempo que dedicaba ao ano un soldado brit\u00e1nico pod\u00edase dividir desta forma:\nAta cando estaban na fronte, o soldado normalmente s\u00f3 era chamado a loitar un pu\u00f1ado de veces ao ano: realizando un ataque, defendendo a posici\u00f3n ou participando nunha escaramuza. A frecuencia do combate ser\u00eda maior no caso das tropas de elite.\nAlg\u00fans sectores da fronte ti\u00f1an moi pouca actividade ao longo da guerra, facendo que a s\u00faa vida nas trincheiras fose comparativamente f\u00e1cil. Cando o primeiro Corpo Anzac chegou a Francia en abril de 1916, tras a evacuaci\u00f3n de Gal\u00edpoli, destin\u00f3uselles a un sector relativamente pac\u00edfico no sur de Armenti\u00e8res para aclimatarse. Outros sectores estaban nun estado permanente de actividade b\u00e9lica. Na fronte oeste, Ieper era sempre un inferno, especialmente para os brit\u00e1nicos situados no sa\u00ednte. Con todo, os sectores m\u00e1is pac\u00edficos tam\u00e9n sumaban baixas diarias por disparos de francotiradores, artiller\u00eda e gas. Nos primeiros seis meses de 1916, antes da ofensiva do Somme, os brit\u00e1nicos non se embarcaron en ningunha batalla significativa nese sector, e con todo sufriran 107.776 baixas.\nUn sector da fronte asign\u00e1base ao corpo dun ex\u00e9rcito, que normalmente ti\u00f1a tres divisi\u00f3ns. Destas, dous ocupar\u00edan sectores adxacentes na fronte, e a terceira estar\u00eda descansando na retagarda. Isto replicar\u00edase ao longo da estrutura do ex\u00e9rcito de forma que en cada divisi\u00f3n de primeira li\u00f1a, que normalmente ti\u00f1a tres brigadas de infanter\u00eda, d\u00faas ocupar\u00edan a fronte e unha terceira estar\u00eda en reserva. Dentro de cada brigada na li\u00f1a da fronte, que normalmente ti\u00f1a catro batall\u00f3ns (rexementos no caso de Alema\u00f1a), dous estar\u00edan na fronte e d\u00faas en reserva. E o mesmo ocorrer\u00eda coas compa\u00f1\u00edas e os pelot\u00f3ns. A rotaci\u00f3n ser\u00eda m\u00e1is frecuente nas divisi\u00f3ns m\u00e1is pequenas da estrutura militar.\nDurante o d\u00eda, os francotiradores e os observadores da artiller\u00eda en globos fac\u00edan que o movemento fose perigoso, polo que as trincheiras estaban normalmente en silencio. Por iso, as trincheiras estaban m\u00e1is activas durante a noite, cando a cobertura da escuridade permit\u00eda o movemento das tropas e das subministraci\u00f3ns, o mantemento e a expansi\u00f3n do arame de espino e o sistema de trincheiras, e o reco\u00f1ecemento das defensas inimigas. Os puntos de escoita en terra de ningu\u00e9n intentaban detectar patrullas inimigas e partidas de traballo, as\u00ed como indicios dun posible ataque.\nlevaban a cabo escaramuzas (pequenos ataques sen intenci\u00f3n de conquistar o terreo) co fin de capturar prisioneiros e \"bot\u00edn\" (cartas e outros documentos con informaci\u00f3n sobre a unidade que ocupaba a trincheira oposta). A medida que a guerra segu\u00eda adiante, estas escaramuzas convert\u00e9ronse en parte da pol\u00edtica xeral levada a cabo polos brit\u00e1nicos, coa intenci\u00f3n de manter o esp\u00edrito de loita das tropas, e para impedir aos alem\u00e1ns ocupar a terra de ningu\u00e9n. Ese dominio conseguiuse a un custo moi alto, e os estudos brit\u00e1nicos tras a guerra conclu\u00edron que os beneficios probablemente non valeron o custo.\nA comezos da guerra prepar\u00e1banse estes pequenos ataques por sorpresa, particularmente fac\u00edano os canadenses, pero o incremento da vixilancia fixo que a sorpresa fose dif\u00edcil a medida que a guerra avanzaba. En 1916, as operaci\u00f3ns eran exercicios moi ben planeados, con armas combinadas, e que supu\u00f1an a cooperaci\u00f3n entre a infanter\u00eda e a artiller\u00eda. Comezar\u00eda cun bombardeo intenso da artiller\u00eda co fin de evacuar ou matar \u00e1 gornici\u00f3n da trincheira da fronte e cortar o arame de puas. Logo traslad\u00e1base o bombardeo, facendo unha especie de caixa ou cord\u00f3n que impedise un contraataque contra a infanter\u00eda.\nA morte nas trincheiras.\nA intensidade da guerra de trincheiras da primeira guerra mundial supu\u00f1a que ao redor do 10% dos soldados morresen na batalla. En comparaci\u00f3n, o 5% morr\u00eda nas guerras dos b\u00f3er e o 4,5% na segunda guerra mundial. Na fronte oeste, a cifra elev\u00e1base ao 12%, mentres que a proporci\u00f3n total de tropas que se convert\u00edan en baixas (mortos ou feridos) era do 56%. Considerando que para cada home de infanter\u00eda na primeira li\u00f1a hab\u00eda uns 3 soldados de apoio (artiller\u00eda, subministraci\u00f3ns, sanidade etc.), era moi improbable que un soldado sobrevivise \u00e1 guerra sen recibir alg\u00fan tipo de ferida. \u00c9 m\u00e1is, moitos soldados foron feridos varias veces no curso do servizo.\nOs servizos m\u00e9dicos eran primitivos, e os antibi\u00f3ticos a\u00ednda non se descubriran. Feridas relativamente pequenas pod\u00edan ser mortais por culpa de infecci\u00f3ns e gangrena. Os alem\u00e1ns rexistraron que un 12% das feridas nas pernas e un 23% das dos brazos ocasionaban a morte do ferido, principalmente por infecci\u00f3n. Os estadounidenses constataron que o 44% das baixas que desenvolveron gangrena terminaron morrendo. A metade dos feridos na cabeza morreron e s\u00f3 un 1% dos feridos no abdome sobreviviron.\nTres cuartas partes das feridas ocasionadas na guerra procederon do fogo da artiller\u00eda. As feridas dese tipo eran normalmente m\u00e1is problem\u00e1ticas que unha ferida de bala: a ferida era menos limpa e ti\u00f1a m\u00e1is probabilidades de infectarse. Isto triplicaba a probabilidade de morte por ferida no peito cando a ferida era de artiller\u00eda. Ademais, a explosi\u00f3n de artiller\u00eda tam\u00e9n pod\u00eda matar a trav\u00e9s do traumatismo provocado pola onda expansiva. Para rematar, \u00e1s feridas f\u00edsicas engad\u00edanse os danos psicol\u00f3xicos, sendo moi habitual o trastorno por tensi\u00f3n postraum\u00e1tica (TEPT) no caso de persoas que soportasen un bombardeo prolongado.\nComo noutras moitas guerras, o principal asasino na primeira guerra mundial eran as enfermidades. As condici\u00f3ns sanitarias das trincheiras eran moi pobres, e adoitaba haber numerosos casos de disenter\u00eda, tifo e c\u00f3lera. Moitos soldados sufr\u00edan problemas parasitarios e as s\u00faas infecci\u00f3ns relacionadas. Ademais, outro caso habitual de morte era por culpa das temperaturas, dado que dentro das trincheiras no inverno era moi habitual atoparse baixo cero.\nO enterramento dun morto era un luxo que ning\u00fan dos bandos adoitaba poder permitirse. Os corpos permanec\u00edan en terra de ningu\u00e9n ata que a li\u00f1a da fronte se desprazara, e para ent\u00f3n os corpos adoitaban estar inidentificables. Nalg\u00fans campos de batalla, os corpos non se enterraron ata logo da guerra, e na fronte oeste a\u00ednda seguen aparecendo restos nos campos onde se libraron as batallas.\nEn varios momentos durante a guerra, sobre todo ao principio, organiz\u00e1banse v\u00edas oficiais para que se puidesen recoller aos feridos en terra de ningu\u00e9n e para poder enterrar aos cad\u00e1veres. Con todo, o habitual era que os altos mandos non aprobasen ning\u00fan alto na ofensiva por raz\u00f3ns humanitarias, e por iso ordenaban \u00e1s tropas non permitir a ningu\u00e9n recoller os corpos en terra de ningu\u00e9n. En calquera caso, os soldados adoitaban ignorar esta orde nas trincheiras, porque sab\u00edan do beneficio mutuo que supu\u00f1a permitir esas operaci\u00f3ns. Con iso, axi\u00f1a que como cesaban as hostilidades, sa\u00edan partidas a recoller aos feridos, marcadas con bandeiras cunha Cruz Vermella, e \u00e1s veces intercambiaban cos inimigos uns feridos por outros. Hab\u00eda ocasi\u00f3ns nas que este cesamento do fogo extraoficial utiliz\u00e1base para facer un reco\u00f1ecemento ou reforzar unha gornici\u00f3n.\nUnha tregua moi famosa foi a tregua de Nadal entre soldados brit\u00e1nicos e alem\u00e1ns no inverno de 1914, na fronte pr\u00f3xima a Armentieres. Os soldados alem\u00e1ns comezaron a cantar panxoli\u00f1as e pronto os soldados deixaron as trincheiras. Os soldados de ambos os bandos intercambiaron agasallos e historias, e ata xogaron alg\u00fans partidos de f\u00fatbol. Con todo, os xenerais dos ex\u00e9rcitos desaprobaban estas treguas, e os brit\u00e1nicos chegaron a organizar un consello de guerra a varios dos seus soldados.\nAs armas da guerra de trincheiras.\nArmas de infanter\u00eda.\nO soldado de infanter\u00eda ti\u00f1a catro armas \u00e1 s\u00faa disposici\u00f3n nas trincheiras: o fusil, a baioneta, a escopeta e a granada de man.\nO fusil brit\u00e1nico est\u00e1ndar era o .303-in. (7,7 mm) Short Magazine Le-Enfield (SMLE), dese\u00f1ado orixinalmente como unha carabina para a cabaler\u00eda, cun alcance m\u00e1ximo de 1.400 yardas (1.280 m), a\u00ednda que o seu alcance efectivo estaba m\u00e1is pr\u00f3ximo \u00e1s 200 iardas (180 m). O adestramento brit\u00e1nico salientaba o disparo r\u00e1pido m\u00e1is que a punter\u00eda. A comezos da guerra, os brit\u00e1nicos foron capaces de derrotar aos alem\u00e1ns na batalla de Mons e na primeira batalla de Ieper mediante os disparos de fusil en masa. No entanto, a medida que a guerra de trincheiras foise desenvolvendo, a posibilidade de reunir unha li\u00f1a de fusileiros era rara.\nPola s\u00faa banda, os alem\u00e1ns contaban co 8 mm (.312-in.) Mauser \"Gewehr\" 98 (G98), que era tan bo ou ata mellor que o brit\u00e1nico no que respecta a fiabilidade, alcance e precisi\u00f3n. Estaba, con todo, menos preparado para o fogo r\u00e1pido, debido a que admit\u00eda a metade de balas que o fusil brit\u00e1nico.\nOs fus\u00eds franceses (Lebel) e rusos (Mosin-Nagant) eran en xeral inferiores aos alem\u00e1ns e brit\u00e1nicos na maior\u00eda dos campos, e especialmente en fiabilidade e acabado.\nO soldado brit\u00e1nico estaba equipado cunha espada-baioneta duns 53 cm, que era demasiado longa para ser empregada, particularmente en combates corpo a corpo. Por\u00e9n, usar a baioneta era m\u00e1is seguro que disparar un fusil neses momentos, posto que nunha \"m\u00eal\u00e9e\" (\"combate corpo a corpo inesperado\") pod\u00edase ferir ou matar a un compa\u00f1eiro en lugar de o inimigo. Os rexistros brit\u00e1nicos mostran que s\u00f3 o 0,3% das feridas eran causadas por baionetas, a\u00ednda que un ataque con baioneta era moi probable que acabase coa morte do inimigo. Unha carga con baioneta pod\u00eda ser efectiva para inducir o terror nas filas inimigas e animarlles a fuxir ou a renderse. Utiliz\u00e1base moito para rematar a inimigos feridos durante un avance, aforrando munici\u00f3n \u00e1 vez que se reduc\u00eda a posibilidade de ser atacados desde a retagarda. Os soldados imperiais ingleses tam\u00e9n levaban a s\u00faa propia baioneta M1898 \"Butcher-blade\" (f\u00edo de carniceiro), que era unha arma mortal en campo aberto, pero que tam\u00e9n supo\u00f1\u00eda moitas dificultades de uso nas estreitas trincheiras.\nMoitos soldados prefer\u00edan unha arma tipo espada curta ou ata ferramentas de construci\u00f3n de trincheiras antes que a baioneta. Nese caso afiar\u00edan o final do coitelo para que fose tan efectivo como unha baioneta, mentres que a s\u00faa lonxitude m\u00e1is curta fac\u00edaos m\u00e1is manexables nas trincheiras. Estas ferramentas tam\u00e9n pod\u00edan usarse para cavar unha vez que se tomou unha trincheira.\nDado que as tropas a mi\u00fado non estaban equipadas adecuadamente para a guerra de trincheiras, nas primeiras batallas eran habituais as armas improvisadas, como pu\u00f1ales de madeira ou mazas met\u00e1licas, as\u00ed como todo tipo de coitelos curtos e ata pu\u00f1os americanos. A medida que a guerra seguiu adiante foise mellorando o equipamento e refug\u00e1ronse este tipo de armas improvisadas.\nAs escopetas utiliz\u00e1ronas principalmente os americanos na fronte oeste. En lugar dunha \u00fanica bala a gran velocidade, a escopeta dispara un n\u00famero maior de b\u00f3las de metal chamadas perdig\u00f3ns. A\u00ednda que un s\u00f3 deses bal\u00edns causa moito menos dano que unha bala de rifle, a carga est\u00e1ndar dun cartucho de escopeta adoitaba causar moitas feridas graves a curta distancia, incrementando as posibilidades dunha ferida que deixase ao inimigo f\u00f3ra de combate. Unha escopeta cargada con cartuchos era unha arma formidable a curto alcance, ata o punto de que Alema\u00f1a fixo unha protesta formal sobre o seu uso o 14 de setembro de 1918, establecendo que \"todo prisioneiro ao que se lle atope no seu poder ese tipo de armas ou munici\u00f3n pon en risco a s\u00faa vida\" (a\u00ednda que esta ameaza aparentemente non chegou a levarse a cabo). Os militares estadounidenses comezaron a usar escopetas de cartuchos modificadas especialmente para a guerra de trincheiras, con can\u00f3ns m\u00e1is curtos, cargadores m\u00e1is longos, sen seguro, e a mi\u00fado equip\u00e1banse con protectores da calor e con enganches para baioneta que utilizaban a baioneta M1917. A\u00ednda existen descendentes desta arma, na forma da escopeta de combate, e a s\u00faa curm\u00e1 a escopeta antidisturbios. Tam\u00e9n se sabe que os ANZAC e alg\u00fans soldados brit\u00e1nicos empregaron a escopeta de can\u00f3n recortado nos saqueos nocturnos, polo seu pouco volume, efectividade no corpo a corpo e facilidade de uso dentro da trincheira. Con todo, esta pr\u00e1ctica non era oficial, e utiliz\u00e1banse escopetas civ\u00eds alteradas para o seu novo uso.\nA granada, pola s\u00faa banda, converteuse na principal arma da infanter\u00eda na guerra de trincheiras. Ambos os bandos foron r\u00e1pidos \u00e1 hora de adestrar escuadr\u00f3ns especialistas en bombardeos. A granada permit\u00eda ao soldado atacar ao inimigo sen exporse directamente, e non requir\u00eda a precisi\u00f3n do rifle para matar a un home. Os alem\u00e1ns e turcos estaban ben equipados con granadeiros desde o comezo da guerra, pero os brit\u00e1nicos deixaran de utilizalos na d\u00e9cada de 1870 e non esperaban unha guerra de asedio, co que ao principio da guerra os soldados tiveron que improvisar bombas sobre a marcha, co que tivesen \u00e1 s\u00faa disposici\u00f3n. A finais de 1915, os ingleses introduciron unha granada de man propia, a \"Mills bomb\", e a finais da guerra foron usadas unhas 75 mill\u00f3ns d.\nMetralladoras.\nA metralladora \u00e9 posiblemente a arma m\u00e1is caracter\u00edstica da guerra de asedio, coa imaxe de ondeadas de infanter\u00eda sendo abatidas por refachos de balas. Os alem\u00e1ns xa empregaran esta arma con anterioridade; en 1904 cada rexemento estaba equipado cunha, e o persoal que a manexaba eran unidades de infanter\u00eda de elite. Logo de 1915, o MG 08/15 era a arma est\u00e1ndar no ex\u00e9rcito alem\u00e1n. O seu n\u00famero pasou a formar parte do idioma alem\u00e1n, co significado de \"chaira arrasada\". En Gall\u00edpoli e en Palestina os turcos achegaban a infanter\u00eda, pero normalmente eran os alem\u00e1ns quen manexaban as metralladoras.\nO alto mando brit\u00e1nico era m\u00e1is remiso a acoller este armamento, supostamente por consideralo \"pouco deportivo\" e por pensar que animaba \u00e1 loita defensiva, polo que tardaron m\u00e1is que os alem\u00e1ns en adoptala. O mariscal de campo Sir Douglas Haig dixo en 1915: \"The machine gun is a much overrated weapon; two per battalion is more than sufficient\" (A metralladora \u00e9 unha arma moi sobrevalorada; d\u00faas por batall\u00f3n \u00e9 m\u00e1is que suficiente), o cal acabou nun n\u00famero r\u00e9cord de baixas brit\u00e1nicas.\nEn 1915 formouse o Corpo de Metralladoras, coa finalidade de prover de suficientes equipos de metralladoras pesadas ao ex\u00e9rcito. Foron os canadenses os mellores neste campo, sendo os pioneiros en t\u00e9cnicas como o fogo indirecto (pronto adoptadas por todos os ex\u00e9rcitos aliados) baixo a gu\u00eda dun antigo oficial da reserva do ex\u00e9rcito franc\u00e9s, o Maior Xeral Raymond Brutinel. Para satisfacer a demanda, a produci\u00f3n da metralladora Vickers contratouse con compa\u00f1\u00edas dos Estados Unidos. Para 1917, todas as compa\u00f1\u00edas das forzas brit\u00e1nicas estaban equipadas con catro metralladoras lixeiras Lewis, o que incrementou significativamente o seu poder de fogo.\nA metralladora pesada era unha arma de especialista, e nunha guerra de trincheiras utiliz\u00e1base de xeito cient\u00edfico, con campos de fogo calculados coidadosamente, de forma que no momento en que se tivese noticia dunha explosi\u00f3n no lugar exacto, dirix\u00edsese contra o parapeto inimigo ou contra a zona de aramado destru\u00eddo. Tam\u00e9n pod\u00eda empregarse como artiller\u00eda lixeira, bombardeando trincheiras distantes. Estas armas necesitaban un equipo dunhas oito persoas para movelas, mantelas e telas abastecidas de munici\u00f3n.\nMorteiros.\nOs morteiros son armas que lanzan proxect\u00eds a unha distancia relativamente curta e con traxectoria en forma de par\u00e1bola, nun \u00e1ngulo superior aos corenta e cinco graos, e a velocidades relativamente baixas. \nForon utilizados amplamente como forma de atacar as trincheiras frontais e cortar os aramados en preparaci\u00f3n dun asalto.\nO principal morteiro brit\u00e1nico era o morteiro Stokes, que foi o precursor do morteiro moderno. Era un morteiro lixeiro, pero f\u00e1cil de usar, e capaz de manter unha velocidade de disparo moi alta grazas ao propulsor que se adher\u00eda \u00e1 bomba. Para disparar un morteiro Stokes deix\u00e1base caer a carga nun tubo, e entraba automaticamente en ignici\u00f3n no momento en que golpeaba o disparador do fondo.En 1914, os brit\u00e1nicos lanzaron un total de 545 bombas de morteiro. En 1916 lanzaron m\u00e1is de 6\u00a0500\u00a0000.\nOs alem\u00e1ns empregaban unha variedade de morteiros. Os m\u00e1is pequenos eran lanzagranadas (\"Granatenwerfer\") que disparaban bombas de fragmentaci\u00f3n. Os morteiros medianos recib\u00edan o nome de lanzaminas (\"Minenwerfer\"), chamados \"minnies\" polos brit\u00e1nicos. O morteiro pesado cham\u00e1base \"Ladungswerfer\" e lanzaba \"torpedos a\u00e9reos\" que conti\u00f1an uns 90 kg de carga, a unha distancia de m\u00e1is de 1.000 iardas. O voo do m\u00edsil era tan lento que os homes que se atopaban no obxectivo pod\u00edan intentar buscar refuxio.\nArtiller\u00eda.\nA artiller\u00eda dominaba o campo de batalla na guerra de trincheiras, do mesmo xeito que a forza a\u00e9rea domina a guerra moderna. Un ataque de infanter\u00eda raramente ti\u00f1a \u00e9xito se se fac\u00eda m\u00e1is al\u00f3 da li\u00f1a que cubr\u00eda a s\u00faa artiller\u00eda de apoio. Ademais de disparar \u00e1 infanter\u00eda inimiga, a artiller\u00eda encerell\u00e1base en batallas co inimigo para intentar de destru\u00edr as s\u00faas bater\u00edas de can\u00f3ns.\nA artiller\u00eda disparaba principalmente bombas de acio, explosivas ou, m\u00e1is adiante na guerra, de gas. Os brit\u00e1nicos tam\u00e9n experimentaron con bombas incendiarias que fixesen arder os bosques e as ru\u00ednas.\nOs tipos de artiller\u00eda eran de d\u00faas clases: can\u00f3ns e obuses. Os can\u00f3ns disparaban balas de alta velocidade sobre unha traxectoria plana e a mi\u00fado utiliz\u00e1banse para lanzar bombas de fragmentaci\u00f3n e cortar o aramado inimigo. Os obuses lanzaban o ob\u00fas sobre unha traxectoria alta, de forma que caesen contra o chan. Eran a artiller\u00eda normalmente de maior tama\u00f1o: o ob\u00fas alem\u00e1n de 420 mm pesaba 20 toneladas e pod\u00eda lanzar un ob\u00fas dunha tonelada a unha distancia de 10 km.\nUnha caracter\u00edstica cr\u00edtica das pezas de artiller\u00eda modernas era o mecanismo de recarga hidr\u00e1ulico, que permit\u00eda que o can\u00f3n non tivese que baixarse para recargalo logo de cada disparo. Inicialmente cada can\u00f3n necesitaba rexistrar o seu obxectivo, o cal alertaba ao inimigo do inminente ataque. Cara ao final de 1917, as t\u00e9cnicas evolucionaran de forma que non fose necesario.\nGas.\nO gas lacrim\u00f3xeno empreg\u00e1rono os franceses por primeira vez en agosto de 1914, pero s\u00f3 serv\u00eda para deixar ao inimigo momentaneamente f\u00f3ra de combate. En abril de 1915 os alem\u00e1ns utilizaron por primeira vez o cloro na segunda batalla de Ipres. Unha dose o suficientemente grande pod\u00eda matar, a\u00ednda que o gas era f\u00e1cil de detectar tanto polo olfacto como pola vista. Doutra banda, os que non morr\u00edan pola exposici\u00f3n pod\u00edan sufrir danos pulmonares permanentes.\nO fosgeno, usado por primeira vez en 1915, era o gas m\u00e1is mort\u00edfero empregado na primeira guerra mundial. Era 18 veces m\u00e1is poderoso que o cloro e moito m\u00e1is dif\u00edcil de detectar. Con todo, o gas m\u00e1is efectivo era o gas mostaza, introducido por Alema\u00f1a en xullo de 1917. Non era tan mort\u00edfero como o fosgeno, pero era dif\u00edcil de detectar e permanec\u00eda na superficie do campo de batalla e con iso pod\u00eda causar baixas durante un per\u00edodo m\u00e1is prolongado. As queimaduras que produc\u00eda eran tan terror\u00edficas que era moi raro que un ferido por exposici\u00f3n ao gas mostaza puidese volver estar capacitado para loitar de novo. S\u00f3 o 2% dos feridos por gas mostaza morr\u00edan, principalmente por infecci\u00f3ns secundarias.\nO primeiro m\u00e9todo de emprego do gas era soltalo desde un cilindro cando o vento era favorable. Esta t\u00e9cnica era obviamente moi perigosa, tanto polos eventuais cambios no vento como pola posibilidade de que os cilindros fosen rotos nun bombardeo (posto que era necesario polos na primeira li\u00f1a de batalla). M\u00e1is tarde o gas lanz\u00e1base mediante a artiller\u00eda ou do lume de morteiro.\nCascos.\nDurante o primeiro ano da primeira guerra mundial, ningunha das naci\u00f3ns combatentes equipaba \u00e1s s\u00faas tropas con cascos de aceiro. Os soldados que \u00edan \u00e1 batalla utilizaban simples gorros de tea ou de coiro que non ofrec\u00edan ningunha protecci\u00f3n \u00e1s feridas por armas modernas. As tropas alem\u00e1s empregaban o tradicional \"Pickelhaube\" de coiro (gorro terminado nun pico), cunha cuberta de tea para protexer o coiro das salpicaduras de lodo. Cando a guerra entrou na fase de guerra de trincheiras, o n\u00famero de feridas letais que as tropas recib\u00edan pola fragmentaci\u00f3n incrementouse dramaticamente. O \"pickelhaube\" foi substitu\u00eddo polo \"M1916 Stahlhelm\" (literalmente \"casco de aceiro\") en 1916.\nOs franceses foron os primeiros en ver a necesidade dunha maior protecci\u00f3n, e introduciron os cascos de aceiro no ver\u00e1n de 1915. O casco Adrian (dese\u00f1ado por August-Louse Adrian) substitu\u00eda o tradicional quepis, e foi despois adoptado polos ex\u00e9rcitos belga e italiano.\nM\u00e1is ou menos por esas datas os brit\u00e1nicos tam\u00e9n estaban desenvolvendo os seus propios cascos. O dese\u00f1o franc\u00e9s foi rexeitado por non ser o suficientemente forte e por ser dif\u00edcil de producir en masa. O modelo que finalmente se aprobou foi o casco Brodie (dese\u00f1ado por John L. Brodie). Ti\u00f1a un \u00e1 m\u00e1is ancha para protexer ao soldado de obxectos que caesen desde o ceo, pero ofrec\u00eda menos protecci\u00f3n \u00e1 altura do pescozo. Cando os estadounidenses entraron na guerra, elixiron este dese\u00f1o.\nAlgunhas tropas de elite italianas empregaron tam\u00e9n un casco derivado dos modelos da Antiga Roma.\nCon todo, ning\u00fan destes dese\u00f1os est\u00e1ndar pod\u00eda protexer a cara ou os ollos. Dese\u00f1\u00e1ronse protectores especiais para os artilleiros, e os belgas probaron lentes de protecci\u00f3n para protexer os ollos.\nAramados.\nO uso do arame de espi\u00f1o era decisivo \u00e1 hora de retardar \u00e1 infanter\u00eda a trav\u00e9s do campo de batalla. Sen el a infanter\u00eda m\u00e1is r\u00e1pida (ou a cabaler\u00eda) poder\u00eda cruzar as li\u00f1as e chegar \u00e1s bases e artiller\u00eda inimiga. Unha vez retardados, era m\u00e1is probable que acabasen abatidos pola artiller\u00eda ou polos defensores de infanter\u00eda. Basil Liddell Hart identificou o arame de espi\u00f1o e a metralladora como os elementos que hab\u00eda que vencer para poder recuperar a guerra m\u00f3bil.\nOs aramados normalmente constru\u00edanse pola noite nos sectores activos.\nForza a\u00e9rea.\nA finalidade principal das aeronaves na guerra de trincheiras era o reco\u00f1ecemento e a observaci\u00f3n da artiller\u00eda. O papel dos cazas era protexer \u00e1s aeronaves de reco\u00f1ecemento amigas e destru\u00edr as inimigas, ou polo menos impedirlles a liberdade de movementos. Isto supu\u00f1a conseguir a superioridade a\u00e9rea mediante a destruci\u00f3n tam\u00e9n dos cazas inimigos. As aeronaves de localizaci\u00f3n seguir\u00edan a ca\u00edda das bombas durante o rexistro da artiller\u00eda. As de reco\u00f1ecemento far\u00edan un mapeo das trincheiras inimigas (primeiro con debuxos a man, e m\u00e1is tarde con fotograf\u00edas), un seguimento do movemento de tropas, e a localizaci\u00f3n das bater\u00edas de artiller\u00eda inimigas para a s\u00faa destruci\u00f3n con bombardeos.\nOutras armas.\nOs alem\u00e1ns utilizaron lanzachamas (\"Flammenwerfer\") durante a guerra, pero dado que a tecnolox\u00eda a\u00ednda estaba nos seus comezos, o seu valor era sobre todo psicol\u00f3xico.\ncando se desarollo mais a guerra us\u00e1ronse os avi\u00f3ns con m\u00edsiles con aletas para que caeran de punta.\nMinas.\nAmbos os bandos ver\u00edanse envolvidos en grandes competici\u00f3ns de minados e contraminados. A terra seca do Somme estaba especialmente preparada para a construci\u00f3n de zapas. Con todo, coa axuda das bombas era tam\u00e9n posible escavar en terreos como Flandres. Hab\u00eda compa\u00f1\u00edas especialistas en tunelados, normalmente formadas por persoas que ti\u00f1an experiencia civil como mineiros de carb\u00f3n, que constru\u00edan t\u00faneles dentro da terra de ningu\u00e9n e debaixo das trincheiras inimigas. Estas minas ench\u00edanse ent\u00f3n de explosivos e eran detonadas, producindo un gran cr\u00e1ter. Con iso persegu\u00edanse dous prop\u00f3sitos: destru\u00edr a trincheira inimiga e, grazas ao mont\u00edculo que produc\u00eda ao redor do cr\u00e1ter, servir como \"trincheira\" pr\u00f3xima \u00e1 li\u00f1a inimiga. Por iso, cando se detonaba unha mina, os dous bandos corr\u00edan para ocupar e fortificar o cr\u00e1ter.\nSe os mineiros detectaban un t\u00fanel inimigo, normalmente cavar\u00edan un contra-t\u00fanel, chamado \"camouflet\", que ser\u00eda detonado nun intento de destru\u00edr o outro t\u00fanel antes de tempo. As\u00ed mesmo realiz\u00e1banse escaramuzas nocturnas coa finalidade expresa de destru\u00edr os traballos inimigos. Nalgunha ocasi\u00f3n, os t\u00faneles atop\u00e1banse e produc\u00edase a loita baixo terra.\nEstas actividades serv\u00edan igualmente para poder mover \u00e1s tropas sen ser vistas. Nunha ocasi\u00f3n trasladouse unha divisi\u00f3n enteira a trav\u00e9s de t\u00faneles interconectados sen que puidesen ser observados polos alem\u00e1ns.\nOs brit\u00e1nicos fixeron detonar unha serie de minas o 1 de xullo de 1916, o primeiro d\u00eda da Batalla do Somme. As minas m\u00e1is grandes conti\u00f1an 24 t de explosivos, e foron detonadas preto da Boiselle, lanzando a terra ata 4.000 p\u00e9s (aprox. 1200 m) de altura.\n\u00c1s 5.10 do 7 de xu\u00f1o de 1917, os brit\u00e1nicos detonaron 19 minas para lanzar o ataque que deu comezo a Batalla de Messines. A mina conti\u00f1a de media 21 t de explosivos, e as m\u00e1is grandes ti\u00f1an o dobre desa cantidade. A forza combinada de explosivos chegou a sentirse supostamente en Inglaterra. As perdas entre os alem\u00e1ns foron duns 10.000 homes. O xeneral Sir Charles Harrington comentou:\nDespreg\u00e1ronse outras tres minas en Messines que non foron detonadas debido a que cambiou a situaci\u00f3n t\u00e1ctica. Unha estalou durante unha tormenta el\u00e9ctrica en 1955, e as outras permanecen baixo terra ao d\u00eda de hoxe.\nOs cr\u00e1teres que deixaron estas e outras minas na fronte oeste a\u00ednda son visibles.\nBatallas.\nEstratexia.\nA guerra de trincheiras c\u00e9ntrase en dous principios fundamentais: guerra de desgaste e batallas de ruptura. A guerra de desgaste \u00e9 o procedemento de infligir baixas progresivamente ao inimigo ata que finalmente sexa incapaz de continuar a guerra. As batallas de ruptura buscan un enfrontamento decisivo, no cal as posici\u00f3ns inimigas sexan penetradas polas forzas atacantes, explotando as forzas de refresco devandita brecha (posiblemente a cabaler\u00eda). Ambos os tipos de batallas libr\u00e1ronse na fronte oeste: os alem\u00e1ns intentaron romper a situaci\u00f3n en Ipres en abril de 1915, utilizando por primeira vez o gas venenoso, mentres que o Comandante en Xefe das forzas brit\u00e1nicas, o xeneral Douglas Haig, buscou a vitoria no Somme en 1916 e en Flandres en 1917. A batalla de desgaste m\u00e1is famosa no oeste foi a Batalla de Verd\u00fan, onde o \u00fanico prop\u00f3sito alem\u00e1n era \"desangrar ao ex\u00e9rcito franc\u00e9s ata que quedase branco\".\nT\u00e1cticas.\nAs t\u00e1cticas nas primeiras fases da primeira guerra mundial eran parecidas \u00e1s do s\u00e9culo XIX, coa infanter\u00eda avanzando en grupos de formaci\u00f3ns compactas buscando resolver a batalla mediante a baioneta. A aparici\u00f3n de armas autom\u00e1ticas fixo que estas t\u00e1cticas fosen ineficaces e moi custosas.\nO papel da artiller\u00eda cambiou dramaticamente durante a guerra. Orixinalmente os can\u00f3ns de campa\u00f1a estaban situados coas unidades de infanter\u00eda, disparando directamente a obxectivos visibles. Desenvolv\u00e9ronse unha variedade de usos para o lume indirecto, inclu\u00edndo bombardeos que buscaban matar ou deixar f\u00f3ra de combate \u00e1s tropas inimigas a trav\u00e9s da terra de ningu\u00e9n, e a utilizaci\u00f3n de bombardeos para cortar aramados, que buscaban deixar o paso libre a trav\u00e9s do arame de espi\u00f1o.\nOs bombardeos aliados f\u00f3ronse sofisticando a comezos de 1917. Desenvolv\u00e9ronse dous tipos de bombardeos: no primeiro, o bombardeo segu\u00eda \u00e1 infanter\u00eda sempre por diante, protex\u00e9ndoa dos defensores, nun ataque. A segunda bombardeaba unha \"caixa\", deixando protexido e illado o interior da mesma mediante unha muralla de explosi\u00f3ns. Estes bombardeos aplic\u00e1ronse con \u00e9xito en batallas a grande escala e ata en escaramuzas. Outro tipo de bombardeo centr\u00e1base nun primeiro obxectivo, e logo elev\u00e1base para caer nun segundo obxectivo m\u00e1is apartado. Con todo, este bombardeo normalmente esperaba moito da infanter\u00eda, e o resultado final adoitaba ser que a artiller\u00eda \u00eda m\u00e1is r\u00e1pida que os atacantes e deix\u00e1balles sen protecci\u00f3n. Isto levou ao uso do bombardeo rodante, que se elevaba m\u00e1is frecuentemente pero en chanzos m\u00e1is pequenos, mov\u00e9ndose tan lentamente que os atacantes pod\u00edan moverse de cerca por detr\u00e1s.\nA infanter\u00eda atacante na primeira parte da guerra estaba cargada habitualmente con ferramentas de fortificaci\u00f3n (bolsas de area, picos e pas, as\u00ed como arame de espi\u00f1o). Con iso buscaban fortificar as trincheiras capturadas para un contraataque. Os alem\u00e1ns salientaron moito o contraataque para recuperar o terreo perdido, o cal comezou a ser moi custoso a partir de 1917, cando os brit\u00e1nicos empezaron a limitar os seus avances co fin de ser capaces de anticipar contraataques desde unha posici\u00f3n de forza.\nComunicaci\u00f3ns.\nA maior dificultade \u00e1 que se enfrontaba unha forza de ataque nunha batalla de trincheiras eran as comunicaci\u00f3ns. A tecnolox\u00eda inal\u00e1mbrica estaba a\u00ednda nos seus comezos, polo que os m\u00e9todos existentes eran o tel\u00e9fono, o tel\u00e9grafo \u00f3ptico, as l\u00e1mpadas de sinalizaci\u00f3n, as pombas mensaxeiras e os corredores, e ning\u00fan deles era abondo fiable. O tel\u00e9fono era o m\u00e1is efectivo, pero as li\u00f1as eran extremadamente vulnerables aos bombardeos, polo que adoitaban cortarse pronto na batalla. Como forma de loitar ante isto, as li\u00f1as de tel\u00e9fono mont\u00e1banse nunha figura en escaleira, de forma que tivesen moitos cami\u00f1os redundantes. As bengalas e os foguetes us\u00e1banse para sinalizar que se alcanzou un obxectivo, ou para solicitar un soporte de artiller\u00eda que xa fora predisposto de antem\u00e1n.\nNon era infrecuente que un comandante de batall\u00f3n ou de brigada tivese que esperar d\u00faas ou tres horas para co\u00f1ecer algo do proceso dun ataque, e para ent\u00f3n calquera decisi\u00f3n baseada na mensaxe estar\u00eda probablemente xa desfasada. Tam\u00e9n pasar\u00eda un per\u00edodo similar para transmitir as noticias a unha divisi\u00f3n e ao centro de mando. Consecuentemente, o resultado de moitas batallas de trincheiras decid\u00edanas os comandantes das compa\u00f1\u00edas ou dos batall\u00f3ns, coas decisi\u00f3ns que tomaban no mesmo momento da loita.\nRompendo o punto morto.\nA trav\u00e9s da primeira guerra mundial, os principais combatentes aos poucos foron buscando algunha v\u00eda para romper o punto morto no que se atopaban na guerra de trincheiras, comezando cos franceses e os alem\u00e1ns, e cos brit\u00e1nicos e as forzas do imperio tam\u00e9n contribu\u00edndo \u00e1 aprendizaxe colectiva.\nCoa retirada de Rusia da guerra, os alem\u00e1ns foron capaces de reforzar a s\u00faa fronte oeste con tropas da fronte leste. Isto permitiulles sacar a unidades da li\u00f1a de combate e adestralas en novos m\u00e9todos e t\u00e1cticas como tropas de asalto (\"Sturmtruppen\"). Os novos m\u00e9todos implicaban a homes lanz\u00e1ndose ao ataque en pequenos grupos, usando calquera cobertura que houbese \u00e1 s\u00faa disposici\u00f3n, e despregando lume de cobertura para outros grupos da mesma unidade a medida que avanzaban. As novas t\u00e1cticas (que buscaban conseguir a sorpresa acabando con posici\u00f3ns inimigas atrincheiradas) deb\u00edan deixar de lado os puntos fortes e atacar os puntos m\u00e1is d\u00e9biles da li\u00f1a inimiga. Adicionalmente, d\u00e9ronse conta da inutilidade de crear un gran e detallado plan de operaci\u00f3ns desde a distancia, optando no seu lugar por emprazar a oficiais novos no lugar para que exercitasen a s\u00faa iniciativa. Estas t\u00e1cticas demostraron ser moi exitosas na ofensiva da primavera de 1918 contra as forzas aliadas.\nOs brit\u00e1nicos foran aprendendo lecci\u00f3ns t\u00e1cticas xa desde a Batalla do Somme en 1916. D\u00e9ronse conta da necesidade de introducir unidades como o pelot\u00f3n ou a secci\u00f3n, como resultado da s\u00faa experiencia nesa batalla, e a \u00e9nfase trasladouse desde a compa\u00f1\u00eda (150-200 homes) como unidade b\u00e1sica de manobra ao pelot\u00f3n de aproximadamente uns dez homes. O uso m\u00e1is exitoso das novas t\u00e1cticas de infanter\u00eda combinadas cos novos procedementos de artiller\u00eda conseguiuse na Batalla do Risco de Vimy en abril de 1917.\nAs\u00ed mesmo desenvolveuse o carro de combate no per\u00edodo de entre guerras, como forma de moverse por terreos arrasados polo lume inimigo. Na primeira guerra mundial a\u00ednda non chegaron a empregarse de forma efectiva nas s\u00faas primeiras acci\u00f3ns, e tam\u00e9n fallaron como medio de transporte de persoal.\nNo \u00faltimo ano da guerra, as tropas aliadas en Europa aplicaban o que se co\u00f1eceu como t\u00e1cticas de forzas combinadas, incorporando a cooperaci\u00f3n entre infanter\u00eda, artiller\u00eda, metralladoras, carros armados e carros de combate, usando comunicaci\u00f3n sen can\u00f3ns nalg\u00fans casos e utilizando pequenos grupos de homes como unidade t\u00e1ctica b\u00e1sica para as manobras.\nEntre as d\u00faas guerras mundiais, estas t\u00e9cnicas serviron para que John Frederick Charles Fuller e Basil Liddell Hart desenvolvesen teor\u00edas sobre un novo tipo de guerra. Estas ideas tam\u00e9n as desenvolveron os alem\u00e1ns, e pux\u00e9ronas en pr\u00e1ctica nos primeiros anos da segunda guerra mundial. As novas t\u00e1cticas tam\u00e9n abriron a v\u00eda para o \u00e9xito da guerra t\u00e1ctica en 1938-1945, e o enfoque en pequenos equipos semiaut\u00f3nomos exercitando a s\u00faa propia iniciativa no campo de batalla, e que predominan na guerra moderna.\nO atrincheramiento seguiu sendo un m\u00e9todo valioso para reforzar os obst\u00e1culos naturais en li\u00f1as de defensa. Ao comezo da Batalla de Berl\u00edn, a \u00faltima gran batalla europea da segunda guerra mundial, os rusos atacaron a trav\u00e9s do r\u00edo Oder \u00e1s tropas alem\u00e1s atrincheiradas en Seelow. O atrincheramiento permitiu aos alem\u00e1ns sobrevivir o bombardeo da concentraci\u00f3n de artiller\u00eda m\u00e1is grande da historia, e tam\u00e9n lles permitiu infligir aos sovi\u00e9ticos decenas de miles de baixas, grazas \u00e1 terra pantanosa que hab\u00eda entre o r\u00edo e as alturas, antes de ter que retirarse ao oeste.\nA guerra de trincheiras posterior a 1945.\nA guerra de trincheiras volveu aparecer nalg\u00fans momentos posteriores da guerra de Corea (1950-1953) e nalg\u00fans lugares e combates da guerra de Vietnam (1964-1975).\nDurante a guerra fr\u00eda, as forzas da OTAN adestr\u00e1banse de forma rutineira para loitar contra traballos de fortificaci\u00f3n denominados \"Sistemas de trincheiras de estilo sovi\u00e9tico\", que recib\u00edan o nome polos complexos sistemas de fortificaci\u00f3ns de campa\u00f1a creados polo Pacto de Varsovia, unha extensi\u00f3n das pr\u00e1cticas de atrincheiramento sovi\u00e9ticas desenvolvidas no Fronte Oriental da segunda guerra mundial.\nO exemplo m\u00e1is citado de exemplo de guerra de trincheiras posterior \u00e1 primeira guerra mundial \u00e9 a guerra Ir\u00e1n-Iraq, onde ambos os ex\u00e9rcitos ti\u00f1an un gran n\u00famero de infanter\u00eda con pequenas armas modernas, pero moi pouco blindaxe, aviaci\u00f3n e adestramento en armas combinadas. O resultado foi moi parecido \u00e1 primeira guerra mundial, coa utilizaci\u00f3n de trincheiras e de armas qu\u00edmicas.\nOutro exemplo de trincheiras foi a guerra entre Etiop\u00eda e Eritrea de 1998-2002. A fronte en Corea e as li\u00f1as frontais entre Paquist\u00e1n e a India en Caxemira son dous exemplos de li\u00f1as de demarcaci\u00f3n formadas mediante quil\u00f3metros de trincheiras unindo postos fortificados (e no caso de Corea, rodeadas por mill\u00f3ns de minas terrestres)."}
{"id": "161022", "revid": "23204", "url": "https://gl.wikipedia.org/wiki?curid=161022", "title": "Premios Saturn", "text": "Os premios Saturn son os premios anuais que dende 1972 outurga a Academy of Science Fiction, Fantasy &amp; Horror Films dos Estados Unidos como reco\u00f1ecemento dos mellores traballos de ficci\u00f3n cient\u00edfica, fantas\u00eda e terror en cine, televisi\u00f3n e v\u00eddeo.\nDesenvolvemento.\nOs premios concebiunos Donald A. Reed en 1972 que sent\u00eda que as obras audiovisuais deses x\u00e9neros non recib\u00edan a apreciaci\u00f3n que merec\u00edan nese tempo, como os premios Oscar, Emmy e os Grammy os ga\u00f1adores resultan dunha votaci\u00f3n da Academia, nun principio eran simples certificados de papel, a partir de 1978 comezan a ser televisados co nome de \"Science Fiction Film Awards\" e entr\u00e9gase unha estatu\u00ed\u00f1a que respresenta o planeta Saturno rodeado polos seus aneis transformados nunha fita de pel\u00edcula polo que se co\u00f1ecen popularmente como \"Golden Scroll\". A\u00ednda que mant\u00e9n a preferencia polos x\u00e9neros orixinais tam\u00e9n entrega galard\u00f3ns a produci\u00f3ns dram\u00e1ticas sen relaci\u00f3n con eles."}
{"id": "161023", "revid": "22570", "url": "https://gl.wikipedia.org/wiki?curid=161023", "title": "Gui\u00f3n (arte)", "text": "Un gui\u00f3n \u00e9 un relato t\u00e9cnico literario destinado a ser filmado ou televisado, no caso dos gui\u00f3ns cinematogr\u00e1ficos e televisivos; debuxado, no caso dos gui\u00f3ns de banda dese\u00f1ada; modelizado en 3D, co caso dun videoxogo ou filme de animaci\u00f3n; servir de gu\u00eda nunha emisi\u00f3n de radio como no caso do gui\u00f3n radiof\u00f3nico ou desenvolver unha trama como no caso dun xogo de rol. As\u00ed, ademais da historia e os di\u00e1logos, especif\u00edcanse, en forma de acoutaci\u00f3ns, diversas indicaci\u00f3ns visuais ou auditivas precisas para converter o texto nun produto destinado ao p\u00fablico, acheg\u00e1ndose dese xeito \u00e1 escrita teatral."}
{"id": "161025", "revid": "21293", "url": "https://gl.wikipedia.org/wiki?curid=161025", "title": "Interese Tur\u00edstico Nacional", "text": ""}
{"id": "161026", "revid": "21293", "url": "https://gl.wikipedia.org/wiki?curid=161026", "title": "Interese Tur\u00edstico Galego", "text": ""}
{"id": "161027", "revid": "1131", "url": "https://gl.wikipedia.org/wiki?curid=161027", "title": "Festa de Interese Tur\u00edstico Galego", "text": ""}
{"id": "161030", "revid": "85894", "url": "https://gl.wikipedia.org/wiki?curid=161030", "title": "Bustavalle, Zorelle, Maceda", "text": "Bustavalle \u00e9 un lugar da parroquia de Zorelle no concello ourensano de Maceda sito na comarca de Allariz - Maceda e \u00e1 Ribeira Sacra.\nTi\u00f1a 38 habitantes no ano 2012 segundo datos do INE e do IGE, dos cales 17 eran homes e 21 mulleres.\nTi\u00f1a 34 habitantes no ano 2009 segundo datos do Instituto Nacional de Estad\u00edstica, dos cales 17 eran homes e 17 eran mulleres.\nEst\u00e1 situada a un quil\u00f3metro da capital parroquial, na estrada de Maceda \u00f3 Alto do Couso."}
{"id": "161031", "revid": "56817", "url": "https://gl.wikipedia.org/wiki?curid=161031", "title": "Cayetano Gil Taboada", "text": "Cayetano Gil Taboada, nado en Barcia (Lal\u00edn) o 7 de agosto do 1688 e finado en Santiago de Compostela o 12 de maio do 1751, foi bispo da diocese de Lugo entre 1736 e 1745 e arcebispo da arquidiocese de Santiago de Compostela dende 1745 ata o seu pasamento.\nTraxectoria.\nAfillado de Felipe Antonio Gil Taboada, que o apoiou na s\u00faa carreira relixiosa. Estudou Filosof\u00eda en San Xerome e Xurisprudencia en Fonseca e Valladolid. Foi reitor do Colexio Maior de Fonseca en 1713, catro anos despois de doutorarse.\nEn 1718 foi nomeado provisor e gobernador eclesi\u00e1stico e en 1725 c\u00f3engo e inquisidor de Sevilla. Trasladado a Compostela, foi inquisidor e administrador do Real Hospital. En 1736 foi nomeado bispo de Lugo, onde rematou o edificio do bispado, que exhibe os seus escudos na fachada. En 1745 foi arcebispo de Santiago, durante o seu mandato constru\u00eduse a fachada do Obradoiro, na que est\u00e1 o seu escudo."}
{"id": "161034", "revid": "89787", "url": "https://gl.wikipedia.org/wiki?curid=161034", "title": "John Cunliffe", "text": "John Arthur Cunliffe, nado o 16 de xu\u00f1o de 1933 en Colne (Lancashire) e finado o 20 de setembro de 2018, foi un autor de literatura infantil brit\u00e1nico, creador dos personaxes do \"carteiro Pat\" e \"Rosie and Jim\".\nTraxectoria.\nJohn viviu en Kendal (Cumbria) durante seis anos, e foi das vilas e aldeas da zona de onde tirou a inspiraci\u00f3n para o seu personaxe m\u00e1is famoso, o carteiro Pat, e logo do \u00e9xito da serie, que el escribiu para a BBC e que se comezou a emitir en 1981, John converteuse nuha celebridade local e mesmo chegou a ter a s\u00faa propia sala no Museum of Lakeland Life de Kendal, malia iso desde que comezou a escribir en 1964 publicou m\u00e1is de 200 libros para nenos . Traballou como bibliotecario durante trinta anos, inclu\u00edndo dous en Iugoslavia no Brittish Council e despois foi profesor ata 1988 cando pasou a se dedicar exclusivamente a escribir."}
{"id": "161036", "revid": "12452", "url": "https://gl.wikipedia.org/wiki?curid=161036", "title": "Xil Taboada", "text": ""}
{"id": "161038", "revid": "1131", "url": "https://gl.wikipedia.org/wiki?curid=161038", "title": "Aer\u00f3dromo de Rozas", "text": "O aer\u00f3dromo de Rozas \u00e9 un aer\u00f3dromo situado no lugar de Rozas, na parroquia de Mondriz en Castro de Rei, a oito quil\u00f3metros do centro da cidade de Lugo. Foi inaugurado o 4 de xu\u00f1o de 1943, sendo o aeroporto central de Galicia ata a construci\u00f3n do aeroporto da Lavacolla. O aer\u00f3dromo est\u00e1 destinado en xeral \u00e1 aviaci\u00f3n deportiva. Os terreos son propiedade do Ministerio de Defensa, e \u00e9 xestionado polo INTA e polo Real Aeroclub de Lugo para os seus usos recreativos.\nAnualmente cel\u00e9brase nas instalaci\u00f3ns un dos maiores acontecementos aeron\u00e1uticos de aviaci\u00f3n deportiva do norte peninsular, a \"Volta A\u00e9rea a Galicia\".\nHistoria.\nFoi constru\u00eddo pola Luftwaffe alem\u00e1 durante a segunda guerra mundial con motivo de proporcionar un mantemento r\u00e1pido das antenas do Radiofaro do sistema Consol de Arneiro. O aer\u00f3dromo estaba constitu\u00eddo por tres hangares de considerables dimensi\u00f3ns, que ademais dispo\u00f1\u00edan de barrac\u00f3ns auxiliares. O aer\u00f3dromo era atendido por soldados do Ex\u00e9rcito do Aire espa\u00f1ol.\nUnha vez finalizada a contenda, o aer\u00f3dromo de Rozas foi reco\u00f1ecido como un lugar excepcional para a creaci\u00f3n dun aeroporto de maiores dimensi\u00f3ns, e chegou a ser base a\u00e9rea durante alg\u00fan tempo no que hab\u00eda unha gornici\u00f3n militar de tropas de aviaci\u00f3n. No ano 1949 o aer\u00f3dromo de Rozas converteuse no aeroporto central de Galicia, situaci\u00f3n que se mantivo durante dous anos mentres se levaba a cabo a construci\u00f3n do aeroporto da Lavacolla.\nNo ano 1953, a forza a\u00e9rea decidiu desmantelalo e pouco a poouco caeu no esquecemento, chegando a pensarse no pechamento e no desmantelamento total das instalaci\u00f3ns. O primeiro hangar desmontouse e foi trasladado a Palma en 1958, e outro deles \u00e1 base a\u00e9rea de Cuatro Vientos (Madrid) en 1959; o mesmo pretend\u00edan co terceiro e \u00faltimo pero, ante esta cr\u00edtica situaci\u00f3n constitu\u00eduse de maneira urxente e da man do por aquel ent\u00f3n alcalde de Lugo Ramiro Rueda Fern\u00e1ndez, o Real Aero Club de Lugo, co fin de evitar a desaparici\u00f3n total das instalaci\u00f3ns.\nUnha vez aprobados os estatutos de devandita sociedade, e tralas pertinentes petici\u00f3ns ao ministro do Aire Jos\u00e9 Rodr\u00edguez D\u00edaz de Lecea, conseguiuse manter o hangar que a\u00ednda se pode ver case no seu estado orixinal. Durante os anos 2008 e 2009 fix\u00e9ronse importantes investimentos no aer\u00f3dromo de Rozas por parte da C\u00e1mara de Comercio de Lugo, como o peche perimetral da pista e a reforma da terminal pretendendo converter Rozas nun aeroporto de carga que tam\u00e9n dispo\u00f1a de voos a Madrid e a Barcelona. A pista do aer\u00f3dromo \u00e9 de 1200\u00d745\u00a0m, pista de tama\u00f1o semellante \u00e1s que dispo\u00f1en aeroportos como o de Sligo (Irlanda) ou o de Santos Dumont (Brasil), suficiente para avi\u00f3ns de at\u00e9 50-70 prazas turboh\u00e9lices.\nA Compa\u00f1\u00eda Iberia usou esta pista durante dous anos.\nCentro de Investigaci\u00f3n Aeroportada de Rozas.\nEn 2015, o Instituto Nacional de T\u00e9cnica Aeroespacial (INTA) inaugurou no aer\u00f3dromo o CIAR modernizando o seu sistema de comunicaci\u00f3ns e xesti\u00f3n cun investimento duns 3,3 mill\u00f3ns de euros. O centro tam\u00e9n recibiu un investimento de dez mill\u00f3ns de euros da Xunta de Galicia cofinanciada con fondos Feder. Estas melloras pretenden aumentar o atractivo como polo de referencia para ensaios e investigaci\u00f3ns. O aer\u00f3dromo de Rozas ofrece unha localizaci\u00f3n axeitada dada a obriga para os avi\u00f3ns non tripulados de voar s\u00f3 en espazo restrinxido.\nPretende integrar tanto as Plataformas A\u00e9reas de Investigaci\u00f3n (PAI) como os novos desenvolvementos con avi\u00f3ns non tripulados (UAS), nun centro de investigaci\u00f3n que ofrece as infraestruturas e equipamentos en terra necesarios para o desenvolvemento das aeronaves e a avaliaci\u00f3n das campa\u00f1as que hai que realizar con elas.\nEn novembro de 2018, confirmouse o desembarco do xigante estadounidense Boeing en Rozas para desenvolver un simulador de tr\u00e1fico a\u00e9reo para aeronaves tripuladas e non tripuladas. A inaugurac\u00f3n oficial tivo lugar o 18 de decembro de 2019.\nO veh\u00edculo non tripulado ATLANTE de EADS C.A.S.A realizou o seu primeiro voo no aer\u00f3dromo de Rozas o 28 de febreiro de 2013."}
{"id": "161042", "revid": "23204", "url": "https://gl.wikipedia.org/wiki?curid=161042", "title": "Peinador, Cabral, Vigo", "text": "Peinador \u00e9 un lugar da parroquia de Cabral, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 85 habitantes (42 homes e 43 mulleres).\nNel sit\u00faase o Aeroporto de Vigo, tam\u00e9n co\u00f1ecido como Aeroporto de Peinador, malia que as s\u00faas instalaci\u00f3ns superan con moito os l\u00edmites do lugar."}
{"id": "161043", "revid": "65337", "url": "https://gl.wikipedia.org/wiki?curid=161043", "title": "George P\u00f3lya", "text": "George P\u00f3lya, nado en Budapest o 13 de decembro de 1887 e finado en Palo Alto (California) o 7 de setembro de 1985, foi un matem\u00e1tico h\u00fangaro. Traballou nunha gran variedade de temas matem\u00e1ticos, inclu\u00eddas as series, a teor\u00eda de n\u00fameros, xeometr\u00eda, \u00e1lxebra, an\u00e1lise matem\u00e1tica a combinatoria e a probabilidade."}
{"id": "161044", "revid": "736", "url": "https://gl.wikipedia.org/wiki?curid=161044", "title": "Ginkgo biloba", "text": ""}
{"id": "161049", "revid": "5863", "url": "https://gl.wikipedia.org/wiki?curid=161049", "title": "Bote", "text": "Un bote \u00e9 unha embarcaci\u00f3n de pequeno tama\u00f1o a remo ou a vela.\nCaracter\u00edsticas.\nResponde \u00e1s necesidades de v\u00eda mar\u00edtima ou fluvial e ofrece diversas actividades como o transporte de persoas ou mercador\u00edas, as guerras navais, a pesca, a navegaci\u00f3n ou outros servizos tales como a seguridade doutros buques.\nEn Galiza.\nO bote \u00e9 un elemento esencial da cultura galega ao ser Galiza un pa\u00eds cunha importante extensi\u00f3n de litoral. Isto ten o seu reflexo no Folclore, por exemplo nas cantigas populares."}
{"id": "161050", "revid": "89787", "url": "https://gl.wikipedia.org/wiki?curid=161050", "title": "Tony Bennett", "text": "Tony Bennett, nome art\u00edstico de Anthony Dominick Benedetto, nado en Queens (Nova York) o 3 de agosto de 1926 e finado na mesma cidade o 21 de xullo de 2023, foi un cantante norteamericano. Destacou no jazz e da m\u00fasica pop. Comezou a acadar sona na d\u00e9cada dos 50. Os seus maiores \u00e9xitos foron os temas \"I Left my Heart in San Francisco\", \"Because of You\", \"Rags to Riches\" e \"Cold, Cold Heart\".\nTraxectoria.\nBennett comezou a cantar a unha idade temper\u00e1. Loitou nas etapas finais da segunda guerra mundial como U.S. Ex\u00e9rcito infanter\u00eda no \"Teatro Europeo\". Despois, desenvolveu a s\u00faa t\u00e9cnica de canto, asinou con Columbia Records e tivo a s\u00faa primeira canci\u00f3n popular n\u00famero un con \"Because of You\" en 1951. Varios temas populares como como \"Rags to Riches\" seguiu a principios de 1953. Despois perfeccionou o seu enfoque para abarcar o canto de jazz. Alcanzou un pico art\u00edstico a finais da d\u00e9cada de 1950 con \u00e1lbums como \"The Beat of My Heart\" e \"Basie Swings, Bennett Sings\". En 1962, Bennett gravou a s\u00faa canci\u00f3n principal, \"I Left My Heart in San Francisco\". A s\u00faa carreira e vida persoal experimentaron un prolongado descenso durante o auxe da era da m\u00fasica rock. Bennett realizou un regreso a finais dos anos 1980 e 1990, publicando \u00e1lbums de disco de ouro de novo e ampliando o seu alcance \u00e1 Xeraci\u00f3n MTV mantendo o seu estilo musical intacto.\nBennett continuou creando obras populares e eloxiadas pola cr\u00edtica no s\u00e9culo XXI. Recibiu aclamaci\u00f3ns renovadas ao final da s\u00faa carreira pola s\u00faa colaboraci\u00f3n con Lady Gaga, que comezou co \u00e1lbum \"Cheek to Cheek\" (2014); os dous int\u00e9rpretes xiraron xuntos para promocionar o \u00e1lbum durante 2014 e 2015. Co lanzamento do segundo \u00e1lbum do d\u00fao, \"Love for Venda\" (2021), Bennett bateu o r\u00e9cord individual do \u00e1lbum m\u00e1is longo dun top 10 na lista \"Billboard\" 200 para calquera artista vivo; o seu primeiro disco no top 10 foi \"I Left My Heart in San Francisco\" en 1962. Bennett tam\u00e9n bateu o Guinness World Record para a persoa m\u00e1is vella en publicar un \u00e1lbum de material novo, \u00e1 idade de 95 anos e 60 d\u00edas.\nEn febreiro de 2021, Bennett revelou que fora diagnosticado de Alzheimer en 2016. Debido \u00e1 lenta progresi\u00f3n da s\u00faa enfermidade, continuou gravando, xirando e actuando ata que se retirou dos concertos debido a problemas f\u00edsicos, que anunciouse despois das s\u00faas \u00faltimas actuaci\u00f3ns de \"One Last Time: An Evening with Tony Bennett and Lady Gaga\" os d\u00edas 3 e 5 de agosto de 2021 no Radio City Music Hall.\nReco\u00f1ecementos.\nTivo moitos reco\u00f1ecementos, inclu\u00edndo 20 Premios Grammy, un deles \u00e1 Traxectoria e dous Premios Primetime Emmy. Bennett foi nomeado NEA Jazz Master e Kennedy Center Honoree e fundou a Frank Sinatra School of the Arts en Astoria, Queens, Nova York. Vendeu m\u00e1is m\u00e1is de 50 mill\u00f3ns de discos en todo o mundo e ga\u00f1ou unha estrela no Hollywood Walk of Fame."}
{"id": "161051", "revid": "22570", "url": "https://gl.wikipedia.org/wiki?curid=161051", "title": "Proporcionalidade", "text": "A proporcionalidade \u00e9 unha relaci\u00f3n matem\u00e1tica. \nDef\u00ednese como unha relaci\u00f3n (no sentido alx\u00e9brico) entre magnitudes, e pode ser de varios tipos. \nPode ser simple cando se d\u00e1 entre d\u00faas magnitudes unicamente, ou composta, cando se relaciona m\u00e1is dunha magnitude. A proporcionalidade simple pode ser directa e inversa. A proporcionalidade simple directa \u00e9 a relaci\u00f3n na que os produtos das cantidades correspondentes \u00e9 constante. A inversa cando os produtos das cantidades correspondentes \u00e9 constante. A proporcionalidade m\u00faltiple caracter\u00edzase polos pares de relaci\u00f3ns, por exemplo, para tres magnitudes podemos ter relacionando A con outras d\u00faas B e C: DD (directa-directa), DI (directa-inversa), II (inversa-inversa)"}
{"id": "161053", "revid": "5863", "url": "https://gl.wikipedia.org/wiki?curid=161053", "title": "Onde o mundo se chama Celanova", "text": "Onde o mundo se chama Celanova \u00e9 un libro de poemas publicado por Celso Emilio Ferreiro en 1975. Tr\u00e1tase do libro m\u00e1is intimista da l\u00edrica ferreir\u00e1, e ten como n\u00facleo tem\u00e1tico fundamental a evocaci\u00f3n da infancia e da adolescencia, se ben tam\u00e9n \u00e9 de salientar o conxunto de quince poemas finais, titulados en conxunto \"Moraima:Diario de a bordo\", no que o autor desenvolve a s\u00faa l\u00edrica amorosa. O libro foi inclu\u00eddo na Biblioteca das Letras Galegas de Edici\u00f3ns Xerais de Galicia.\nTem\u00e1tica e estrutura.\nO n\u00facleo emotivo do libro, o impulso que o puxo en marcha, foi a saudade da terra evocada dende Venezuela. Esta tem\u00e1tica \u00e9 particularmente relevante nos trece primeiros poemas, nos que a lembranza da nenez e a adolescencia constit\u00faen unha constante exclusiva.\nOs seguintes 21 poemas te\u00f1en un car\u00e1cter m\u00e1is heterox\u00e9neo, onde as saudades anteriores se combinan co Celso Emilio m\u00e1is cr\u00edtico: declaraci\u00f3ns de principios ideol\u00f3xicos, s\u00e1tiras contra o poder, o di\u00f1eiro, a vida burguesa.\nPor \u00faltimo, as quince composici\u00f3ns de \"Moraima:Diario de a bordo\" abre un abano de inflexi\u00f3ns tem\u00e1ticas a partir do n\u00facleo que representa o di\u00e1logo de amor coa esposa como receptora da gratitude e confidencias do poeta."}
{"id": "161055", "revid": "85894", "url": "https://gl.wikipedia.org/wiki?curid=161055", "title": "A Ermida, Camb\u00e1s, Aranga", "text": "A Ermida \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 28 habitantes no ano 2009 segundo datos do Instituto Nacional de Estad\u00edstica, dos cales 12 eran homes e 16 eran mulleres.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "161056", "revid": "85894", "url": "https://gl.wikipedia.org/wiki?curid=161056", "title": "A Espi\u00f1eira, Camb\u00e1s, Aranga", "text": "A Espi\u00f1eira \u00e9 un lugar da parroquia de Camb\u00e1s no concello coru\u00f1\u00e9s de Aranga na Comarca de Betanzos. Ti\u00f1a 16 habitantes no ano 2009 segundo datos do Instituto Nacional de Estad\u00edstica, dos cales 9 eran homes e 7 eran mulleres."}
{"id": "161057", "revid": "85894", "url": "https://gl.wikipedia.org/wiki?curid=161057", "title": "A Fontela, Camb\u00e1s, Aranga", "text": "A Fontela \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 1 habitante no ano 2009 segundo datos do Instituto Nacional de Estad\u00edstica, dos cales 1 era home e 0 eran mulleres."}
{"id": "161059", "revid": "85894", "url": "https://gl.wikipedia.org/wiki?curid=161059", "title": "O Foxo, Camb\u00e1s, Aranga", "text": "O Foxo \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 6 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 2 eran mulleres."}
{"id": "161060", "revid": "85894", "url": "https://gl.wikipedia.org/wiki?curid=161060", "title": "A Fraga Ch\u00e1, Camb\u00e1s, Aranga", "text": "A Fraga Ch\u00e1 \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Segundo o Instituto Nacional de Estad\u00edstica en 2009 ti\u00f1a oito habitantes (dous homes e seis mulleres)."}
{"id": "161068", "revid": "85894", "url": "https://gl.wikipedia.org/wiki?curid=161068", "title": "A Infesta, Requi\u00e1n, Betanzos", "text": "A Infesta \u00e9 un lugar da parroquia de Requi\u00e1n no concello coru\u00f1\u00e9s de Betanzos na Comarca de Betanzos. Ti\u00f1a 244 habitantes no ano 2009 segundo datos do Instituto Nacional de Estad\u00edstica, dos cales 105 eran homes e 139 eran mulleres.\nNeste lugar at\u00f3pase a estaci\u00f3n de ferrocarril Betanzos - Infesta."}
{"id": "161070", "revid": "1131", "url": "https://gl.wikipedia.org/wiki?curid=161070", "title": "Infesta", "text": "O top\u00f3nimo galego Infesta \u00e9 un or\u00f3nimo que indica un terreo irregular con bastante pendente. Pode referirse a:"}
{"id": "161071", "revid": "5863", "url": "https://gl.wikipedia.org/wiki?curid=161071", "title": "Konsumo Respeto", "text": "Konsumo Respeto \u00e9 unha banda de punk rock con influencias de m\u00fasica folk aparecida en Alacant a mediados de 1999."}
{"id": "161072", "revid": "1131", "url": "https://gl.wikipedia.org/wiki?curid=161072", "title": "Comit\u00e9 Especial de Descolonizaci\u00f3n", "text": "O Comit\u00e9 Especial de Descolonizaci\u00f3n ou Comit\u00e9 Especial dos 24, dependente das Naci\u00f3ns Unidas, \u00e9 un organismo creado en 1961 e encargado de monitorizar e impulsar o proceso de descolonizaci\u00f3n dos territorios non aut\u00f3nomos baixo administraci\u00f3n de potencias coloniais, co obxectivo de p\u00f3r fin ao colonialismo."}
{"id": "161074", "revid": "89787", "url": "https://gl.wikipedia.org/wiki?curid=161074", "title": "Zona de converxencia intertropical", "text": "A zona de converxencia intertropical, co\u00f1ecida tam\u00e9n polo acr\u00f3nimo ZCIT, \u00e9 un cinto de baixa presi\u00f3n que cingue o globo terrestre na rexi\u00f3n ecuatorial. Est\u00e1 formado, como o seu nome indica, pola converxencia de aire c\u00e1lido e h\u00famido de latitudes por riba e por baixo do ecuador. Esta rexi\u00f3n tam\u00e9n se co\u00f1ece como fronte intertropical ou zona de converxencia ecuatorial. En ingl\u00e9s co\u00f1\u00e9cese polo acr\u00f3nimo \"ITCZ\" (\"InterTropical Convergence Zone\")."}
{"id": "161075", "revid": "98629", "url": "https://gl.wikipedia.org/wiki?curid=161075", "title": "George Hadley", "text": "George Hadley, nado en Londres o 12 de febreiro de 1685 e finado en Flitton o 28 de xu\u00f1o de 1768, foi un avogado e meteor\u00f3logo ingl\u00e9s. Descubriu a c\u00e9lula de Hadley. Foi o irm\u00e1n m\u00e1is novo do matem\u00e1tico e inventor John Hadley. Asistiu \u00e1 Universidade de Oxford, e m\u00e1is tarde foi o respons\u00e1bel das observaci\u00f3ns meteorol\u00f3xicas da Royal Society de Londres. Unha das c\u00e9lulas de circulaci\u00f3n atmosf\u00e9rica leva o seu nome: c\u00e9lula de Hadley."}
{"id": "161076", "revid": "23204", "url": "https://gl.wikipedia.org/wiki?curid=161076", "title": "John Hadley", "text": "John Hadley, nado en Bloomsbury (Londres) o 16 de abril de 1682 e finado en East Barnet (Hertfordshire) o 14 de febreiro de 1744, foi un matem\u00e1tico e astr\u00f3nomo ingl\u00e9s. Base\u00e1ndose no pequeno telescopio reflector presentado por Newton \u00e1 Royal Society, iniciou a tarefa de pu\u00edr e constru\u00edr un instrumento de mellor calidade; a base de tanteos descubriu un modo de mellorar a esfericidade do espello, axud\u00e1ndose para iso dunha fonte de luz auxiliar."}
{"id": "161077", "revid": "1131", "url": "https://gl.wikipedia.org/wiki?curid=161077", "title": "Bloomsbury Publishing", "text": "Bloomsbury Publishing \u00e9 unha casa editorial independente, asentada en Londres e co\u00f1ecida polas s\u00faas novelas literarias. Foi designada como \"Editorial dos anos 1999 e 2000\". O crecemento de Bloomsbury durante os \u00faltimos anos \u00e9 debido principalmente \u00e1 serie de \"Harry Potter\" da escritora J. K. Rowling. Outros persoeiros da literatura como Patricia Highsmith ou Carlos Fuentes tam\u00e9n te\u00f1en obra en Bloomsbury."}
{"id": "161082", "revid": "75439", "url": "https://gl.wikipedia.org/wiki?curid=161082", "title": "A mellor televisi\u00f3n do mundo", "text": "A mellor televisi\u00f3n do mundo foi un programa semanal da Televisi\u00f3n de Galicia que se emitiu na tempada 1987-1988, dirix\u00edao Manuel Abad quen tam\u00e9n o presentaba xunto con Ana Cerme\u00f1o, Mercedes Su\u00e1rez e Carmen R\u00e1bade. O programa estaba dedicado \u00e1 televisi\u00f3n e nel emit\u00edanse produci\u00f3ns, tanto de ficci\u00f3n como documentais, de todo o mundo que polo seu car\u00e1cter anovador ou polos seus recursos expresivos experimentais constitu\u00edsen exemplos notorios de televisi\u00f3n de calidade. En cada programa pres\u00e9ntabase unha xustificaci\u00f3n da elecci\u00f3n da produci\u00f3n que se \u00eda emitir, traducida ou subtitulada, na primeira emisi\u00f3n presentouse o telefilme da Channel Four brit\u00e1nica \"\", onde aparec\u00eda Max Headroom, unha animaci\u00f3n que semellaba xerada por computador e que se converteu nun car\u00e1cter recorrente do programa."}
{"id": "161097", "revid": "15490", "url": "https://gl.wikipedia.org/wiki?curid=161097", "title": "Douglas Coupland", "text": "Douglas Coupland, nado en S\u00f6llingen (Rheinm\u00fcnster) o 30 de decembro de 1961, \u00e9 un escritor de ficci\u00f3n, dramaturgo e artista visual canadense.\n\u00c9 co\u00f1ecido principalmente pola s\u00faa novela de 1991 \"\", que popularizou o termo \"Xeraci\u00f3n X\", as\u00ed como tam\u00e9n pola s\u00faa obra \"Microserfs\" (1995)."}
{"id": "161103", "revid": "85894", "url": "https://gl.wikipedia.org/wiki?curid=161103", "title": "Xegunde, Vilabol de Suarna, A Fonsagrada", "text": "Xegunde \u00e9 un lugar da parroquia de Vilabol de Suarna, no concello lugu\u00e9s da Fonsagrada. Segundo o IGE, en 2015 ti\u00f1a 21 habitantes (11 homes e 10 mulleres), o que sup\u00f3n unha diminuci\u00f3n respecto do ano 1999 cando ti\u00f1a 39 habitantes.\nFestas.\nCel\u00e9brase a festa de San Roque o 16 de agosto."}
{"id": "161104", "revid": "1888", "url": "https://gl.wikipedia.org/wiki?curid=161104", "title": "Xegunde", "text": ""}
{"id": "161105", "revid": "85894", "url": "https://gl.wikipedia.org/wiki?curid=161105", "title": "O Gallado, Camb\u00e1s, Aranga", "text": "O Gallado \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 34 habitantes no ano 2009 segundo datos do Instituto Nacional de Estad\u00edstica, dos cales 12 eran homes e 22 eran mulleres."}
{"id": "161107", "revid": "85894", "url": "https://gl.wikipedia.org/wiki?curid=161107", "title": "A Gra\u00f1a do Vilar, Camb\u00e1s, Aranga", "text": "A Gra\u00f1a do Vilar \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 11 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 6 eran mulleres."}
{"id": "161108", "revid": "85894", "url": "https://gl.wikipedia.org/wiki?curid=161108", "title": "As Leiras, Camb\u00e1s, Aranga", "text": "As Leiras \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 24 habitantes no ano 2009 segundo datos do Instituto Nacional de Estad\u00edstica, dos cales 12 eran homes e 12 eran mulleres."}
{"id": "161109", "revid": "85894", "url": "https://gl.wikipedia.org/wiki?curid=161109", "title": "A Lousa, Camb\u00e1s, Aranga", "text": "A Lousa \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Segundo o Instituto Nacional de Estad\u00edstica en 2009 ti\u00f1a once habitantes (sete homes e catro mulleres)."}
{"id": "161110", "revid": "85894", "url": "https://gl.wikipedia.org/wiki?curid=161110", "title": "Xoc\u00edn, Camb\u00e1s, Aranga", "text": "Xoc\u00edn \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 25 habitantes no ano 2009 segundo datos do Instituto Nacional de Estad\u00edstica, dos cales 10 eran homes e 15 eran mulleres."}
{"id": "161112", "revid": "85894", "url": "https://gl.wikipedia.org/wiki?curid=161112", "title": "A Ma\u00eda, Camb\u00e1s, Aranga", "text": "A Ma\u00eda \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Segundo o Instituto Nacional de Estad\u00edstica en 2009 ti\u00f1a quince habitantes (sete homes e oito mulleres)."}
{"id": "161114", "revid": "85894", "url": "https://gl.wikipedia.org/wiki?curid=161114", "title": "Mart\u00edn Mouro, Camb\u00e1s, Aranga", "text": "Mart\u00edn Mouro \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 3 eran mulleres."}
{"id": "161116", "revid": "85894", "url": "https://gl.wikipedia.org/wiki?curid=161116", "title": "Montouto, Camb\u00e1s, Aranga", "text": "Montouto \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 3 eran mulleres."}
{"id": "161117", "revid": "5312", "url": "https://gl.wikipedia.org/wiki?curid=161117", "title": "Pedal de bicicleta", "text": "Un pedal de bicicleta \u00e9 unha ferramenta de apoio que conte\u00f1en as bicicletas dende 1860 at\u00e9 hoxe. Os pedais viran sobre un eixo ancorado \u00e1 biela e est\u00e1n compostos basicamente por d\u00faas partes: unha superficie de apoio, na cal se pousan os p\u00e9s, e o eixo, que acciona o movemento en contacto coa biela e a cadea. Os pedais antigamente estaban fabricados en madeira e ferro, pero pronto evolucionaron at\u00e9 chegar a ser de pl\u00e1stico, ferro, aluminio e, os m\u00e1is modernos, de fibra de carbono."}
{"id": "161118", "revid": "85894", "url": "https://gl.wikipedia.org/wiki?curid=161118", "title": "Negrelle, Camb\u00e1s, Aranga", "text": "Negrelle \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 17 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 9 eran mulleres."}
{"id": "161119", "revid": "6939", "url": "https://gl.wikipedia.org/wiki?curid=161119", "title": "Hippie", "text": ""}
{"id": "161120", "revid": "85894", "url": "https://gl.wikipedia.org/wiki?curid=161120", "title": "A Pena, Camb\u00e1s, Aranga", "text": "A Pena \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 1 habitantes no ano 2009 segundo datos do Instituto Nacional de Estad\u00edstica, dos cales 1 era home e 0 eran mulleres."}
{"id": "161121", "revid": "85894", "url": "https://gl.wikipedia.org/wiki?curid=161121", "title": "Portocavado, Camb\u00e1s, Aranga", "text": "Portocavado \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 6 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 3 eran mulleres."}
{"id": "161122", "revid": "85894", "url": "https://gl.wikipedia.org/wiki?curid=161122", "title": "Portomaz\u00e1s, Camb\u00e1s, Aranga", "text": "Portomaz\u00e1s \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 15 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 10 eran mulleres."}
{"id": "161123", "revid": "85894", "url": "https://gl.wikipedia.org/wiki?curid=161123", "title": "A Rilleira, Camb\u00e1s, Aranga", "text": "A Rilleira \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 16 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 8 eran mulleres."}
{"id": "161124", "revid": "85894", "url": "https://gl.wikipedia.org/wiki?curid=161124", "title": "Sopazo, Camb\u00e1s, Aranga", "text": "Sopazo \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 4 habitantes no ano 2009 segundo datos do Instituto Nacional de Estad\u00edstica, dos cales 1 era home e 3 eran mulleres."}
{"id": "161125", "revid": "85894", "url": "https://gl.wikipedia.org/wiki?curid=161125", "title": "Susarr\u00f3n, Camb\u00e1s, Aranga", "text": "Susarr\u00f3n \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 1 habitantes no ano 2009 segundo datos do Instituto Nacional de Estad\u00edstica, dos cales 1 era home e 0 eran mulleres."}
{"id": "161126", "revid": "85894", "url": "https://gl.wikipedia.org/wiki?curid=161126", "title": "O Toxi\u00f1o, Camb\u00e1s, Aranga", "text": "O Toxi\u00f1o \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 1 era muller."}
{"id": "161127", "revid": "56817", "url": "https://gl.wikipedia.org/wiki?curid=161127", "title": "Winky Dink and You", "text": "Winky Dink and You foi un programa infantil da televisi\u00f3n norteamericana que emitiu a CBS entre 1953 e 1957 presentado por Jack Barry e que protagonizaba un debuxo animado de nome Winky Dink (ao que pu\u00f1a voz Mae Questel) e o seu can Woofer.\nDesenvolvemento.\nNo programa Jack Barry e o seu incompetente compa\u00f1eiro Mr. Bungle, interpretado por Dayton Allen, presentaban as aventuras de Winky Dink, caracterizado pola s\u00faa roupa a cadros, pelo crecho e grandes ollos, cada episodio animado duraba uns dez minutos. O programa foi o primeiro precedente da televisi\u00f3n interactiva, para poder interactuar co programa vend\u00edase por correo un estoxo por 50 c\u00e9ntimos que conti\u00f1a varios lapis de cera e un pl\u00e1stico de vinilo que se pegaba ao televisor grazas \u00e1 electricidade est\u00e1tica deste, unha versi\u00f3n de luxo vend\u00edase nas tendas por 2.95$. En determinados momentos do programa, Winky Dink ped\u00eda axuda e os espectadores na casa pod\u00edan completar o debuxo semellando que o fac\u00edan na pantalla, por exemplo pod\u00eda pedir cruzar un r\u00edo e as\u00ed hab\u00eda que debuxar unha ponte. Tam\u00e9n se utilizaba para descodificar mensaxes completando partes das letras. O programa foi un \u00e9xito, vend\u00e9ronse uns 2 mill\u00f3ns de estoxos pero rematou ao deixalo Jack Barry que se quer\u00eda centrar nos concursos.\nSecuelas.\nEntre 1969 e 1973 realiz\u00e1ronse 64 novos segmentos de cinco minutos dos debuxos animados que se venderon \u00e1s canles en sindicaci\u00f3n e tam\u00e9n se produciu un estoxo semellante ao de 1953. Pero diversos grupos de consumidores protestaron por considerar malo que os nenos estiveran tan preto do televisor e o programa rematou."}
{"id": "161128", "revid": "85894", "url": "https://gl.wikipedia.org/wiki?curid=161128", "title": "A Tolda, Camb\u00e1s, Aranga", "text": "A Tolda \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. O lugar est\u00e9ndese, con igual top\u00f3nimo, pola parroquia contigua do Val de Xestoso no concello de Monfero na comarca do Eume. A parte de Camb\u00e1s ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 5 eran mulleres."}
{"id": "161129", "revid": "85894", "url": "https://gl.wikipedia.org/wiki?curid=161129", "title": "Tralorregueiro, Camb\u00e1s, Aranga", "text": "Tralorregueiro \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 3 eran mulleres."}
{"id": "161130", "revid": "85894", "url": "https://gl.wikipedia.org/wiki?curid=161130", "title": "As Ucheiras, Camb\u00e1s, Aranga", "text": "As Ucheiras \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 6 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 4 eran mulleres."}
{"id": "161131", "revid": "21293", "url": "https://gl.wikipedia.org/wiki?curid=161131", "title": "Winky Dink", "text": ""}
{"id": "161132", "revid": "85894", "url": "https://gl.wikipedia.org/wiki?curid=161132", "title": "A Vide, Camb\u00e1s, Aranga", "text": "A Vide \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 18 habitantes no ano 2009 segundo datos do Instituto Nacional de Estad\u00edstica, dos cales 10 eran homes e 8 eran mulleres."}
{"id": "161133", "revid": "85894", "url": "https://gl.wikipedia.org/wiki?curid=161133", "title": "A Vila de Camb\u00e1s, Camb\u00e1s, Aranga", "text": "A Vila de Camb\u00e1s \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 16 habitantes no ano 2009 segundo datos do Instituto Nacional de Estad\u00edstica, dos cales 7 eran homes e 9 eran mulleres."}
{"id": "161134", "revid": "85894", "url": "https://gl.wikipedia.org/wiki?curid=161134", "title": "O Vilar, Camb\u00e1s, Aranga", "text": "O Vilar \u00e9 un lugar da parroquia de Camb\u00e1s no concello coru\u00f1\u00e9s de Aranga na comarca de Betanzos. Ti\u00f1a 12 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 4 eran mulleres."}
{"id": "161142", "revid": "56817", "url": "https://gl.wikipedia.org/wiki?curid=161142", "title": "Woodland Animations", "text": "Woodland Animations foi unha compa\u00f1\u00eda brit\u00e1nica de animaci\u00f3n responsable da realizaci\u00f3n de diversas series de animaci\u00f3n para a BBC.\nTraxectoria.\nWoodland Animations fund\u00e1rona Ivor Wood e a s\u00faa dona Josiane despois do primeiro deixar a firma para a que traballaba Filmfair, entre as produci\u00f3ns da nova empresa salienta \"O carteiro Pat\" (1981), que se converteu nun \u00e9xito internacional, segu\u00edronlle \"Gran\" (1982), \"Bertha\" (1985) ou \"Charlie Chalk\" (1987). En 2001 adquiriuna Entertainment Rights."}
{"id": "161143", "revid": "22570", "url": "https://gl.wikipedia.org/wiki?curid=161143", "title": "Syfy", "text": "Syfy \u00e9 unha canle estadounidense de cable especializada na emisi\u00f3n de series e programas de ficci\u00f3n cient\u00edfica, fantas\u00eda, terror e sobrenatural, primeiro co\u00f1ecida como Sci-Fi Channel comezou a emitir o 24 de setembro de 1992, desde ent\u00f3n deu orixe a unha rede de canles de pagamento en arredor de 50 pa\u00edses que comezou en 1995 co establecemento da canle brit\u00e1nica. O 7 de xu\u00f1o de 2009 adoptou o seu actual nome. Algunhas das series emitidas pola canle son \"Andromeda\", \"Caprica\", \"Earth 2\", \"Sanctuary\", \"Stagate Universe\", \"Warehouse 13\", \"Battlestar Galactica\", \"Eureka\" ou \"Stargate Atlantis\"."}
{"id": "161144", "revid": "21293", "url": "https://gl.wikipedia.org/wiki?curid=161144", "title": "The Sci-Fi Channel", "text": ""}
{"id": "161145", "revid": "21293", "url": "https://gl.wikipedia.org/wiki?curid=161145", "title": "Sci-Fi Channel", "text": ""}
{"id": "161146", "revid": "75439", "url": "https://gl.wikipedia.org/wiki?curid=161146", "title": "Sindicaci\u00f3n", "text": "Na radio e na televisi\u00f3n, a sindicaci\u00f3n \u00e9 a venda de programas e series a m\u00faltiples canles para a s\u00faa difusi\u00f3n en directo ou gravada, \u00e9 un sistema com\u00fan en pa\u00edses onde a televisi\u00f3n est\u00e1 composta por cadeas con canles locais afiliadas, como \u00e9 o caso dos Estados Unidos. Nos pa\u00edses con cadeas nacionais sen afiliados locais \u00e9 pouco com\u00fan.\nClases.\nNa televisi\u00f3n dos Estados Unidos existen tres clases de programas e series sindicadas:\n\"Syndicator\".\nNos Estados Unidos as produtoras ou distribuidoras que se dedican \u00e1 venda de programas co\u00f1\u00e9cense como \"syndicator\", na radio as grandes compa\u00f1\u00edas te\u00f1en paquetes con gran variedade de formatos, a\u00ednda que algunhas est\u00e1n especializadas nun ou dous formatos. En televisi\u00f3n o \"syndicator\" busca vender en exclusiva os seus programas sindicados a unha canle local de cada \u00e1rea. A\u00ednda que o habitual \u00e9 que o syndicator venda os dereitos do programa por di\u00f1eiro, existe o que se co\u00f1ece como \"Barter Syndication\" que se desenvolveu a partir de comezos da d\u00e9cada de 1980, consiste en distribu\u00edr programas de balde ou por un prezo reducido \u00e1s canles locais que ve\u00f1en con todos ou varios dos segmentos publicitarios engadidos de orixe. Para o ano 2010 os syndicators nacionais dos Estados Unidos ofrecen \u00e1s canles locais 136 programas semanais"}
{"id": "161152", "revid": "89787", "url": "https://gl.wikipedia.org/wiki?curid=161152", "title": "Premios Teen Choice", "text": "Os premios Teen Choice son galard\u00f3ns que se conceden anualmente nun programa emitido pola Fox desde 1999 para reco\u00f1ecer \u00e1 mellor na m\u00fasica, cine, televisi\u00f3n, deporte, moda e m\u00e1is segundo os votos de adolescentes entre 13 e 19 anos. No programa participan celebridades e m\u00fasicos e os ga\u00f1adores reciben t\u00e1boas de surf de tama\u00f1o reducido, 182\u00a0cm, pintadas con dese\u00f1os propios do ver\u00e1n.\nDesenvolvemento.\nOs produtores executivos son Bob Bain e Michael Burg, o produtor Paul Flattery e o produtor supervisor Greg Sills, quen quer\u00edan organizar uns premios como os da Nickelodeon Kids' Choice pero para un p\u00fablico adolescente e cunha est\u00e9tica ao estilo da MTV. Entre 1999 e 2005 celebr\u00e1banse semanas antes da s\u00faa transmisi\u00f3n pero desde 2006 em\u00edtense en directo. A cerimonia de 2010 celebrouse o 8 de agosto nos \u00c1nxeles en directo por internet presentado por Michael Buckley, ao d\u00eda seguinte emitiuse na Fox xa presentado por Katy Perry e os protagonistas de \"Glee\", Kevin McHale, Cory Monteith, Mark Salling e Chris Colfer."}
{"id": "161154", "revid": "21293", "url": "https://gl.wikipedia.org/wiki?curid=161154", "title": "Teen Choice Awards", "text": ""}
{"id": "161155", "revid": "29029", "url": "https://gl.wikipedia.org/wiki?curid=161155", "title": "A Tolda", "text": "O top\u00f3nimo A Tolda pode referirse a varios lugares de Galicia:"}
{"id": "161161", "revid": "25871", "url": "https://gl.wikipedia.org/wiki?curid=161161", "title": "Dafydd ap Gruffudd", "text": "Dafydd ap Gruffudd, \u00e1s veces escrito como Dafydd ap Gruffydd, nado contra o ano 1235 e finado o 3 de outubro de 1283, foi Pr\u00edncipe de Gales dende decembro de 1282 at\u00e9 a s\u00faa captura en 1283. Foi o derradeiro rei de Gwynedd."}
{"id": "161162", "revid": "89787", "url": "https://gl.wikipedia.org/wiki?curid=161162", "title": "Gliese 581 g", "text": "Gliese 581 g \u00e9 un planeta do sistema Gliese 581, situado a 20 anos luz da Terra, na constelaci\u00f3n de Libra.\nHistoria e caracter\u00edsticas.\nFoi descuberto o 29 de setembro de 2010 e pola s\u00faa masa (entre 3 a 4 veces \u00e1 da Terra), das s\u00faas temperaturas suaves na conxunci\u00f3n dos dous hemisferios, da s\u00faa localizaci\u00f3n na zona habitable da s\u00faa estrela, e da presenza presumiblemente dunha atmosfera significativa, constit\u00fae o planeta extrasolar co\u00f1ecido con m\u00e1is probabilidade de conter formas de vida e xa que logo o m\u00e1is semellante \u00e1 Terra . O planeta foi detectado mediante medici\u00f3ns da velocidade radial combinando 11 anos de datos do instrumento HIRES do telescopio Keck 1 e o instrumento HARPS do telescopio de 3,6 metros de ESO no Observatorio de La Silla."}
{"id": "161163", "revid": "25871", "url": "https://gl.wikipedia.org/wiki?curid=161163", "title": "Tom\u00e1s G\u00f3mez Franco", "text": "Tom\u00e1s G\u00f3mez Franco, nado en Enschede (Pa\u00edses Baixos) o 27 de marzo de 1968, \u00e9 un pol\u00edtico socialista espa\u00f1ol. Foi alcalde da cidade madrile\u00f1a de Parla, a s\u00e9tima cidade en poboaci\u00f3n da \u00e1rea metropolitana de Madrid, entre 1999 e 2008. Dende 2007 at\u00e9 2015 foi secretario xeral do Partido Socialista de Madrid. \u00c9 licenciado en Ciencias Econ\u00f3micas.\nTraxectoria.\nCando mozo, militou nas Xuventudes Socialistas, e m\u00e1is tarde, en 1988 comezou a traballar para o PSOE como t\u00e9cnico de desenvolvemento local para o concello de Parla. Na agrupaci\u00f3n desa localidade desempe\u00f1ou cargos diversos at\u00e9 a consecuci\u00f3n da alcald\u00eda a partir das elecci\u00f3nes municipais de xu\u00f1o de 1999.\nRetirada da pol\u00edtica.\nTras a s\u00faa sa\u00edda da direcci\u00f3n do PSM-PSOE, G\u00f3mez retomou o seu labor como docente e economista."}
{"id": "161167", "revid": "112696", "url": "https://gl.wikipedia.org/wiki?curid=161167", "title": "Joan Triad\u00fa", "text": "Joan Triad\u00fa i Font, nado en Ribes de Freser (Ripoll\u00e8s) o 30 de xullo de 1921 e finado en Barcelona o 30 de setembro de 2010, foi un escritor, cr\u00edtico literario e pedagogo catal\u00e1n.\nTraxectoria.\nFoi un activista cultural da resistencia antifranquista, participando en moito proxectos culturais catal\u00e1ns significativos do s\u00e9culo XX como a revista \"Serra d'Or\", a revista \"Ariel\", o diario \"Avui\" ou \"\u00d2mnium Cultural\". As\u00ed mesmo, na s\u00faa faceta de pedagogo foi director xeral da \"Instituci\u00f3 Cultural del CIC\" e director da \"escola Thau\"."}
{"id": "161173", "revid": "23204", "url": "https://gl.wikipedia.org/wiki?curid=161173", "title": "Mubi", "text": "Mubi, anteriormente co\u00f1ecida como \"The Auteurs\", \u00e9 unha p\u00e1xina web filmogr\u00e1fica en li\u00f1a que integra elementos das redes sociais con \"video streaming\". Foi descrita como unha \"cinemateca online\". O sitio permite que os seus usuarios vexan filmes, polo xeral tras o pagamento dunha tarifa, e con\u00e9ctaos con outros usuarios de similares intereses."}
{"id": "161191", "revid": "98629", "url": "https://gl.wikipedia.org/wiki?curid=161191", "title": "Societ\u00e0 Sportiva Lazio", "text": "A Societ\u00e0 Sportiva Lazio \u00e9 un club de f\u00fatbol de Italia, radicado na cidade de Roma na rexi\u00f3n do Lacio. Fundouse en 1900, participou permanentemente na m\u00e1xima categor\u00eda do f\u00fatbol italiano desde a creaci\u00f3n desta.\nA Lazio consagrouse campi\u00f3n da Serie A italiana en 2 ocasi\u00f3ns, ademais de adxudicarse a Copa de Italia en 6 ocasi\u00f3ns e a Supercopa de Italia en 4 ocasi\u00f3ns. A nivel internacional, conquistou a Recopa de Europa na tempada 1998-99 e a Supercopa de Europa en 1999, alcanzou a final da Copa da UEFA en 1997-98.\nEstadio.\nExerce como local no Stadio Olimpico di Roma, o cal comparte co seu tradicional rival AS Roma. Cunha capacidade de 81.903 espectadores \u00e9 o segundo estadio con maior capacidade en Italia, s\u00f3 por detr\u00e1s do Estadio Giuseppe Meazza de Mil\u00e1n, e est\u00e1 considerado, segundo os par\u00e1metros da UEFA, como un reduto de 5 estrelas.\nSeareiros.\nSegundo unha enquisa elaborada polo instituto estat\u00edstico Demos no mes de agosto de 2007, do total de afeccionados ao f\u00fatbol en Italia, a Lazio \u00e9 o sexto club por n\u00famero de seareiros, co 3 % do total."}
